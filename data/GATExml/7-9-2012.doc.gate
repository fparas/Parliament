<html><head><meta name="cp:revision" content="30"><meta name="date" content="2012-09-13T08:19:00Z"><meta name="Company" content="OTS"><meta name="Keywords" content=""><meta name="meta:word-count" content="49702"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-09-12T09:02:00Z"><meta name="Word-Count" content="49702"><meta name="dcterms:created" content="2012-09-13T08:03:00Z"><meta name="dcterms:modified" content="2012-09-13T08:19:00Z"><meta name="Last-Modified" content="2012-09-13T08:19:00Z"><meta name="Last-Save-Date" content="2012-09-13T08:19:00Z"><meta name="meta:character-count" content="268391"><meta name="Template" content="Normal"><meta name="meta:save-date" content="2012-09-13T08:19:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-09-13T08:19:00Z"><meta name="Edit-Time" content="10200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-09-13T08:03:00Z"><meta name="Last-Printed" content="2012-09-12T09:02:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2012-09-13T08:03:00Z"><meta name="xmpTPg:NPages" content="1"><meta name="resourceName" content="7-9-2012.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="268391"><meta name="Page-Count" content="1"><meta name="Revision-Number" content="30"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 7-9-2012		ΣΕΛ. 1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΚΒ΄
Παρασκευή  7 Σεπτεμβρίου 2012
ΘΕΜΑΤΑ
Α. ΕΙΔΙΚΑ ΘΕΜΑΤΑ 
1. Επί διαδικαστικού θέματος, σελ. 
2. Αναφορά στη διαδικασία  εκλογής της νέας διοίκησης του ΤΑΥΠΕΔ, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Δευτέρας 10 Σεπτεμβρίου 2012, σελ. 
3. Συζήτηση επικαίρων ερωτήσεων:
    α)Προς τον Πρωθυπουργό, σχετικά με το Ταχυδρομικό Ταμιευτήριο, σελ. 
    β)Προς τον Υπουργό Υγείας, σχετικά με τη διασφάλιση του δικαιώματος        όλων των πολιτών στη φαρμακευτική περίθαλψη, σελ. 
    γ) Προς τον Υπουργό Δημόσιας Τάξης και Προστασίας του Πολίτη:
       i) σχετικά με τη λειτουργία του Τμήματος Δοκίμων Αστυφυλάκων  Ρεθύμνου κατά το ακαδημαϊκό έτος 2012-2013, σελ. 
          ii) σχετικά με τις ηλεκτρονικές ταυτότητες και τη χρήση εναλλακτικών εγγράφων για απόδειξη ταυτοπροσωπίας, σελ. 
    δ)Προς τον Υπουργό Οικονομικών: 
         i) σχετικά με τη θεσμοθέτηση Επιταγής Συμψηφισμού για την πληρωμή των οφειλών του δημοσίου, σελ. 
         ii) σχετικά με τις &quot;περικοπές στους πολύτεκνους, τα ειδικά μισθολόγια και τις αμοιβές Βουλευτών&quot;, σελ. 
  ε) Προς τον Υπουργό Εσωτερικών:
       i) σχετικά με τη εργασιακή ομηρία 33 εργαζομένων του Δήμου Διρφύων-Μεσσαπιών του νομού Ευβοίας, σελ. 
      ii)  σχετικά με τον αποκλεισμό χιλιάδων παιδιών από τους δημόσιους παιδικούς σταθμούς, σελ. 
   στ) Προς τον Υπουργό Παιδείας και Θρησκευμάτων, Πολιτισμού και Αθλητισμού σχετικά με το καθεστώς της δεύτερης ανάθεσης μαθημάτων στη δευτεροβάθμια εκπαίδευση, σελ. 
   ζ) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λειτουργία της Προσωρινής Ενιαίας Διοικούσας Επιτροπής (ΠΕΔΕ) των καταργηθέντων Οργανισμών Εργατικής Κατοικίας και Εργατικής Εστίας, σελ. 
4. Συζήτηση επίκαιρης επερώτησης Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου προς τον Υπουργό Εργασίας , Κοινωνικής Ασφάλισης και Πρόνοιας, σχετικά με τα προνοιακά και κοινωνικά επιδόματα, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίου νόμου:
Οι Υπουργοί Παιδείας και Θρησκευμάτων, Πολιτισμού και Αθλητισμού, Εξωτερικών, Οικονομικών, Εσωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την Υποστήριξη της Ελληνικής Επιτροπής Ατομικής Ενέργειας ως περιφερειακού Εκπαιδευτικού Κέντρου στην Ευρώπη για θέματα Ραδιενέργειας, Μεταφορών και Ασφαλείας Καταλοίπων»., σελ. 
2. Κατάθεση Εκθέσεων Διαρκών Επιτροπών:
  α ) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την  έκθεσή της στο σχέδιο νόμου του Υπουργείου Δημόσιας Τάξης και Προστασίας του Πολίτη «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις» ,σελ.
β ) Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ναυτιλίας και Αιγαίου&quot; Κύρωση της Σύμβασης Ναυτικής Εργασίας , 2006 της Διεθνούς Οργάνωσης Εργασίας&quot;, σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ  Λ. , σελ.
ΤΡΑΓΑΚΗΣ Ι., σελ.

ΟΜΙΛΗΤΕΣ
Α. Επί διαδικαστικού θέματος:
ΓΙΑΤΑΓΑΝΑ Χ. , σελ.
ΓΡΗΓΟΡΑΚΟΣ Λ. , σελ.
ΔΕΝΔΙΑΣ Ν. , σελ.                                                                            ΚΟΥΡΟΥΜΠΛΗΣ  Π. , σελ.
ΠΑΠΠΑΣ Χ. , σελ.
ΣΤΟΥΡΝΑΡΑΣ Ι. , σελ.
ΤΣΙΠΡΑΣ Α. , σελ.

Β. Επί της αναφοράς στη διαδικασία εκλογής:
ΓΡΗΓΟΡΑΚΟΣ Λ. , σελ.
ΣΤΟΥΡΝΑΡΑΣ Ι. , σελ.
ΤΣΙΠΡΑΣ Α. , σελ.

Γ. Επί των  επικαίρων ερωτήσεων:
ΑΓΑΘΟΠΟΥΛΟΥ Ε. , σελ.
ΒΟΥΔΟΥΡΗΣ Ο. , σελ.
ΔΕΝΔΙΑΣ Ν. , σελ.
ΚΑΝΕΛΛΗ Γ. , σελ.
ΚΑΣΙΔΙΑΡΗΣ Η. , σελ.
ΚΕΓΚΕΡΟΓΛΟΥ Β. , σελ.
ΚΕΦΑΛΟΓΙΑΝΝΗΣ Ι. , σελ.
ΜΑΡΚΟΠΟΥΛΟΣ Κ. , σελ.
ΜΑΥΡΑΓΑΝΗΣ Γ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΑΘΕΟΔΩΡΟΥ Θ. , σελ.
ΠΑΠΠΑΣ Χ. , σελ.
ΣΑΛΜΑΣ Μ. , σελ.
ΣΤΑΪΚΟΥΡΑΣ Χ. , σελ.
ΣΤΟΥΡΝΑΡΑΣ Ι. , σελ.
ΣΤΥΛΙΑΝΙΔΗΣ Ε. , σελ.
ΤΣΙΠΡΑΣ Α. , σελ.
ΨΥΡΡΑΣ Θ. , σελ.

Δ. Επί της  επίκαιρης επερώτησης:
ΒΟΥΔΟΥΡΗΣ Ο. , σελ.
ΒΟΥΛΤΕΨΗ Σ. , σελ.
ΚΑΡΑΓΙΑΝΝΙΔΗΣ Χ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΚΡΙΤΣΩΤΑΚΗΣ Μ. , σελ.
ΚΥΡΙΑΚΑΚΗΣ Β. , σελ.
ΜΙΧΑΛΑΚΗΣ Ν. , σελ.
ΜΠΑΡΚΑΣ Κ. , σελ.
ΞΑΝΘΟΣ Α. , σελ.
ΠΑΝΑΓΙΩΤΑΡΟΣ Η. , σελ.                                                                  ΣΤΡΑΤΟΥΛΗΣ Δ. , σελ
ΠΑΝΑΓΙΩΤΟΠΟΥΛΟΣ Ν. , σελ.
ΧΑΛΒΑΤΖΗΣ Σ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΠΡΑΚΤΙΚΑ ΒΟΥΛΗΣ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΚΒ΄
Παρασκευή 7 Σεπτεμβρίου 2012
Αθήνα, σήμερα στις 7 Σεπτεμβρίου 2012, ημέρα Παρασκευή και ώρα 10.02’  συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Κυρίες και κύριοι συνάδελφοι, λόγω ανειλημμένης υποχρέωσης του Αναπληρωτού Υπουργού Υγείας κ. Μάριου Σαλμά, θα συζητηθεί η πρώτη με αριθμόν 193/4.9.2012 επίκαιρη ερώτηση δευτέρου κύκλου της Βουλευτού του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ειρήνης – Ελένης Αγαθοπούλου προς τον Υπουργό Υγείας, σχετικά με τη διασφάλιση του δικαιώματος όλων των πολιτών στη φαρμακευτική περίθαλψη.
Κυρία Αγαθοπούλου, έχετε το λόγο δύο λεπτά για να αναπτύξετε την επίκαιρη ερώτησή σας.
ΕΙΡΗΝΗ –</ChairmanSpeech> <Speech><Parlmember>ΕΛΕΝΗ ΑΓΑΘΟΠΟΥΛΟΥ</Parlmember>: Ευχαριστώ, κύριε Πρόεδρε.
Θέλω να ξεκινήσω με μία αναφορά στην προχθεσινή συνεδρίαση της Επιτροπής Κοινωνικών Υποθέσεων, που η Κυβέρνηση συγκάλεσε για να μας ενημερώσει για τη χρηματοδότηση του Εθνικού Συστήματος Υγείας. Εκεί ο κ. Λυκουρέντζος είπε επί λέξει ότι «γενικεύσεις του τύπου, τι θα γίνει με όλους τους ανέργους, τι θα γίνει με όλους τους μετανάστες, δεν βοηθούν στη δύσκολη προσπάθεια που καταβάλλουμε», αναφερόμενος στις κυβερνητικές πολιτικές για την υγεία.
Εδώ είναι, λοιπόν, η πρώτη μας ένσταση, κύριε Υπουργέ. Οι άνεργοι και οι ανασφάλιστοι, που οι πολιτικές σας δημιούργησαν, πρέπει να μείνουν χωρίς ιατροφαρμακευτική περίθαλψη; Διότι, όπως γνωρίζετε, το δικαίωμα στην απόλυτη προστασία της ζωής και της υγείας όλων όσων βρίσκονται στην ελληνική επικράτεια ορίζεται ρητά στο άρθρο 5 του Συντάγματος.
Σήμερα, όμως, η τρικομματική Κυβέρνηση έχει επιλέξει, υπακούοντας στις απαιτήσεις της τρόικας, να περικόψει δραματικά την ιατροφαρμακευτική δαπάνη.
Σαν συνέπεια αυτών των πολιτικών, αυτήν τη στιγμή τα δημόσια νοσοκομεία παρουσιάζουν τρομακτικές ελλείψεις σε φάρμακα. Πριν λίγες ημέρες είδαμε μεγάλη φαρμακευτική εταιρεία να ασκεί εμπάργκο προς τα φαρμακεία του ΕΟΠΥΥ, ενώ τα ράφια των ιδιωτικών φαρμακείων αδειάζουν λόγω έλλειψης ρευστότητας κι εκεί. Και όπως όλοι γνωρίζουμε, πανελλαδικά πλέον κανένα φαρμακείο δεν χορηγεί επί πιστώσει φάρμακα στους ασθενείς. Έτσι, λοιπόν, οι ασθενείς είτε αναγκάζονται να πληρώσουν τα φάρμακα από το υστέρημά τους είτε να διακόψουν τη φαρμακευτική τους αγωγή, διακινδυνεύοντας, σε πολλές περιπτώσεις, και την ίδια τους τη ζωή.
Εσείς, κύριε Υπουργέ, λέγατε στην προχθεσινή συνεδρίαση –και μάλιστα με πολύ περιγραφικό τρόπο- ότι φάρμακα υπάρχουν και πως οι ασθενείς τα προμηθεύονται κανονικά, απλά τα πληρώνουν από την τσέπη τους. Για εσάς αυτό μπορεί να είναι κάτι ασήμαντο. Για κάποιον, όμως, ο οποίος παίρνει 300 ευρώ σύνταξη και τα φάρμακά του κοστίζουν 50 ευρώ, δεν είναι και τόσο ασήμαντο. 
Αν εξαιρέσουμε όλα τα παραπάνω, όπως τόνισα και στη σύσκεψη της Τετάρτης και ο κ. Λυκουρέντζος έσπευσε να με διαψεύσει, ελλείψεις στην αγορά φαρμάκων υπάρχουν όσο και αν εσείς το αρνείστε. Είναι εμπαιγμός να ισχυρίζεστε το αντίθετο όταν όλη η Ελλάδα υποφέρει από το συγκεκριμένο πρόβλημα. 
Επειδή, λοιπόν, η κατάσταση στο χώρο της υγείας έχει φτάσει στο απροχώρητο και οι πολίτες που κατοικούν σ’ αυτήν τη χώρα ασφαλισμένοι και ανασφάλιστοι βρίσκονται σε απόγνωση ερωτάστε τι σκοπό έχετε για να βελτιώσετε την κατάσταση; 
Δηλώσατε ότι έχετε έτοιμο σχέδιο για τη διασφάλιση της παροχής φαρμακευτικής περίθαλψης στο σύνολο του πληθυσμού της χώρας και σας ρωτάμε ποιο είναι, λοιπόν, αυτό το σχέδιο και πότε προτίθεστε να το θέσετε σε εφαρμογή; Το σχέδιο αυτό συμπεριλαμβάνει την εξεύρεση πόρων για τη χρηματοδότηση του ΕΟΠΥΥ από τον κρατικό προϋπολογισμό; Θα πάρετε δραστικά και άμεσα μέτρα, ώστε να μη θρηνήσουμε θύματα λόγω ελλείψεων φαρμάκων; 
Τέλος, ερωτάστε, κύριε Υπουργέ, αν είστε διατεθειμένοι σαν Κυβέρνηση να προβείτε σε νομοθετικό έλεγχο και ρύθμιση της πιστωτικής πολιτικής των φαρμακευτικών εταιρειών. Αντί να θέτουν αυτοί τους όρους τους μήπως είναι η ώρα να θέσει η πολιτεία τους δικούς της; Το rebate θα το εισπράξετε επιτέλους από τις φαρμακευτικές εταιρείες;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):   Και εμείς ευχαριστούμε.
Είναι ευτυχής συγκυρία που είναι εδώ και ο Υπουργός Οικονομικών ο κ. Στουρνάρας, για να ακούσει την απάντηση του Αναπληρωτή Υπουργού Υγείας, του κ. Σαλμά.
Κύριε Σαλμά, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε Πρόεδρε, πράγματι, ήρθε η ώρα το κράτος να βάλει τους κανόνες στη φαρμακευτική πολιτική. 
Κατ’ αρχάς, κύριε Πρόεδρε, μας ζητούν οι συνάδελφοι Βουλευτές να απαντήσουμε στη Βουλή γιατί η φαρμακευτική δαπάνη είναι μεγάλη. Άλλοι συνάδελφοι μας ζητούν να απαντήσουμε γιατί η φαρμακευτική δαπάνη είναι μικρή. Η συνάδελφος σήμερα μας ρωτάει γιατί κάνουμε περικοπές στη φαρμακευτική δαπάνη. Ας καταλήξουμε. 
Κυρία συνάδελφε, να μου πείτε στη δευτερολογία σας, θεωρείτε ότι είναι μεγάλη η φαρμακευτική δαπάνη ή μικρή; Σας θυμίζω ότι εμείς, το κράτος, λέμε ότι η φαρμακευτική δαπάνη μπορεί να περιοριστεί χωρίς να θιγεί ο πυρήνας των παρεχομένων υπηρεσιών. Οι φαρμακευτικές εταιρείες λένε ότι η δαπάνη είναι μικρή. Πέστε μου τη γνώμη σας. Είναι μικρή ή μεγάλη η φαρμακευτική δαπάνη για να το ξεκαθαρίσουμε κατ’ αρχάς.
Δεύτερον, λέτε ότι έχουν μείνει ασθενείς χωρίς φάρμακα και οι άνεργοι και ανασφάλιστοι δεν καλύπτονται και η χώρα μας είναι σκληρή. Το αντίθετο συμβαίνει. Ο ΕΟΠΥΥ, που είναι ο μεγαλύτερος ασφαλιστικός οργανισμός, έχει ένα βασικό πρόβλημα ότι παρέχει στους πάντες υπηρεσίες γιατί το ασφαλιστικό σύστημα όλα τα χρόνια δεν είχε μητρώο έμμεσα ασφαλισμένων μελών και ασφαλιστικής ενημερότητας. Άρα, λοιπόν, μεγαλόψυχος είναι ο ΕΟΠΥΥ. 
Πέστε μου κάτι άλλο. Είπατε ότι οι ασθενείς έχουν σταματήσει την πρόσβαση στη θεραπεία. Πότε πρόλαβαν; Αφού αυτοί οι ασθενείς που έχουν χρόνιες παθήσεις, οι ασθενείς που έχουν υπέρταση, ζαχαρώδη διαβήτη, προσέτρεξαν στα φαρμακεία την προηγούμενη εβδομάδα γι’ αυτό και είχαμε τριπλάσιους, πρωτοφανείς αριθμούς συνταγογράφησης συνταγών. Την Παρασκευή εκτελέστηκαν τέσσερις χιλιάδες εξήντα μία συνταγές. Προμηθεύτηκαν για ένα μήνα. Δεν έμεινε κανείς χωρίς φάρμακα,  ούτε οι καρκινοπαθείς που ακούω στην τηλεόραση να λένε ότι μείνανε χωρίς φάρμακα. Οι αντικαρκινικές θεραπείες, δεν είναι δύο ημερών. Είναι κάθε είκοσι μέρες και ο ασθενής αυτός την Παρασκευή προμηθεύτηκε. Ακόμα και αυτοί που η αντικαρκινική τους αγωγή είναι σε χάπια.
Ας μη λαϊκίζουμε, λοιπόν, πάνω στο πραγματικό οικονομικό πρόβλημα που έχει αυτήν τη στιγμή ένας ασφαλιστικός οργανισμός και που προκύπτει κυρίως από την ύφεση, την ανεργία και τη μείωση των ασφαλιστικών εισφορών.
Επίσης, στην ερώτησή σας μιλάτε για τις εταιρείες που απέσυραν φάρμακα από τον ΕΟΠΥΥ. Αυτό λέτε. Μιλάτε, προφανώς, για μία πολυεθνική που απέσυρε πέντε φάρμακα από τα φαρμακεία του ΕΟΠΥΥ. Επειδή αγνά το ρωτάτε, θέλετε να σας πω τι κρύβεται πίσω από αυτό;</Speech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Πείτε μου.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Η λίστα 3816, που ήταν η λίστα με τα ακριβά φάρμακα, τα οποία ήταν ογδόντα έξι φάρμακα τα προηγούμενα χρόνια, έφθασε να έχει οκτακόσια και εννιακόσια φάρμακα, αφού τότε οι εταιρείες βολεύονταν, διότι πληρώνονταν αυτά τα φάρμακα από τα φαρμακεία που διετίθεντο σε σαράντα πέντε ή πενήντα ημέρες, ενώ εάν τα έδιναν από τα νοσοκομεία, τότε πληρώνονταν σε ένα ή δύο χρόνια. Τώρα, όμως, που η ασφαλιστική φαρμακευτική δαπάνη υπερβαίνει τα  240 εκατομμύρια το μήνα –μεσοσταθμικά τόσο είναι κάθε μήνα- και άρα πρέπει να το επιστρέψει ως «claw back», η βιομηχανία σπεύδει να το ξαναγυρίσει στα νοσοκομεία. 
Άρα, μην έρχεστε τόσο εύκολα εδώ να κατηγορείτε τον ΕΟΠΥΥ, γιατί μία εταιρεία επιλέγει να τα πάει πότε στα νοσοκομεία και πότε να τα διαθέτει ο ΕΟΠΥΥ. Θα δείτε το Σεπτέμβριο ότι το κράτος θα καθορίσει επακριβώς ότι τα νοσοκομειακά φάρμακα θα δίδονται στα νοσοκομεία, όπως γίνεται σε όλο τον κόσμο, και θα καθορίσουμε και ποια φάρμακα θα δίδονται στα πολυϊατρεία του ΕΟΠΥΥ και ποια στα φαρμακεία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η Βουλευτής του ΣΥΡΙΖΑ-ΕΚΜ στο Νομό Κιλκίς κ. Ειρήνη-Ελένη Αγαθοπούλου για τρία λεπτά.</ChairmanSpeech> 
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Κατ’ αρχάς, κύριε Υπουργέ, θέλω να πω ότι η φαρμακευτική δαπάνη αυτήν τη στιγμή είναι πολύ χαμηλότερη απ’ όσο ήταν τα προηγούμενα χρόνια. Είναι, μάλιστα, πολύ χαμηλότερη και από το μέσο όρο, σύμφωνα με τα στοιχεία του ΟΟΣΑ.
Εσείς, σε συνέντευξή σας, είπατε ότι το όρο της τρόικας είναι το 6%. Έχουμε πέσει στο 5,5%. Γιατί συνεχίζουμε τις περικοπές, πάντα σύμφωνα με δικά σας λεγόμενα; 
Επίσης, θέλω να σας υπενθυμίσω ότι η κρίση φέρνει κρίση. Σύμφωνα με μελέτες και στατιστικά στοιχεία, σε περίοδο κρίσης αυξάνονται τόσο οι ασθένειες όσο και οι αυτοκτονίες, τα ψυχικά νοσήματα κ.λπ.. Όλα αυτά φυσικά αυξάνουν τη φαρμακευτική δαπάνη. Είναι οι πολιτικές σας που οδηγούν σε αυτήν την κατάσταση κατά πρώτον και κατά δεύτερον, είναι όλα τα υπόλοιπα, η αυξημένη συνταγογράφηση κ.λπ..
Όσον αφορά την κρατική επιχορήγηση του ΕΟΠΥΥ, θα ήθελα να πω ότι μελέτη της Εθνικής Σχολής Δημόσιας Υγείας που παρουσιάστηκε τον Αύγουστο θέτει ως βασική αρχή την επανεξέταση αυτής και τον επαναπροσδιορισμό της στα επίπεδα του 0,6% έως 1%, εάν θέλουμε να μιλάμε με πραγματικούς όρους, ενώ αυτήν τη στιγμή είναι στο 0,4% και ακόμα πιο κάτω. Είναι στο πρόγραμμά σας κάτι τέτοιο; Δεν μου απαντήσατε. 
Επίσης, ελλείψεις φαρμάκων υπάρχουν στην αγορά και για το λόγο των παράλληλων εξαγωγών. Έχετε κάποια ρύθμιση για το συγκεκριμένο θέμα; Θα βάλετε στο μικροσκόπιο τις φαρμακευτικές μεγαλοεταιρείες, ώστε να λύσετε αυτό το θέμα; 
Σκέφτεστε την προώθηση των γενοσήμων ως έναν τρόπο για τη μείωση της φαρμακευτικής δαπάνης; Δεν ακούσαμε τίποτα ούτε και γι’ αυτό. Αυτήν τη στιγμή το 80% των φαρμάκων που κυκλοφορούν στην ελληνική αγορά είναι εισαγόμενα και μόνο το 18,2% είναι παραγόμενα από την ελληνική φαρμακοβιομηχανία. Παραγωγή, λοιπόν, ελληνικών γενόσημων φαρμάκων με χαμηλότερες τιμές απ’ αυτές των εισαγόμενων δεν είναι μία λύση για εσάς; Αυτό φυσικά προϋποθέτει και καλό κυβερνητικό σχεδιασμό όσον αφορά την τιμολόγηση και φυσικά την αναβάθμιση του ρόλου του ΕΟΦ για ποιοτικό έλεγχο. 
Θα κλείσω τη δευτερολογία μου έτσι όπως ξεκίνησα. Η κρίση φέρνει κρίση. Η ανεργία, η ανασφάλεια στην εργασία και η απώλεια εισοδήματος για διαβίωση έχουν σημαντική επίδραση στην υγεία και πρέπει να το λάβετε πολύ σοβαρά  υπ&apos; όψιν σας. Δουλειά και αξιοπρέπεια θέλει, κύριε Υπουργέ, αυτός ο κόσμος. Αυτό είναι το φάρμακο για να λυθεί το πρόβλημα.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Αναπληρωτής Υπουργός Υγείας κ. Μάριος Σαλμάς για τρία λεπτά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Χαίρομαι που ο ΣΥΡΙΖΑ, διά της Βουλευτού του, δηλώνει ότι θεωρεί πως η φαρμακευτική δαπάνη είναι χαμηλή και πρέπει να την ανεβάσουμε. Δεν έχω την ίδια άποψη και προφανώς δεν έχουν πολλοί στη χώρα μας, που ξέρουν το χώρο του φαρμάκου, την ίδια άποψη. 
Εμείς πιστεύουμε ότι πρέπει να παρέμβουμε δραστικά, χωρίς να μειωθεί ο πυρήνας της φαρμακευτικής περίθαλψης των ασθενών, να περιορίσουμε το λίπος που υπάρχει στην υπόθεση του φαρμάκου. Γι’ αυτό και η χώρα συμφώνησε σε ένα πλαίσιο και θα κάνουμε και μία προσπάθεια να νοικοκυρέψουμε την υπόθεση της φαρμακευτικής δαπάνης. 
Πρέπει να σας πω ότι έχουμε σχέδιο για τους φαρμακοποιούς. Κατ’ αρχάς να ξεκαθαρίσω ότι καταβάλαμε το Μάιο και είπαμε ότι τη Δευτέρα θα ανακοινώσουμε ένα σχέδιο πληρωμών μέχρι τέλος του έτους, για να έχουν οι φαρμακοποιοί μία εικόνα μέχρι τις 31 Δεκεμβρίου, τι χρήματα θα πάρουν. 
Ως συντεταταγμένη πολιτεία πρέπει κάτι να κάνουμε. Είναι άλλο η φαρμακευτική δαπάνη και τι πρέπει να πληρώσουμε στο φαρμακοποιό και άλλο πράγμα η δυνατότητα πληρωμών. Παρενθετικά σας λέω ότι δεν πρέπει ποτέ να συγχέουμε την αδυναμία πρόσβασης των ασθενών στο φάρμακο και στη δαπάνη, γιατί η δαπάνη του ΕΟΠΥΥ ξεπερνάει τα 6 δισεκατομμύρια, άλλο αν οι πληρωμές είναι κατά 2 δισεκατομμύρια λιγότερες, σύμφωνα με το στήσιμο του οργανισμού. Τη δαπάνη, όμως, την αναλαμβάνει το κράτος και το ασφαλιστικό σύστημα. Άρα, μην το υποτιμάτε αυτό.
Είπαμε, λοιπόν, ότι δεν πρέπει να μείνουμε με σταυρωμένα τα χέρια. Πρέπει να παρέμβουμε στο χρόνο πίστωσης στην αλυσίδα διανομής του φαρμάκου. Για πρώτη φορά καλέσαμε στο ίδιο τραπέζι τη βιομηχανία, τη φαρμακαποθήκη και τα φαρμακεία και ζητήσαμε να αυξηθεί η πίστωση από τη βιομηχανία στην αποθήκη και από την αποθήκη στο φαρμακοποιό, για να μπορέσει και ο ΕΟΠΥΥ να πληρώνει πιο αργά. Το ζητήσαμε αυτό από τη βιομηχανία. Δεν έχει ξαναγίνει. Παρεμβήκαμε στη διανομή για να ρυθμιστεί η αγορά, γιατί συνήθως η αγορά συναντά τις πληρωμές. Αλλά εμείς το κάναμε. 
Επίσης, είπαμε στους φαρμακοποιούς ότι στην περίπτωση που κάποιος φαρμακοποιός έχει πρόβλημα με την επιταγή του, που είναι πραγματικό πρόβλημα, να παρέμβει ο ΕΟΠΥΥ με ένα μηχανισμό στη διανομή, δηλαδή να αγοράζει ο ΕΟΠΥΥ από τη βιομηχανία και να δίνει στο φαρμακοποιό και να πληρώνει το κέρδος του. 
Εσείς τουλάχιστον ως ΣΥΡΙΖΑ δεν ήσασταν αντίθετοι. Εσείς λέγατε για κρατική φαρμακαποθήκη. Δεν βγήκατε, όμως, να στηρίξετε αυτό που είπαμε εμείς στους φαρμακοποιούς, αλλά δεν είδα και κανέναν φαρμακοποιό με το πραγματικό πρόβλημα της επιταγής να έρθει στον ΕΟΠΥΥ και να μας πει «ναι, σε είκοσι μέρες θα είμαστε εδώ για να μας δώσετε φάρμακα», γιατί, όπως γνωρίζετε ο ΕΟΠΥΥ αγοράζει σε νοσοκομειακή τιμή και θα είχε και κέρδος τώρα και όταν ρυθμιζόταν η αγορά θα αποτραβιόταν. Το κάναμε και αυτό. Δεν μείναμε με σταυρωμένα χέρια, δοθεισών των δημοσιονομικών δυσκολιών και της περιοριστικής ρευστότητας που έχει ο οργανισμός.
Και πρέπει να πω και κάτι τελευταίο, γι’ αυτό που είπατε ότι δεν κάναμε κάτι. Εμείς είμαστε δύο μήνες. Εμείς κάναμε. Για τα γενόσημα που είπατε, έδωσα εντολή στον Πρόεδρο του ΕΟΦ κ. Τούντα να ελέγξει όλα τα γενόσημα που πήραν άδεια πριν από το 1996, πριν βγει η κοινοτική οδηγία για την έγκριση των φαρμάκων, για να δημιουργήσουμε μία αξιοπιστία στους γιατρούς για τα γενόσημα. Έτσι προωθούνται τα γενόσημα, όχι με θεωρίες. 
Επίσης, ανακοίνωσα, εάν θυμάστε καλά, ότι θα δοθούν κίνητρα στους γιατρούς, όσον αφορά στις επισκέψεις, που μπορεί να είναι και περισσότερες από διακόσιες, εάν ο γιατρός γράφει γενόσημα και κάποιες άλλες προϋποθέσεις, όσον αφορά τον τρόπο που συνταγογραφεί και θα το ανακοινώσουμε.
Και πρέπει να πω και για την τιμολόγηση στην οποία αναφερθήκατε. Είμαστε η μόνη πολιτική ηγεσία που ανακοινώσαμε ένα μήνα πριν ότι θα βγάλουμε δελτίο τιμών μέχρι τις 15, 20 Σεπτεμβρίου. Και το δελτίο τιμών θα το βγάλουμε σε απόλυτη διαφάνεια. Την επόμενη εβδομάδα θα είναι στο διαδίκτυο και στη σελίδα του Υπουργείο οι τιμές, όπως κατέβηκαν από το σύστημα απ’ όλη την Ευρώπη για τα πρωτότυπα φάρμακα, όπως τις έβγαλε η υπηρεσία του Υπουργείου. Θα διασταυρωθούν με τα δελτία ενημέρωσης από τις φαρμακευτικές εταιρείες και θα έχουμε για πρώτη φορά από την Euripid, την ευρωπαϊκή βάση δεδομένων με δεκαεννέα χώρες διασταύρωση για όλα στο διαδίκτυο, για να υπάρχει διαφάνεια στην υπόθεση των τιμών των φαρμάκων. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Επόμενη είναι η πρώτη με αριθμό 177/9/4-9-2012 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξη Τσίπρα προς τον Πρωθυπουργό, σχετικά με το Ταχυδρομικό Ταμιευτήριο. 
Ο Πρόεδρος του Συνασπισμού κ. Αλέξης Τσίπρας έχει το λόγο για να αναπτύξει την επίκαιρη ερώτησή του και στην ερώτηση θα απαντήσει ο Υπουργός Οικονομικών κ. Στουρνάρας. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς- Ενωτικού Κοινωνικού Μετώπου): Κύριε Υπουργέ, είναι, αν δεν κάνω λάθος, η πέμπτη συνεχόμενη ερώτηση σε αυτήν τη δύσμοιρη ώρα του Πρωθυπουργού –έτσι έχει καθιερωθεί- όπου δεν έρχεται ο Πρωθυπουργός να απαντήσει. 
Δεν έχω κάτι μαζί σας και προφανώς δεν υποτιμώ την παρουσία σας ούτε θεωρώ ότι αποτελεί υποβιβασμό της δικής μου παρουσίας να δέχομαι εσείς να μου απαντήσετε, όμως αναρωτιέμαι πού βρίσκεται ο Πρωθυπουργός. 
Δυο μήνες έχει να πατήσει σε αυτήν την Αίθουσα. Ο Πρωθυπουργός έχει να έρθει σε αυτήν την Αίθουσα από τις 6 του Ιούλη, όταν ανέγνωσε τις προγραμματικές δηλώσεις. Αυτό τι αποδεικνύει; Αποδεικνύει μια νέα αντίληψη για το σεβασμό της κοινοβουλευτικής διαδικασίας; Εν πάση περιπτώσει, θα μπορούσε, αν δεν θέλει να έρχεται να απαντάει στην ώρα του Πρωθυπουργού να την καταργήσει και να μην είναι η ώρα του Πρωθυπουργού, να είναι η ώρα του Υπουργού των Οικονομικών. 
Εγώ κατανοώ γιατί δεν έρχεται. Δεν έρχεται γιατί δεν έχει τι να πει. Και για το λόγο αυτό, για πρώτη φορά Έλληνας Πρωθυπουργός δεν πάει στη Διεθνή Έκθεση Θεσσαλονίκης να κάνει την καθιερωμένη ομιλία στους παραγωγικούς φορείς. Αυτό δεν έγινε ποτέ, ούτε επί δικτατορίας. Πάντοτε ο Πρωθυπουργός πήγαινε, αναγνώριζε ένα κορυφαίο γεγονός και άκουγε και τις ερωτήσεις των δημοσιογράφων. 
Ο Πρωθυπουργός, όμως, δεν έχει τι να πει, διότι έχει ευθιξία. Και αυτό του το καταλογίζω στα θετικά του. Δεν μπορεί. Πριν δυο μήνες μας έλεγε «Επαναδιαπραγμάτευση». Με αυτό πήρε την ψήφο του ελληνικού λαού. Και η περίφημη επαναδιαπραγμάτευση έγινε αυτή η κακόμοιρη επίδειξη υποταγής και άφεσης αμαρτιών στην κ. Μέρκελ. Τι να έρθει να πει εδώ. Τι να έρθει να πει εδώ ο Πρωθυπουργός όταν σήμερα βλέπουμε ότι η χώρα πηγαίνει ολοταχώς σε μια διαδικασία καταστροφής με 30% ανεργία.
Κύριε Υπουργέ, όμως, εσείς που είστε εδώ –και μας τιμάει, βεβαίως, η παρουσία σας και σας ευχαριστούμε που μας κάνατε την τιμή να έρθετε- έχω την αίσθηση ότι αντιμετωπίζετε με ιδιαίτερη αλαζονική συμπεριφορά τους ίδιους τους θεσμούς και τη δημοκρατία. Θα σας πω γιατί.
Χθες βράδυ, συνεδρίασε η επιτροπή για τις δημόσιες επιχειρήσεις κοινής ωφέλειας. Προσπαθείτε να αλλάξετε τη διοίκηση του ΤΑΙΠΕΔ, του Ταμείου Αξιοποίησης Ιδιωτικής Περιουσίας του Δημοσίου. Καλά κάνετε, γιατί οι προηγούμενοι έκατσαν ενάμισι -δυο χρόνια, ξεκοκκάλισαν 17 εκατομμύρια –αυτά λένε οι απαντήσεις που εσείς μας δώσατε- χωρίς να κάνουν μια αποκρατικοποίηση. Πάλι καλά, λέμε εμείς που δεν έκαναν ούτε μια, διότι δεν θέλουμε να ξεπουληθεί ο δημόσιος πλούτος. Πρέπει, όμως, να δώσουν λογαριασμό, που πήγαν αυτά τα 17 εκατομμύρια, όταν εσείς κόβετε τα 80 και τα 120 ευρώ στους ένστολους που είναι από το πρωί μέχρι το βράδυ στο δρόμο;
Μαθαίνουμε, μάλιστα, σήμερα ότι και η διοίκηση του Ταμείου Χρηματοπιστωτικής Σταθερότητας έχει αμοιβές που φθάνουν τα 20 και 22.000 ευρώ μηνιαίως, όταν η χώρα και ο μέσος Έλληνας σήμερα στενάζει. 
Θέλω, όμως, να μπω στην ουσία. Οι νόμοι υπάρχουν για να τηρούνται, πόσω δε μάλλον, όταν τους έχει ψηφίσει η συνέχεια της σημερινής Κυβέρνησης. Ο νόμος, λοιπόν, ορίζει ότι για να διοριστεί διοίκηση σε αυτό το ταμείο πρέπει να έχει τα 2/3 των Βουλευτών που συμμετέχουν στην αντίστοιχη επιτροπή. Δεν τα είχατε χθες τα 2/3. Όταν, όμως, οι νόμοι δεν συμφωνούν με τις δικιές σας επιλογές, τόσο το χειρότερο για τους νόμους. Νύχτα σπεύσατε με πράξη νομοθετικού περιεχομένου να καταργήσετε το νόμο που η προηγούμενη κυβέρνηση και εσείς ως συνέχεια είχατε επιβάλει την προηγούμενη περίοδο. Δείχνετε μέγιστη ασέβεια απέναντι στους νόμους. 
Και δεν είναι μόνο αυτό. Με πράξη νομοθετικού περιεχομένου προχωράτε και στην απόφαση να αρθεί το ποσοστό συμμετοχής του δημοσίου στις προς εκποίηση δημόσιες επιχειρήσεις κοινής ωφέλειας. 
Κύριε Υπουργέ, σε αυτό δεν υπάρχει καμμία δικαιολογία. Δεν είναι η χώρα σε κατάσταση εκτάκτου ανάγκης, όπως θέλετε να μας πείτε. Είναι, βεβαίως, σε κατάσταση εκτάκτου ανάγκης εξαιτίας της πολιτικής σας. Πρέπει να σεβαστούμε, όμως, τους θεσμούς και τη δημοκρατία σε αυτόν τον τόπο. Είναι το τελευταίο που μας έχει μείνει. 
(Χειροκροτήματα από την πτέρυγα του ΣΥΡΙΖΑ- ΕΚΜ)
Και έρχομαι στο κύριο θέμα της ερώτησης και κλείνω.
Κύριε Υπουργέ, με μια δήλωσή σας και μόνο ότι το Ταχυδρομικό Ταμιευτήριο δεν είναι βιώσιμο, η μετοχή του Ταχυδρομικού Ταμιευτηρίου έχασε προχθές το 30% της αξίας της στο Χρηματιστήριο, έφυγε από το ταμπλό δηλαδή, ενώ την προηγούμενη μέρα –τι ειρωνεία!- είχε άνοδο 1,5%. Και αναρωτιόμαστε εμείς πώς είναι δυνατόν η πρώτη σε ευρωστία και κεφαλαιακή επάρκεια τράπεζα της χώρας και η τρίτη στην Ευρώπη πριν το PSI, σήμερα να διαπιστώνεται ότι δεν είναι βιώσιμη, την ίδια στιγμή που έχουν πάρει δισεκατομμύρια οι ιδιωτικές τράπεζες και μέσα από μία διαδικασία εν κρυπτώ, μη δημοσιοποιήσιμη, της έχετε δώσει κεφαλαιακή επάρκεια. 
Σας ρωτώ, λοιπόν, και θέλω συγκεκριμένες απαντήσεις: Από πού πηγάζει αυτή σας η εκτίμηση και πού τεκμηριώνεται η εκτίμηση της Τράπεζας της Ελλάδος –βεβαίως, δεν είναι μόνο δική σας- ότι το Ταχυδρομικό Ταμιευτήριο δεν είναι βιώσιμο; Γιατί δεν δίνετε στη δημοσιότητα τόσον καιρό αυτήν την περιβόητη έκθεση της «BLACKROCK» και γιατί το Ταχυδρομικό Ταμιευτήριο, του οποίου οι ζημίες όπως όλοι γνωρίζουμε προέρχονται από το κούρεμα των ομολόγων του ελληνικού δημοσίου, εξαιρέθηκε από τη διαδικασία της ανακεφαλαιοποίησης ενώ άλλες ιδιωτικές τράπεζες που είχαν πολύ χειρότερη κεφαλαιακή επάρκεια δεν εξαιρέθηκαν; Τέλος, με ποιον τρόπο θα αναπληρωθεί αυτή η ζημία που επήλθε για τους μικρομετόχους από την απαξίωση της τιμής της μετοχής που προκάλεσε η δήλωση που κάνατε την προηγούμενη εβδομάδα;</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Πρόεδρο.
Κύριε Πρόεδρε, όσον αφορά το θέμα που βάλατε για το θέμα της απαρτίας, εκ μέρους του Προεδρείου θέλω να σας απαντήσω …
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου): Απαρτίας;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σαν Προεδρείο, επειδή συμμετέχουμε στην επιτροπή, σας απαντάω για το θέμα των 2/3 που βάλατε. Γιατί δεν είναι θέμα του κυρίου Υπουργού, αλλά του Προέδρου της Βουλής και του προέδρου της επιτροπής …</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην εκτίθεστε. Δεν χρειάζεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν εκτίθεμαι. Απλώς να αναφέρω τι είπανε στην επιτροπή για να ξέρει και το Σώμα. Δεν είναι Ανεξάρτητη Αρχή το ΤΑΙΠΕΔ. Είναι κάτι που μπορεί να εκφράσει η επιτροπή της Βουλής τη γνώμη της. Η Κυβέρνηση διορίζει.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο νόμος το λέει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Πρόεδρος είπε ότι απαιτούνται τα 2/3. Αυτό ήθελα να κάνω σαν παρέμβαση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πράξη νομοθετικού περιεχομένου φέρατε χθες για να ακυρώσετε την ψήφο του λαού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας είπα ότι μιλάει για τις ανεξάρτητες αρχές. Εγώ σας μεταφέρω τι είπε ο Πρόεδρος της Βουλής ρωτώντας τη Νομική Υπηρεσία της Βουλής για το θέμα αυτό. Στον κύριο Πρόεδρο του ΣΥΡΙΖΑ επιτρέψτε μου να μεταφέρω την άποψη του Προέδρου της Βουλής, την οποία μας έδωσε η Νομική Υπηρεσία της Βουλής. Τίποτε άλλο δεν κάνω. 
Κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Σας ευχαριστώ πολύ, κύριε Πρόεδρε.
Όπως έχω πει στον αξιότιμο Αρχηγό του ΣΥΡΙΖΑ, είναι μεγάλη μου χαρά να έρχομαι και να απαντώ στις ερωτήσεις σας. Εξάλλου σήμερα σε εμένα απευθύνεστε. Σήμερα η ερώτηση λέει ότι «με την καταστρεπτική σας δήλωση προκαλέσατε ζημιά». Άρα, εγώ έπρεπε να έρθω, ούτως ή άλλως. 
Επιτρέψτε μου να πω, όμως, ότι αδικείτε τον Πρωθυπουργό ο οποίος πιστώνεται αυτήν την αλλαγή του κλίματος που παρατηρείται τον τελευταίο καιρό για την ελληνική οικονομία. Νομίζω ότι σήμερα έχουμε μία σαφή αλλαγή του κλίματος. Αν θυμόσαστε, εδώ και αρκετό καιρό είχα πει ότι δεν πρέπει η Ελλάδα να μείνει απ’ έξω όταν η Ευρωζώνη παίρνει αποφάσεις ομοσπονδιακού χαρακτήρα σαν και αυτήν που πήρε χθες η Ευρωπαϊκή Κεντρική Τράπεζα. Άρα, εμείς είμαστε ακόμα μέσα στο παιχνίδι και θα παραμείνουμε. 
Όσον αφορά το ΤΑΙΠΕΔ, νομίζω ότι χθες δόθηκε θετική ψήφος από εννιά μέλη της επιτροπής, αρνητική από έξι. Είναι γνωμοδοτική αυτή η ψήφος. Δεν είναι ψήφος που υποχρεώνει την Κυβέρνηση, αν δεν κάνω λάθος. 
Νομίζω ότι η επίδοση των δύο κυρίων ήταν άριστη χθες, για όσους ήρθατε χθες και ακούσατε. Δηλαδή, οι πιο πολλοί Βουλευτές δεν είχαν κάτι να πουν για την επίδοσή τους, για το βιογραφικό τους, για το τι είπαν. Είπαν, όμως, ότι επειδή είστε εκεί που είστε, εμείς ψηφίζουμε «όχι». 
Τώρα όσον αφορά τις αμοιβές του Ταμείου Χρηματοπιστωτικής Σταθερότητας, το κοιτάζω. Όπως ξέρετε το ταμείο χαίρει ανεξαρτησίας. Πρέπει να σεβαστούμε την ανεξαρτησία αυτή, αλλά όντως να δούμε ότι αυτές οι αμοιβές συνάδουν με το κλίμα που υπάρχει σήμερα στην ελληνική οικονομία. Αυτό το κοιτάζουμε.
Όσον αφορά την πράξη νομοθετικού περιεχομένου σχετικά με τις ΔΕΚΟ, το κάναμε γιατί βιαζόμαστε. Πράγματι, έχουμε χάσει αρκετό χρόνο στον τομέα των αποκρατικοποιήσεων και θέλουμε αυτόν το χρόνο να τον κερδίσουμε. 
Να έρθω τώρα στο Ταχυδρομικό Ταμιευτήριο. Φαντάζομαι δεν θέλετε τον Υπουργό Οικονομικών να έρχεται εδώ και να χαϊδεύει αυτιά και να λέει ότι πάει μια χαρά το Ταχυδρομικό Ταμιευτήριο και να προκαλέσει άνοδο της τιμής της μετοχής του κ.λπ.. 
Είπα την αλήθεια. Το Ταχυδρομικό Ταμιευτήριο εκρίθη από τις εποπτικές αρχές μη βιώσιμο, με βάση μία αυτόνομη πορεία και αυτό έχει προκύψει από πάρα πολλούς δείκτες. Νομίζω ότι πριν από λίγες μέρες ο υποδιοικητής της Τραπέζης της Ελλάδος ήρθε εδώ και σας ανέπτυξε διά μακρόν για ποιο λόγο το Ταχυδρομικό Ταμιευτήριο δεν κρίνεται βιώσιμο. 
Ποιες τράπεζες θεωρούνται βιώσιμες; Βιώσιμες είναι οι τράπεζες που μετά την ανακεφαλαιοποίησή τους δεν θα χρειαστούν οποιαδήποτε πρόσθετη χρηματοδότηση από οποιονδήποτε πέραν των μετόχων τους και καθίστανται στην ουσία αυτόνομες σε βάθος χρόνου. Να υπογραμμίσω εδώ ότι αυτή η βιωσιμότητα είναι μείζονος σημασίας για τη μεσοπρόθεσμη ευστάθεια, όχι μόνο του χρηματοπιστωτικού συστήματος, αλλά και όλης της ελληνικής οικονομίας.
Πιο συγκεκριμένα, η αξιολόγηση του Ταχυδρομικού Ταμιευτηρίου όπως και κάθε τράπεζας έγινε από τις εποπτικές αρχές με βάση δύο ομάδες κριτηρίων, κριτήρια εποπτικά και κριτήρια επιχειρηματικά. Οι μετρήσεις, λοιπόν, έδειξαν υστέρηση στην πλειονότητα των κριτηρίων αυτών. 
Τα αναλυτικά στοιχεία για τις τιμές των δεικτών που εμφάνισε το Ταχυδρομικό Ταμιευτήριο έχουν ήδη παρουσιαστεί, όπως σας είπα, από τον υποδιοικητή της Τραπέζης της Ελλάδος πριν από λίγες μέρες στην αρμόδια επιτροπή της Βουλής. Κι αυτό –γιατί το ρωτάτε- ασχέτως του κουρέματος των ομολόγων. Δηλαδή και το κούρεμα να μην υπήρχε, η κερδοφορία του θα συνέχιζε να ήταν αρνητική. Τουλάχιστον αυτό δείχνει η ανάλυση βιωσιμότητας. Άρα, δεν είναι θέμα κουρέματος των ομολόγων, αν και ο όγκος των ομολόγων που είχε στο χαρτοφυλάκιό του ήταν ασυνήθιστα υψηλός. 
Επιπλέον, δεν τεκμηριώνονται όσα είπατε για την κερδοφορία και την κεφαλαιακή επάρκεια του Ταχυδρομικού Ταμιευτηρίου. Πρέπει να σημειωθεί ότι στο πιο πρόσφατο πανευρωπαϊκό stress test που έγινε το 2011, το Ταχυδρομικό Ταμιευτήριο εμφάνισε εκτιμώμενο δείκτη κεφαλαιακής επάρκειας 5,5%, ποσοστό που το κατέταξε στις τελευταίες τράπεζες από πλευράς επιδόσεων. 
Σχετικά με τη μελέτη της «BLACKROCK» -όπως άλλωστε όλες οι εκθέσεις και οι αξιολογήσεις βιωσιμότητας των πιστωτικών ιδρυμάτων εμπίπτουν στο απόρρητο του άρθρου 60 του ν. 3601/2007 και δεν είναι δυνατόν να χορηγηθούν- σας διαβεβαιώ ότι με την ολοκλήρωση της διαδικασίας ανακεφαλαιοποίησης όλων των τραπεζών θα δημοσιευθεί η σχετική έκθεση, στην οποία θα υπάρχει συγκεντρωτική πληροφόρηση για το θέμα, συμπεριλαμβανομένων και των αποτελεσμάτων της «BLACKROCK» και όχι μόνο. Διότι αυτά τα αποτελέσματα αποτελούν ένα μόνο από τα πολλά στοιχεία που χρησιμοποιήθηκαν για την εκτίμηση των κεφαλαιακών απαιτήσεων των τραπεζών.
Τέλος, όσον αφορά τις απώλειες των μικρομετόχων της τράπεζας, σας θυμίζω ότι η τιμή του Ταχυδρομικού Ταμιευτηρίου τον τελευταίο χρόνο έχει πέσει περίπου 90%, επειδή η αγορά γνωρίζει ότι έχει πρόβλημα βιωσιμότητας. Είναι, λοιπόν, η γενικότερη οικονομική κρίση και η συνεπαγόμενη απαξίωση των τιμών και αυτής της τράπεζας που έχει ζημιώσει τους μετόχους.
Η Κυβέρνηση θα κάνει ό,τι το δυνατόν καλύτερο. Όπως σας έχω πει μέχρι τώρα, εμείς έχουμε επιλέξει το δρόμο των συγχωνεύσεων των τραπεζών και όχι του κλεισίματος, που έχουν επιλέξει άλλες ευρωπαϊκές χώρες. Οι καταθέσεις προστατεύονται απολύτως. Προσπαθούμε να διαφυλάξουμε ως κόρη οφθαλμού τις θέσεις εργασίας και με βάση αυτά τα δύο κριτήρια προχωρούμε στην απαραίτητη μείωση του αριθμού των πιστωτικών ιδρυμάτων στη χώρα. 
Όπως είχα την ευκαιρία να σας εξηγήσω και σε προηγούμενη παρουσίαση μου εδώ, και στην Ευρώπη αλλά και στην Ελλάδα ο αριθμός των τραπεζών είναι περίπου 30% μεγαλύτερος από τον άριστο. Αυτόν τον άριστο αριθμό πιστωτικών ιδρυμάτων εμείς προσπαθούμε να τον επιτύχουμε μέσω συγχωνεύσεων και όχι με κλείσιμο τραπεζών.
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αρχηγός της Αξιωματικής Αντιπολίτευσης κ. Αλέξης Τσίπρας έχει το λόγο.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κύριε Υπουργέ, ειλικρινά αν ήσασταν διευθύνων σύμβουλος σε μία ιδιωτική τράπεζα ή σε μία ιδιωτική επιχείρηση και είχε αποφασίσει το διοικητικό συμβούλιο να δει τη δυνατότητα εξαγοράς και βγαίνατε λίγες μέρες πριν κάνοντας δήλωση ότι η επιχείρησή σας είναι μη βιώσιμη, αλήθεια οι μέτοχοι αυτής της επιχείρησης τι θα έκαναν απέναντι σας;
Έχετε περάσει από την αγορά και ξέρετε, γι’ αυτό σας ρωτώ, με αυτούς τους όρους. Δεν μπαίνω στη συζήτηση που ξέρετε την αντίθεσή μας ό,τι δεν πρέπει να εκποιηθεί. Αλλά ας υποθέσουμε ότι εσείς θεωρείτε ότι είναι ζημιογόνο για το ελληνικό δημόσιο και πρέπει να πουληθεί αυτή η τράπεζα. Και βγαίνετε και λέτε ότι είναι «σαπάκι» ότι είναι μη βιώσιμη. Τι αποτελεί αυτή η πράξη; 
Αν ήσασταν σε μια οποιαδήποτε άλλη χώρα Υπουργός και βγαίνατε και λέγατε ότι ένα περιουσιακό στοιχείο του δημοσίου, το οποίο ετοιμάζετε να το πουλήσετε, είναι μη βιώσιμο, θα ερχόταν ο εισαγγελέας. Η κίνηση σας αυτή είναι αδιανόητη και φυσικά είχε ως αποτέλεσμα να πέσει 30% η αξία του Ταχυδρομικού Ταμιευτηρίου στο Χρηματιστήριο και να βγει από το ταμπλό. Είναι αδιανόητη η κίνηση αυτή.
Μπαίνω όμως, στην ουσία. Το Ταχυδρομικό Ταμιευτήριο, κύριε Υπουργέ, με βάση επίσημα στοιχεία την τελευταία πενταετία έχει αποδώσει στο δημόσιο 3.000.000.000 ευρώ, την ίδια στιγμή που οι άλλες τέσσερις τράπεζες που ανακεφαλαιοποιούνται έχουν πάρει από το δημόσιο και από τον Έλληνα φορολογούμενο σε ρευστό και εγγυήσεις πάνω από 150.000.000.000 ευρώ. Και το Ταχυδρομικό Ταμιευτήριο είναι μη βιώσιμο, ενώ οι τράπεζες των ιδιωτών όχι μόνο είναι βιώσιμες, αλλά και ανακεφαλαιοποίηση θα πάρουν 50.000.000.000 και δωράκια και προίκες θα πάρουν οι τράπεζες οι δημόσιες που έχουν προοπτική, όπως είναι η Αγροτική Τράπεζα για τον κ. Σάλλα. 
(Στο σημείο αυτό κτυπάει το κουδούνι λήξεως του χρόνου ομιλίας του Πρόεδρου της Κοινοβουλευτικής Ομάδας του ΣΥΡΙΖΑ-ΕΚΜ)
Δεν ξέρω τώρα σε ποιον θα γίνει δώρο το Ταχυδρομικό Ταμιευτήριο, που πέραν της κεφαλαιακής επάρκειας και της ευρωστίας που είχε πριν τη διαδικασία του PSI, έχει και ένα ιδιαίτερα σημαντικό, το σημαντικότερο ίσως δίκτυο εξυπηρέτησης σε όλη την Ελλάδα. Και αναρωτιέμαι αν αυτές οι κινήσεις έχουν μια στοιχειώδη λογική ή εκπορεύονται από μια ιδεοληψία ότι οτιδήποτε είναι δημόσιο πρέπει να πηγαίνει στην πυρά και οτιδήποτε ιδιωτικό να προστατεύεται. 
Αυτοί οι κύριοι οι οποίοι αρνούνται να μας δώσουν στοιχεία -Τράπεζα της Ελλάδας, Ταμείο Χρηματοπιστωτικής Σταθερότητας, φτιάχνουν capital plans χωρίς να μας τα δίνουν, δίνουν πιστοποιητικά βιωσιμότητας χωρίς να τα δίνουν στη δημοσιότητα- αμείβονται παχυλά. Ο Έλληνας φορολογούμενος, όμως, έχει στερηθεί τη δυνατότητα να ζει με αξιοπρέπεια και του φορτώνετε και στην πλάτη τις αμαρτίες και τα χρέη των ιδιωτών που θέλουν να κρατούν τις τράπεζες που έχουν φαλιρίσει με την πολιτική τους με δημόσιο χρήμα.  
Αυτό είναι αδιανόητο, δεν έχει γίνει πουθενά. Ομολογώ μας εκπλήσσει αυτή η πολιτική. Πρόκειται για ληστεία τραπέζης, εγώ μόνο αυτό μπορώ να καταλάβω. Ληστέψατε την Αγροτική Τράπεζα, ληστεύετε τώρα και το Ταχυδρομικό Ταμιευτήριο.
Κύριε Υπουργέ, μιλάτε για αλλαγή κλίματος. Που τη βλέπετε αυτήν την αλλαγή κλίματος; Μήπως ζείτε σε μια γυάλα; Μήπως τελικά γι’ αυτό δεν αφήνετε τον Πρωθυπουργό να περπατήσει από το Μέγαρο Μαξίμου και να έρθει στη Βουλή, να τον δει λίγο ο ήλιος;
 Ποια είναι η αλλαγή κλίματος; Έχετε εικόνα αυτήν τη στιγμή πώς περνάει ο μέσος Έλληνας όταν έχουμε ένα ένα εκατομμύριο διακόσιες δεκαέξι χιλιάδες Έλληνες και Ελληνίδες στην επίσημη ανεργία και θα προσεγγίσουμε το 30% και όταν πάτε σε νέες μειώσεις και περικοπές; Τι είδους λογιστική είναι αυτή; Δεν αντιλαμβάνεστε ότι δεν βγαίνει αυτό το πρόγραμμα και λέτε ότι άλλαξε το κλίμα; Άλλαξε το κλίμα για ποίον; Άλλαξε το κλίμα διότι σας χτύπησε στην πλάτη η κ. Μέρκελ και σας είπε «προχωρήστε»; Ε, βεβαίως, αυτό θα έκανε.  
Πείτε μου, κύριε Υπουργέ, τι διαφορά θα είχε εάν αντί για εσάς ήταν στη θέση σας ο κ. Μπομπ Τράα και ο κ. Πολ Τόμσεν; Ποια διαφορά στην ασκούμενη πολιτική θα είχαμε; Εντάξει, βεβαίως, δεν θα μπορούσε να μιλήσει στους Έλληνες για πατριωτικό καθήκον, όπως μιλάτε εσείς. Διότι, δεν αμφισβητούμε φυσικά την εθνική σας συνείδηση. Αλίμονο!  
Όμως, κάνετε τεράστιο λάθος. Είναι ιδεοληψία αυτή που σας διακατέχει, διότι χαραμίσατε μέσα σε λίγους μήνες όσα ο λαός μας κέρδισε μέσα από την εκλογική αναμέτρηση και τους αγώνες του και υπήρχαν ως διαπραγματευτική δυνατότητα απέναντι στους πιστωτές και στους εταίρους. Δεν μπορώ να κατανοήσω τι σημαίνει «περνάμε τα μέτρα και μετά θα δούμε αν θα διαπραγματευθούμε γιατί οι άλλοι δεν θέλουν διαπραγμάτευση». 
Μου είπατε ότι χθες οι αποφάσεις του κ. Ντράγκι αλλάζουν το κλίμα. Σε σχέση με την Ελλάδα τίποτα δεν θα αλλάξει, όπως πολύ καλά το γνωρίζετε. Όμως, μην πάτε να πείσετε εμένα ότι το ευρώ δεν θα διαλυθεί γιατί είναι σταθερή επιλογή της οικονομικής ελίτ στην Ευρώπη. Ναι, αλήθεια είναι. Είναι μια σταθερή στρατηγική επιλογή, διότι κερδίζει δισεκατομμύρια αυτή η ελίτ από το ευρώ και ο κίνδυνος διάλυσης που οι ίδιοι προκαλούν, αποτελεί εργαλείο επιβολής και εκφοβισμού απέναντι στους λαούς, για να περάσουν αυτά τα σκληρά μέτρα λιτότητας. Αυτή είναι η πραγματικότητα. 
Έχω όμως την αίσθηση, κύριε Υπουργέ –και κλείνω, κύριε Πρόεδρε, και ευχαριστώ για τη δυνατότητα που μου δώσατε- ότι δεν μπορεί να πάει μακριά η βαλίτσα. Δεν μπορεί να αντέξει ο λαός αυτήν την πολιτική. Και οι ψηφοφόροι που πριν από δυο μήνες έδωσαν μια τελευταία ευκαιρία –κάτω από πιέσεις, εκφοβισμό- στη Νέα Δημοκρατία, το ΠΑΣΟΚ και τη Δημοκρατική Αριστερά να φτιάξουν αυτήν την Κυβέρνηση, είναι οι ίδιοι που τώρα εξαθλιωμένοι και αγανακτισμένοι θα βγουν στους δρόμους για να αντισταθούν σε αυτήν την πολιτική. 
Διότι, κύριε Υπουργέ, μακάρι να είχαμε γίνει Αργεντινή, όπως είχατε πει. Η Αργεντινή πέρασε μια πολύ μεγάλη δυσκολία –και δεν πρέπει τους λαούς να τους χαρακτηρίζουμε με ρατσιστικό τρόπο- και κατάφεραν με αξιοπρέπεια να σταθούν στα πόδια τους. 
Δυστυχώς, εσείς μας οδηγείτε σε άλλες καταστάσεις πολύ χειρότερες. Θα έχουμε χάσει πλήρως την εθνική μας κυριαρχία. Θα έχουμε χάσει πλήρως την αξιοπρέπειά μας. Θα είμαστε υποτελείς. Όλη η Ελλάδα θα γίνει μια ειδική οικονομική ζώνη και εσείς θα επιχαίρετε, διότι θα σας χτυπούν την πλάτη και θα ζητάτε άφεση αμαρτιών από την κ. Μέρκελ για τις αμαρτίες του παρελθόντος. 
Εμείς, λοιπόν, απαντούμε και στον Πρωθυπουργό –που δεν είναι εδώ, διότι δεν θέλει να έρχεται σε αντιπαράθεση ιδεών- και στην ηγεσία της Ευρωπαϊκής Ένωσης που σήμερα νομίζει ότι ξεμπέρδεψε με την Ελλάδα. Πολύ σύντομα αυτός ο λαός θα σηκώσει κεφάλι και πολύ σύντομα αυτοί που νομίζουν ότι ξεμπέρδεψαν με τον ελληνικό λαό, θα έχουν απέναντί τους μια ηγεσία που δεν θα λέει αυτά που θα θέλουν να ακούσουν,...
(Χειροκροτήματα από την πτέρυγα του ΣΥΡΙΖΑ-ΕΚΜ)
 ...αλλά μια ηγεσία που όσο και αν τώρα απαξιούν και δεν θέλουν να τη δουν, θα είναι άξια των αγώνων και των διεκδικήσεων του ελληνικού λαού και θα λέει στους ξένους και στους εταίρους αυτά που ο ελληνικός λαός θέλει να ειπωθούν και όχι αυτά που εκείνοι θέλουν να ακούσουν. 
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ο Υπουργός Οικονομικών κ. Στουρνάρας έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, θα ήθελα λίγο παραπάνω χρόνο, όπως είχε και ο Αρχηγός του ΣΥΡΙΖΑ.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Βεβαίως θα έχετε, κύριε Υπουργέ.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Θα σας απαντήσω σε όλα και ως προς το δεύτερο που είπατε για την ελληνική οικονομία. Ξεκινώ όμως από το ΤΤ. Δεν είμαι διευθύνων σύμβουλος μιας ιδιωτικής εταιρείας. Είμαι Υπουργός Οικονομικών. Και ερωτώμενος στη Βουλή από τον κ. Λαφαζάνη αν είναι βιώσιμο, του απάντησα ότι δεν είναι βιώσιμο. Τι έπρεπε να του πω, ότι είναι βιώσιμο για να ανέβει η τιμή της μετοχής; 
Σας είπα ότι εδώ δεν ήλθα για να χαϊδέψω αυτιά. Δεν είπα «σαπάκι». Είπα «μη βιώσιμο», που σημαίνει ότι φροντίζουμε να το κάνουμε βιώσιμο εξυγιαίνοντάς το. Σας είπα την προηγούμενη φορά ότι υπάρχει άνεμος αλλαγής στην Ευρώπη. Εμείς δεν μπορούμε να μείνουμε πίσω. Δεν μπορούμε να μείνουμε στο παλαιό. Δεν μπορούμε να μείνουμε με κρατικοδίαιτες τράπεζες. Σας είπα ότι ακόμα και αν βγάλεις το κούρεμα των ομολόγων, σε όλα τα υπόλοιπα κριτήρια το ΤΤ είχε μείνει πάρα πολύ πίσω σε σχέση με τις υπόλοιπες τράπεζες. 
Αφού, λοιπόν, με ρωτήσατε, θα σας πω ότι πριν από το PSI το ΤΤ εμφάνιζε υψηλό δείκτη κεφαλαιακής επάρκειας –συγκυριακά όμως- κυρίως λόγω της στήριξης που απολάμβανε από το ελληνικό δημόσιο. Θυμίζω ότι το ΤΤ είχε ενισχυθεί συνολικά με περίπου 750 εκατομμύρια μέσω αύξησης μετοχικού κεφαλαίου ύψους 526 εκατομμυρίων και έκδοσης προνομιούχων μετοχών 225 εκατομμυρίων. Τα 2/3 αυτών των πόρων προήλθαν άμεσα ή έμμεσα από τον Έλληνα φορολογούμενο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τις λιγότερες πήρε!</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Στο πιο πρόσφατο πανευρωπαϊκό τεστ του 2011 σας είπα πριν ότι το ΤΤ εμφάνισε εκτιμώμενο δείκτη κεφαλαιακής επάρκειας 5,5%. Το ποσοστό αυτό ήταν οριακά αποδεκτό και το κατέταξε αρκετά χαμηλότερα από το μέσο όρο του δείγματος των μεγάλων ελληνικών και ευρωπαϊκών τραπεζών και ήταν ανάμεσα στις τελευταίες τράπεζες στην Ευρώπη από πλευράς επιδόσεων. 
Σημειώνεται ότι οι κεφαλαιακές ενισχύσεις που έλαβε το ΤΤ το 2009 ήταν απολύτως αναγκαίες μετά τις σημαντικές απώλειες που η τράπεζα είχε καταγράψει το 2007 και το 2008 στον ισολογισμό της.
Αναφέρεται, επίσης, ότι ήταν ανάμεσα στις κορυφαίες ελληνικές τράπεζες από πλευράς ρευστότητος. Λάθος! Η εξάρτηση του ΤΤ από ρευστότητα μέσω του ευρωσυστήματος είναι περίπου 25% και είναι υψηλότερη του ορίου που έχει τεθεί ως μίνιμουμ. Άρα, λοιπόν, μία τράπεζα με αυτά τα χαρακτηριστικά έχει πρόβλημα, το οποίο προσπαθούμε να επιλύσουμε.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τις άλλες που ιδιωτικοποιήσατε τι ήτανε;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ως προς την ελληνική οικονομία, εάν, πραγματικά, πιστεύετε ότι για να σωθεί η Ελλάδα πρέπει να παραμείνει στο ευρώ, πρέπει να παραδεχθείτε ότι κάνετε λάθος. Διότι, δυστυχώς, δεν έχετε προτείνει κάποια εναλλακτική λύση.
Σήμερα η Ελλάδα έχει πάρει άμεσα και έμμεσα, δηλαδή, από τους μηχανισμούς στήριξης, από την Ευρωπαϊκή Κεντρική Τράπεζα γύρω στα 400 δισεκατομμύρια ευρώ. Πείτε μου: Πώς αλλιώς θα μπορούσε η Ελλάδα να είχε εξασφαλίσει αυτά τα 400 δισεκατομμύρια ευρώ; Πιστεύετε ότι η Ελλάδα θα μπορούσε να ζήσει χωρίς τα 400 δισεκατομμύρια ευρώ; Μπορείτε, πραγματικά, να πείτε με το χέρι στην καρδιά στον ελληνικό λαό ότι η κ. Μέρκελ ή η ολλανδική κυβέρνηση ή η φινλανδική κυβέρνηση, από τους οποίους κυρίως αντλούμε αυτά τα ποσά, θα πήγαιναν στα κοινοβούλιά τους και θα έλεγαν «ας δώσουμε στους κακομοίρηδες τους Έλληνες 400 δισεκατομμύρια έτσι, επειδή τους αγαπάμε»; Κάνετε λάθος.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Οι Έλληνες δεν είναι κακομοίρηδες.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Οι Έλληνες δεν είναι κακομοίρηδες, κύριε Υπουργέ. Είναι λάθος η ρητορική σας. Το επιχείρημά σας το αποδέχομαι, αλλά η ρητορική σας είναι λάθος.</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κάνετε λάθος. Κάνετε λάθος.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Εσείς το μεταφέρετε λάθος. Κακομοίρηδες οι Έλληνες;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Όχι, όχι. Είπα…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, προστατέψτε τον ομιλητή και τον απόηχο των λόγων του.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, σας παρακαλώ, αφήστε τον Υπουργό να ολοκληρώσει τη σκέψη του.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Προσπαθώ να σας μεταφέρω το κλίμα. Εμείς πρέπει να πάμε με το σπαθί μας και να διεκδικήσουμε αυτά που πρέπει να πάρουμε και δεν υπάρχει, δυστυχώς, άλλος τρόπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό.
Προχωρούμε στη συζήτηση της δεύτερης, με αριθμό 180/4-9-2012 επίκαιρης ερώτησης πρώτου κύκλου του Βουλευτή της Νέας Δημοκρατίας κ. Ιωάννη Κεφαλογιάννη προς τον Υπουργό Δημόσιας Τάξης και Προστασίας του Πολίτη, σχετικά με τη λειτουργία του Τμήματος Δοκίμων Αστυφυλάκων Ρεθύμνου κατά το ακαδημαϊκό έτος 2012-2013.
Στην επίκαιρη ερώτηση του κ. Κεφαλογιάννη θα απαντήσει ο Υπουργός κ. Δένδιας.
Ο κ. Κεφαλογιάννης έχει το λόγο, για δύο λεπτά, να αναπτύξει την επίκαιρη ερώτησή του.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, το Τμήμα Δοκίμων Αστυφυλάκων Ρεθύμνου ιδρύθηκε αρχικά στα Χανιά το έτος 1918 ως παράρτημα της Σχολής Οπλιτών Χωροφυλακής Κρήτης. Είναι το παλαιότερο και το πιο ιστορικό από όλα τα λειτουργούντα σήμερα τμήματα δοκίμων αστυφυλάκων. Κατά τα έτη 1945-1951 η σχολή λειτούργησε στη Σούδα Χανίων, απ’ όπου το Φεβρουάριο του 1951 μεταστεγάστηκε στο Ρέθυμνο όπου και λειτουργεί μέχρι σήμερα επί εξήντα ένα συναπτά έτη.
Το συγκρότημα των οικημάτων που στεγάζεται έχει παραχωρηθεί από το Δήμο Ρεθύμνου, με σπουδαιότερο το κτήριο του παλαιού Νοσοκομείου Ρεθύμνου. Το έτος 1954 ανεγέρθη το μαυσωλείο της σχολής, όπου αναπαύονται τα οστά των ανδρών της Χωροφυλακής, τόσο αυτών που έπεσαν στην περιοχή του Ρεθύμνου κατά την ιστορική Μάχη της Κρήτης όσο και εκείνων που σκοτώθηκαν σε μάχες σε άλλα σημεία του νησιού ή εκτελέστηκαν κατά τη διάρκεια της ναζιστικής Κατοχής για ενεργή συμμετοχή τους σε πράξεις κατά των Γερμανών.
Συνολικά στο μνημείο βρίσκονται τα οστά εκατόν έντεκα ηρώων της Χωροφυλακής, μεταξύ των οποίων ενός υπομοιράρχου, ενός ενωμοτάρχη, τριών υπενωμοταρχών και πενήντα δόκιμων χωροφυλάκων της δύναμης του θρυλικού τάγματος χωροφυλακής που πολέμησε με αυτοθυσία εκείνη την εποχή.
Το Τμήμα Δοκίμων Αστυφυλάκων Ρεθύμνου έχει χαρακτηριστεί ως εκπαιδευτικό κέντρο της Ελληνικής Αστυνομίας για την Περιφέρεια Κρήτης και έχει τις δυνατότητες να υποστηρίξει θεωρητικά και πρακτικά τις ανάγκες εκπαίδευσης των μονίμων αστυνομικών Περιφέρειας Κρήτης. Πρόσφατα, εκπαιδεύτηκαν όλοι οι ειδικοί φρουροί των ΤΑΕ που εντάχθηκαν στη δύναμη της Αστυνομικής Διεύθυνσης Ρεθύμνου, καθώς και το ίδιο το αστυνομικό προσωπικό της Διεύθυνσης Ρεθύμνου, στο πλαίσιο της εκπαίδευσής του στο σεμινάριο «Αυτοάμυνα-Αυτοπροστασία-Οπλοτεχνική και Σκοποβολή».
Σύμφωνα με δημοσιεύματα του Τύπου, κατά το ακαδημαϊκό έτος 2012-2013 δεν προβλέπεται η εισαγωγή δοκίμων αστυφυλάκων στο Τμήμα Ρεθύμνου λόγω μειώσεως του συνολικού πανελλαδικά αριθμού εισακτέων από χίλιους διακόσιους σε πεντακόσιους πενήντα περίπου.
Παρακαλώ να μας απαντήσετε αν θα εισαχθούν κατά το φετινό ακαδημαϊκό έτος δόκιμοι αστυφύλακες στο Τμήμα Ρεθύμνου και δεύτερον, σε περίπτωση μη λειτουργίας του τμήματος κατά το παραπάνω διάστημα πώς σκοπεύετε να εκμεταλλευθείτε τις εγκαταστάσεις αυτές.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Δημόσιας Τάξης και Προστασίας του Πολίτη κ. Δένδιας έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας ευχαριστώ, κύριε Πρόεδρε. Ευχαριστώ τον αγαπητό κύριο συνάδελφο για την ευκαιρία που μου δίνει να διατυπώσω κάποιες σκέψεις και να δώσω κάποιες πληροφορίες σχετικά με την κατάσταση.
Κατ’ αρχάς, κύριε συνάδελφε, υπήρξατε απολύτως ακριβής στην περιγραφή της κατάστασης. Πράγματι, πρόκειται για μία ιστορική σχολή. Πράγματι, πρόκειται, επίσης, για ένα μνημείο και της σύγχρονης ιστορίας της Κρήτης αλλά και της σύγχρονης ελληνικής ιστορίας. Υπό την έννοια αυτή απολαμβάνει του απόλυτου σεβασμού μας και προφανώς και της σκέψης μας να συντηρηθεί και να διατηρηθεί για τις επόμενες γενιές ως έχει.
Το κτηριακό καθεστώς είναι όπως το είπατε. Όσον αφορά το ιδιοκτησιακό, υπάρχει μία παραχώρηση του 1955 με δωρητήριο από το Δήμο Ρεθύμνου. Έχουν δαπανηθεί χρήματα εκεί και του Έλληνα φορολογούμενου και της Ελληνικής Αστυνομίας. Κατασκευάσθηκαν τρία κτήρια κι ένας ναός συμπληρωματικός για τη λειτουργία του μνημείου, στο οποίο αναφερθήκατε πριν, για την ιστορική κληρονομιά του τόπου.
Η πραγματικότητα, επίσης, για το 2012-13 είναι όπως την περιγράψατε. Η Ελληνική Αστυνομία επί τη βάσει των περικοπών πιθανώς θα έχει πεντακόσιους δόκιμους αστυφύλακες. Αυτή είναι η πραγματικότητα. Η πραγματικότητα αυτή πιθανότατα δεν θα επιτρέψει σε αυτήν τη σχολική χρονιά τη λειτουργία της σχολής. Όμως, αυτό δεν σημαίνει ότι η Ελληνική Αστυνομία έχει την πρόθεση να την αποχαρακτηρίσει ή την πρόθεση να τη χρησιμοποιήσει με οποιοδήποτε άλλο τρόπο, για τον οποίο δεν θα έχει συνεννοηθεί πρώτα με την τοπική κοινωνία και με την κοινοβουλευτική της εκπροσώπηση κατά βάση σεβόμενη και το γεγονός της παραχώρησης του αρχικού κτηρίου από το Δήμο Ρεθύμνης.
Άρα, κατά το διάστημα αυτού του έτους που δεν θα λειτουργήσει ως σχολή, το Υπουργείο και η πολιτική του ηγεσία και η ηγεσία της Ελληνικής Αστυνομίας είναι έτοιμοι να δεχθούν την οποιαδήποτε σκέψη σας για τον τρόπο χρήσης αυτού του κτηρίου, διατηρουμένης, όμως, της φύσεως ως σχολής, διότι η Ελληνική Αστυνομία μεσοχρόνια προτίθεται να επαναχρησιμοποιήσει τη σχολή ως σχολή.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Ιωάννης Κεφαλογιάννης έχει το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Κύριε Υπουργέ, θα μου επιτρέψετε να σας πω ότι άκουσα με πολλή προσοχή την απάντησή σας. Με απογοήτευσε, όμως, όσον αφορά το αποτέλεσμα της μη εισαγωγής των δοκίμων αστυφυλάκων στη σχολή του Ρεθύμνου.
Δεν θα αναφερθώ ούτε στις οικονομικές ούτε στις κοινωνικές συνέπειες που θα είχε η κατάργηση ή ακόμα και η αναστολή του Τμήματος των Δοκίμων Αστυφυλάκων Ρεθύμνου, γιατί αυτό θα μπορούσαν να το επικαλεστούν όλοι οι συνάδελφοι στις περιφέρειες των οποίων αναστέλλεται ενδεχομένως η λειτουργία των αντιστοίχων τμημάτων, αλλά θα αναφερθώ μόνο και θα επαναλάβω τη μοναδικότητα του Τμήματος του Ρεθύμνου στα εξής: Όπως σας προανέφερα -και πολύ καλά το γνωρίζετε κι εσείς και το επισημάνατε- η σχολή στεγάζεται σε ένα γήπεδο και τα κτήρια έχουν παραχωρηθεί από το Δήμο Ρεθύμνης. Πράγματι, σύμφωνα με το δωρητήριο συμβόλαιο του 1955, ο Δήμος Ρεθύμνου παραχωρεί στο ελληνικό δημόσιο το συγκρότημα των οικημάτων μαζί με το γήπεδο, προκειμένου να αξιοποιηθεί ως παράρτημα της Σχολής Οπλιτών Χωροφυλακής. Στο συγκεκριμένο συμβόλαιο υπάρχει ο όρος ότι αν επί τρία συναπτά έτη δεν χρησιμοποιηθούν τα κτήρια και το γήπεδο σαν σχολή χωροφυλακής, τότε αυτό το κτήριο μαζί με το γήπεδο επιστρέφεται στο Δήμο Ρεθύμνου. Αντιλαμβάνεστε ότι στην περίπτωση αυτή υπάρχει κίνδυνος να χαθεί μία έκταση, ένα πραγματικό «φιλέτο» στην καρδιά της πόλης του Ρεθύμνου.
Δεύτερη ιδιαιτερότητα είναι ακριβώς η οργάνωση της σχολής, τόσο από άποψη υποδομών, όσο και από άποψη εξοπλισμού. Σύμφωνα με τα στοιχεία του Υπουργείου σας, οι απόφοιτοι της Σχολής Ρεθύμνου έχουν τις καλύτερες επιδόσεις πανελλαδικά. Για του λόγου το αληθές, μάλιστα, αυτήν τη στιγμή η Σχολή Ρεθύμνου φιλοξενεί τους δοκίμους που φοιτούσαν στις σχολές της Θράκης και δίνουν τις πτυχιακές τους εξετάσεις. 
Τρίτον, όπως πολύ σωστά το επισημάνατε, η συγκεκριμένη σχολή, στην οποία λειτουργεί το μαυσωλείο των εκατόν έντεκα ηρώων, οι οποίοι έπεσαν κατά τη Μάχη της Κρήτης και αποτελεί τη ζωντανή ιστορία –τουλάχιστον για εμάς τους Κρητικούς κάτω στο Ρέθυμνο- είναι απαραίτητο να συνεχίσει τη λειτουργία της.
Για όλους αυτούς τους λόγους, εγώ θα σας παρακαλούσα είτε να αναθεωρήσετε την απόφασή σας, είτε αν παρ’ ελπίδα αυτή η απόφασή σας είναι αμετάκλητη, τουλάχιστον να μας δώσετε μία ρητή διαβεβαίωση ότι κατά το μεθεπόμενο ακαδημαϊκό έτος 2013-14 η εισαγωγή δοκίμων αστυφυλάκων στη Σχολή του Ρεθύμνου θα είναι πρώτη προτεραιότητά σας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Ο Υπουργός Δημόσιας Τάξης και Προστασίας του Πολίτη κ. Δένδιας έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας ευχαριστώ, κύριε Πρόεδρε. 
Θα ήθελα να ευχαριστήσω και τον κύριο συνάδελφο για το ύφος και το ήθος της απάντησής του. Είμαι και εγώ Βουλευτής επαρχίας και γνωρίζω πάρα πολύ καλά πόσο πιεστικό είναι για όλους εμάς, όταν οποιοσδήποτε Υπουργός ανακοινώνει κάτι το οποίο δημιουργεί προβλήματα στην τοπική μας περιφέρεια. Κατά συνέπεια, η τοποθέτηση του κυρίου συναδέλφου δείχνει μία αντίληψη της ευρύτητας του προβλήματος. 
Κύριε συνάδελφε, δεν είναι απόφαση δική μου, υπό την έννοια ότι –προς Θεού- δεν διεκδικώ για τον εαυτό μου τη δυνατότητα να αποφαίνομαι ποιος θα λειτουργήσει, ποιος δεν θα λειτουργήσει ούτε την τεχνοκρατική εμπειρία έχω ούτε τη γνώση. Είναι απόφαση επιλογών βάσει του σχεδιασμού της χώρας και των εθνικών της συμφερόντων. Υπάρχει δεδομένη εθνική ανάγκη δημιουργίας ορισμένων προϋποθέσεων σε συγκεκριμένες περιοχές της χώρας. Θα μου επιτρέψετε, ακριβώς λόγω του εθνικού θέματος, να μην καταστώ σαφέστερος. Όμως, νομίζω ότι αντιλαμβάνεστε πολύ καθαρά αυτό το οποίο διατυπώνω. 
Αυτό το οποίο μπορώ να πω είναι ότι κατ’ αρχάς ουδείς θα ήταν πιο ευχαριστημένος από εμένα, αν είχα τη δυνατότητα να έρθω στην Εθνική Αντιπροσωπεία και να σας δώσω μία θετική απάντηση γι’ αυτόν το χρόνο. Μπορώ μόνο να σας παρακαλέσω να δεχθείτε την προσπάθεια που θα γίνει για τις αστυνομικές σχολές για τον επόμενο χρόνο, δηλαδή τη δυνατότητα να μπορέσουμε να τις λειτουργήσουμε όλες. 
Ούτως ή άλλως η Ελληνική Αστυνομία διά της μη λειτουργίας των σχολών, στην πραγματικότητα υφίσταται και απομείωση προσωπικού και απομείωση δυνατοτήτων. Δεν είναι κάτι για το οποίο επιχαίρει. Αντιθέτως λυπάται. 
Δεν θα μπορούσα, όμως, να έρθω στη Βουλή και να σας παραπλανήσω σχετικά με αυτό το οποίο πρόκειται να συμβεί σε τριάντα μέρες. Και πάλι σας ευχαριστώ για την κατανόηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επόμενη είναι η πέμπτη με αριθμό 199/4-9-2012 επίκαιρη ερώτηση πρώτου κύκλου του Βουλευτή του Λαϊκού Συνδέσμου-Χρυσή Αυγή κ. Χρήστου Παππά προς τους Υπουργούς Δημόσιας Τάξης και Προστασίας του Πολίτη και Διοικητικής Μεταρρύθμισης και Ηλεκτρονικής Διακυβέρνησης, σχετικά με τις ηλεκτρονικές ταυτότητες και τη χρήση εναλλακτικών εγγράφων για απόδειξη ταυτοπροσωπίας. 
Ο κ. Παππάς έχει το λόγο για δύο λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, σήμερα είναι Παρασκευή, είναι η καθιερωμένη ημέρα παρουσίας του κυρίου Πρωθυπουργού στην Αίθουσα αυτή και για άλλη μία Παρασκευή βλέπουμε να λείπει ο κ. Σαμαράς. Ο κ. Σαμαράς έχει να εμφανιστεί σε αυτήν την Αίθουσα από την ημέρα της συζήτησης των προγραμματικών δηλώσεων της Κυβέρνησης. Δεν περιμέναμε, βέβαια, τίποτα διαφορετικό και αυτήν την Παρασκευή από έναν Πρωθυπουργό που αποδεικνύεται «φυγάς» του κοινοβουλευτικού ελέγχου. Ο κ. Σαμαράς είναι γνωστός «πολιτικός κυνηγός», ας μου επιτραπεί η έκφραση. Είναι ο «κυνηγός» της χαμένης ψήφου και στηρίζεται στα πιστά του λαγωνικά που τρέχουν μπροστά. 
Κύριε Υπουργέ, κύριοι Υπουργοί, κύριε Πρόεδρε και υπόλοιποι νοήμονες Βουλευτές στην Αίθουσα αυτή, γνωρίζουμε ότι κατά τη διάρκεια των επικαίρων ερωτήσεων κατά τη διαδικασία αυτή οι περισσότεροι Βουλευτές εδώ είναι κοπανατζήδες, κοινοί κοπανατζήδες, χωρίς αυτό να σημαίνει κάποια οικονομική στέρηση, κάποιο ποινολόγιο, καθ’ ον χρόνο ο δυστυχής ελληνικός λαός πληρώνει. Θα ήταν χαριτωμένο και κωμικό, αν δεν βιώναμε μία εθνική τραγωδία, μία καταστροφή ανάλογη με την καταστροφή του 1922. 
Όσον αφορά το θέμα μας, η απόφαση της Κυβέρνησης Πικραμένου τρεις ημέρες πριν τις εκλογές της 17ης Ιουνίου, η οποία θα υλοποιηθεί από τη δική σας Κυβέρνηση, δηλαδή η διάθεση των νέων ψηφιακών ταυτοτήτων, προχωρά αθόρυβα, χωρίς κάποια δημόσια συζήτηση, χωρίς να γίνονται γνωστές οι λεπτομέρειες. Οι πολίτες δεν γνωρίζουν –και δεν θα μάθουν, δυστυχώς- τι ακριβώς περιλαμβάνεται στις νέες ταυτότητες. 
Ως πρώτη φάση θυμόμαστε όλοι πώς έγινε η απαλοιφή της αναγραφής του θρησκεύματος στις ταυτότητες. Θυμόμαστε τότε τον Πρόεδρο της Νέας Δημοκρατίας που είχε σπεύσει να υπογράψει μαζί με τη σύζυγό του υπέρ της αναγραφής. Έγινε, όμως, κυβέρνηση και υπέκυψε .Υπέκυψε σε ποιους, άραγε;
Μήπως στα γνωστά πέρα του ατλαντικού αμερικονοεβραϊκά λόμπυ; 
Κύριε Υπουργέ, γνωρίζουμε ήδη τα νέα διαβατήρια. Σε ποια μηχανήματα θα αποκωδικοποιούνται οι πληροφορίες που αναγράφουν; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μήπως είναι μηχανήματα στα χέρια των «υπηρετών» των Βρυξελλών; Μήπως είναι μηχανήματα ιδιωτών, διαχειριστών εξουσίας ή οικονομικών αφεντικών; Οι ψηφιακές σαρώσεις του προσώπου μας με συγκεκριμένα βιομετρικά χαρακτηριστικά θα επιτρέπουν στο κράτος της τρόικα ή σε ιδιώτες να παρακολουθούν τους Έλληνες πολίτες; Οι πληροφορίες που θα φέρουν οι νέες ταυτότητες θα περιλαμβάνουν τα θρησκευτικά, τα πολιτικά, τα ιδεολογικά μας «πιστεύω»; 
Επίσης, θα ήθελα να σας ρωτήσω και το εξής που είναι κάτι πολύ λογικό. Σε εποχή οικονομικής κρίσης, γιατί να δαπανώνται τεράστια ποσά για τις νέες ταυτότητες; Το 2012 γίνεται μία αρχή με τις νέες ταυτότητες. Η συνέχεια μήπως θα είναι το υποδόριο τσιπ ή η μετωπιαία ψηφιακή γράμμωση; Αυτή η διαδικασία ξεκίνησε με τα ζώα και συνεχίζεται με το γεωδαιτικό εντοπισμό ηλικιωμένων και παιδιών, τα γνωστά GPS. Οι νέες ταυτότητες δεν μας χρειάζονται και δεν τις θέλουμε, γιατί πέρα απ’ όλα τα άλλα, δηλαδή από το να είναι στην ουσία κινούμενες χειροπέδες για τον Έλληνα πολίτη, πιστεύω ότι είναι ένας προπομπός χειρότερων σεναρίων ανελευθερίας και παρακολούθησης. 
Εμείς, η Χρυσή Αυγή, πιστεύουμε ότι ο άνθρωπος είναι μια ελεύθερη προσωπικότητα. Δεν είναι ένα νούμερο στην οθόνη υπολογιστών κάποιων που αποφασίζουν δικτατορικά να ορίζουν και να προσδιορίζουν τη ζωή μας. Γι’ αυτόν το λόγο λέμε «όχι» στη μετατροπή μας σε αριθμούς. Δεν είμαστε και δεν θα γίνουμε δούλοι καμμιάς αόρατης εξουσίας. Είμαστε άνθρωποι και όχι ρομπότ. Θέλουμε να είμαστε ελεύθεροι πολίτες σε μια ελεύθερη Ελλάδα. Να είστε βέβαιοι ότι θα αγωνιστούμε γι’ αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Το λόγο έχει ο Υπουργός Δημόσιας Τάξης και Προστασίας του Πολίτη κ. Δένδιας.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, η Βουλή των Ελλήνων –και συγκεκριμένα αναφέρομαι στη διαδικασία του κοινοβουλευτικού ελέγχου- δεν είναι ένας χώρος στον οποίο η συζήτηση διέπεται από την πλήρη ελευθερία διατυπώσεως οποιασδήποτε σκέψης και τελείως διάφορης από αυτήν που είναι διατυπωμένη στην ερώτηση για την οποία καλείται να απαντήσει ο καλούμενος Υπουργός. 
Ήρθα στη Βουλή για να απαντήσω στα αναφερόμενα στην ερώτηση, όπως είναι οι ηλεκτρονικές ταυτότητες, η χρήση εναλλακτικών εγγράφων και η απόδειξη ταυτοπροσωπίας με ένα γραπτό κείμενο. Δεν προτίθεμαι βεβαίως να απαντήσω σε υβρεολόγιο κατά του Πρωθυπουργού της χώρας και σε γενικόλογες σκέψεις τις οποίες ο καθένας μπορεί να τις κάνει ελευθέρως. 
Εάν ο συνάδελφος επιθυμεί στη δευτερολογία του να επανέλθει στο κείμενο της ερώτησής του, ευχαρίστως να του απαντήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Παππάς.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ για την απάντηση, κύριε Δένδια. Ήταν πολύ ενημερωτική, όσον αφορά το θέμα για το οποίο έχετε ερωτηθεί τρίτη φορά. Εδεήσατε να έρθετε να απαντήσετε και ας κρίνουν οι κύριοι συνάδελφοι την απάντησή σας. 
Θα ήθελα να σας πω κάποιες λεπτομέρειες για το θέμα, προκειμένου να ενημερωθούν και οι υπόλοιποι συνάδελφοι. 
Ξέρετε ότι στις περισσότερες χώρες της Ευρώπης υπήρξαν αντιδράσεις για το θέμα των ηλεκτρονικών ταυτοτήτων; Η επιτροπή της βρετανικής βουλής για τα ανθρώπινα δικαιώματα απεφάνθη ότι ο κίνδυνος από την παραβίαση των ανθρωπίνων δικαιωμάτων των πολιτών είναι μεγαλύτερος από τα οφέλη των ηλεκτρονικών ταυτοτήτων. Χώρες, όπως η Δανία, η Ιρλανδία, η Νορβηγία και η Ισλανδία αρνήθηκαν να ενσωματώσουν το σχετικό κανονισμό της Συνθήκης Σένγκεν όσον αφορά με τις ταυτότητες. Χώρες, όπως η Αυστρία, η Ολλανδία, η Φινλανδία δεν απαιτούν καν την έκδοση δελτίου ταυτότητας. 
Προς τι, λοιπόν –αν θέλει, μπορεί να απαντήσει ο κύριος Υπουργός- η σπουδή για ένα σύστημα που δεν θα έχει καμμία πρακτική χρησιμότητα για το τεράστιο θέμα που συζητάτε συνέχεια σ’ αυτήν εδώ την Αίθουσα, δηλαδή το θέμα της οικονομίας; Διότι η οικονομία μας, κύριοι, δεν πάσχει από έλλειμμα νόμων και αστυνομεύσεων, αλλά από έλλειμμα εμπιστοσύνης του λαού προς το κράτος. Αυτό είναι το πρόβλημα. Δεν είναι οι νόμοι, δεν είναι οι κάρτες, δεν είναι οι απαγορεύσεις που ετοιμάζετε. Προς τι η σπουδή για ένα μέτρο που δεν μας υποχρεώνει κανείς να το εφαρμόσουμε; Αν δεν το θέλουμε, δεν μας υποχρεώνει κανείς να το εφαρμόσουμε.
Εσείς, κύριοι της Κυβέρνησης, αφού φέρατε το λαό μας στην απελπισία, αφού κάθε μέρα καταστρέφετε την ελληνική οικονομία, έρχεστε τώρα και μας παρουσιάζετε τα νέα συστήματα παρακολούθησης, δηλαδή τις νέες ταυτότητες και τη φοροκάρτα, ως πανάκεια για τη φοροδιαφυγή. Και αφού μας φορτώσατε τα εκατομμύρια των λαθρομεταναστών, έρχεστε τώρα και μιλάτε για ασφάλεια. Αυτό είναι υποκρισία. 
ση και υπέκυψε. Υπέκυψε σε ποιους, άραγε; 
Γεννηθήκαμε και θα πεθάνουμε ελεύθεροι, πάνω απ’ όλα Έλληνες και ελληνορθόδοξοι και όχι ταυτοποιημένοι αριθμοί στο πολυπολιτισμικό, εφιαλτικό, οργουελικό μέλλον που απεργάζεστε για εμάς. Τα μέτρα σας δεν θα περάσουν, είτε αυτά είναι οι νέες ταυτότητες είτε τα νέα τρομοκρατικά μνημονιακά οικονομικά σας μέτρα. Δεν θα περάσουν και θα μας βρείτε απέναντι λαό, σώματα ασφαλείας, στρατό, εργαζόμενους, νέους και άνεργους Έλληνες.
Κύριε Υπουργέ, να διαβιβάσετε σας παρακαλώ αυτό που μεταδίδεται απ’ όλα τα μέσα και που μεταδίδεται από στόμα σε στόμα στο λαό, έξω στην πραγματική ζωή κι όχι μέσα εδώ. Να διαβιβάσετε, λοιπόν, στον προϊστάμενό σας –πολιτικά μιλάω, τον πολιτικό «Πινόκιο» που φλόμωσε το λαό με τόσες προεκλογικές αναλήθειες και ψεύτικες προσδοκίες- πως αρκούσαν μονάχα τρεις μήνες για να ξυπνήσει ο λαός. Και ο λαός ξύπνησε. 
Να είστε βέβαιοι ότι η Χρυσή Αυγή, μαζί με το λαό και για το λαό, θα αγωνιστεί και η πολιτική σας τρομοκρατία δεν θα περάσει. Στην έφοδό σας εναντίον του ελληνικού λαού, εναντίον των ελευθεριών και των εθνικών συμφερόντων θα απαντήσουμε με έφοδο. Ο λαός ενωμένος θα νικήσει και για τις νέες ταυτότητες. Οι μελλοντικές κάλπεις θα σημάνουν το πολιτικό σας τέλος.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Δένδιας έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, κατ’αρχήν τα περί «εφόδου» τα έχω απαντήσει σε προηγούμενη παρουσία μου στη Βουλή αλλά χαίρομαι που μου δίδεται η ευκαιρία να ξαναπώ ξεκάθαρα ότι τάγματα εφόδου στη χώρα αυτή δεν πρόκειται να γίνουν ανεκτά!
(Χειροκροτήματα από την πτέρυγα της Νέας Δημοκρατίας)
 Πάμε τώρα επί της ερωτήσεως. Θα μου επιτρέψει η Εθνική Αντιπροσωπία –σπανίως σπαταλώ το χρόνο της- να διαβάσω προς τι ερωτώμαι. Τι ερωτώμαι, λοιπόν; 
«Ερωτάται ο κύριος Υπουργός: Πρώτον, ποιος είναι ο λόγος που μέχρι τώρα η διοίκηση δεν έχει ασπασθεί την προτροπή της αρχής σε σχέση με την αποδεικτική ισχύ και άλλων δημοσίων εγγράφων που θα διευκόλυναν τους πολίτες»; Αυτή είναι η πρώτη ερώτηση για την οποία εκλήθην να απαντήσω. 
Η δεύτερη ερώτηση την οποία εκλήθην να απαντήσω: «Προτίθεται η Κυβέρνηση να αναλάβει νομοθετική πρωτοβουλία, ώστε να εξομοιωθεί η αποδεικτική αξία της αστυνομικής ταυτότητας με άλλα έγγραφα»; 
Και δεύτερη πρόταση στη νυν δεύτερη ερώτηση: «Πρόκειται πράγματι να αντικατασταθούν οι παλαιές ταυτότητες»;
Αυτά είναι τα θέματα για τα οποία εκλήθην να απαντήσω. Αντ’ αυτού ακούσατε την προφορική τους ανάπτυξη, πέραν του υβρεολογίου σε δύο φάσεις κατά του Πρωθυπουργού της χώρας, το οποίο βεβαίως ο καθένας το εκτιμά ελευθέρως. Δεν φαντάζομαι ότι ο Πρωθυπουργός θα καταδεχθεί να οχληθεί απ’ αυτό.
Εν πάση περιπτώσει, όμως, αφού ερωτήθην και ήρθα, ας απαντήσω σε αυτά τα οποία ερωτώμαι. 
Πρώτον, ως προς το πρώτο θέμα, συνιστά άγνοια νόμου. Ο ν. 2690/99 και ο ν. 3731/08 αναφέρουν ρητά ποια έγγραφα έχουν αποδεικτική ισχύ, όπως και οι ταυτότητες. Δεν χρειάζεται να ερωτηθεί ο κύριος Υπουργός περί του νόμου και εν πάση περιπτώσει, αν θέλετε ευχαρίστως στη διάθεσή σας τα σχετικά κείμενα.
Στο δεύτερο θέμα. Δεν υπάρχει καμμία απόφαση ακόμη. Δεν αντελήφθην τίποτα απ’ ό,τι λέγεται εδώ. Προφανώς υπάρχει ανταπάντηση επί απαντήσεως, η οποία ουδέποτε δόθηκε. Δεν είναι δυνατόν να δοθεί, διότι τέτοια απόφαση αυτήν τη στιγμή τουλάχιστον, όπως μου λένε οι υπηρεσίες, δεν υφίσταται. 
Λυπούμαι, καταλήγοντας, για το ύφος των δύο τοποθετήσεων.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ήσασταν ανενημέρωτος, πράγμα επικίνδυνο…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πολύ τον κύριο Υπουργό.
Κυρίες και κύριοι συνάδελφοι, η δεύτερη με αριθμό 185/4-9-2012 &#160;επίκαιρη ερώτηση δεύτερου κύκλου της Βουλευτού των Ανεξάρτητων Ελλήνων κ. Χρυσούλας – Μαρίας Γιαταγάνα προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη συγχώνευση της Κεντρικής Αγοράς Θεσσαλονίκης Α.Ε. (ΚΑΘ Α.Ε.) με τον Οργανισμό Κεντρικών Αγορών και Αλιείας Α.Ε. (ΟΚΑΑ Α.Ε.) δεν θα συζητηθεί λόγω κωλύματος του κυρίου Υπουργού και διαγράφεται</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Επειδή το θέμα είναι φλέγον, θα ήθελα να είναι συνεπής. Έχει ένα σωρό Υφυπουργούς και θα μπορούσε να έρθει κάποιος να το συζητήσουμε. Εν πάση περιπτώσει, παρακαλώ τουλάχιστον στην επόμενη συνεδρίαση να γίνει. Με το να αρνείστε να έρχεστε να συζητήσετε ερωτήσεις μας, απαξιώνετε το Κοινοβούλιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Γιαταγάνα, θα το μεταφέρω.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Παιδείας και Θρησκευμάτων, Πολιτισμού και Αθλητισμού, Εξωτερικών, Οικονομικών, Εσωτερικών και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την Υποστήριξη της Ελληνικής Επιτροπής Ατομικής Ενέργειας ως περιφερειακού Εκπαιδευτικού Κέντρου στην Ευρώπη για θέματα Ραδιενέργειας, Μεταφορών και Ασφαλείας Καταλοίπων». 
Παραπέμπεται στην αρμόδια Διαρκή Επιτροπή.
Θα συζητηθεί η τρίτη με αριθμό 188/4.9.2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τη θεσμοθέτηση επιταγής συμψηφισμού για την πληρωμή των οφειλών του δημοσίου.
Το λόγο έχει ο κ. Κεγκέρογλου για δυο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε. 
Με αυτήν την επίκαιρη ερώτηση φέρνω προς συζήτηση μια πρόταση ουσιαστική, συγκεκριμένη που μπορεί να δώσει λύση σε μέρος του μεγάλου ζητήματος που αντιμετωπίζει η χώρα σε σχέση με τις οφειλές του δημοσίου προς τους ιδιώτες, αλλά και με τις απαιτήσεις που έχει από τους ίδιους ή άλλους ιδιώτες, αλλά δεν υπάρχουν χρήματα για να καλυφθούν. 
Η ιδέα και η πρόταση είναι απλή. Το ελληνικό δημόσιο εκεί όπου οφείλει, με έκδοση επιταγών συμψηφισμού μπορεί να καλύψει τις οφειλές του. Η επιταγή συμψηφισμού θα μπορεί να είναι μεταβιβάσιμη και ασφαλώς θα είναι με προεκτυπωμένα ποσά, δεν θα ρευστοποιείται, αλλά θα συμψηφίζεται από το ελληνικό δημόσιο με χρέη, με οφειλές του τελικού κομιστή. Έτσι θα λυθούν μια σειρά από πρακτικά ζητήματα που σήμερα κάνουν αδύνατη στην πράξη αυτήν τη διάταξη που προβλέπει τον συμψηφισμό οφειλών και απαιτήσεων του δημοσίου ακόμη και από το ίδιο πρόσωπο. Θα λυθούν, λοιπόν, τα ζητήματα που αφορούν το ίδιο πρόσωπο. Όμως επεκτείνεται και σε διαφορετικά πρόσωπα, τα οποία έχουν μεταξύ τους εμπορική ή άλλη συναλλαγή. 
Αυτό που ρωτάμε, λοιπόν, τον Υπουργό είναι εάν προτίθεται άμεσα να εξετάσει το ενδεχόμενο θεσμοθέτησης επιταγής συμψηφισμού με το σκεπτικό που θέτουμε, προκειμένου μέρος των οφειλών του δημοσίου –σύμφωνα με το αίτημα και τη βούληση αυτών που λαμβάνουν- να καλυφθεί και να προχωρήσουμε στην επίλυση αυτού του μεγάλου ζητήματος. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υφυπουργός κ. Μαυραγάνης.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, οποιαδήποτε καλή ιδέα από οπουδήποτε και αν προέρχεται είναι προς αξιολόγηση. Άλλωστε δεν νομίζω ότι οι καλές ιδέες έχουν πολιτική ταμπέλα ούτε είναι προνόμιο ενός χώρου πολιτικού η σωστή σκέψη. 
Θα ήθελα, όμως, για να μπορέσει το Υπουργείο να απαντήσει, να έχουμε μια λεπτομερή ανάλυση αυτής της πρότασης. Εφόσον αυτή η ιδέα μπορεί να ακούγεται σωστή, μπορεί να αναλυθεί, μπορούμε να την εξετάσουμε και να δούμε αν μπορούμε να προχωρήσουμε στην υιοθέτησή της. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κεγκέρογλου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ο κ. Μαυραγάνης είναι καλός γνώστης της αγοράς, των διαδικασιών και φαίνεται να έχει υιοθετήσει παλαιότερες προτάσεις νόμων που έχουμε καταθέσει –τουλάχιστον έτσι φάνηκε από δημοσιεύματα για τις προθέσεις του Υπουργείου- όπως παραδείγματος χάριν η πρόταση νόμου για τις ηλεκτρονικές συναλλαγές, η οποία μπορεί να δώσει λύση σε σημαντικό μέρος της φοροδιαφυγής και ταυτόχρονα κίνητρο στους καταναλωτές με την επιστροφή μέρους του ΦΠΑ, προκειμένου να χρησιμοποιούν αυτήν τη μέθοδο.
Στο συγκεκριμένο όμως θέμα θεωρώ ότι θα έπρεπε να έχει ήδη υπάρξει κάποια άποψη των εμπειρογνωμόνων και των ειδικών του Υπουργείου. Η ιδέα είναι απλή, περιγράφεται. 
Θα σας πω ένα παράδειγμα, για να μπορεί να γίνει περισσότερο κατανοητό και σε μεγαλύτερη έκταση το πώς μπορεί να εφαρμοστεί η εντολή συμψηφισμού, η επιταγή συμψηφισμού ή όπως αλλιώς θέλετε ονομάστε την: Το ελληνικό δημόσιο αυτήν τη στιγμή π.χ. στον ΕΟΠΥΥ οφείλει περί το 1,5 δισεκατομμύριο. Το 1,5 δισεκατομμύριο στο ελληνικό δημόσιο θα μπορούσε να το δώσει με προεκτυπωμένες επιταγές συμψηφισμού των δέκα ή των εκατό χιλιάδων ευρώ και ο ΕΟΠΥΥ με τη σειρά του να πληρώσει φαρμακοποιούς, γιατρούς, κλινικές που έχουν οφειλές στο δημόσιο. Ζητούν συμψηφισμό και δεν γίνεται. Ή να δώσουν αυτές τις επιταγές συμψηφισμού -αφού θα είναι μεταβιβάσιμες- στις φαρμακαποθήκες οι οποίες με τη σειρά τους να τις κομίσουν στο δημόσιο για συμψηφισμό. 
Τα πράγματα είναι πολύ απλά, διατυπώνονται μέσα σε τρεις σειρές. Αν υπάρξει η πολιτική βούληση, κύριε Πρόεδρε, θεωρώ ότι αυτό μπορεί να δώσει μεγάλη λύση στο θέμα των οφειλών του δημοσίου προς τους ιδιώτες και βέβαια, της είσπραξης των απαιτήσεών του, που σήμερα δεν μπορεί να τις εισπράξει στις περισσότερες περιπτώσεις. Όπως είπε προκαταβολικά ο κύριος Υπουργός, θεωρώ ότι θα αξιοποιηθεί η πρόταση. 
Εγώ θα καταθέσω περισσότερα στοιχεία στον Υπουργό, αλλά νομίζω ότι από κει και πέρα είναι και υποχρέωσή του ως αρμόδιος να ζητήσει την άποψη κάποιων ειδικότερων, αν και έχω τη βεβαιότητα ότι ο ίδιος μπορεί από μόνος του να μας πει τι μπορεί να γίνει και αν πραγματικά μπορεί να υλοποιηθεί κάτι τέτοιο. Η θεσμοθέτηση της επιταγής συμψηφισμού μπορεί να γίνει πριν απ’ όλα αυτά που ακούγονται. Μπορούσε να είχε γίνει εδώ και καιρό. Το είχαμε ζητήσει και δεν γινόταν. Έστω και τώρα πρέπει να το πράξουμε. Χρειάζεται η βούληση και ένα μικρό λογισμικό για την παρακολούθηση της κίνησης αυτών των εντολών των επιταγών συμψηφισμού.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Κεγκέρογλου.
Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα να πω ότι βεβαίως θα εξετάσουμε το θέμα, αλλά υπάρχουν και κάποια τεχνικά ζητήματα. Ευχαριστώ τον κ. Κεγκέρογλου για τα καλά του λόγια, αλλά δεν τα ξέρω όλα. Υπάρχουν πράγματα που φυσικά πρέπει να τα δω με τους ειδικότερους, αλλά για να υπάρχει μία δυνατότητα συμψηφισμού θα πρέπει το δημόσιο να έχει μία βέβαιη και εκκαθαρισμένη απαίτηση και εκατέρωθεν να υπάρχει αυτό. Άρα, λοιπόν, πρέπει να δούμε αν κάποιες από τις απαιτήσεις –ιδίως αν είναι φορολογικές- είναι βέβαιες και εκκαθαρισμένες. Μπορεί δηλαδή κάποιος να δηλώνει ότι έχει απαίτηση του ΦΠΑ ένα ποσό. Ξέρουμε αν είναι αυτό το ποσό; 
Δεύτερον, ένα άλλο πρόβλημα που θα μπορούσα να σκεφτώ…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Μέχρι να έλθει το δάνειο δεν πληρώνουν τις οφειλές. Δεν μιλάω για τις μη βεβαιωμένες οφειλές…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κεγκέρογλου, θα τα πείτε στον κύριο Υπουργό. Αφήστε τον να ολοκληρώσει.
Συνεχίστε, κύριε Υπουργέ.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ένα άλλο πρόβλημα είναι το εξής: Αν στην κυκλοφορία αυτής της επιταγής μπει κάποιο μέρος που δεν έχει απαίτηση από το δημόσιο –υπάρχουν και τέτοια μέρη- αυτά τα μέρη τι θα κάνουν; Αν έχει ζημιές, ας πούμε, οπότε δεν έχει να πάρει κάτι από το δημόσιο, πώς θα μπορέσει να διακανονίσει, όπως λέει ο κ. Κεγκέρογλου; 
Εγώ θέλω να σας πω ότι οποιαδήποτε πρόταση μπορούμε να την εξετάσουμε, να τη δούμε και εφόσον μπορεί να βοηθήσει στην ελάφρυνση μιας δύσκολης κατάστασης, βεβαίως να την υιοθετήσουμε. Συνεπώς, περιμένω από τον κύριο Βουλευτή μία πιο αναλυτική παρουσίαση, ώστε να την εξετάσουμε με τις υπηρεσίες και με τους ειδικούς συμβούλους, των οποίων μπορεί να ζητήσουμε τη γνώμη για να καταλήξουμε σ’ ένα συμπέρασμα πάνω σ’ αυτό που προτάθηκε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Σειρά έχει η τέταρτη με αριθμό 184/4-9-2012 επίκαιρη ερώτηση πρώτου κύκλου του Βουλευτή των Ανεξαρτήτων Ελλήνων κ. Κωνσταντίνου Μαρκόπουλου προς τον Υπουργό Εσωτερικών σχετικά με την εργασιακή ομηρία τριάντα τριών εργαζομένων του Δήμου Διρφύων-Μεσσαπιών του Νομού Ευβοίας. 
Κύριε Μαρκόπουλε, έχετε το λόγο για τρία λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Δεν ακολουθεί ερώτηση στον Υπουργό Οικονομικών;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): …(δεν ακούστηκε)</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ο κ. Σταϊκούρας θα απαντήσει στη δική μου ερώτηση; Καλώς.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Μαρκόπουλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, θέλω να αντιμετωπίσετε με την πολιτική και κοινωνική σας ευαισθησία ένα ζήτημα το οποίο απασχολεί τριάντα πέντε οικογένειες στο Δήμο Μεσσαπίας, πρώην Δήμο Ψαχνών. 
Για την ακρίβεια, ο Δήμος Ψαχνών ο οποίος με τον καλλικρατικό νόμο έγινε Δήμος Μεσσαπίας ενούμενος με το Δήμο Διρφύων είχε δυο εταιρείες: την εταιρεία ΔΕΥΑΜ και την εταιρεία ΔΗΚΕΜΕ. Σ’ αυτές τις εταιρείες το 2001 και το 2004 διορίστηκαν είκοσι ένας και δώδεκα, σύνολο τριάντα τρεις εργαζόμενοι, οι οποίοι εργάζονταν κανονικά και πληρώνονταν κανονικά και μάλιστα με τον αντίστοιχο έλεγχο της υπηρεσίας δημοσιονομικού ελέγχου, δηλαδή του Ελεγκτικού Συνεδρίου.
Όταν ανέλαβε ο νέος Δήμαρχος, ο κ. Μπουροδήμος, ως δήμαρχος του καλλικρατικού δήμου αίφνης έπαψε να αποδέχεται το συγκεκριμένο προσωπικό στις συγκεκριμένες θέσεις, έπαψε να τους πληρώνει,  έπαψε να τους αποδέχεται ως φυσικά πρόσωπα. 
Ο δήμαρχος του καλλικρατικού δήμου δεν έχει πληρώσει επί τριάντα έξι μήνες τους είκοσι ένα εργαζόμενους στη ΔΗΚΕΜΕ και επί δεκαέξι μήνες τους εργαζόμενους στη Δ.ΕΥΑΜ. 
Ο συγκεκριμένος δήμαρχος αρνήθηκε να υπακούσει σε ΦΕΚ της αποκεντρωμένης διοίκησης που δημοσιεύθηκε, το οποίο τους τοποθετούσε σε συγκεκριμένες θέσεις, σε προσωποπαγείς θέσεις και το οποίο δημοσιεύθηκε τον Ιούνιο 2012, δηλαδή πριν από δύο μήνες. 
Ο συγκεκριμένος δήμαρχος, ασκώντας ψυχολογική και πολιτική βία στους τριάντα πέντε εργαζόμενους, ενώ τους έχει τοποθετήσει από τον Ιούνιο του 2011 σε συγκεκριμένες θέσεις –έχω εδώ να καταθέσω τα αντίστοιχα χαρτιά- σήμερα αρνείται ότι υπάρχουν. Ανέθεσε σε εκκαθαριστή τις εταιρείες, ο οποίος του κατέθεσε το ακριβές ποσό που χρωστάει για τους εργαζόμενους, οι οποίοι είναι δικαιωμένοι με ΦΕΚ της αποκεντρωμένης διοίκησης δημοσιευμένο στην Εφημερίδα της Κυβερνήσεως. 
Παρά ταύτα, δεν υπάρχει ζωή γι’ αυτούς τους εργαζόμενους. Αλλά δεν υπάρχει και κάτι άλλο. Δεν  υπάρχει ασφάλιση. Υπάρχει απόφαση του συνηγόρου του πολίτη που καταδικάζει το δήμαρχο για το γεγονός ότι αρνήθηκε την ασφάλιση, όχι μόνο στους τριάντα τρεις, αλλά και σε μια εξ αυτών κατά τη διάρκεια της εγκυμοσύνης της, η οποία δεν πήρε το αντίστοιχο επίδομα της μητρότητας. Δεν  πληρώθηκε ποτέ. Πλήρωσε η ίδια στο νοσοκομείο -διότι ήταν ανασφάλιστη- αυτά που έπρεπε να πληρώσει. 
Βεβαίως, όπως καταλαβαίνετε, αντιμετωπίζουμε στην περιοχή μια ασύλληπτη αδικία με πολλά επεισόδια, με αστυνομία, με δημοτικά συμβούλια σε μεγάλη ταραχή. 
Σας καταθέτω, αν και είμαι σίγουρος ότι τα έχετε δει, το ΦΕΚ με το οποίο τοποθετούνται οι τριάντα τρεις σε συγκεκριμένες θέσεις. Σας καταθέτω την ανάθεση στον εκκαθαριστή, που ήδη έχει βγάλει το δικό του πόρισμα. Σας καταθέτω  του ιδίου του δημάρχου το έγγραφο στις 30 Ιουνίου 2011 που περιέχει την τοποθέτησή τους στις συγκεκριμένες θέσεις τις οποίες αρνήθηκε και δεν πληρώθηκαν ποτέ. Σας καταθέτω το παρουσιολόγιο υπογεγραμμένο από τους εργαζόμενους καθώς επίσης και παρατήρηση για συγκεκριμένο εργαζόμενο που έλειπε -από τους εργαζόμενους, που δεν υπάρχουν -που δεν πληρώθηκαν ποτέ. Σας καταθέτω το πόρισμα του Συνηγόρου του Πολίτη για την ασύλληπτη, συνειδητή αδιαφορία του δημάρχου απέναντι σε μια γυναίκα έγκυο από την οποία στέρησε το ελάχιστο που μπορεί να της προσφέρει το κράτος. 
Σας ζητώ να τοποθετηθείτε με την ευαισθησία που διαθέτετε γι’ αυτούς τους τριάντα πέντε εργαζόμενους, γι’ αυτές τις τριάντα πέντε οικογένειες ουσιαστικά, καθώς, επίσης, να μας πείτε αν θα αποδώσετε ευθύνες στο δήμαρχο. Διότι αν θέλουμε να είμαστε μια συντεταγμένη πολιτεία και να μπορούμε να συνεννοούμαστε σ’ αυτήν την Αίθουσα –και μπορούμε να συνεννοηθούμε- πρέπει να αποδώσουμε «τα του Καίσαρος τω Καίσαρι». Χρειάζεται το χειροκρότημα σ’ αυτούς που κάνουν καλά τη δουλειά τους και ασφαλώς χρειάζεται η τιμωρία, ως παράδειγμα, σ’ αυτούς που παραβαίνουν τους νόμους του κράτους, την εκτελεστική εξουσία, αλλά κυρίως τους ηθικούς νόμους, που είναι ίσως πιο ισχυροί από τους πραγματικούς νόμους του κράτους.
Ευχαριστώ πολύ. 
(Στο σημείο αυτό ο Βουλευτής κ. Κωνσταντίνος Μαρκόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Εσωτερικών κ. Ευρυπίδης Στυλιανίδης για τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ πολύ, κύριε Πρόεδρε.
Κύριε συνάδελφε, ξεκινώντας, θα ήθελα να κάνω την παραδοχή εκ μέρους της πολιτικής ηγεσίας ότι όντως οι εργαζόμενοι αυτοί είναι όμηροι ενός ιδιότυπου καθεστώτος επί μακρόν. Ξεκινώ, λοιπόν, από αυτήν τη βάση. Γνωρίζω όλα τα έγγραφα που καταθέσατε. Τα έχω λάβει κι εγώ υπ’όψιν στις αξιολογήσεις μου, πριν κάνω τη σημερινή τοποθέτηση.
Είναι σαφές ότι ο δήμαρχος βασίστηκε σε μία αξιολόγηση του ΑΣΕΠ για τον τρόπο πρόσληψης. Εκεί προσπάθησε να ακουμπήσει τη μέχρι τώρα στάση του απέναντι στους εργαζόμενους.
Από την άλλη πλευρά, όμως, υπάρχει η δικαστική απόφαση που δικαίωσε τη μοναδική εργαζόμενη, η οποία προσέφυγε στα δικαστήρια και δικαιώθηκε. Και αυτό δείχνει την αλήθεια και την ειλικρίνεια του ισχυρισμού των ίδιων των εργαζομένων.
Επίσης, υπάρχουν πράξεις του Ελεγκτικού Συνεδρίου για ανάλογες περιπτώσεις -αναφέρομαι στις πράξεις 208/2011, 48/2012 και 165/2011- που έχουν κρίνει ότι για τη νομιμότητα της μεταφοράς του προσωπικού στο δήμο ή άλλη επιχείρηση έπειτα από συγχώνευση, όπως περιγράψατε, αρκεί το πραγματικό γεγονός της συνεχούς παροχής εργασίας, χωρίς εναντίωση των εργοδοτών -που αποδεικνύεται και από τα σχετικά έγγραφα- ώστε οι σχετικές συμβάσεις να χαρακτηριστούν αορίστου χρόνου και να θεωρείται νομότυπη η μεταφορά, ενώ για τη θεώρηση χρηματικών ενταλμάτων για τη μισθοδοσία παρομοίων περιπτώσεων, το γεγονός της παράνομης πρόσληψης –αν είναι παράνομη, όπως λέει το ΑΣΕΠ- δεν έχει σημασία, άρα δεν θα έπρεπε να επηρεάζει το καθεστώς απασχόλησης των εργαζομένων.
Επίσης, ένα πρόσθετο στοιχείο, που καταθέτω στη γόνιμη συζήτησή μας, είναι ότι η αποκεντρωμένη διοίκηση, που έχει την καθ’ ύλην αρμοδιότητα –διότι δεν την έχει η κεντρική πολιτική ηγεσία του Υπουργείου- έχει κάνει αυτήν την παραδοχή. Και αυτό προκύπτει από το ότι ενέκρινε τη σύσταση των σχετικών προσωποπαγών θέσεων για τους εργαζόμενους με τα ΦΕΚ 168 και 172 του 2012. Απλά, προσπαθώντας, προφανώς, να είναι απολύτως καλυμμένη, ζήτησε ετυμηγορία του Νομικού Συμβουλίου του Κράτους από την κεντρική υπηρεσία. 
Σημασία έχει τι θα γίνει από εδώ και πέρα. Εμείς έχουμε τη διάθεση να ανταποκριθούμε στο αίτημα των εργαζομένων στο πλαίσιο της αρμοδιότητάς μας, να ενθαρρύνουμε την αποκεντρωμένη διοίκηση να προχωρήσει σε κάθε νόμιμη ενέργεια για την αποκατάστασή τους, έχοντας, βεβαίως, υπ’όψιν και το γεγονός ότι ακόμη κι αν υπάρξουν δικαστικές προσφυγές των εργαζομένων, θα δικαιωθούν και στην πράξη. Θεωρούμε, δηλαδή, ότι και η παράλληλη εξουσία θα τους δικαίωνε, όπως θέλουμε να τους δικαιώσουμε κι εμείς.
Επομένως, η δέσμευση την οποία θα μπορούσα εγώ ενώπιόν σας να αναλάβω, είναι ότι το μήνυμα προς την αποκεντρωμένη διοίκηση να κάνει τη δουλειά της προς όλες τις κατευθύνσεις θα δοθεί αμέσως μετά από εδώ. 
Πιστεύω, λοιπόν, ότι σύντομα το θέμα θα τακτοποιηθεί.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μαρκόπουλος έχει το λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, σπανίως εγώ έχω αισθανθεί ικανοποιημένος από την πρωτολογία μιας απάντησης σε μία επίκαιρη ερώτηση. Αισθάνομαι ικανοποιημένος, γιατί αντιλαμβάνομαι ότι έχετε μπει στο επίκεντρο του ζητήματος. Και αποδεικνύεται ότι αν όλα πάνε καλά, η κεντρική εξουσία και η αποκεντρωμένη διοίκηση μπορούν πολύ καλά να κάνουν τη δουλειά τους.
Θα σας πρότεινα ένα απλό τηλέφωνο στο δήμαρχο. Διότι έχω την αίσθηση, γνωρίζοντας πολύ καλά τι γίνεται, ότι εδώ υπάρχει μία βεντέτα άδικη για τους εργαζόμενους μεταξύ του δημάρχου και των συγκεκριμένων εργαζόμενων, μία βεντέτα άδικη για την επικεφαλής της αποκεντρωμένης διοίκησης. Επίσης, υπάρχει και μία ασύλληπτη ελευθερία στο δήμαρχο να κάνει ό,τι θέλει, η οποία δεν προκύπτει από κανένα νόμο, γραπτό ή ηθικό πολιτικό νόμο.
Θα σας πρότεινα, λοιπόν, να τον πάρετε ένα τηλέφωνο και να του πείτε να έρθει εκεί που πρέπει, στη θέση του. Διότι ο δήμαρχος αυτός έχει κάνει παράβαση καθήκοντος, έχει κάνει απιστία μετά δόλου, έχει ουσιαστικά παγώσει τις αποφάσεις της αποκεντρωμένης διοίκησης, έχει ακυρώσει το κράτος, έχει χαρακτηρίσει με τους χειρότερους χαρακτηρισμούς, μέσω των πράξεών του, την τοπική αυτοδιοίκηση. Δίνει κακό παράδειγμα στους άλλους. Αν αυτό συνεχιστεί, αντιλαμβάνεστε ότι θα το κάνουν και άλλοι δήμοι, σε άλλα θέματα. Αντίθετα, για άλλα πράγματα, έχουμε ψηφίσει μαζί τον καλλικρατικό νόμο, ο οποίος δίνει, πράγματι, δύναμη, αλλά και λογοδοσία, στους δημάρχους.
Φαίνεται, όμως, ότι από εκεί και πέρα η αποκεντρωμένη διοίκηση και η κεντρική διοίκηση είναι ακόμα αρκετά μακριά σ’ ό,τι αφορά την επιβολή του νόμου, την παρατήρηση, την παρακολούθηση και τη λογοδοσία των δημάρχων. 
Και επειδή όλα αυτά έχουν αντανάκλαση στον πολίτη, σε οικογένειες όπως σας περιέγραψα και παραβαίνουν νόμους και κανονισμούς, εγώ, λοιπόν, σας ζητώ να επιταχύνετε αυτήν την υλοποίηση, διότι καταλαβαίνω ότι αποδέχεστε το δίκαιο των εργαζόμενων. Το είπατε εξάλλου, δεν χρειάζεται να πάτε στα δικαστήρια. Είναι που είναι απλήρωτοι τριάντα έξι μήνες, δεν χρειάζεται να πληρώσουν τα χρήματα που θα χρειαστούν τα δικαστήρια και να χάσουν άλλα δύο χρόνια. Είναι αδιανόητο. Τους «σκοτώνουμε» κοινωνικά σε μια περίοδο όπου όποιος χάσει τη δουλειά του, όπου και αν δούλευε, η πιθανότητα να βρει μια άλλη δουλειά, όπως ξέρετε, είναι κοντά στο μηδέν. 
Επομένως, αντλώντας το δικαίωμα απ’ αυτά που είπατε στην πρωτολογία, θα ήθελα να προχωρήσετε και στην πολιτική πράξη. Μερικές φορές η πολιτική πράξη ενός Υπουργού -πολύ καλά το ξέρετε- είναι πιο ισχυρή από τα κείμενα, τις γραπτές εντολές και τις αποκεντρωμένες διοικήσεις.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):   Κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Νομίζω ότι έγινε κατανοητό από την πρωτομιλία μου ότι χτυπάτε ανοιχτή πόρτα. Σαφώς θα κάνουμε ό,τι πρέπει να κάνουμε. Βεβαίως, αυτό από άποψη τυπική περνάει μέσα από την αρμοδιότητα της αποκεντρωμένης επί του δήμου, ακόμα και αν χρειαστεί να συμπληρωθεί η παρέμβαση με γνωμάτευση του Νομικού Συμβουλίου του κράτους. Εγώ, όμως, νομίζω ότι άμεσα πρέπει να δοθεί λύση και θα κοιτάξω όσο μπορώ να συμβάλω σ’ αυτό στο πλαίσιο των αρμοδιοτήτων μου. 
Θα ήθελα, όμως, επειδή μου δίνετε την ευκαιρία, να πω και κάτι θεσμικό. Είναι στα προτάγματά μας να ενισχύσουμε το θεσμό του ελεγκτή νομιμότητας, ο οποίος αυτήν τη στιγμή έχει συγκεκριμένα χαρακτηριστικά όπως περιγράφεται στον «Καλλικράτη» και σέβεται βέβαια το αυτοδιοίκητο του κάθε ΟΤΑ και του κάθε δημάρχου, ελέγχει όμως τη νομιμότητα των πράξεών του και να τον εμπλουτίσουμε ενδεχομένως και με μια πρόσθετη νομοθετική παρέμβαση, ώστε να μην έχουμε την ανασφάλεια του μονοπρόσωπου οργάνου, αλλά να υπάρχει πραγματικά ένα συλλογικό όργανο που θα παρεμβαίνει για να ελέγχει τέτοιου είδους πράξεις, που υπερβαίνουν τα όρια της νομιμότητας σε βάρος άλλες φορές των εργαζομένων, άλλες φορές των πολιτών, κ.λπ..
Θα δείτε, λοιπόν, από την πλευρά μας δύο θετικές αντιδράσεις. Η μια αφορά τη συγκεκριμένη περίπτωση, η οποία θα διέλθει μέσα από την αποκεντρωμένη λόγω του υφιστάμενου θεσμικού πλαισίου και η δεύτερη την περαιτέρω θωράκιση του ελεγκτή νομιμότητας ως θεσμού που θα παρακολουθεί την νομιμότητα κάθε πράξης της τοπικής αυτοδιοίκησης προς όφελος και των πολιτών και των εργαζομένων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):   Κι εγώ ευχαριστώ.
Κυρίες και κύριοι συνάδελφοι, έχω την τιμή να ανακοινώσω στο Σώμα τα εξής:
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την Έκθεσή της στο σχέδιο νόμου του Υπουργείου Δημόσιας Τάξης και Προστασίας του Πολίτη «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις».
Η Διαρκής Επιτροπή Παραγωγής και Εμπορίου καταθέτει την Έκθεσή της στο σχέδιο νόμου του Υπουργείου Ναυτιλίας και Αιγαίου: «Κύρωση της Σύμβασης Ναυτικής Εργασίας, 2006 της Διεθνούς Οργάνωσης Εργασίας».
Επίσης, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 10ης Σεπτεμβρίου 2012.
Α.&#160;ΕΠΙΚΑΙΡΕΣ ΕΡΩΤΗΣΕΙΣ &#160;Πρώτου Κύκλου ( Άρθρο 130 παράγραφος 4 του Κανονισμού της Βουλής)
&#160;&#160;1. Η με αριθμό 181/4-9-2012 επίκαιρη ερώτηση του Βουλευτή της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, &#160;σχετικά με τις καθυστερήσεις στην συγκρότηση των επιτροπών του Κέντρου Πιστοποίησης Αναπηρίας (ΚΕΠΑ).
&#160;&#160;&#160;2. Η με αριθμό 194/4-9-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αλεξίου Μητρόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τα αποθεματικά των ασφαλιστικών ταμείων και τις εγγυήσεις για την καταβολή των συντάξεων του 2012. &#160;&#160;&#160;
&#160;&#160;3. Η με αριθμό 170/3-9-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Υγείας και Εργασίας, Κοινωνικής Ασφάλισης και Πρόνοιας, σχετικά με την αδυναμία προμήθειας των απαραίτητων φαρμάκων στους ασφαλισμένους.
&#160;&#160;4. Η με αριθμό 186/4-9-2012 επίκαιρη ερώτηση του Βουλευτή των Ανεξάρτητων Ελλήνων κ. Παύλου Χαϊκάλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις καθυστερήσεις στην έγκριση επιδόματος από το Κέντρο Πιστοποίησης Αναπηρίας (ΚΕΠΑ).
&#160;5. Η με αριθμό 201/4-9-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Χρήστου Παππά &#160;προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τις οικονομικές επιβαρύνσεις στις πολύτεκνες οικογένειες.
&#160;&#160;6. Η με αριθμό 191/4-9-2012 επίκαιρη ερώτηση του Βουλευτή της Δημοκρατικής Αριστεράς κ. Σπυρίδωνος Λυκούδη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις εναρμονισμένες πρακτικές τιμών από πτηνοτροφικές επιχειρήσεις. &#160;
&#160;&#160;7. Η με αριθμό 198/4-9-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Οικονομικών και Εθνικής Άμυνας, σχετικά με τη διαδικασία ιδιωτικοποίησης της Ελληνικής Βιομηχανίας Οχημάτων (ΕΛΒΟ).
&#160;Β. ΕΠΙΚΑΙΡΕΣ ΕΡΩΤΗΣΕΙΣ&#160;Δεύτερου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 182/4-9-2012 επίκαιρη ερώτηση της Βουλευτού της Νέας Δημοκρατίας κ. Φεβρωνίας Πατριανάκου προς τον Υπουργό Υγείας, σχετικά με την ανάγκη βελτίωσης της πρωτοβάθμιας και δευτεροβάθμιας φροντίδας υγείας του Νομού Λακωνίας. 
&#160;2. Η με αριθμό 195/4-9-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χρήστου Καραγιαννίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εκποίηση λιγνιτικών κοιτασμάτων σε Δράμα και Ελασσόνα.&#160;&#160;&#160; 
&#160;&#160;3. Η με αριθμό 169/3-9-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Υγείας, σχετικά με την παραχώρηση οικοπέδου ιδιοκτησίας του Υπουργείου Υγείας για την ανέγερση του Αστυνομικού Μεγάρου Κέρκυρας.
&#160;4. Η με αριθμό 187/4-9-2012 επίκαιρη ερώτηση της Βουλευτού των Ανεξάρτητων Ελλήνων κ. Τσαμπίκας (Μίκας) Ιατρίδη προς τον Υπουργό Οικονομικών, σχετικά με την κατάργηση των μειωμένων συντελεστών ΦΠΑ στα νησιά του Αιγαίου.
&#160;5. Η με αριθμό 202/4-9-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Μιχαήλ Αρβανίτη προς τους Υπουργούς Εθνικής Άμυνας και Δημόσιας Τάξης και Προστασίας του Πολίτη, σχετικά με τη μεταφορά της 76ης Μονάδας Επιστράτευσης στο στρατόπεδο ΚΕΤ Πατρών.
&#160;6. Η με αριθμό 192/4-9-2012 επίκαιρη ερώτηση της Βουλευτού της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με το μτρό Θεσσαλονίκης.
&#160;7. Η με αριθμό 197/4-9-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Οικονομικών και Ναυτιλίας, σχετικά με την ιδιωτικοποίηση των λιμανιών και μαρίνων της χώρας.
Συνεχίζουμε με την έβδομη υπ’ αριθμό 196/4-9-2012 επίκαιρη ερώτηση πρώτου κύκλου της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Εσωτερικών, σχετικά με τον αποκλεισμό χιλιάδων παιδιών από τους δημόσιους παιδικούς σταθμούς.
Στην ερώτηση αυτή θα απαντήσει ο Υπουργός Εσωτερικών, κ. Ευριπίδης Στυλιανίδης.
Κυρία Κανέλλη, έχετε το λόγο για δύο λεπτά.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.
Επειδή η ερώτηση είναι εξ αναβολής λόγω δικού σας κωλύματος από την προηγούμενη εβδομάδα και απαντήσατε σε ερώτηση συναδέλφων του ΣΥΡΙΖΑ, θα παρακαλέσω, αν έχετε κάτι να προσθέσετε, να είναι πραγματικά καινούργιο.
Εμείς έχουμε πληροφορηθεί, όπως όλος ο κόσμος, ότι πήρατε κάποια μέτρα για να αυξήσετε τις θέσεις. Ανάμεσα σ’ αυτά είναι και μια χορηγία, αν δεν κάνω λάθος, του Ιδρύματος Νιάρχου της τάξης των 4,5 εκατομμυρίων ευρώ. Και μάλιστα αυτήν την αριθμοποιήσατε. Τιμολογείται η ζωή των νηπίων γενικώς στην Ελλάδα, των παιδιών προσχολικής αγωγής! Έχει ένα τιμολόγιο, εμπίπτει και αυτό στα μέτρα! Έχει μια μνημονιακή προσέγγιση η έννοια παιδί!
Είναι πολύ δημοκρατικό πράγμα στις μέρες μας, κύριε Υπουργέ, και νομίζω ότι θα συμμεριστείτε την άποψη. 
Έκανα τη διαίρεση. Ε, τόσα γράμματα γνωρίζω. Πέφτουμε στα 1.500 ανά παιδί. Άρα, έρχεται ο ιδιώτης και φθηναίνει την τιμή. Η κρατική τιμή για το παιδί -για να δούμε τώρα και πόσο η μπίζνα γύρω από τα παιδιά, το κοινωνικό κράτος και τους παιδικούς σταθμούς είναι μπίζνα, αυτό έρχεστε να μας πείτε- είναι απολύτως μπίζνες. Και μάλιστα προσοδοφόρες. 
Έχετε δε τη θεσμική ευρωπαϊκή κατοχύρωση. Στο συνέδριο που έγινε στη Θεσσαλονίκη, το συνέδριο πόλης και μετά, όταν ήρθε εδώ ο υπουργός ο Γερμανός, συναντήθηκε με ένα Υφυπουργό για να μας φέρουν οι Γερμανοί καινοτόμες ιδέες. Και οι καινοτόμες ιδέες είναι αντίστοιχες με άλλους τομείς. Είναι πώς θα αναλάβουν ΜΚΟ με κοινές, βιομηχανικού τύπου προσπάθειες, την ανατροφή των παιδιών στην προσχολική ηλικία.
Στη δευτερολογία μου θα σας πω ποια είναι η απαίτησή μας. Θα πέσουμε μέχρι τον τελευταίο και την τελευταία –και δεν θα είμαστε και μόνοι μας, σας διαβεβαιώ, το σύνολο του ελληνικού λαού θα είναι- για να γίνουν αυτά που πρέπει να γίνουν, εάν θέλετε να μιλάτε για παιδιά και για κράτος. Εάν θέλετε να μιλήσουμε με άλλους όρους, να καθίσουμε να μιλήσουμε, διότι τα μαθηματικά είναι εξαιρετικά προδοτικά αυτή τη στιγμή. Δεν αμφισβητούνται, δεν παίρνουν σχόλιο. Δεν σας κάνω σχόλιο. 
Με βάση την έκπτωση της προτάσεως του Υπουργείου του 20% που θα διατίθετο για κάθε παιδί, από 3.700 το χρόνο, μειώνεται σε 2.960. Κάνουμε και εκεί μια εκπτωσούλα. Μείωση 15% του ποσού που παρέχεται σε κάθε παιδί, από τα 2900, πάμε στα 2465. Και έρχεται ο Νιάρχος και λέει:  «Μάγκες, εγώ είμαι πιο καλά. Με 1500 το παιδί». Δηλαδή αυτό –πώς να σας το πω;- θέλει και ένα κυνισμό, ρε παιδάκι μου. Συγγνώμη για το «ρε» και για το «παιδάκι μου», αλλά επειδή μιλάμε για παιδιά και επειδή εδώ μέσα δεν μπορούμε να λέμε ό,τι θέλουμε φραστικά. Νοηματικά δεν μπορούμε να κοροϊδευόμαστε, μεγάλοι άνθρωποι είμαστε. 
Και με τα κριτήρια που μπήκαν, είναι πολλά τα παιδιά που είναι έξω. Πρώτον, η φιλοσοφική αντίληψη ότι ο άνεργος δεν χρειάζεται τον παιδικό σταθμό –συγχωρείστε με, κύριε Πρόεδρε, αναλαμβάνω το βάρος της φράσης που θα πω- είναι ηλίθια. Ηλίθια! Ο άνεργος που είναι έξω στο μεροκάματο και πληρώνει το εισιτήριο από την τσέπη του χτυπώντας πόρτα την πόρτα με ανύπαρκτο, ανείσπρακτο, ασήμαντο επίδομα ανεργίας, αυτός που είναι στο πεζοδρόμιο για να κάνει τυχάρπαστο τουφεκηδόν ένα μεροκάματο, αυτός και αν έχει ανάγκη τον παιδικό σταθμό. 
Δεύτερον, αυτή η σύνδεση της εργασίας και της ανεργίας με τον παιδικό σταθμό, τι σχέση έχει; Έχετε αφήσει κολυμπηθρόξυλο όρθιο; Ξέρει κανείς ακόμη και αν έχει προσληφθεί, αν έχει την τύχη να παίρνει 420 ή 450, αν θα είναι το πρωί, αν θα είναι το βράδυ, αν θα είναι σε εφημερία, αν δεν θα είναι σε εφημερία, εάν θα είναι τρεις μέρες την εβδομάδα, αν θα είναι εδώ ή αν θα είναι παραδίπλα; Πού το ξέρει; Τι θα το κάνει το παιδί; Βαλίτσα; Βαλίτσα θα το κάνει το παιδί;
Λέτε για τους τεμπέληδες νέους. Και σας λέω εγώ ότι βρίσκεται νέα γυναίκα ή νέος άντρας με δύο μικροπαίδια  και θέλουν να πάνε να μαζέψουν βερίκοκα στη Βέροια. Τι θα το κάνουν το παιδί; Θα το πάρουν μαζί τους.  Περλ Μπακ. Τριακόσια χρόνια πίσω! Η υποκρισία είναι ότι όλο αυτό παρουσιάζεται και με αφήνει άφωνη εμένα και όσους έχουν παιδιά και όσους δεν έχουν παιδιά. 
Αν συνεχίσουμε έτσι και ακολουθήσετε και τη γερμανική καινοτομία, σας προτείνω να παίρνετε τις φωτογραφίες των χορηγών, να τις βάζετε μέσα και να μαθαίνετε τα παιδιά «η μαμά σου, ο μπαμπάς σου». Να βάλετε τις φωτογραφίες των χορηγών, να μπαίνουν μέσα τα παιδιά και να λένε: «Καλημέρα μπαμπά. Ευχαριστώ πάρα πολύ που έχω σήμερα παιδικό σταθμό και που έχω κάτι να φάω». 
Αν το κάνετε όμως αυτό, τότε οι χορηγοί θα πρέπει να μοιράζονται την επιμέλεια και τη νομική ευθύνη των παιδιών και έτσι και παιδί αρρωστήσει, έτσι και παιδί υποσιτιστεί, έτσι και παιδί δεν έχει γιατρό από την οικονομία, έτσι και παιδί δεν έχει βιβλία, δεν έχει πλαστελίνες, δεν έχει σχέδια, πάθει ψυχικό τραύμα, να μοιραστούν την επιμέλεια. Βγάλτε την από τους γονείς. Δώστε τη στο κράτος, στους δήμους, στην εταιρεία δημοτικής ανάπτυξης και στο χορηγό, να είναι και υπεύθυνοι να τους ζητάμε και τα ρέστα. 
Δεν είναι ρητορικά τα σχήματα, αυτή είναι η πραγματικότητα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Θέλω να μου απαντήσετε: Πόσα παιδιά είναι έξω από τους σταθμούς; Τι θα κάνετε για να φτιάξετε σε χρόνο μηδέν κτήρια –να βρει και δουλειά κόσμος- να προσλάβετε προσωπικό, να δώσετε τα λεφτά που χρειάζονται στους δήμους. Θέλω να μου εγγυηθείτε μέσα σε αυτήν την Αίθουσα ότι κάθε μορφής οικονομία που κάνετε στους παιδικούς σταθμούς δεν περιλαμβάνει τη σίτιση και την ιατρική περίθαλψη. 
Θα μιλήσω μετά για τα εργασιακά και τι σημαίνει να αλλάζεις παιδαγωγό με βάση την αγορά ανά ένα, δύο ή δέκα πέντε μέρες με βάση τα μεροκάματα που χτυπάει η πληθώρα των εργαζομένων-ανέργων έξω.
Ευχαριστώ, κύριε Πρόεδρε κι ευχαριστώ και για την κατανόηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο Υπουργός Εσωτερικών κ. Ευριπίδης Στυλιανίδης για τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
 Κυρία Κανέλλη, κατ’αρχάς ευχαριστώ για τη θετική πρόκληση. Δεν θα πέσω στην παγίδα να μιλήσω σε χρόνο μέλλοντα, γιατί δεν το έχω κάνει μέχρι τώρα στην πολιτική μου διαδρομή και ούτε σκοπεύω από εδώ και στο εξής, να χρησιμοποιώ χρόνο μέλλοντα ιδιαίτερα σε αυτήν την Αίθουσα από σεβασμό και στην ιστορία της.
Σημασία έχει όχι να λες «Θα κάνω, θα κάνω», αλλά να λες τι μπορείς να κάνεις με τις πραγματικές δυνατότητες που έχεις αυτήν τη στιγμή στα χέρια σου.
 Να ξεκαθαρίσουμε, λοιπόν, δυο, τρία πράγματα για να μη δημιουργούνται εντυπώσεις.
Πρώτον, το πόσο θα στοιχήσει κάθε παιδί που θα μπει σε βρεφονηπιακό σταθμό, σύμφωνα με το θεσμικό πλαίσιο, δεν είναι κάτι που το προσδιορίζει το Υπουργείο, αλλά αυτό το προσδιορίζει ο κάθε επικεφαλής του ΟΤΑ, ο δήμος, ο δήμαρχος, το δημοτικό συμβούλιο. Αυτό προσδιορίζει το ύψος των τροφείων είτε κάποια παιδιά περνούν μέσα από το ευρωπαϊκό πρόγραμμα είτε δεν περνούν και πηγαίνουν απευθείας. Εκεί προσδιορίζονται κατά βάση και τα κριτήρια προτεραιότητας που θα έχει ένα παιδί, όπου εκεί μπορεί να είναι αυτά τα κοινωνικά κριτήρια που περιγράψατε και με τα οποία συμφωνώ. 
Δεύτερον, είχαμε τη δυνατότητα τα τελευταία τρία χρόνια να απορροφήσουμε περίπου πεντακόσια εκατομμύρια από αυτό το συγκεκριμένο ευρωπαϊκό πρόγραμμα για να ενισχύσουμε οικογένειες που οι γυναίκες ήταν άνεργες και σύμφωνα με το πρόγραμμα μπορούσαν να δίνουν δωρεάν το παιδί στο βρεφονηπιακό σταθμό και να αξιοποιούν το χρόνο στο να αναζητήσουν εργασία. 
Ο προϋπολογισμός αυτός από ευρωπαϊκά κονδύλια φέτος προέβλεπε εκατόν είκοσι πέντε εκατομμύρια και μας έδινε τη δυνατότητα απορρόφησης από τους δικαιούχους σε ποσοστό 50%. Μειώνοντας το κόστος ανά παιδί που προβλέπει το ευρωπαϊκό πρόγραμμα, όπως περιγράψατε, από τις τρεις χιλιάδες ευρώ και παραπάνω στις δύο χιλιάδες και παραπάνω ευρώ -είναι αλήθεια αυξημένο αυτό το κόστος για τις πραγματικές τιμές της αγοράς- και διασφαλίζοντας παράλληλα πρόσθετα είκοσι εκατομμύρια για φέτος από το Υπουργείο Εργασίας από αντίστοιχο πρόγραμμα, φτάσαμε στα εκατόν σαράντα πέντε εκατομμύρια και αυξήσαμε την απορροφητικότητα στους βρεφονηπιακούς σταθμούς από τους δικαιούχους του προγράμματος –δηλαδή από τις ογδόντα τέσσερις χιλιάδες αιτήσεις- από το 50% στο 75%. 
Πάνω, λοιπόν, σε αυτήν τη νέα δυνατότητα που αξιοποιήσαμε –γιατί τη διευρύναμε μετά από κόπο και συνεννόηση και με την ΚΕΔΕ και με το Υπουργείο Εργασίας- έρχεται και ιδιωτική χορηγία. Γιατί να την απορρίψουμε; Δεν λέμε όλοι να πληρώσουν αυτοί που έχουν, οι έχοντες τους μη έχοντες; Δεν υπάρχει πιο δίκαιο πράγμα. Να την πάρουμε και να την αξιοποιήσουμε αυτήν τη χορηγία. Εφόσον θέλουν κάποιοι δήμοι να προσέλθουν και να αξιοποιήσουν αυτήν τη χορηγία των 1.500 ευρώ για κάθε παιδί, τρεις χιλιάδες παιδάκια φτωχά ακόμη, χωρίς όρους και προϋποθέσεις που βάζει το ευρωπαϊκό πρόγραμμα ή που βάζουν οι ίδιοι οι δήμοι, ας έρθουν μέσα να εκμεταλλευθούν και αυτοί αυτήν την κατάσταση. 
Αυτό γίνεται και για συμβολικούς λόγους: Για να καταλάβουν οι έχοντες της ελληνικής αγοράς ότι υπάρχουν κοινωνικά προβλήματα και ότι πρέπει και αυτοί να ευαισθητοποιηθούν και να κινητοποιηθούν και να μην πληρώνουν μόνο αυτοί που δεν έχουν το κόστος κάθε φορά της κρίσης και της εθνικής προσπάθειας που γίνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θέλω επίσης, να σας πω το εξής: Εγκρίνεται τώρα το ποσό των διακοσίων ενενήντα εννέα εκατομμυρίων από τη ΣΑΤΑ και έχουμε ενθαρρύνει τους ΟΤΑ να  προτάξουν τις κοινωνικές δομές στον πόλεμο που ξεκινάει κατά της φτώχειας. Μέσα σε αυτές τις κοινωνικές δομές πρωτεύοντα ρόλο θα παίξουν οι βρεφονηπιακοί σταθμοί. 
Πρέπει, όμως, να ξέρουμε να ιεραρχούμε τα πράγματα. Πρέπει πρώτα, παραδείγματος χάριν, να στηρίζουμε τα παιδιά που έχουν ειδικά προβλήματα, τα ΑΜΕΑ. Δεύτερον, τα παιδιά που έχουν κοινωνικό πρόβλημα και δεν μπορούν οι γονείς τους να τα βοηθήσουν να μπουν σε τέτοιες δομές. Σε αυτό συμφωνούμε. Τρίτον, να κοιτάξουμε να εξυπηρετήσουμε όσο το δυνατόν περισσότερα παιδιά, προτάσσοντας τους βρεφονηπιακούς έναντι των ΚΔΑΠ. Και αυτό ήταν μια πίεση της πολιτικής ηγεσίας του Υπουργείου Εσωτερικών. 
(Στο σημείο αυτό την Προεδρική Έδρα καταλαμβάνει ο  Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Πρέπει πρώτα, λοιπόν, να εξυπηρετηθούν οι βρεφονηπιακοί σταθμοί, να υπάρχει κάλυψη εκεί που είναι οξυμένο το πρόβλημα και μετά να πάμε στα ΚΔΑΠ, στα κέντρα δηλαδή που μπορεί να απασχοληθεί το παιδί τον ελεύθερο χρόνο. Έτσι εξυπηρετούμε και τις μητέρες αλλά και τις οικογένειες που έχουν πραγματικά αυτήν τη στιγμή δυσκολίες να αντιμετωπίσουν. 
Κλείνοντας, θα ήθελα να πω ότι βεβαίως κατανοώ και την ευαισθησία και την επιθετικότητα που πρέπει να υπάρχει σε αυτά τα ζητήματα, για να σταλούν και τα μηνύματα προς όλες τις κατευθύνσεις. Όμως, πολιτική θα πει να ξέρουμε να αξιοποιούμε σωστά τις υφιστάμενες δυνατότητες και να προσπαθούμε να τις διευρύνουμε. Αυτό προσπαθούμε εμείς να κάνουμε σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Το λόγο έχει η Βουλευτής του Κομμουνιστικού Κόμματος κ. Λιάνα Κανέλλη.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δεν θα σας επιτρέψω να μου πείτε ότι επειδή σας έδωσε ο Νιάρχος 4,5 εκατομμύρια ευρώ, ήρθε το ΚΚΕ και σας είπε «μην τα πάρετε», γιατί θα πέσουμε σε κενό λογικής. 
Το πρόβλημα, πρώτον, είναι ότι όταν τα παίρνετε, απαλλάσσονται της φορολογίας. Δεύτερον, κατά 99% είναι χρήματα μάλλον ναυτιλιακά, τα οποία ούτως ή άλλως έχουν εκατόν είκοσι οκτώ χιλιάδες φοροαπαλλαγές. Το τρίτο και σημαντικότερο όλων είναι ότι βρίσκεται στο πλαίσιο της θεσμοθετημένης από την Ευρώπη κοινωνικής εταιρικής ευθύνης. Είναι παράδοση του κράτους πρόνοιας, του ουσιαστικού κράτους σε εταιρείες, στα περισσευούμενα τους από τα γιγάντια κέρδη τους. Διότι σε τελευταία ανάλυση, εάν το πάω και εγώ λογιστικά, τα 4,5 εκατομμύρια δεν είναι ούτε μισό ευρώ για έναν τέτοιο οικονομικό κολοσσό.
Άρα, λοιπόν, αυτή η νοοτροπία ότι «από το ολότελα καλή και η Παναγιώταινα», όταν μιλάμε για παιδιά, ότι «δεν πειράζει, δώστε και ελεημοσύνη και δέκα ψιχουλάκια, ότι δεν είναι κάτι κακό, ότι τρεις χιλιάδες παιδάκια θα βολευθούν, δεν είναι πολιτική για εμάς. Για εσάς μπορεί να είναι, για εμάς δεν είναι.
Δεύτερον, μιλήσατε για ιεράρχηση. Χαίρομαι αφάνταστα που μιλήσατε για ιεράρχηση. Η ιεράρχηση είναι κατ’ εξοχήν πολιτική επιλογή. Δεν σηκώνει αντίρρηση εάν η πολιτική σου επιλογή είναι παιδιά, αδύναμοι, γέροι, ευρισκόμενοι σε αδυναμία, σε περίπτωση φτώχειας να προηγούνται συνολικά. 
Θα σας φέρω ένα παράδειγμα εσωτερικής καπιταλιστικής αντίφασης, την οποία χρησιμοποιείτε. Η οριζόντια περικοπή συντάξεων ή μισθών σας είναι εξαιρετικά αρεστό πράγμα. Την οριζόντια ανάληψη ευθύνης απέναντι στα παιδιά, να πείτε «όλα, χωρίς καμμία διάκριση, χωρίς κανένα κριτήριο στον καιρό της φτώχειας», γιατί δεν την κάνετε; Πώς τολμάτε μετά να ανεβαίνετε στα βήματα και να μας λέτε «όλοι οι Έλληνες μαζί θα ξεπεράσουμε την κρίση»; Πλην, βεβαίως, των παιδιών και των νηπίων, διότι θα έχουμε παιδιά πλουσίων δήμων, παιδιά φτωχοτέρων δήμων, παιδιά ακριβοτέρου τιμολογίου, παιδιά φθηνοτέρου τιμολογίου, παιδιά υπαγόμενα στο ευρωπαϊκό πρόγραμμα, παιδιά υπαγόμενα στο ιθαγενές πρόγραμμα των ντόπιων με τα κρυσταλλάκια. Πώς θα μου το πείτε το «όλοι μαζί»; Μόνο η διαφήμιση το λέει. Μόνο στη διαφήμιση είναι ο υδραυλικός, ο γιατρός, η νοσοκόμα και ο άρρωστος μαζί. Πώς θα μου πείτε «όλοι μαζί»; 
Κύριε Υπουργέ, για ποια παιδιά μιλάτε; Είναι ίδια τα παιδιά; Υπάρχει ενιαίο πρόγραμμα; Υπάρχει κεντρικός σχεδιασμός; Έχουν οι παιδικοί σταθμοί πρόγραμμα που να λέει ότι το παιδί θέλει τον παιδαγωγό του και αυτά τα παιδαγωγικά, που να λέει ότι θέλει αυτήν την τροφή για να είναι υγιές; 
Εδώ κάνατε άλλου τύπου αναβάθμιση σε βάρος των εργαζομένων με το εξάωρο και το οκτάωρο, εκτός βέβαια αν μου πείτε ότι δεν είναι βαρύ και υπεύθυνο πρόγραμμα. Τότε, θα σας πω ότι δεν έχετε κρατήσει ποτέ τριάντα πέντε παιδιά και δεν έχει «σκατοσκουπίσει» ούτε ένα, ότι δεν έχετε ανησυχήσει νύχτα ή μεσημέρι ή πρωί γιατί βήχει. Εδώ πήρατε το εξάωρο των εργαζομένων και το κάνατε οκτάωρο, την ίδια ώρα που έχετε ανεργία! 
Ξέρετε, λοιπόν, τι περιμένω από εσάς να μου πείτε; Μπορώ τώρα να φέρω το εξάωρο πίσω. Διπλή βάρδια με έξι και έξι, δώδεκα ώρες και επέκταση του ωραρίου. Να μου πείτε: Καθορίζω εγώ σε βασικό επίπεδο, σε όλη τη χώρα, ανεξαρτήτως των οικονομικών του δήμου -έτσι ιεραρχώ τα χρήματα- τι πρέπει να τρώνε όλα τα παιδιά σε όλους τους παιδικούς σταθμούς, τι πρέπει να μαθαίνουν τα παιδιά, πόσες πλαστελίνες και χαρτιά πρέπει να έχουν τα παιδιά, τι αγωγή θα έχουν, τι περιεχόμενο, τι οικειότητα. 
Ξέρετε τι είναι να είσαι παιδί, μωρό δύο ή τριών ετών, μισού έτους ή ενός και στο πλαίσιο της εναλλαγής εξεύρεσης εργασίας να έχετε τα παιδιά που αλλάζουν συνεχώς; Πηγαίνετε σε όποια φιλοσοφία θέλετε, σε όποιο σύστημα θέλετε, σε όποιο θρησκευτικό ή άλλο πολιτικό σύστημα θέλετε, αλλά το παιδί είναι σαν τα πτώματα και λυπάμαι για τον κυνισμό. Το παιδί είναι υπεράνω διαπραγμάτευσης. Όταν η κοινωνία βάζει τα παιδιά στη διαπραγμάτευση, είναι κοινωνία κτηνών και όχι ανθρώπων. Συγχωρήστε με για το πάθος αλλά εάν δεν το μοιραστείτε, θα συζητάμε τη λογιστηριακή τιμή της παραγωγής επόμενων κτηνών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Το λόγο έχει ο Υπουργός Εσωτερικών κ. Ευριπίδης Στυλιανίδης για τρία λεπτά.</ChairmanSpeech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Εγώ το μοιράζομαι, κυρία Κανέλλη, και σας λέω «όλοι μαζί» και λέω και «όλα τα παιδιά». Τα λεφτά που διαθέτει αυτή τη στιγμή η ελληνική κοινωνία, οι ΟΤΑ, το Υπουργείο Εσωτερικών δεν επαρκούν για όλα τα παιδιά και βρίσκομαι απέναντι σε αυτό το δίλημμα. Λέω, λοιπόν, ότι ξεκινώ από τα πιο φτωχά παιδιά, από τα πιο ανήμπορα παιδιά με απολύτως κοινωνικά κριτήρια, με πλήρη αξιοποίηση των ευρωπαϊκών και των εθνικών πόρων. Και στο τέλος βάζω και τα παιδιά αυτών που έχουν. Γιατί αυτά τα παιδιά που οι γονείς τους έχουν και μπορούν να συνεισφέρουν τα τροφεία στον παιδικό σταθμό να μη χρηματοδοτήσουν με αυτήν την αντιπαροχή τα φτωχότερα παιδιά που το κράτος δεν μπορεί να τα σηκώσει στην πλάτη του;</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα δεν τα πάνε στον παιδικό σταθμό.</Speech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Θεωρώ, λοιπόν, ότι η ιεράρχηση είναι απολύτως ρεαλιστική και δίκαιη.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα δεν τα πάνε στον παιδικό σταθμό. Νταντά έχουν. Μην κοροϊδευόμαστε.</Speech>  
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Όντως υπάρχουν φέτος κάποιοι που πήγαιναν σε ιδιωτικούς σταθμούς και λόγω της κρίσης επιστρέφουν στους παραδοσιακούς δημοτικούς ή άλλους σταθμούς. Υπάρχουν όμως και κάποιοι οι οποίοι έχουν την άνεση. Και δεν καταλαβαίνω γιατί αυτοί που έχουν την άνεση, να μην επωμιστούν τα βάρη που τους αντιστοιχούν, να μην μπουν στην προσπάθεια να στηρίξουμε αυτήν την στιγμή την κοινωνία που δοκιμάζεται, να μην ανταποδώσουν στην πολιτεία και την τοπική αυτοδιοίκηση αυτά που η ίδια τους προσέφερε σε ευκαιρίες πριν για να αποκτήσουν αυτήν την ρευστότητα. Σε αυτήν την εθνική προσπάθεια που γίνεται και η Ελλάδα να ορθοποδήσει αλλά και η κοινωνία να αντιμετωπίσει τις δυσκολίες δεν πρέπει να λείψει κανείς. Ο καθένας στο μέτρο που του αντιστοιχεί. Δεν είναι άδικο. Είναι δίκαιο και ρεαλιστικό αυτό που σας λέω και νομίζω ότι μέσα σας το αποδέχεστε κι εσείς.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Θα συζητηθεί η έκτη με αριθμό 189/4-9-2012 επίκαιρη ερώτηση πρώτου κύκλου του Βουλευτή της Δημοκρατικής Αριστεράς κ. Θωμά Ψύρρα προς τον Υπουργό Παιδείας και Θρησκευμάτων, Πολιτισμού και Αθλητισμού σχετικά με το καθεστώς της δεύτερης ανάθεσης μαθημάτων στην δευτεροβάθμια εκπαίδευση. 
Το λόγο έχει ο κ. Ψύρρας για δύο λεπτά.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Κύριε Υπουργέ, σε λίγες μέρες αρχίζει η νέα σχολική χρονιά. Παρά τις κατά καιρούς παθογενείς αλλαγές που έγιναν στη δευτεροβάθμια εκπαίδευση, εξακολουθούν να ισχύουν λογής παθογενείς λύσεις. Μια τέτοια λύση είναι το καθεστώς των δεύτερων αναθέσεων που υπονομεύει ευθέως και επί της ουσίας την εκπαιδευτική διαδικασία. Τείνουμε να αποδεχθούμε μία διοικητική πρακτική πρωτοφανή και παράδοξη όχι μόνο για τα ευρωπαϊκά αλλά και για τα παγκόσμια δεδομένα, δηλαδή να ανατίθεται η διδασκαλία κάποιων μαθημάτων όχι με κριτήριο την επιστημονική ειδίκευση των εκπαιδευτικών αλλά τη διαθεσιμότητα του ωραρίου τους. Έτσι, λοιπόν, βλέπουμε να διδάσκει ως δεύτερη ανάθεση την Ιστορία θεολόγος, το μάθημα της Νεοελληνικής Λογοτεχνίας να διδάσκεται από πτυχιούχους των ξενόγλωσσων ινστιτούτων και φιλόλογοι που δεν διδάχθηκαν ποτέ στο τμήμα τους Αρχαία Ελληνικά, να διδάσκουν Αρχαία Ελληνική Γραμματεία. Τέτοιες πρόχειρες λύσεις έχουν γίνει πια καθεστώς για το ελληνικό σχολείο και πλέον αυτή η πρακτική πρέπει σταδιακά να πάψει, γιατί απορρυθμίζει και την εργασία των εκπαιδευτικών και υποβαθμίζει το γνωστικό αντικείμενο. 
Σας ερωτώ, λοιπόν: Πώς σκέφτεστε να αντιμετωπίσετε το ζήτημα των αναθέσεων μακροπρόθεσμα; Σε ποιες ενέργειες θα προβείτε άμεσα ώστε τουλάχιστον αυτό το φαινόμενο να μειωθεί;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Ευχαριστούμε, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Κύριε Πρόεδρε, κυρίες και κύριοι Βουλευτές, κατ’ρχάς θα ήθελα να τονίσω ότι η εφαρμογή της δεύτερης ανάθεσης έχει θεσμοθετηθεί και ισχύει τα τελευταία είκοσι με είκοσι πέντε χρόνια. Είναι από το 1988. Αυτό το αναφέρω γιατί θα ήθελα να τονίσω επίσης ότι είναι μια παλιά, αρκετά δοκιμασμένη εκπαιδευτική εφαρμογή η οποία ενδεχομένως σε ορισμένες ακραίες περιπτώσεις να παρουσιάζει κάποιες αρρυθμίες. Πράγματι, κύριε Ψύρρα, θα ήθελα να συζητήσουμε αυτές τις αρρυθμίες.
Άκουσα προσεκτικά την εισήγησή σας. Είπατε, αν κατάλαβα ορθώς, ότι το καθεστώς των δεύτερων αναθέσεων υπονομεύει επί της ουσίας την εκπαιδευτική διαδικασία. Πάνω σε αυτό δεν συζήτησα μόνο με τις υπηρεσίες του Υπουργείου αλλά και με τους ίδιους τους εκπαιδευτικούς. Θα ήθελα να επιχειρήσω μία διαφορετική ανάγνωση και θα εξηγήσω αμέσως τι εννοώ.
Η θεσμοθέτηση των δεύτερων αναθέσεων υπαγορεύτηκε αρχικά από τις λειτουργικές ανάγκες του σχολείου.
Ας μην ξεχνάμε ότι ορισμένοι εκπαιδευτικοί, αν όχι όλοι, ανήκουν σε κλάδους, σε ειδικότητες όπου διδάσκουν –ορισμένοι εξ αυτών- μονόωρα ή τρίωρα μαθήματα. Εξ αντικειμένου, επομένως, δεν μπορούν να συμπληρώσουν το ωράριό τους. 
Σε πολλές περιπτώσεις υπήρχαν -και βεβαίως εξακολουθούν να υπάρχουν- κλάδοι ενοποιημένοι ως προς το γνωστικό αντικείμενο. Ένας φυσικός, για παράδειγμα, μπορεί να διδάξει χημεία, γιατί είναι συναφές το αντικείμενο. Ένας νομικός, κοινωνιολόγος, οικονομολόγος μπορεί να διδάξει το μάθημα «Πολιτική και Δίκαιο» ή ένας φιλόλογος μπορεί να διδάξει ιστορία. Κατά τεκμήριο είναι στον ίδιο κλάδο. 
Βεβαίως, εδώ θα πρέπει να συνυπολογίσουμε και την ιδιαιτερότητα της χώρας μας ως προς τη γεωγραφική διασπορά των σχολείων, τη νησιωτικότητα, τα σχολεία που βρίσκονται σε ορεινές περιοχές, γεγονός που δυσχεραίνει την κατανομή και τη συμπλήρωση του ωραρίου του εκπαιδευτικού.
Πιστεύω κατά ένα μεγάλο ποσοστό ότι η θεσμοθέτηση των δεύτερων αναθέσεων μπορεί υπό προϋποθέσεις να λειτουργήσει προς όφελος του σχολείου και του εκπαιδευτικού και φυσικά του μαθητή. Την περίοδο που διανύουμε και καθώς επιδιώκουμε τη διεπιστημονικότητα στα αντικείμενα και τη διδασκαλία, μπορούν πιστεύω να βρεθούν κατάλληλες λύσεις και μέσω των αναθέσεων. 
Πιστεύω ότι το σχολείο πρέπει να έχει αυτονομία. Από την άλλη πλευρά βέβαια θα πρέπει να υφίσταται και τον απαραίτητο έλεγχο που θα προσφέρει και θα εγγυάται ολοκληρωμένη εκπαιδευτική διαδικασία. Κάτι τέτοιο δεν θα μπορούσε κατά την άποψή μου να διασφαλιστεί αν ο εκπαιδευτικός, προκειμένου να συμπληρώσει το ωράριό του, θα ήταν αναγκασμένος να παρέχει υπηρεσίες σε δύο ή και τρία σχολεία. Αυτόν τον κίνδυνο αντιμετωπίζουν οι δεύτερες αναθέσεις.
Θα φέρω ένα απλό παράδειγμα και κλείνω με αυτό. Μιλήσατε για τους εκπαιδευτικούς με πτυχίο από τα ξενόγλωσσα τμήματα και όχι ινστιτούτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ένα λεπτό, παρακαλώ, κύριε Πρόεδρε, την ανοχή σας.
Παραδείγματος χάριν, καθηγήτρια Γαλλικών στην Αρεόπολη, αν δεν συμπληρώνει το ωράριό της εντός της Αρεόπολης, θα πρέπει να διανύει εξήντα χιλιόμετρα για να πάει να διδάξει στη Σκάλα. 
Επομένως, η δεύτερη ανάθεση δίνει μία τέτοια δυνατότητα. Στο πλαίσιο, λοιπόν, της ολοκληρωμένης εκπαιδευτικής διαδικασίας έχει θεσμοθετηθεί και η δεύτερη ειδικότητα για εκπαιδευτικούς οι οποίοι έχουν δεύτερο πτυχίο και μπορούν να πάρουν ως δεύτερη ανάθεση μέχρι δέκα ώρες. 
Σε κάθε περίπτωση η δεύτερη ανάθεση θα πρέπει να αποφασίζεται βάσει αντικειμενικών και επιστημονικών κριτηρίων. Συμφωνώ απολύτως. Βεβαίως, δεν αποφασίζεται αυθαίρετα, αλλά κατόπιν υπουργικής απόφασης με βάση τη συνάφεια των επιστημονικών αντικειμένων. Στη δευτερολογία μου θα σας πω τη σκέψη και την πρόταση που έχουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.
Το λόγο έχει ο κ. Ψύρρας.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Στην πραγματικότητα, κύριε Υπουργέ, μου λέτε ότι αυτό το μέτρο ουσιαστικά εξυπηρετεί τους καθηγητές που δεν πρέπει να μετακινούνται για να συμπληρώνουν ωράριο. Αυτό είναι δυνατόν να συμβεί σε συγκεκριμένες ακραίες περιπτώσεις. Όμως, τα τελευταία χρόνια γίνεται καθημερινή πρακτική.
Παραδείγματος χάριν, στο Νομό Λάρισας σχεδόν το 70% του μαθήματος της Ιστορίας διδάσκεται από θεολόγους ή ξενόγλωσσους. Δεν είναι μία εξαίρεση, είναι ένας κανόνας. Εκτός αυτού, οι υπηρεσίες σας μπορούν να σας πουν το εξής πολύ απλό πράγμα: Ότι γι’ αυτήν την κατάσταση μακροχρόνια ευθύνεται ο κακός προγραμματισμός των προσλήψεων. Ευθύνονται οι αλόγιστες υπεραριθμίες, οι απανωτές τοποθετήσεις, οι διορισμοί που ποτέ δεν γίνονται με γνώμονα τις ανάγκες που έχει το σχολείο. Στέλνουμε μία ειδικότητα απλώς «για να βουλώσουμε μία τρύπα» στο ωράριο. Αυτό, όμως, υπονομεύει σαφέστατα την εκπαίδευση.
Επίσης, πολύ σημαντικό θέμα είναι η ανακοίνωση του Υπουργείου ότι σκοπεύει να δημιουργήσει ένα μηχανισμό αξιολόγησης του σχολείου, του εκπαιδευτικού έργου, του έργου του καθηγητή. Πώς θα αξιολογήσετε έναν καθηγητή, όταν αυτός διδάσκει μάθημα εκτός του αντικειμένου που σπούδασε; Πώς είναι δυνατόν να αξιολογηθεί, για παράδειγμα, ένας θεολόγος που διδάσκει ιστορία; Θα σας απαντήσει «μα, εγώ αυτό το αντικείμενο δεν το διδάχτηκα ή το διδάχτηκα όχι επαρκώς». 
Εγώ θα προτείνω το εξής. Θα πρέπει μέσα στο μήνα, όταν θα παγιωθούν τα ωρολόγια προγράμματα των σχολείων, να υπάρξει μία σαφής δέσμευση από την πλευρά σας ώστε να γνωρίζετε ακριβώς ποιος διδάσκει τι και πόσοι είναι αυτοί που δεν έχουν την ειδικότητα και περνούν όχι μόνο στη δεύτερη ανάθεση, αλλά καμμιά φορά και στην τρίτη. 
Ένα άλλο στοιχείο, λοιπόν, είναι ότι πρέπει να εξετάσετε ίσως κάποιες μεγάλες ειδικότητες καθηγητών, παραδείγματος χάριν οι ΠΕ2, οι φιλόλογοι να επιμεριστούν σε αντικείμενα τα οποία ήδη σπουδάζουν. Η έννοια «φιλολογία» πια με τα πολλά τμήματα που έχουν δημιουργηθεί δεν σημαίνει τίποτα, έχουν πελώριες διαφορές και γνωστικές μεταξύ τους. 
Και φυσικά να δώσετε μία εντολή να γίνει και προσπάθεια, αν μη τι άλλο, να εξαντλούνται οι πρώτες αναθέσεις και να περνάμε στις δεύτερες και μάλιστα όχι σε έναν απεριόριστο βαθμό. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εμείς ευχαριστούμε, κύριε  συνάδελφε.
Κύριε  Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού):  Κύριε  Βουλευτά, πράγματι αναγνώρισα ότι υπάρχουν ακραίες καταστάσεις οι οποίες δημιουργούν προβληματικές αναθέσεις. 
Γνωρίζουμε ότι σε πολλές περιπτώσεις πτυχιούχοι συγκεκριμένων τμημάτων, διδάσκουν ενδεχομένως μαθήματα και αντικείμενα, τα οποία βρίσκονται πολύ απομακρυσμένα από τη συνάφεια με το πτυχίο τους. Αυτό είναι γνωστό.
Από την άλλη πλευρά, αυτό το οποίο θα πρέπει να δούμε είναι το εύρος του γνωστικού αντικειμένου κάθε φορά ενός πτυχίου, μαθήματα που έχει διδαχθεί ο καθηγητής κατά τις σπουδές του, εάν καλύπτει ένα συγκεκριμένο χώρο. Οι ξενόγλωσσοι –γνωρίζετε πάρα πολύ καλά- δηλαδή οι καθηγητές Αγγλικής, Γαλλικής, Γερμανικής έχουν διδαχθεί Ιστορία. Άρα, δεν μπορούμε να τους αποκόψουμε, διότι είναι της Φιλοσοφικής σχολής. Δεν μπορούμε να τους αποκόψουμε από την Ιστορία.
Τι μπορούμε να κάνουμε; Επειδή όπως είπα προηγουμένως και συμφωνώ μαζί σας ότι θα πρέπει να περιοριστούν είτε ακραίες καταστάσεις είτε παράλογες καταστάσεις, παραδείγματος χάριν σε κάποια σχολεία μουσικός να διδάσκει Θρησκευτικά, από την άποψη ότι δεν προέρχεται από την ίδια οικογένεια επιστημονικής πειθαρχίας ή επιστημονικών αντικειμένων.
Αυτό, λοιπόν, που θα έλεγα είναι ότι πέραν από τις ad hoc αναθέσεις, οι οποίες δεν καλύπτονται από το Υπουργείο Παιδείας –και το γνωρίζετε αυτό- αυτό το οποίο θα πρέπει να δούμε -και δεσμευόμαστε γι’ αυτό- είναι ότι στο πλαίσιο της νομοθετικής πρωτοβουλίας για το λύκειο θα τεθούν σαφείς κανόνες έτσι ώστε να κατοχυρώνεται και να διασφαλίζεται η συνάφεια των αντικειμένων στις δεύτερες αναθέσεις, όταν αυτό είναι αναγκαίο. Γιατί; Γιατί πράγματι ο φιλόλογος –δεν μπορούμε να έχουμε έναν φιλόλογο, έναν Ιστορικό για να διδάσκει τα ίδια μαθήματα- σε πολλά σχολεία μπορεί να διδάσκει ιστορία και είναι γνωστό αυτό.
Από την άλλη μεριά επειδή είναι ζήτημα και υπουργικής απόφασης θα επανεξεταστούν όλα αυτά τα ζητήματα τόσο των δεύτερων αναθέσεων όσο και ένα συναφές ζήτημα με αυτό, το θίξατε, αυτό των προγραμμάτων σπουδών. Επομένως, μέσα στη νομοθετική πρωτοβουλία θα υπάρχει σχετική ρύθμιση.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε  Υφυπουργέ.
Θα συζητηθεί τώρα η τρίτη με αριθμό 200/4-9-2012 επίκαιρη ερώτηση δευτέρου κύκλου του Βουλευτή του Λαϊκού Συνδέσμου-Χρυσή Αυγή κ. Ηλία Κασιδιάρη, του Νομού Αττικής, προς τον Υπουργό Οικονομικών, σχετικά με τις «περικοπές στους πολύτεκνους, τα ειδικά μισθολόγια και τις αμοιβές Βουλευτών».
Ορίστε, κύριε  συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ειπώθηκε μία τρομερή απρέπεια, μία τρομερά απρεπέστατη φράση προηγουμένως, που άπτεται άμεσα του θέματος, το οποίο θα αναπτύξω. Ειπώθηκε μία απρεπέστατη φράση από τον κύριο Υπουργό των Οικονομικών εις βάρος του ελληνικού λαού. 
Θέλω να σας ενημερώσω ότι ο ελληνικός λαός δεν είναι κακόμοιρος. Ο ελληνικός λαός είναι ένας λαός υπερήφανος. Κακόμοιρη είναι η Κυβέρνησή σας. Κακόμοιρος είναι ο διορισμένος Υπουργός κ. Στουρνάρας, ο οποίος από παρατρεχάμενος του κ. Σημίτη, έγινε τώρα παρατρεχάμενος του κ. Σαμαρά, για να πηγαίνει να κάνει επικύψεις στους διεθνείς τοκογλύφους. Δεν μας δίνουν λεφτά οι Γερμανοί και η κ. Μέρκελ, μας πουλάνε λεφτά. Και μας τα πουλάνε μάλιστα, πάρα πολύ ακριβά. «Οι Γερμανοί δεν είναι φίλοι μας», αυτή είναι φράση από τον ελληνικό κινηματογράφο της δεκαετίας του ’60. 
Στην πραγματικότητα, με αυτά τα λεφτά που μας δίνουν μας έχουν αναγκάσει να δεσμεύσουμε τα πάντα, να δεσμεύσουμε από αιγιαλούς μέχρι ενέργεια, μέχρι υδρογονάνθρακες, ό,τι πετρέλαιο και φυσικό αέριο βγάλει η χώρα τις επόμενες δεκαετίες να πάει εκεί, στα τοκοχρεολύσια. Έχουμε δεσμεύσει την εθνική μας κυριαρχία. Έχουμε δεσμεύσει το μέλλον των παιδιών μας. 
Να είναι πιο προσεκτικός ο κύριος Υπουργός στους χαρακτηρισμούς του και να ζητήσει δημόσια συγγνώμη στον ελληνικό λαό.
Περνάω στο θέμα, το οποίο θα αναπτύξω. Γίνεται μεγάλη συζήτηση για τα ειδικά μισθολόγια, τις περικοπές και τα ισοδύναμα.
Γίνεται όμως, κύριε  Υφυπουργέ, και ένα σκόπιμα λάθος. Στα δελτία ειδήσεων που μας έχουν κατακλύσει και μας κάνουν καθημερινά πλύση εγκεφάλου μιλάτε με ποσοστά. «Κόβουμε 20% από τους ανώτατους δικαστικούς, μεγάλο ποσοστό. Κόβουμε 5% από κάποια ειδικά μισθολόγια, μικρό ποσοστό». 
Ποιοι είναι όμως οι πραγματικοί αριθμοί; Γιατί δεν μιλάτε με αριθμούς; Εγώ οφείλω να μιλήσω με αριθμούς και να φέρω κάποια παραδείγματα συγκεκριμένα και απτά. 
Σε ένα λιμενικό, ενδεχομένως και βατραχάνθρωπο, που τον στέλνουμε στο Αιγαίο να περιφρουρήσει τα όρια της πατρίδας μας, σε σκοτεινή θάλασσα, με ανέμους και με μποφόρ, πόσο θα πέσει ο μισθός του, πού θα φθάσει; Ενδεχομένως, να φθάσει και στα 680 ευρώ. 
Ας φέρω και ένα δεύτερο παράδειγμα. Ο μισθός ενός Βουλευτή που την αράζει εδώ μέσα, σε μια κλιματιζόμενη αίθουσα, μια-δυο ώρες μάξιμουμ –εάν δεήσει βέβαια, γιατί μπορεί και να μη θέλει να πατήσει το πόδι του εδώ- μετά από τις μειώσεις μπορεί να φθάσει τα 6.800.
Από τη μια, λοιπόν, ο λιμενικός 680 ευρώ, από την άλλη Βουλευτής 6.800 ευρώ. Θα μου πείτε βέβαια ότι ένα μηδενικό διαφοροποιεί την όλη κατάσταση. Βεβαίως, δεκτό. Στον πολλαπλασιασμό ένα μηδενικό μηδενίζει τα πάντα. Ένα μηδενικό αρκεί για να διαλύσει μία ολόκληρη κατάσταση, πόσω μάλλον στην Ελλάδα του 2012 που στην πολιτική μας ζωή, δυστυχώς, έχουν μαζευτεί πάρα πολλά μηδενικά και κάνουν κουμάντο!
Ερώτηση, λοιπόν: Πότε θα εξαλείψετε αυτό το μηδενικό; Πότε θα λάβετε μέτρα κοινωνικά δίκαια; Παρακαλώ πολύ η απάντησή σας να είναι με συγκεκριμένους αριθμούς και όχι με ποσοστά. Μη μου πείτε για τις μεγάλες μειώσεις, τις ποσοστιαίες, στους ανώτατους δικαστικούς που συμπαρασύρουν τους Βουλευτές. Μιλήστε με αριθμούς γιατί οι αριθμοί έχουν σκλαβώσει στην κυριολεξία την ελληνική κοινωνία. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κατ’ αρχάς, συμμερίζομαι απόλυτα το ενδιαφέρον σας για μια κοινωνική ομάδα, όπως είναι το ένστολο δυναμικό της πατρίδας μας, δυναμικό που υπηρετεί τον ύψιστο εθνικό στόχο: την ασφάλεια των συνόρων και την εμπέδωση της τάξης, της ασφάλειας και της περιφρούρησης των έννομων αγαθών των πολιτών. 
Επίσης, συμμερίζομαι απόλυτα το ενδιαφέρον σας για τις πολύτεκνες οικογένειες, όπως είναι στο ερώτημά σας, οι οποίες στηρίζουν με προσωπικές θυσίες και στερήσεις το έθνος και συνεισφέρουν στον παραγωγικό ιστό και τη δημογραφική ανάκαμψη της χώρας. 
Με γνώμονα αυτήν την ανωτέρω πεποίθηση και σεβόμενος απόλυτα τις προγραμματικές δηλώσεις του Πρωθυπουργού κ. Σαμαρά, γίνεται μια μεγάλη προσπάθεια για να αντιμετωπίσουμε όσο γίνεται πιο δίκαια το ζήτημα της μείωσης των ειδικών μισθολογίων, μείωση η οποία σύμφωνα με τον τρέχοντα φετινό προϋπολογισμό θα έπρεπε ήδη να έχει υλοποιηθεί πριν αναλάβει τη διακυβέρνηση της χώρας η παρούσα Κυβέρνηση. 
Στην κατεύθυνση αυτή κινούνται, επίσης, όλοι οι εμπλεκόμενοι Υπουργοί, προκειμένου να συμβάλλουν σε ένα πλαίσιο εποικοδομητικής συνεργασίας σε όσο το δυνατό καλύτερη αντιμετώπιση του ζητήματος. Η διαδικασία διαβούλευσης με τους εταίρους μας γι’ αυτό το θέμα βρίσκεται προς το τέλος. Στη διαδικασία αυτή επιδιώκεται να αντιμετωπιστούν και μισθολογικές στρεβλώσεις –που αναφέρατε- οι οποίες εντοπίζονται σε ορισμένες περιπτώσεις ειδικών μισθολογίων καθώς όμως –και αυτό είναι ιδιαίτερα σημαντικό- και στις ανάγκες που θα προκύψουν τα επόμενα έτη για την επίτευξη των δημοσιονομικών στόχων.
Στην τελική ευθεία στην οποία βρισκόμαστε δεν θα ήθελα να προβώ σε συγκεκριμένες ανακοινώσεις και να τραυματίσω τη διαπραγματευτική ικανότητα της χώρας σε αυτό το θέμα. Η βιασύνη, άλλωστε, για ανακοινώσεις συλλογικών προσπαθειών που κυριαρχεί στη χώρα μας, μόνο σύγχυση και αβεβαιότητα προκαλεί και δεν αποτελεί καλή πρακτική. Ως εκ τούτου, δεν εμπίπτει στο ρόλο που μου έχει ανατεθεί. 
Θα επαναλάβω όμως ότι στην πολιτική μισθών των δημοσίων υπαλλήλων και λειτουργών επιδιώκουμε, πέραν των άλλων κριτηρίων που θίξατε, να λάβουμε σοβαρά υπ’ όψιν μας και το συγκερασμό θέσεων των διαφορετικών κατηγοριών και κυρίως το περί δικαίου αίσθημα των Ελλήνων πολιτών. 
Σε αυτήν την κατεύθυνση του περί δικαίου αισθήματος των Ελλήνων πολιτών περιλαμβάνεται και η πρωτοβουλία για τη μείωση των αποδοχών του πολιτικού προσωπικού. 
Ως προς τους Βουλευτές, τους οποίους στο ερώτημά σας θεωρείτε αντιπαραγωγικούς –υποθέτω ότι αυτό περιλαμβάνει και εσάς μέσα- ...</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Βεβαίως!</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών):  ...ήδη οι αποζημιώσεις τους με το νόμο του 2008 δεν ακολουθούν τις αποδοχές των ανώτατων δικαστικών λειτουργών. 
Επίσης, έχουν επέλθει οι ακόλουθες μειώσεις. Στο επίδομα οργάνωσης και λειτουργίας γραφείων Βουλευτών: 12% συν 8%, σύνολο 20%, με αποφάσεις της Ολομέλειας το Μάρτιο και το Μάιο του 2010 αντίστοιχα. Στα έξοδα κίνησης των Βουλευτών: 12% συν 8%, σύνολο 20%, με αποφάσεις του Προέδρου της Βουλής το Μάρτιο και το Μάιο του 2010 καθώς και το Μάιο του 2011. Στις αμοιβές των επιτροπών: 15%, με αποφάσεις της Ολομέλειας της Βουλής το Μάρτιο του 2010 και τον Ιούλιο του 2011. Στα έξοδα παράστασης: 20%, με βάση το νόμο του 2010. 
Επιπλέον, έχει διακοπεί η παροχή δώρου Χριστουγέννων, Πάσχα, επιδόματος αδείας, ταχυδρομικών τελών σε δώρο Χριστουγέννων και δώρο Πάσχα. Σε ό,τι αφορά δε τα 11,5 δισεκατομμύρια των επόμενων ετών, που είναι και ο πυρήνας του ερωτήματός σας, θέλω να σας πω ότι θα ακολουθήσουν και άλλες παρεμβάσεις, προκειμένου να επιτευχθεί η δημοσιονομική προσαρμογή των επόμενων ετών.
Πέρα των ανωτέρω, στο πολύ σύντομο χρονικό διάστημα που αναλάβαμε τη διακυβέρνηση της χώρας δεν διστάσαμε, χωρίς να κάνουμε υποκύψεις, να αναλάβουμε συγκεκριμένες νομοθετικές πρωτοβουλίες, συμβάλλοντας στην περικοπή των αποδοχών του πολιτικού προσωπικού, ώστε να συμπορευτεί με τις επίπονες θυσίες που καλείται να αντιμετωπίσει ο Έλληνας πολίτης. Και σε αυτές θα αναφερθώ στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Ορίστε, κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Όσον αφορά τον όρο «αντιπαραγωγικοί» στον οποίο σταθήκατε, ασφαλώς και επιμένω σ’ αυτόν τον όρο. Αν πάει κάποιος στον ιδιωτικό τομέα και του πουν: «Θα εργάζεσαι τόσες ώρες, θα παράγεις αυτό που παράγει έκαστος Βουλευτής και θα παίρνεις τόσα λεφτά», θα απαντήσει στον εργοδότη: «Σίγουρα θα είσαι τρελός, είναι αδύνατον να μου δίνεις τόσα λεφτά γι’ αυτό το έργο».
Δέχομαι, λοιπόν και επιμένω στον όρο «αντιπαραγωγικοί» και δεν εξαιρώ και τον εαυτό μου ούτε κανέναν απ’ αυτούς που βρίσκονται σε αυτήν την Αίθουσα.
Από εκεί και πέρα, θα ήθελα να σταθώ ιδιαιτέρως στα επιδόματα των τριτέκνων και των πολυτέκνων. Αποτελεί για μας εθνικό έγκλημα να περιθωριοποιούμε -γιατί επί της ουσίας αυτό γίνεται- τη μητρότητα: Κομμένα επιδόματα, κομμένοι παιδικοί σταθμοί. Σε λίγο στην Ελλάδα η μητρότητα θα αποτελεί έγκλημα. Την ίδια ώρα ακόμα δίνονται λεφτά σε μη κυβερνητικές οργανώσεις και σε κάτι «ρεμάλια» που παριστάνουν τους καλλιτέχνες και αρπάζουν τόσες χιλιάδες ευρώ από τα δημόσια ταμεία για να υβρίζουν την ιστορία μας.
Ύψιστη εθνική ανάγκη αυτήν τη στιγμή είναι με κάθε μέσο και κάθε τρόπο να επιδοτηθεί η μητρότητα. Γινόμαστε μειοψηφία. Σε πολύ λίγα χρόνια οι Έλληνες θα είμαστε μειοψηφία μέσα στην ίδια μας τη χώρα, χωρίς νέους Έλληνες.
Αναφερθήκαμε στα επιδόματα των πολυτέκνων. Χωρίς ισχυρή εθνική άμυνα και χωρίς εθνική ασφάλεια -γι’ αυτό αναφέρθηκα στα ειδικά μισθολόγια των ενστόλων- δεν πρόκειται να υπάρχει σε λίγα χρόνια ελληνικό κράτος. Σύντομα θα καταρρεύσουν όλα.
Δίνετε 9 δισεκατομμύρια στους εργολάβους από το νέο πακέτο που έχουμε λαμβάνειν. Είναι 9 δισεκατομμύρια για έργα, για δρόμους ενδεχομένως. Για ποιους δρόμους; Τι προϊόντα θα μεταφέρουμε σ’ αυτούς τους δρόμους; Αναφέρομαι σε ένα ποσό το οποίο θα διατεθεί απ’ αυτά που θα λάβουμε από το νέο πακέτο μέτρων που ο κ. Στουρνάρας είπε ότι είναι προσφορά, ότι μας τα δίνουν. Του απαντήσαμε, βεβαίως, ότι κανείς δεν μας τα δίνει, ουδείς είναι ελεήμων. Μας τα πουλάνε και μας τα πουλάνε, μάλιστα, πολύ ακριβά.
Πρότασή μας είναι να περικοπούν δραστικά τα χρήματα που δίνονται σε εργολάβους, διότι αυτήν τη στιγμή ο λαός μας έχει ανάγκη να ζήσει. Δεν έχουμε ανάγκη από νέους δρόμους στους οποίους θα εργάζονται λαθρομετανάστες.
Θα ήθελα να επιμείνω στη συμπεριφορά του προϊσταμένου σας Υπουργού στις αντιπαραθέσεις που έχει και στις συζητήσεις που κάνει με εκπροσώπους κοινωνικών ομάδων και φορέων.
Η αλαζονεία, κύριε Υφυπουργέ, είναι ένα θανάσιμο αμάρτημα. Με λιγότερη αλαζονεία να αντιμετωπίζετε οι κυβερνώντες τους Έλληνες πολίτες. Να δούμε εάν θα έχετε την ίδια αλαζονεία, όταν θα ψηφίζονται αυτά τα μέτρα και όταν εδώ απ’ έξω από το Κοινοβούλιο θα βρίσκονται εκατοντάδες χιλιάδες εξαγριωμένοι Έλληνες για να αντιδράσουν στις περικοπές αυτές όχι στα χρήματά τους, αλλά τις περικοπές στην ίδια τους τη ζωή.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, όπως είπα και στην πρωτολογία μου, δεν διστάσαμε στους άξονες της ερώτησής σας να φέρουμε νομοθετική ρύθμιση ως Κυβέρνηση εθνικής ευθύνης, μετά από οδηγία του Πρωθυπουργού του κ. Σαμαρά, για περιστολή της δημόσιας δαπάνης που αφορά τη λειτουργία του πολιτικού συστήματος. Αυτό είναι το ερώτημά σας.
Με τη ρύθμιση αυτή, που καταθέσαμε και συζητείται ήδη στη Βουλή, καταργούνται από τις αρχές Σεπτεμβρίου τα έξοδα παράστασης του Προέδρου της Κυβέρνησης, του Αρχηγού της Αξιωματικής Αντιπολίτευσης, του Προέδρου της Βουλής και όλων των μελών του Υπουργικού Συμβουλίου. Με συγκεκριμένους αριθμούς περικόπτεται από τον Πρόεδρο της Κυβέρνησης και τον Πρόεδρο της Βουλής το ποσό των 1.872 ευρώ μηνιαίως, τον Αντιπρόεδρο της Κυβέρνησης και τον Αρχηγό της Αξιωματικής Αντιπολίτευσης το ποσό των 1.404 ευρώ μηνιαίως, τους Υπουργούς και τους Υφυπουργούς που έχουν την ιδιότητα του Βουλευτή το ποσό των 936 ευρώ μηνιαίως, τους Υπουργούς και τους Υφυπουργούς που δεν έχουν την ιδιότητα του Βουλευτή το ποσό των 468 ευρώ μηνιαίως. Έτσι, οι αποδοχές του Πρωθυπουργού, του Προέδρου της Βουλής, του Αρχηγού της Αξιωματικής Αντιπολίτευσης και των Υπουργών εξισώνονται με τις αποδοχές του Βουλευτή και σ’ αυτό το σκέλος θα υπάρξουν παρεμβάσεις στα 11,5 δισεκατομμύρια.
Προς την ίδια κατεύθυνση περιστολής της δημόσιας δαπάνης του πολιτικού συστήματος, έχουμε ήδη προχωρήσει στην υπογραφή σχετικής υπουργικής απόφασης, 27-7-2012, ως Κυβέρνηση και πάλι εθνικής ευθύνης, με την οποία μειώνονται οι αποδοχές των γενικών γραμματέων, των ειδικών γραμματέων των Υπουργείων, των γενικών γραμματέων των αποκεντρωμένων διοικήσεων και των στελεχών της αυτοδιοίκησης.
Συνεπώς, προκαλείται μείωση στις αποδοχές των αιρετών στελεχών της αυτοδιοίκησης. 
Αντίστοιχες μειώσεις επέρχονται και στις απολαβές άλλων υψηλόβαθμων στελεχών της Δημόσιας Διοίκησης, που έχουν ως σημείο, ως επίπεδο αναφοράς, τις αποδοχές του γενικού γραμματέα.
Σε συνεννόηση δε με την Προεδρία της Δημοκρατίας, προχωρούμε σε μείωση των αποδοχών του θεσμού του Προέδρου της Δημοκρατίας και των πρώην Πρόεδρων της Δημοκρατίας. Η ανωτέρω περιστολή, η οποία θα συμπεριληφθεί στο σχέδιο νόμου που συζητάμε στη Βουλή για τις μειώσεις των αποδοχών του Πρωθυπουργού και των Υπουργών, αφορά τη χορηγία και τα έξοδα παράστασης του Προέδρου της Δημοκρατίας και την αποζημίωση των πρώην Προέδρων που βρίσκονται εν ζωή.
Το αυτοτελές όφελος, που θα αποφέρει η τελευταία ρύθμιση, είναι ετησίως 350.000 ευρώ. Το δημοσιονομικό όφελος από όλη αυτήν την πρωτοβουλία επί του κρατικού προϋπολογισμού είναι 10 εκατομμύρια ευρώ ετησίως.
Αυτό το ποσό, που εξοικονομήθηκε, που εξοικονομείται, είναι ισοδύναμο με το ετήσιο ποσό, που απαιτείται και καταβλήθηκε για την εξισωτική αποζημίωση των κτηνοτρόφων, η οποία κινείται στην κοινωνική διάσταση που εσείς θέτετε εύλογα στο ερώτημά σας και επιφέρει και πολλαπλάσιο δημοσιονομικό όφελος με την εκταμίευση της κοινοτικής συμμετοχής για το εν λόγω πρόγραμμα.
Συνεπώς, πρόκειται για ρυθμίσεις απαραίτητες χωρίς αλαζονεία -που πράγματι δεν πρέπει να μας διακατέχει- που θα συμβάλουν στην αντιμετώπιση της μεγάλης ανάγκης μείωσης των δημόσιων δαπανών, ξεκινώντας -σωστά θέτετε- από την ίδια την κορυφή της πολιτικής ιεραρχίας.
Αυτή, όμως, δεν είναι η μόνη νομοθετική πρωτοβουλία. Ήδη, έχουν αναληφθεί πρωτοβουλίες για τις μη κυβερνητικές οργανώσεις και για περιστολή της σπατάλης σε ΔΕΚΟ. Θα ακολουθήσουν και άλλες. Γνώμονας η συμβολή όλων χωρίς καμμία εξαίρεση στη μεγάλη εθνική προσπάθεια για δημοσιονομική εξυγίανση, για προσαρμογή και πειθαρχία με κοινωνική δικαιοσύνη.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Ακολουθεί η τέταρτη με αριθμό 190∕4-9-2012 επίκαιρη ερώτηση δευτέρου κύκλου του Βουλευτή της Δημοκρατικής Αριστεράς κ. Οδυσσέα Βουδούρη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λειτουργία  της Προσωρινής Ενιαίας Διοικούσας Επιτροπής (ΠΕΔΕ) των καταργηθέντων Οργανισμών Εργατικής Κατοικίας και Εργατικής Εστίας.
Ορίστε, κύριε Βουδούρη, έχετε το λόγο για δύο λεπτά.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κύριε Πρόεδρε, κύριε Υπουργέ, θυμόσαστε σίγουρα τις συνθήκες κατάργησης του Οργανισμού Εργατικής Κατοικίας και Εργατικής Εστίας το Φλεβάρη του 2012 μέσα στη βιασύνη, στον πανικό -θα έλεγα- αλλά, επίσης και μέσα στα εκβιαστικά διλήμματα, τα οποία χρησιμοποιήθηκαν για να ψηφιστεί τότε το δεύτερο μνημόνιο.
Χωρίς να γίνει καμμία διαβούλευση, θα έλεγα εν μία νυκτί, καταργήθηκαν αυτοί οι δύο οργανισμοί, οι οποίοι πρέπει να επισημάνουμε ότι δεν απορροφούσαν δημόσια κονδύλια, δεν είχαν ευθύνη για το δημόσιο έλλειμμα. Υποτίθεται, βέβαια, ότι αυτό θα βοηθούσε στη βελτίωση της ανταγωνιστικότητας της ελληνικής οικονομίας, κάτι το οποίο ξέρουμε, δυστυχώς, ότι δεν επιβεβαιώθηκε.
Σήμερα, υπάρχει και παραμένει αυτό το τεράστιο κεφάλαιο, το οποίο ονομάζεται Εργατική Κατοικία και Εργατική Εστία. Έχει οριστεί μία προσωρινή διοικούσα επιτροπή, η ΠΕΔΕ, η οποία έχει κάνει ένα πάρα πολύ σημαντικό έργο όλους αυτούς τους μήνες. Όμως, είναι προφανές ότι αυτό το έργο δεν μπορεί να ολοκληρωθεί μέχρι τις 30 Σεπτεμβρίου, που λήγει επίσημα η θητεία της.
Οι ερωτήσεις, λοιπόν, είναι οι εξής:
Η πρώτη ερώτηση αφορά αν το ΙΚΑ συνεχίζει να εισπράττει εισφορές υπέρ αυτών των δύο οργανισμών και αν ναι, τι γίνονται και θα γίνουν αυτές οι εισφορές.
Η δεύτερη ερώτηση αφορά εάν αυτοί οι δύο οργανισμοί έχουν απορροφηθεί ή θα απορροφηθούν, όπως ακούγεται, από τον ΟΑΕΔ και σε περίπτωση θετικής απάντησης, πώς αυτό συνάδει με την καταστατική αποστολή του ΟΑΕΔ η οποία αποστολή είναι εξαιρετικά συγκεκριμένη και αφορά την απασχόληση και, βέβαια, δεν έχει να κάνει με την αποστολή της Εργατικής Κατοικίας και της Εργατικής Εστίας.
Πώς θα συνεχιστεί και θα ολοκληρωθεί η αποστολή της ΠΕΔΕ μέχρι τις 30 Σεπτεμβρίου όπου λήγει η θητεία της; 
Και βέβαια, κύριε Υπουργέ –το πιο σημαντικό από όλα- ποια είναι η οριστική λύση που σκοπεύει να δώσει το Υπουργείο και η Κυβέρνηση για τη διαχείριση αυτού του τεράστιου κοινωνικού κεφαλαίου που ονομάζεται Εργατική Κατοικία και Εργατική Εστία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε συνάδελφε.
Θα προτιμούσα, βέβαια, να υποβάλατε αυτά τα ερωτήματα και στο αρχικό κείμενο της ερώτησης που μου έχετε στείλει, γιατί σε αυτό υπάρχει μόνο ένα, δηλαδή «τι προτίθεται να πράξει» -εννοείτε τι προτίθεται να πράξει το Υπουργείο- «προκειμένου να εξασφαλιστεί η συνέχιση της λειτουργίας της ΠΕΔΕ, ούτως ώστε να φέρει εις πέρας το έργο που της έχει ανατεθεί, με δεδομένο ότι ο όγκος των εργασιών είναι τεράστιος». Αυτό το ερώτημα μού θέσατε με την επίκαιρη ερώτησή σας, αυτό ήρθα να σας απαντήσω. Βάζετε και άλλα επιπλέον. 
Εξ όσων γνωρίζω, αυτήν την ώρα συνεχίζονται να καταβάλλονται οι εισφορές του ΙΚΑ υπέρ ΟΕΚ και ΟΕΕ, παρά το γεγονός ότι εν τοις πράγμασι έχουν απορροφηθεί κάτω από την ομπρέλα του ΟΑΕΔ. Προφανώς, όμως, αυτό γίνεται, διότι -όπως θα αναπτύξω και στην απάντησή μου- το μεγαλύτερο μέρος των δραστηριοτήτων αυτών των δύο οργανισμών που έχουν συγχωνευθεί, βάσει των υποχρεώσεων από τη δανειακή σύμβαση που έχουμε βρει αυτήν την ώρα μπροστά μας ως Κυβέρνηση, συνεχίζονται. Πρόθεση της Κυβέρνησης είναι να εξακολουθήσουν να συνεχίζονται και θα γίνω πιο συγκεκριμένος παρακάτω. 
Άρα, τα όσα περιγράφετε στην ερώτησή σας και αναπτύξατε στην πρωτολογία σας αναφορικά με την προσωρινή ενιαία διοικούσα επιτροπή, την ΠΕΔΕ δηλαδή, που ορίστηκε μετά την κατάργηση των δύο οργανισμών, είναι ορθά, είναι ακριβή. Πραγματικά, δεν διαφωνούμε σε αυτό το ζήτημα ούτε –φυσικά- υπάρχει ζήτημα αντιπαράθεσης. 
Όντως, υπάρχει ζήτημα παράτασης θητείας της Επιτροπής. Έχω έρθει ξανά στη Βουλή, για να απαντήσω σε ερώτηση –αν δεν κάνω λάθος- του κ. Μητρόπουλου συναδέλφου από το ΣΥΡΙΖΑ, σχετικά με την πρώτη παράταση που είχε ήδη αποφασιστεί περί τα μέσα Ιουλίου και θα σας πω και για τη συνέχεια.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού) 
Η διοικούσα επιτροπή, πραγματικά, έχει προβεί μέχρι σήμερα σε έκδοση πολλών αποφάσεων που αφορούν τακτοποίηση ανειλημμένων υποχρεώσεων των καταργηθέντων φορέων για μια σειρά από θέματα, όπως μεταφορά υπαλλήλων, μισθολογικά, εφάπαξ, εξόφληση προμηθευτών κ.ά. και σε συνεργασία, βέβαια, με τον ΟΑΕΔ που εγκρίνει με αντίστοιχες αποφάσεις του διοικητικού του συμβουλίου -δεν μπορούμε να παρακάμψουμε αυτήν τη διαδικασία εγκρίσεως μέσω αποφάσεων ΔΣ- την εκτέλεση των αποφάσεων της ΠΕΔΕ, μέχρι σήμερα έχει ανταποκριθεί πλήρως στο έργο της για τη διευθέτηση εκκρεμών ζητημάτων. 
Η αρχική τετράμηνη θητεία της ΠΕΔΕ –υπενθυμίζω- έληξε στις 30 Ιουλίου 2012, ενώ με πράξη του Υπουργικού Συμβουλίου παρατάθηκε η θητεία των μελών της επιτροπής μέχρι τις 30 Σεπτεμβρίου 2012, όπως σωστά αναφέρετε, με σκοπό τη διεκπεραίωση ανειλημμένων υποχρεώσεων. Από τη φύση τους αυτές παρουσιάζουν μία συνεχή ροή και βέβαια, γεννούν και νέες υποχρεώσεις. 
Ωστόσο, θέλω να πιστεύω, κύριε συνάδελφε, ότι η συνέχιση της θητείας αυτής της προσωρινής διοικούσας επιτροπής είναι το τυπικό ζήτημα. Ξέρω ότι και εσείς θέλετε να εστιάσουμε στην ουσία και εκεί εστιάζω και εγώ. Η ουσία αφορά στην ομαλή διαδοχή ως προς τις δραστηριότητες και τη λειτουργία των δύο οργανισμών που συγχωνεύτηκαν από τον ΟΑΕΔ. Ο ΟΑΕΔ απορροφά, δηλαδή, τις δομές και το προσωπικό των δύο αυτών φορέων. 
Αυτή η διαδικασία εξελίσσεται σε ανώτατο κυβερνητικό επίπεδο. Όπως γνωρίζετε, ενεργοποιείται μόνο με πράξη Υπουργικού Συμβουλίου. Έτσι, έγινε και με το διορισμό της ΠΕΔΕ και την παράταση της θητείας μέχρι τέλος Σεπτεμβρίου. Πιθανολογούμε ότι αν χρειαστεί και άλλος χρόνος, θα υπάρξει. 
Σε ό,τι αφορά στη συνολική αντιμετώπιση του θέματος, λοιπόν, η πολιτική του Υπουργείου μας εστιάζεται στα εξής σημεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Με την ανοχή σας, κύριε Πρόεδρε, τελειώνω αμέσως. 
Πρώτον, αναμόρφωση του ΟΑΕΔ, έτσι ώστε να ενσωματώσει στο πλέγμα των αρμοδιοτήτων και δραστηριοτήτων του το μεγαλύτερο ποσοστό των αντίστοιχων δραστηριοτήτων και αρμοδιοτήτων ΟΕΚ και ΟΕΕ με το καθεστώς της ειδικής ή και της καθολικής διαδοχής. Ήδη επεξεργαζόμαστε τη σχετική νομοθετική πρωτοβουλία.
Δεύτερον, είναι προφανές, αλλά στο πλαίσιο των ανωτέρω, πρέπει να πω ότι φροντίζουμε να αποφύγουμε με όλα αυτά –ή παρ’ όλα αυτά- την αλλοτρίωση του σκοπού του ΟΑΕΔ που είναι η ενίσχυση, όπως ξέρετε, της απασχόλησης και οι πολιτικές της καταπολέμησης της ανεργίας στη χώρα μας. Αν αναλάμβανε το κατασκευαστικό κομμάτι του Οργανισμού Εργατικής Κατοικίας, για παράδειγμα, θα ξέφευγε από το σκοπό του, θα γινόταν εταιρεία -μεταξύ άλλων- και εκμετάλλευσης ακινήτων. Κάτι τέτοιο δεν θέλουμε να γίνει.
Τρίτον, η διαδικασία αυτή είναι σε εξέλιξη και θα γίνει στο πλαίσιο του συνεχιζόμενου κοινωνικού διαλόγου. Ακούμε τις προτάσεις των κοινωνικών εταίρων. Και αυτοί θέλουν τη διατήρηση των κοινωνικών δραστηριοτήτων των δύο οργανισμών. Επομένως, το ζήτημα βρίσκεται ψηλά στην ατζέντα της συζήτησης μ’ αυτούς. 
Φυσικά το Υπουργείο θα κινηθεί ανάλογα με τα συμπεράσματα που θα εξαχθούν από το διάλογο αυτό που βρίσκεται σε εξέλιξη. 
Τέταρτον, εξυπακούεται, όπως σας είπα, ότι δεν θα υπάρξει συνέχεια στο κατασκευαστικό κομμάτι της δραστηριότητας ΟΕΚ και ΟΕΕ, αλλά θα υπάρξει ειδική μέριμνα για την ομαλή συνέχεια των υποχρεώσεων και τη διεκπεραίωσή τους που ήδη έχουν αναληφθεί και επομένως, τελούν σε εκκρεμότητα ως προς τους δύο οργανισμούς. 
Πέμπτον, η εκπεφρασμένη βούληση του Υπουργείου έχει διατυπωθεί ήδη δημόσια από τον Υπουργό και είναι η διατήρηση σε ισχύ των υπολοίπων δραστηριοτήτων κοινωνικής μέριμνας του Οργανισμού Εργατικής Εστίας και του Οργανισμού Εργατικής Κατοικίας. Αυτό νομίζω ότι είναι το πιο σημαντικό. Ως παράδειγμα, αναφέρω τη συνέχιση της επιδότησης του ενοικίου των δικαιούχων, τον κοινωνικό τουρισμό που χρηματοδοτούνταν από αυτούς τους δύο Οργανισμούς και βέβαια τη χρηματοδότηση των εργατικών κέντρων ανά την επικράτεια. Αυτά συνεχίζονται. 
Τέλος η εκπεφρασμένη βούληση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει, κύριε Υπουργέ, θα συνεχίσετε και στη δευτερολογία σας.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τελειώνω, κύριε Πρόεδρε με το έκτο σημείο. Τα υπόλοιπα θα τα πω στη δευτερολογία μου. 
Έκτον, εκπεφρασμένη βούληση αποτελεί και η συνέχιση και διατήρηση…</Speech>  
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Τα εργατικά κέντρα και οι ομοσπονδίες δεν χρηματοδοτούνται. Λέτε ψέματα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Σας παρακαλώ, κύριε συνάδελφε, δεν έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Περιμένετε να δείτε, κύριε συνάδελφε. Όπως σας είπα, πρέπει να υπάρξουν και οι συγκεκριμένες ρυθμίσεις.</Speech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Θα πρέπει να λέμε αλήθειες, κύριε Υπουργέ, μέσα στο Κοινοβούλιο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, κύριε συνάδελφε, δεν έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αυτές δεν έχουν υπάρξει, αλλά θα γίνουν. Εμείς διατυπώσαμε τη βούλησή μας. Υπάρχουν διαδικασίες που πρέπει να διεκπεραιωθούν.</Speech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Από το Φεβρουάριο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ολοκληρώστε, κύριε Υπουργέ!</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μη λέτε τόσο εύκολα αν λέμε ψέματα ή αλήθεια. Σας λέω ποια είναι η βούλησή μας. Η βούλησή μας είναι να συνεχίσουν να χρηματοδοτούνται τα εργατικά κέντρα. Και αυτό θα γίνει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, αφήστε και χρόνο για τη δευτερολογία σας.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έβδομο -και τελειώνω, κύριε Πρόεδρε- εκπεφρασμένη επίσης βούληση είναι και η εξασφάλιση και διατήρηση των θέσεων εργασίας στους δύο Οργανισμούς. Όμως γι’ αυτό το ζήτημα και για την κατανομή τους, όπως καταλαβαίνετε, αρμόδιος είναι ο ΟΑΕΔ. 
Τα υπόλοιπα θα τα πω στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε. 
Το λόγο έχει ο κ. Βουδούρης για τρία λεπτά.</ChairmanSpeech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κύριε Υπουργέ, σας ευχαριστώ για τις απαντήσεις σας. Επισημάνατε ότι η ερώτηση την οποία εξέθεσα, ξεπερνούσε τα όρια της γραπτής ερώτησης. Έχετε δίκιο. Όμως όλα αυτά τα οποία ανέφερα, εμπεριέχονται μέσα σ’ αυτήν την ερώτηση. Ο λόγος για τον οποίο είμαστε εδώ πέρα, είναι ακριβώς για να υπάρχει ένας διάλογος και να έχουμε μια συζήτηση επί της ουσίας των προβλημάτων και όχι απλώς μια διαδικαστική συζήτηση. 
Σ’ αυτό το πλαίσιο θα μου επιτρέψετε -αν και είμαι ένας από αυτούς που σταθερά υποστηρίζω την επαναδιαπραγμάτευση του μνημονίου- να κάνω εδώ μια αναφορά στο μνημόνιο, η οποία αναφορά σχετίζεται με το θέμα μας. 
Ξέρετε ότι το μνημόνιο προβλέπει διάφορες περικοπές. Όμως επίσης το δεύτερο μνημόνιο μαζί με τις διάφορες περικοπές οι οποίες πρέπει να γίνουν, λέει και το εξής: «Θα θεσπιστούν και συγκεκριμένα μέτρα για την προστασία του πυρήνα του δικτύου κοινωνικής προστασίας μας και των πιο ευάλωτων τμημάτων του πληθυσμού». Πρόκειται για μια δέσμευση την οποία έχουμε πάρει. Και θεωρώ ότι εδώ είναι ένα συγκεκριμένο αντικείμενο για το οποίο πραγματικά προς εκτέλεση του μνημονίου –τη θετική του πλευρά- θα πρέπει η Κυβέρνηση να πάρει ορισμένες πρωτοβουλίες. 
Είπατε στην ουσία ότι η ΠΕΔΕ πρέπει να εξαντλήσει το ρόλο της και αυτό είναι κάτι που καταλαβαίνω. Και προφανώς δεν θα κολλήσουμε στο αν θα πρέπει να δοθεί άλλη μια παράταση. Όμως έχω μια επισήμανση. Ξέρετε ότι στην Ελλάδα ισχύει ότι ουδέν είναι μονιμότερον του προσωρινού. Φοβάμαι λοιπόν ότι υπάρχει ο κίνδυνος αυτή η κατάσταση να διαιωνιστεί. Και γι’ αυτόν το λόγο ερχόμαστε τώρα και θέτουμε αυτήν την ερώτηση έτσι, ώστε από τώρα να δρομολογηθεί μια οριστική λύση. 
Είπατε ότι αυτή η οριστική λύση θα δοθεί μέσω του ΟΑΕΔ. Αυτό βέβαια, όπως πολύ σωστά είπατε, προϋποθέτει μια αλλαγή στο καταστατικό του ΟΑΕΔ. Η ερώτηση λοιπόν που τίθεται είναι, γιατί να γίνει αυτό και να μη γίνει ένας ενιαίος αυτόνομος φορέας, εφόσον οι δύο αποστολές είναι διακριτές και εφόσον απ’ όσο ξέρω και η άποψη των εταίρων τουλάχιστον των εργαζομένων –με τους εκπροσώπους των οποίων έχω συζητήσει- θα ήθελαν αυτόν τον αυτόνομο φορέα. 
Επίσης δεν ξέρω αν υπάρχουν επίσημες εκτιμήσεις, αλλά απ’ όσων έχω μάθει, είναι πολλές εκατοντάδες εκατομμύρια η αξία του περιουσιακού στοιχείου που έχει αυτήν τη στιγμή η Εργατική Κατοικία και η Εργατική Εστία. Άκουσα μάλιστα ότι μπορεί να ανέρχεται και στα 2 δισεκατομμύρια. Δηλαδή είναι ένα τεράστιο κεφάλαιο. 
Θα ήθελα να πω ότι σε κάθε περίπτωση σ’ αυτόν το φορέα, ο οποίος θα ασχοληθεί με τη διαχείριση αυτού του κοινωνικού κεφαλαίου, προφανώς θα πρέπει να υπάρχει συμμετοχή των εταίρων, των εργαζομένων και θα πρέπει επίσης να υπάρχει ένα μοντέλο διοίκησης που να απαλείφει ορισμένες κακές πρακτικές, πελατειακές πρακτικές που ξέρουμε ότι υπήρξαν στο παρελθόν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Συμφωνώ μαζί σας, κύριε συνάδελφε, ως προς τα ερωτήματα που θέσατε. Σας είπα ότι στο πλαίσιο του κοινωνικού διαλόγου, είμαι σε θέση να συμμετέχω σε αυτόν και επομένως παρακολουθώ σε κάθε στάση του τις απόψεις των κοινωνικών εταίρων. Το θέμα αυτό βρίσκεται ψηλά σε προτεραιότητα στη σχετική συζήτηση.
Αγωνιούν λοιπόν και οι κοινωνικοί εταίροι τι θα γίνει με τα περιουσιακά στοιχεία των δύο καταργημένων Οργανισμών, τι θα γίνει με τις εισφορές τους που τον στήριζαν μέχρι τώρα. Θα υπάρξουν σχετικές προτάσεις τις οποίες θα τις λάβουμε σοβαρά υπ’ όψιν. Δεν μπορούμε να κάνουμε και διαφορετικά.
Από εκεί και πέρα, επίσης είμαι σε θέση να γνωρίζω –και το λέω και σε εσάς- ότι τούτη την ώρα ο ΟΑΕΔ διενεργεί απογραφή της ακίνητης περιουσίας που έχει έρθει με το καθεστώς αυτό, της ειδικής καθολικής διαδοχής, στα χέρια του από τους δύο καταργημένους Οργανισμούς, προκειμένου να δει ποιο ακριβώς είναι το συνολικό τοπίο και να πράξει αναλόγως. Τούτη την ώρα, δηλαδή, διενεργείται η απογραφή για την καταγραφή της ακίνητης περιουσίας.
Επίσης μιλήσατε για προγράμματα στήριξης των ευπαθών ομάδων που ήταν και βασική σκοπιμότητα των δύο καταργημένων Οργανισμών. Έτσι είναι. Σας διαβάζω από έγγραφο που μας απέστειλε προ ημερών ο διοικητής του ΟΑΕΔ, που λέει ρητά ότι νέα προγράμματα και παροχές δεν αναλαμβάνονται από τον ΟΑΕΔ, εκτός από τη συνέχιση λειτουργίας των βρεφονηπιακών σταθμών καθώς και τη συντήρησή τους και των εν εξελίξει υφισταμένων συμβατικών υποχρεώσεων ή παροχών, στο πλαίσιο υλοποίησης προγραμμάτων ή σκοπών των δύο καταργημένων Οργανισμών.
Επομένως συνεχίζονται δραστηριότητες –αν θέλετε- προνοιακής παροχής, που είχαν αναληφθεί από τους δύο καταργημένους Οργανισμούς, κάτω όμως τώρα από την ομπρέλα του ΟΑΕΔ. Και όπως σας είπα και στην πρωτολογία μου, βασική προτεραιότητα και κυβερνητική αν αγαπάτε ή προτεραιότητα του ΟΑΕΔ είναι να συνεχιστεί αυτό ακριβώς το κομμάτι κοινωνικής φροντίδας που είχε προηγουμένως στα χέρια της η Εργατική Εστία και η Εργατική Κατοικία.</Speech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Η Εργατική Εστία δεν το έχει απεμπολήσει αυτό.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τέλος, όπως προανέφερα, η παράταση της θητείας της ΠΕΔΕ είναι όντως ένα τυπικό ζήτημα, αλλά από πίσω κρύβεται και όλη η ουσία. Σύμφωνα με την ενημέρωση που έχω, υπάρχουν ακόμα εκκρεμή ζητήματα για τα οποία πρέπει να αποφανθεί η διοικούσα επιτροπή. Γνωρίζουμε –και είναι αυτονόητο- ότι αν η διοικούσα επιτροπή δεν έχει ολοκληρώσει το έργο της μέχρι το τέλος Σεπτέμβρη, είναι προφανές ότι πρέπει να θεωρείται δεδομένη μια ακόμα παράταση της θητείας της. 
Δεν είμαι σε θέση αυτήν την ώρα να το ανακοινώσω επίσημα. Όπως σας είπα, χρειάζεται η σχετική πράξη Υπουργικού Συμβουλίου, αλλά έχω την πεποίθηση ότι αν υπάρχει λόγος συνέχισης της λειτουργίας της, θα υπάρξει σύντομα και σχετική επίσημη ανακοίνωση. Οπότε θεωρώ ότι υπάρχει πολλή ουσία για να επεξεργαστούμε, αλλά λόγος ανησυχίας στην ουσία δεν υπάρχει.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 5/4/02-08-2012 επίκαιρη επερώτηση των Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου κ.κ. Δημητρίου Στρατούλη, Ειρήνης-Ελένης Αγαθοπούλου, Κωνσταντίνου Ζαχαρία, Ιωάννη Ζερδέλη, Χρήστου Καραγιαννίδη, Παναγιώτη Κουρουμπλή, Μιχαήλ Κριτσωτάκη, Βασιλείου Κυριακάκη, Νικολάου Μιχαλάκη, Κωνσταντίνου Μπάρκα, Μαρίας Μπόλαρη, Ανδρέα Ξάνθου, Ιωάννη Σταθά και Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προνοιακά και κοινωνικά επιδόματα.
Θα ήθελα να ανακοινώσω στο Σώμα ότι ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Κουβέλης, με επιστολή του δηλώνει προς τον Πρόεδρο της Βουλής ότι ορίζει για τη συγκεκριμένη επίκαιρη επερώτηση ως Κοινοβουλευτικό Εκπρόσωπο, τον Βουλευτή κ. Οδυσσέα Βουδούρη.
Επίσης με επιστολή του Κοινοβουλευτικού Εκπροσώπου του Λαϊκού Συνδέσμου – Χρυσής Αυγής, για τη συγκεκριμένη επίκαιρη επερώτηση ορίζεται ως Κοινοβουλευτικός Εκπρόσωπος, ο Βουλευτής Β΄ Αθήνας κ. Ηλίας Παναγιώταρος.
Το λόγο έχει ο πρώτος ομιλητής, κ. Δημήτριος Στρατούλης.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, στις προϋπάρχουσες και χρόνιες ανεπάρκειες, στρεβλώσεις και ελλείψεις των ακολουθούμενων πολιτικών για τα κοινωνικά και προνοιακά επιδόματα και συνολικά των πολιτικών για την κοινωνική προστασία και την κοινωνική πρόνοια, προστέθηκαν στα δυόμισι τελευταία χρόνια και οι ανθρωποκτόνες πολιτικές των μνημονίων, με αποτέλεσμα την κοινωνική και οικονομική εξαθλίωση των ατόμων με αναπηρία, των ευπαθών ομάδων του πληθυσμού αλλά και της συντριπτικής πλειοψηφίας του λαού μας. 
Σε μια ιδιαίτερα δύσκολη περίοδο με σκληρές πολιτικές, με βάρβαρες πολιτικές λιτότητας που ιδιαίτερα τα ΑΜΕΑ και οι ευπαθείς ομάδες, οι πολύτεκνες και τρίτεκνες οικογένειες, οι χαμηλοσυνταξιούχοι, οι άνεργοι έχουν ανάγκη από την ύπαρξη ενός ακόμη μεγαλύτερου κράτους πρόνοιας, βρίσκονται όλες αυτές οι κατηγορίες των συμπολιτών μας αντιμέτωπες με τη ραγδαία συρρίκνωση, με την κατάρρευση του κοινωνικού κράτους λόγω αυτών των μνηνονιακών πολιτικών. Τον τελευταίο χρόνο, είχαμε συγχωνεύσεις προνοιακών δομών καθώς και καταργήσεις τους, είχαμε δραματικές μειώσεις στη χρηματοδότηση των κοινωνικών δομών που φτάνουν πάνω από το 50%, είχαμε αυξανόμενες και συνεχιζόμενες ελλείψεις προσωπικού λόγω παγώματος των προσλήψεων. Φτάσαμε στο απάνθρωπο γεγονός να έχουμε παρακράτηση του 80% των συντάξεων των ατόμων που ζουν σε μονάδες ψυχοκοινωνικής αποκατάστασης. Φτάσαμε στο σημείο να ξεφορτωθεί με πολιτική απόφαση το Υπουργείο Υγείας τον τομέα της πρόνοιας και να μεταφερθεί σε άσχετο Υπουργείο, στο Υπουργείο Εργασίας. Φτάσαμε στην πλήρη απαξίωση του προγράμματος «Βοήθεια στο σπίτι», που αφορά όχι μόνο τέσσερις χιλιάδες εργαζομένους σ’ αυτό, αλλά εκατόν σαράντα χιλιάδες δικαιούχους αυτού του προγράμματος, που είναι είτε ηλικιωμένοι είτε ευπαθείς ομάδες και ΑΜΕΑ, που έχουν ανάγκη αυτού του προγράμματος, με απλήρωτους για εννιά μήνες τους εργαζομένους σ’ αυτό, χωρίς τη διασφάλιση τής παράτασής τους μετά τις 30 Σεπτεμβρίου, που τελειώνει αυτό το πρόγραμμα και χωρίς διασφάλιση της χρηματοδότησής του. Και βεβαίως είχαμε και τη διάλυση του ΕΟΠΥΥ. 
Όλα αυτά συνέβαλαν ώστε να διαλυθούν και να υπονομευθούν τελείως οι πολιτικές κοινωνικής προστασίας. 
Δυστυχώς τα τελευταία δυόμισι χρόνια, τα άτομα με αναπηρία και οι ευπαθείς ομάδες βιώσαν με τον πιο σκληρό τρόπο την οικονομική κρίση, αν λάβουμε υπ’ όψιν το δυσβάσταχτο και το μεγαλύτερο κόστος για την κάλυψη των αναγκών επιβίωσής τους, που επιφέρει η αναπηρία τους. Και οι πολύτεκνοι ή οι τρίτεκνοι έχουν μεγαλύτερες οικογένειες και συνεπώς μεγαλύτερες ανάγκες. 
Οι περικοπές που σημειώθηκαν στους μισθούς, στις συντάξεις, οι φοροεπιδρομές οι οποίες έγιναν, από τις οποίες δεν εξαιρέθηκαν αυτές οι ευπαθείς ομάδες του πληθυσμού, καθώς και η υποβάθμιση των υπηρεσιών, έκαναν την κατάστασή τους και τη ζωή τους πιο δύσκολη.
Κύριε Πρόεδρε, τα σενάρια -που δεν είναι σενάρια πια αλλά είναι βάσιμες εκτιμήσεις λόγω των διαρροών που έγιναν στον Τύπο από την Κυβέρνηση- των περικοπών, των μειώσεων και της κατάργησης όλων των κοινωνικών προνοιακών πολυτεκνικών επιδομάτων στο πλαίσιο του νέου βάρβαρου μνημονιακού πακέτου το οποίο προωθεί η Κυβέρνηση, είναι όχι μόνο ανησυχητικά αν εφαρμοστούν, αλλά θα οδηγήσουν τους ΑΜΕΑ και τις ευπαθείς ομάδες του πληθυσμού σε κοινωνική γενοκτονία. 
Είναι εντυπωσιακό ότι τα τρία κόμματα που στηρίζουν την Κυβέρνηση –η Νέα Δημοκρατία, το ΠΑΣΟΚ και η Δημοκρατική Αριστερά- παρά τις αντίθετες προεκλογικές τους δεσμεύσεις για στήριξη του κοινωνικού κράτους και των ευπαθών ομάδων και παρά τις εκρηκτικές κοινωνικές ανάγκες, που όπως είπα, είναι μεγαλύτερες σήμερα γι’ αυτές τις κατηγορίες, έχουν αφοσιωθεί κυριολεκτικά στο πώς θα αποδομήσουν το σύστημα κοινωνικής προστασίας και ασφάλισης και πώς θα περιορίσουν, όσο μπορούν περισσότερο τις προνοιακές δομές και τις κοινωνικές δομές που είχαν καταφέρει να επιβιώσουν μέχρι τώρα από την μνημονιακή λαίλαπα των δυόμισι τελευταίων ετών. 
Ο εξορθολογισμός τον οποίον επικαλούνται επικοινωνιακά, ότι δήθεν για εξορθολογισμό των κοινωνικών και προνοιακών και άλλων επιδομάτων παίρνουν αυτά τα μέτρα, δεν είναι εξορθολογισμός. Είναι μνημονιακή υποχρέωση της Κυβέρνησης. Έτσι την εκλαμβάνει από το δεύτερο μνημόνιο, για να μειώσει τις δημόσιες κοινωνικές δαπάνες. Μάλιστα ο στόχος για το δεύτερο μνημόνιο είναι από τα έξι δισεκατομμύρια που δίνονται συνολικά για κοινωνικές, προνοιακές παροχές, πολυτεκνικά και άλλα επιδόματα σ’ αυτές τις ευπαθείς ομάδες του πληθυσμού ή στις πολυτεκνικές και τρίτεκνες οικογένειες, να εξοικονομήσουν περίπου δύο με τρία δισεκατομμύρια ευρώ, δηλαδή 1% έως 1,5% του ΑΕΠ. Επομένως ο διακηρυσσόμενος από τη σημερινή Κυβέρνηση και την τρόικα εξορθολογισμός δεν είναι τίποτε άλλο παρά το επικοινωνιακό «χρυσόχαρτο» για να περάσουν ευκολότερα και να «συσκευάσουν» ευκολότερα αυτό το αντικοινωνικό πακέτο των νέων μνημονιακών μέτρων, που ετοιμάζονται να ψηφίσουν ως Κυβέρνηση το επόμενο διάστημα.
Βεβαίως υπάρχουν περιθώρια να εξορθολογιστούν και το κοινωνικό κράτος και οι κοινωνικές παροχές, αλλά δεν πρόκειται περί αυτού. Ο στόχος της Κυβέρνησης είναι να εξοικονομήσει δαπάνες. Σας λέω ένα χαρακτηριστικό παράδειγμα. Προχθές ο ΣΥΡΙΖΑ-ΕΚΜ είχε διαβούλευση με σαράντα φορείς εν όψει της επερώτησης. Μας έλεγαν από την ομοσπονδία των νεφροπαθών ότι το πρόγραμμα περικοπών σας περιλαμβάνει περικοπές 82 εκατομμυρίων ευρώ από τη μείωση των οδοιπορικών των νεφροπαθών και σύμφωνα με την έρευνα που έχουμε κάνει, όλο το ποσό που δίνεται σ’ όλους τους νεφροπαθείς, σ’ όλη την Ελλάδα, είναι 50 εκατομμύρια ευρώ κι εσείς λέτε ότι από τα 50 εκατομμύρια ευρώ που δίνετε θα εξοικονομήσετε 82 εκατομμύρια ευρώ; Δηλαδή θα τους βάλετε να σας πληρώνουν κιόλας, όταν πηγαίνουν εκατοντάδες χιλιόμετρα για να κάνουν την αιμοκάθαρσή τους; Είναι πραγματικά απίστευτο αυτό το οποίο διαπιστώσαμε.
Θέλουμε να πούμε με καθαρό και απερίφραστο τρόπο στους φτωχότερους ανθρώπους από τις ευπαθείς ομάδες ότι η Κυβέρνηση «τους δουλεύει σε ψιλό γαζί». Δεν κάνει τις μειώσεις με τα λεγόμενα εισοδηματικά ή περιουσιακά κριτήρια που θέλει να βάλει για τη χορήγηση αυτών των επιδομάτων. Δεν το κάνει αυτό μ’ αυτά τα απαράδεκτα, τα αντικοινωνικά περιουσιακά και εισοδηματικά κριτήρια και των ίδιων και των οικογενειών τους, για να πάρει χρήματα από τους πιο εύπορους ΑΜΕΑ ή από τα πιο εύπορα ευπαθή κοινωνικά στρώματα και να τα δώσει στα πιο φτωχά ευπαθή στρώματα. Αυτό είναι ψέμα, είναι πολιτική και επικοινωνιακή απάτη. Όλα τα χρήματα που θα εξοικονομηθούν απ’ αυτές τις «σφαγιαστικές» περικοπές των επιδομάτων των ευπαθών ομάδων του πληθυσμού, θα πάνε κατευθείαν στην τσέπη των τοκογλύφων πιστωτών της χώρας, θα πάνε κατευθείαν στις τσέπες των τραπεζιτών, να κάνουν την ανακεφαλαιοποίηση των τραπεζών, τις οποίες οι ίδιοι οι τραπεζίτες «βούλιαξαν» και χρεοκόπησαν.
Επίσης παρατηρούμε τα τελευταία δυόμισι χρόνια -αλλά ιδιαίτερα τώρα εν όψει τού ότι θα πάρετε τα μέτρα- ότι προσπαθείτε να αξιοποιήσετε κάποια ακραία φαινόμενα διαφθοράς και κάποιους που παίρνουν αδικαιολόγητα επιδόματα ή συντάξεις ή έχουν χαρακτηριστεί ανάπηροι. Αυτό το ποσοστό που ανακοινώσατε μέχρι τώρα, είναι απειροελάχιστο μπροστά στους πραγματικούς αναπήρους. Προσπαθείτε, λοιπόν, να αξιοποιήσετε αυτά τα ακραία και απαράδεκτα φαινόμενα, για να δικαιολογήσετε τις περικοπές σε όλους τους αναπήρους της χώρας και σ’ όλες τις ευπαθείς ομάδες. Επικαλείσθε αυτά τα γεγονότα για να «κουκουλώσετε» και τις αιτίες τους και οι αιτίες είναι οι πολιτικές των προηγούμενων κυβερνήσεων του ΠΑΣΟΚ και της Νέας Δημοκρατίας, οι τακτικές των δύο κομμάτων του πρώην δικομματισμού που αξιοποιούσαν για πελατειακές σχέσεις αυτά τα φαινόμενα και για να αποκρύψει η Κυβέρνηση ότι δεν τιμωρείται κανείς απ’ αυτούς που έχουν ευθύνες γι’ αυτά τα πράγματα. Ο μόνος λόγος που τα επικαλείσθε αυτά είναι για να δικαιολογήσετε την περικοπή των παροχών σ’ όλους τους ανάπηρους και σ’ όλες τις ευπαθείς ομάδες. Επικαλείσθε αυτά τα φαινόμενα λες και δεν υπάρχουν καθόλου πραγματικοί ανάπηροι σ’ αυτήν τη χώρα, λες και δεν υπάρχουν καθόλου ευπαθείς ομάδες πληθυσμού.
Κύριε Πρόεδρε, λαμβάνοντας υπ’ όψιν όλα τα παραπάνω, λαμβάνοντας υπ’ όψιν ότι εξήντα χιλιάδες ΑΜΕΑ ταλαιπωρούνται αυτήν τη στιγμή στα κέντρα πιστοποίησης αναπηρίας και καθορισμού του ποσοστού αναπηρίας τους επί μήνες ολόκληρους και μ’ αυτόν τον τρόπο στερούνται την ιατροφαρμακευτική τους περίθαλψη, στερούνται τα επιδόματά τους, στερούνται τις συντάξεις τους, έχοντας υπ’ όψιν ότι ειδικά τον τελευταίο χρόνο, η Κυβέρνηση έφτασε να καθυστερεί μέχρι και έξι μήνες να δοθούν τα κοινωνικά προνοιακά επιδόματα στους δικαιούχους, με αποτέλεσμα να πεθαίνουν κυριολεκτικά, στην πείνα, γιατί απ’ αυτά ζουν ορισμένοι απ’ αυτούς και τις οικογένειές τους, θέλω να θέσω τα εξής ερωτήματα στον κύριο Υπουργό:
Γιατί, κύριε Υπουργέ, δεν προβαίνετε στις αναγκαίες ενέργειες, για να χορηγούνται στους ΑΜΕΑ τα κοινωνικά και προνοιακά επιδόματα που δικαιούνται, επιτέλους, στην ώρα τους και όχι με καθυστερήσεις μηνών; Κάθε μήνα, μια φορά το μήνα και σε ρητή ημερομηνία. 
Γιατί δεν παίρνετε επίσης, κύριε υπουργέ, τα αναγκαία μέτρα, ώστε να προχωρήσει με ταχύτατους ρυθμούς η πιστοποίηση της αναπηρίας και του ποσοστού στους ανάπηρους, να μην ταλαιπωρούνται επί μήνες και να χάνουν όλα τα παραπάνω που είπα, αξιοποιώντας τις προτάσεις της Εθνικής Συνομοσπονδίας Ατόμων με Αναπηρία, που είναι και πολύ συγκεκριμένες και πολύ αποτελεσματικές;
Γιατί, κύριε Υπουργέ, επιμένει η Κυβέρνησή σας να προχωρήσει στο νέο πακέτο των βάρβαρων μνημονιακών μέτρων με τις περικοπές, μεταξύ άλλων και των προνοιακών και κοινωνικών επιδομάτων και των πολυτεκνικών και τριτεκνικών επιδομάτων σε τριακόσιες χιλιάδες ανάπηρους –τόσους αφορούν- και σε τετρακόσιες χιλιάδες πολύτεκνους και τρίτεκνους, ενώ ξέρει η Κυβέρνησή σας, όπως ξέρουμε όλοι, ότι μ’ αυτόν τον τρόπο θα τους στείλετε στη φτώχεια, την εξαθλίωση και την απόγνωση;
Γιατί η Κυβέρνησή σας επιμένει στο σχέδιο, να βάλει εισοδηματικά και περιουσιακά κριτήρια σε χιλιάδες δικαιούχους των κοινωνικών και προνοιακών επιδομάτων, χωρίς να λαμβάνετε υπ’ όψιν, αυτό που όλες και όλοι ξέρουν, ότι είναι πολύ μεγαλύτερο το κόστος επιβίωσής τους λόγω της αναπηρίας τους ή της οικογενειακής τους κατάστασης;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Σε δευτερόλεπτα, κύριε Πρόεδρε. Αν θέλετε, αφαιρέστε από τη δευτερολογία μου ένα λεπτό. 
Γιατί επιμένει η Κυβέρνησή σας, κύριε Υπουργέ, να προωθήσετε τις περικοπές στο επίδομα ανεργίας των εποχικά εργαζομένων; Είναι εκατόν εξήντα χιλιάδες. Γιατί επιμένει να κόψει το ΕΚΑΣ από ογδόντα χιλιάδες συνταξιούχους που είναι κάτω από εξήντα πέντε χρόνων. Γιατί επιμένει να κόψει τις συντάξεις των ανασφάλιστων ηλικιωμένων, εβδομήντα χιλιάδες περίπου απ’ αυτών, στέλνοντάς τους στη φτώχεια και την απόγνωση;
Γιατί η Κυβέρνησή σας προωθεί ταυτόχρονα με όλα αυτά και την κατάργηση των φορολογικών απαλλαγών και των εκπτώσεων που έχουν αυτές οι κοινωνικές ομάδες;
Γιατί δεν στηρίζετε τον ΕΟΠΥΥ, με αποτέλεσμα, εκτός του άλλου πληθυσμού που δεν έχει φάρμακα και γιατρούς, να μην έχουν και οι ΑΜΕΑ και οι ευπαθείς ομάδες και να κινδυνεύουν με πραγματικό θάνατο, κάνοντας εκτός από βάρβαρες και ανθρωποκτόνες τις πολιτικές σας;
Γιατί η Κυβέρνησή σας, κύριε Υπουργέ, δεν προχωράει επιτέλους στον καθορισμό ενιαίας αρχής πληρωμών, ενιαίου εθνικού μητρώου και κάρτας αναπήρων, όπως έχουν προτείνει οι φορείς των αναπήρων, ώστε να αποτρέπει τις διπλοεγγραφές και τις διάφορες απάτες που μπορούν να γίνονται; Γιατί δεν το κάνετε; Το έχουν προτείνει οι συλλογικοί τους φορείς ως τον πιο αποτελεσματικό τρόπο, ώστε να δίνονται τα προνοιακά, κοινωνικά και τα άλλα επιδόματα σ’ αυτούς που πραγματικά τους ανήκουν.
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Και παρά το γεγονός ότι ο Κανονισμός δεν προβλέπει συμψηφισμό χρόνου πρωτολογίας και δευτερολογίας, ευχαριστούμε για την προσφορά σας. Θα κρατηθεί ο χρόνος στη δευτερολογία σας. 
Το λόγο έχει ο συνάδελφος Βουλευτής Δράμας, κ. Χρήστος Καραγιαννίδης, για πέντε λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, θα αναφερθώ σε ένα ζήτημα μόνο, στα κέντρα αποκατάστασης αναπηρίας. Αυτήν τη στιγμή που μιλάμε, εξήντα χιλιάδες και πλέον άνθρωποι με αναπηρία βρίσκονται επί  μήνες σε κατάστασης ομηρίας στις λίστες των ΚΕΠΑ. Και μέχρι σήμερα, οι αρμόδιοι φορείς αρνούνται να αναλάβουν την ευθύνη αυτής της αναμονής, που καθημερινά οδηγεί χιλιάδες συνανθρώπους μας με γενετήσια ή επίκτητη αναπηρία, σε οικονομική και ψυχική εξόντωση. 
Οι άνθρωποι αυτοί περιμένουν επί μήνες την εξέτασή τους από τις υγειονομικές επιτροπές του ΚΕΠΑ, προκειμένου να πιστοποιηθεί η αναπηρία ή η πάθησή τους και να προσδιοριστεί ο βαθμός αναπηρίας τους. Πολλοί απ’ αυτούς έχουν ήδη υποστεί τη διακοπή  καταβολής της σύνταξης ή του προνοιακού τους επιδόματος, γεγονός που τους οδηγεί στα όρια της εξαθλίωσης. 
Όπως επανειλημμένα είχε επισημάνει η Εθνική Συνομοσπονδία Ατόμων με Αναπηρία, τόσο σε εσάς όσο και στον Πρωθυπουργό, ο σχεδιασμός της οργάνωσης και λειτουργίας του ΚΕΠΑ υπήρξε άναρχος και ελλιπής από την ίδρυσή του. Παρά το γεγονός ότι η Εθνική Συνομοσπονδία Ατόμων με Αναπηρία προσπάθησε να συνεισφέρει στον τρόπο οργάνωσης και λειτουργίας του ΚΕΠΑ, τόσο πριν όσο και μετά την ίδρυση του φορέα, με εμπεριστατωμένες προτάσεις, αγνοήθηκε επιδεικτικά, ώστε σήμερα να φτάνουμε να μιλάμε για ένα ΚΕΠΑ που είναι σύγχρονος καιάδας για την αναπηρία. Θα ήθελα να επισημάνω έξι σημαντικά ζητήματα που αφορούν στο ΚΕΠΑ:
Πρώτον, η άνευ σχεδιασμού οργάνωση του ΚΕΠΑ δεν έχει προβλέψει αντίστοιχες διευθύνσεις ούτε καν στις πρωτεύουσες των νομών, όπως παραδείγματος χάριν στα Γρεβενά, τα Τρίκαλα, τη Φλώρινα, το Καρπενήσι, το Ναύπλιο, καθώς επίσης και στις μεγάλες νησιωτικές περιοχές όπως στην Κω, στην Κάλυμνο, τη Λευκάδα, την Κεφαλλονιά.
Η συνέπεια αυτής της έλλειψης είναι ότι άνθρωποι με αναπηρία, που διαβιούν στις παραπάνω περιοχές, να ταλαιπωρούνται αφάνταστα και να εξουθενώνονται οικονομικά.
Δεύτερον, η ομαδοποίηση των αιτήσεων ανά κατηγορία αναπηρίας και η αναμονή συμπλήρωσης καθορισμένου αριθμού αιτήσεων, που αφορούν στην ίδια κατηγορία αναπηρίας, αυξάνει τον ήδη μεγάλο χρόνο αναμονής για την εξέταση της αίτησης που κατά μέσο όρο ξεπερνά τους έξι μήνες.
Το πρόβλημα αυτό αφορά σε όλες τις κατηγορίες αναπηρίας, κυρίως όμως αυτές που δεν είναι ιδιαίτερα διαδεδομένες στον πληθυσμό, όπως παραδείγματος χάριν, οι θαλασσαιμικοί, που πρέπει να περιμένουν πότε θα συμπληρωθεί ο απαιτούμενος αριθμός αιτήσεων που αφορούν τη θαλασσαιμία, προκειμένου να συγκληθεί η αρμόδια υγειονομική επιτροπή γι’ αυτήν την πάθηση.
Η αναμονή συμπλήρωσης καθορισμένου αριθμού αιτήσεων –δεκαπέντε δηλαδή- που έχει ορισθεί από το νόμο για κάθε κατηγορία αναπηρίας, προκειμένου να συγκροτηθεί υγειονομική επιτροπή και στη συνέχεια να αξιολογήσει τις αιτήσεις αυτές, είναι εξαιρετικά χρονοβόρα διαδικασία. Καταλαβαίνετε τι σημαίνει να περιμένουν έξι μήνες οι θαλασσαιμικοί να πάρουν ένα επίδομα ή να ενταχθούν σε ένα πρόγραμμα για τη θεραπεία της πάθησής τους.
Το προαναφερθέν πρόβλημα γίνεται ιδιαίτερα αισθητό στις διευθύνσεις ΚΕΠΑ, που λειτουργούν σε πόλεις της περιφέρειας, εξαιτίας της υποστελέχωσης του Σώματος ειδικών γιατρών του ΚΕΠΑ. 
Τρίτον, η στελέχωση του ειδικού Σώματος ιατρών από το οποίο συγκροτούνται οι Υγειονομικές Επιτροπές ΚΕΠΑ, κρίνεται τουλάχιστον ανεπαρκής. Οι εν λόγω γιατροί που συγκροτούν τις υγειονομικές επιτροπές, είναι στην ουσία ανεκπαίδευτοι, αν σκεφτεί κανείς πως η εκπαίδευση που προηγείται της τοποθέτησής τους είναι ένα δίωρο σεμινάριο. Αποτέλεσμα αυτού, να καταγγέλλονται καθημερινά ως άκρως προσβλητικές οι συμπεριφορές στους εξεταζομένους, καθώς επίσης συχνά και οι γνωμοδοτήσεις να οδηγούν σε υποκειμενικές γνωματεύσεις.
Σημειώνουμε περιστατικό έκδοσης γνωμάτευσης νεφροπαθούς σε τελικό στάδιο, στην οποία το ποσοστό προσδιορίστηκε στο μηδέν.
Τέταρτον, οι διαδικασίες που οφείλουν να ακολουθήσουν οι άνθρωποι με αναπηρίες είναι εξαιρετικά χρονοβόρες και γραφειοκρατικές. Ο χρόνος αναμονής των αιτούντων, προκειμένου να καταθέσουν τις αιτήσεις τους είναι τουλάχιστον δύο μήνες, ενώ ο ορισμός της ημερομηνίας εξέτασής τους από τις διευθύνσεις του κοντινότερου ΚΕΠΑ ανέρχεται κατά μέσο όρο, στους έξι μήνες.
Η χρονοβόρα αυτή διαδικασία δημιουργεί το ακόλουθο πρόβλημα: Κατά το χρόνο κατάθεσης της αίτησης και του δικαιολογητικού ενδέχεται να παρέλθει ο χρόνος του τετραμήνου που ορίζεται από το νόμο και τα άτομα με αναπηρία να αναγκαστούν να κάνουν νέες ιατρικές γνωματεύσεις.
Εκτός από την ταλαιπωρία που υφίστανται αυτά τα άτομα, επιβαρύνεται οικονομικά και το ασφαλιστικό σύστημα της χώρας, αφού οι αιτούντες εξαναγκάζονται να κάνουν νέο κύκλο εξετάσεων, αιματολογικές, βιοχημικές, αξονικές ή μαγνητικές τομογραφίες.
Το παρόν σύστημα αξιολόγησης και πιστοποίησης της αναπηρίας έχει στρέψει τα άτομα με αναπηρία στα δικηγορικά γραφεία όπου με αυτόν τον τρόπο προσπαθούν να λύσουν τα προβλήματα που έχουν. Δηλαδή το πολλά υποσχόμενο νέο σύστημα που εφαρμόζει το ΚΕΠΑ, όχι μόνο δεν έχει οδηγήσει στην απλοποίηση των γραφειοκρατικών διαδικασιών, αλλά αντιθέτως, έχει επιβαρύνει την οικονομική ζωή τής πιο ευπαθούς κοινωνικής ομάδας της χώρας μας.
Πέμπτον, οι αιτούντες υποχρεούνται να καταβάλουν το ποσό των 46,14 ευρώ για την αξιολόγηση και την πιστοποίηση της αναπηρίας τους, σε περίοδο κατά την οποία η οικονομική κρίση και η απονέκρωση των εναπομεινάντων κοινωνικών δομών, ουσιαστικά τους έχει τσακίσει. Αλήθεια, με αυτά τα 46 ευρώ θα καλύψετε το δημόσιο έλλειμμα; 
Το έκτο -και τελευταίο- αφορά ένα ειδικό θέμα για τους κωφούς. Για τη συγκεκριμένη κατηγορία δεν υπάρχει καμμία πρόβλεψη για διερμηνείς ελληνικής νοηματικής γλώσσας, προκειμένου να εξυπηρετούνται οι αιτούντες για την πιστοποίηση της αναπηρίας και την αξιολόγηση του ποσοστού της αναπηρίας. 
Κύριε Υπουργέ, υπάρχει μάλιστα, ένας παλιός νόμος, ο οποίος λέει ότι μόνο αν είσαι κωφάλαλος, μπορείς να πάρεις το επίδομα. Η πιστοποίηση όμως που παίρνουν από το ΚΕΣΥ είναι «κωφός». Είναι παράλογο. Και υπάρχει ζήτημα πώς θα πάρουν αυτοί οι άνθρωποι το επίδομά τους. Ενώ δηλαδή, παίρνουν πιστοποίηση ως κωφοί και βαρήκοοι, πηγαίνουν μετά στο ΚΕΠΑ και τους λένε, «εμείς δεχόμαστε μόνο κωφάλαλους». Αυτό θα πρέπει με κάποιο τρόπο να λυθεί.
Να σας υπενθυμίσω τέλος ότι οι κωφοί και οι βαρήκοοι παίρνουν ένα επίδομα μέχρι τα δεκαοκτώ τους και μέχρι τα εξήντα πέντε δεν παίρνουν τίποτε άλλο.
Ευχαριστώ. 
(Χειροκροτήματα από την πτέρυγα του ΣΥΡΙΖΑ/ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε τον κύριο συνάδελφο.
Το λόγο έχει ο Βουλευτής Ρεθύμνου κ. Ξανθός Ανδρέας.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, εδώ και τρία χρόνια ζούμε τη διαρκή λεηλασία των εισοδημάτων, των δικαιωμάτων και της αξιοπρέπειας των ανθρώπων της πατρίδας μας.
Το πρόσχημα για τη νέα ληστρική επιδρομή σκληρών μέτρων ύψους 11,7 δισεκατομμυρίων, που μαγειρεύεται αυτές τις ημέρες και που θα αποτελέσει τη χαριστική βολή στην ήδη πληγωμένη κοινωνία, είναι η σωτηρία της χώρας από τη χρεοκοπία. 
Φαίνεται ότι μόνο αυτή η Κυβέρνηση δεν μπορεί να καταλάβει αυτό που συνειδητοποιεί και ο τελευταίος πολίτης αυτού του τόπου, ότι δηλαδή η κοινωνία έχει ήδη ουσιαστικά χρεοκοπήσει, γιατί προφανώς χρεοκοπία δεν είναι μόνο η κατάρρευση του χρηματοπιστωτικού συστήματος και η αρνητική αξιολόγηση τής χώρας από τους γνωστούς οίκους της διεθνούς τοκογλυφίας, αλλά κυρίως η στάση πληρωμών προς τους εργαζομένους και την αγορά, η κατάρρευση της δημόσιας περίθαλψης του κοινωνικού κράτους, η εξάπλωση της ανεργίας, της φτώχειας και του κοινωνικού αποκλεισμού, η καλπάζουσα ανθρωπιστική κρίση των συσσιτίων, των αστέγων και των αυτοκτονιών, ο εφιάλτης της στέρησης των αναγκαίων φαρμάκων για τους φτωχούς ασθενείς ή της κατάργησης των προνοιακών και κοινωνικών επιδομάτων, που είναι άκρως απαραίτητα για την επιβίωση των αδύναμων και ευάλωτων ομάδων του πληθυσμού.
Την ώρα λοιπόν της διευρυνόμενης ανέχειας στην κοινωνία και της αυξημένης ανάγκης, αντί να ενισχύετε, κατεδαφίζετε ακόμα και αυτό το ατελές, προβληματικό και συχνά αναποτελεσματικό κράτος πρόνοιας που υπήρχε στη χώρα μας, ένα κράτος πρόνοιας που παρά το ότι είχε κακοποιηθεί από στρεβλώσεις, αδικίες, ανισότητες, πελατειακές σχέσεις και ευνοιοκρατία, που προφανώς δεν υπερασπιζόμαστε, παρείχε μια στοιχειώδη ασφάλεια και κοινωνική φροντίδα στους πολίτες. Δυστυχώς δεν πρόκειται για τον αναγκαίο εξορθολογισμό των δαπανών και τον περιορισμό της σπατάλης, αλλά για ένα πείραμα κοινωνικού δαρβινισμού με θύματα τους φτωχούς, τους ανάπηρους και τους ανήμπορους αυτής της χώρας. 
Είναι χαρακτηριστική η κατάσταση στο χώρο των ατόμων με αναπηρία που ενώ αποτελούν το 10% περίπου του συνολικού πληθυσμού και συνιστούν μια από τις πιο ευπαθείς στην κρίση, την ανεργία και την ανέχεια κοινωνικές ομάδες, δέχονται μια βάρβαρη επίθεση και προσβλητική ταυτόχρονα, στα δικαιώματά τους. Ενοχοποιούνται συλλήβδην και με χυδαίο τρόπο ως «ανάπηροι – μαϊμού» και απατεώνες, που οφείλουν να αποδείξουν συχνά, εξευτελιζόμενοι, στα κέντρα πιστοποίησης αναπηρίας την αναπηρία τους και το βαθμό της. Μόνο που τα ΚΕΠΑ οργανώθηκαν και λειτουργούν με τέτοιο τρόπο, που αφήνουν για μήνες χωρίς σύνταξη ή προνοιακό επίδομα τους δικαιούχους, που ταλαιπωρούν ανθρώπους που υποφέρουν λόγω ελλείψεων σε ιατρικές ειδικότητες, που δεν πρόβλεψαν ένα σύστημα κατ’ οίκον εξέτασης για όσους αδυνατούν ή δυσκολεύονται να μετακινηθούν λόγω μόνιμων και μη αναστρέψιμων αναπηριών. 
Όπως καταγγέλλουν τα σωματεία των ΑΜΕΑ το 70% των μελών τους ζουν ήδη κάτω από το όριο της φτώχειας και οι εκτεταμένες περικοπές των ζωτικών όχι για την κάλυψη των πρόσθετων αναγκών λόγω της αναπηρίας, αλλά για την ίδια τους την επιβίωση πλέον, προνοιακών επιδομάτων και παροχών, θα τους οδηγήσει με μαθηματική ακρίβεια στην επαιτεία και στην κοινωνική ευθανασία, όπως πολύ εύστοχα έχει προειδοποιήσει η Εθνική Συνομοσπονδία Ατόμων με Αναπηρία.
Ενδεικτικά αλλά χαρακτηριστικά παραδείγματα ενός άδικου, αντιεπιστημονικού και κοινωνικά ανάλγητου σφαγιασμού επιδομάτων και παροχών είναι: 
Πρώτον, το επίδομα μετακίνησης των αιμοκαθαιρομένων και το διατροφικό επίδομα που χορηγείται στους νεφροπαθείς τελικού σταδίου και στους μεταμοσχευμένους συμπαγών οργάνων.
Δεύτερον, η διακοπή της έγκρισης των απαραίτητων αναλωσίμων στους διαβητικούς και των αντλιών χορήγησης ινσουλίνης στους ινσουλινοεξαρτώμενους, που όμως είναι εντελώς αναγκαία για την καλή παρακολούθηση και ρύθμιση του ζαχάρου και άρα για την πρόληψη των επιπλοκών και του πολύ μεγαλύτερου κόστους αντιμετώπισής τους. Ανάλογη διακοπή παρατηρείται και στα τεχνητά βοηθήματα των κωφών και στα αναλώσιμα για την αποσιδήρωση των ατόμων με θαλασσαιμία.
Τρίτον, η μη έγκριση φαρμάκων συμπληρωματικών, αλλά απαραίτητων στη βασική θεραπευτική αγωγή των σπανίων - χρόνιων παθήσεων και η μη ένταξη στον κανονισμό εκτίμησης βαθμού αναπηρίας όλων των σπανίων παθήσεων που υπάρχουν στην Ελλάδα.
Δεν αντιλαμβάνεστε ότι η απορρύθμιση ανθρώπων με χρόνια νοσήματα και η επιδείνωση της ποιότητας ζωής τους επιβαρύνει πολλαπλάσια το σύστημα υγείας από το υποτιθέμενο όφελος των περικοπών; 
Η Κυβέρνηση βέβαια διατυμπανίζει ότι θα τεθούν εισοδηματικά και περιουσιακά κριτήρια στη χορήγηση των επιδομάτων και ότι οι πλέον ασθενέστεροι οικονομικά, δεν θα θιγούν. Η κοροϊδία όμως έχει και τα όριά της. Τρία χρόνια τώρα, ακούμε ακριβώς το ίδιο πράγμα πριν από κάθε εξαγγελία επώδυνων μέτρων και τελικά αυτοί που πλήττονται αποκλειστικά, είναι όσοι βρίσκονται από τη μέση και κάτω της κοινωνικής πυραμίδας. 
Η περικοπή όμως κοινωνικών παροχών με εισοδηματικά κριτήρια, έχει αποδειχθεί από τη διεθνή εμπειρία ότι είναι μια νεοφιλελεύθερη επιλογή, που σε πρώτη φάση, αναιρεί το δικαιωματικό και καθολικό χαρακτήρα της κοινωνικής προστασίας, ενώ στο επόμενο στάδιο έρχεται η συνολική αμφισβήτηση και η θεσμική κατάργηση αυτών των παροχών.
Σύμφωνα με τη Σύμβαση για τα δικαιώματα των ατόμων με αναπηρία του ΟΗΕ του 2006, η οποία έχει κυρωθεί και από την Ελλάδα, η αναπηρία δεν θεωρείται ατομικό, αλλά κοινωνικό πρόβλημα και με την έννοια αυτή, η πολιτεία οφείλει να παίρνει θετικά μέτρα φροντίδας και κοινωνικής ένταξης όλων των ατόμων με αναπηρία. 
Ο ΣΥΡΙΖΑ αγωνίζεται για τη στήριξη όλων των ευπαθών κοινωνικών ομάδων, για την αναβάθμιση των κοινωνικών παροχών με βάση τις διευρυνόμενες ανάγκες και για ένα ενιαίο, καθολικό και δωρεάν δημόσιο σύστημα υγείας και πρόνοιας, χρηματοδοτούμενο κατά προτεραιότητα, από τον κρατικό προϋπολογισμό. 
Για το ΣΥΡΙΖΑ η αντιμετώπιση της αναπηρίας είναι ζήτημα δικαιωμάτων και ο σεβασμός τους είναι κριτήριο πολιτισμού και δημοκρατικότητας μίας κοινωνίας. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ/ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Το λόγο έχει ο συνάδελφος Βουλευτής Ηρακλείου κ. Μιχάλης Κριτσωτάκης.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε και κύριε Υπουργέ, εγώ θα σας καταθέσω κάποια έγγραφα από την αρχή. Είναι ένα έγγραφο από δώδεκα ομοσπονδίες, οι οποίες όλες είναι σημαντικές και είναι αυτές που συναπαρτίζουν ως κλάδοι, το Ταμείο Πρόνοιας του Ιδιωτικού Τομέα, το ΤΑΠΙΤ, για να δείτε ότι εκτός απ’ αυτά που έχουμε ήδη αναφέρει, έχουμε και άλλα και αν ψάξει κανείς θα βρει και άλλα ακόμη. Θα έλεγα ότι η δική σας πολιτική έχει απύθμενο βάθος, στο οποίο ό,τι και εάν κάνεις, εάν ψάχνεις, θα βρίσκεις και ό,τι βρίσκεις θα είναι αρνητικό για την κοινωνία. 
Επίσης θα σας καταθέσω μία ερώτηση, που ήδη έχει κατατεθεί, αλλά να δείτε τι γίνεται με τις επιτροπές πιστοποίησης αναπηρίας στα νησιά, όχι μόνο της Δωδεκανήσου, αλλά και τα υπόλοιπα –έχει ένα ενδιαφέρον. 
Επιπλέον θα έλεγα ότι είναι πολύ σημαντικό να δείτε ένα έγγραφο που περιγράφει τη διαβούλευση άνω των σαράντα φορέων, που έγινε, την οποία έκανε ο ΣΥΡΙΖΑ, για να μπορέσει να καταλήξει όχι μόνο με αυτά που βλέπει, αλλά και με αυτά που ακούει απ’ αυτούς που βιώνουν όλα αυτά, που σας περιγράφουμε σήμερα και που είναι αντικείμενο της επίκαιρης επερώτησης που έχουμε καταθέσει. 
Να σας πω επίσης να δείτε ότι οι περιοχές με τα εποχικά επαγγέλματα λόγω του τουρισμού όπου είναι πλειοψηφία στις κοινωνίες αυτές οι άνθρωποι που δουλεύουν στον τουρισμό και στον επισιτισμό, άρα είναι εποχικοί, έχουν ένα ακόμη χτύπημα, δηλαδή ότι αυτοί μετά τις ισοπεδωτικές επιπτώσεις που έχει η πράξη του Υπουργικού Συμβουλίου με αριθμό 6 στις κλαδικές συμβάσεις, επαπειλούνται με περικοπή και των εφάπαξ των ξενοδοχοϋπαλλήλων, με την αύξηση της ελάχιστης προϋπόθεσης συνταξιοδότησης από τα δεκαπέντε στα είκοσι χρόνια, που θα αποκλείσει τους εποχικά απασχολούμενους από οποιαδήποτε πιθανότητα συνταξιοδότησης, αφού είναι περίπου εκατό ένσημα ο μέσος όρος που βάζει ένας ξενοδοχοϋπάλληλος σε αυτές τις περιοχές, το χρόνο και θα χρειάζονται εξήντα χρόνια απασχόλησης, για να μπορέσει να πάρει σύνταξη. Τους αποκλείετε, δηλαδή γενικά, από το δικαίωμα της σύνταξης.
Θα έλεγα ότι αυτή η τρικομματική Κυβέρνηση, κύριε Υπουργέ, εφαρμόζοντας το μνημόνιο, έχει δείξει πια καθαρά το πρόσωπό της. Είναι πιστή στις μνημονιακές υποχρεώσεις, στις επιταγές, έχει διαψεύσει όσους πίστεψαν ότι δεν θα πήγαινε σε νέες περικοπές, ότι θα αποκαθιστούσε τις χαμηλές συντάξεις, ότι είχε κάποιες κόκκινες γραμμές που θα είχαν μία κοινωνική ευαισθησία και κυριολεκτικά με μία προγραμματική συμφωνία –λάστιχο πείτε την, φούσκα πείτε την, όπως θέλετε πείτε την- έρχεται να δώσει ένα τελειωτικό χτύπημα σε μία ήδη σφαγιασμένη ελληνική κοινωνία και σε ομάδες που έχουν την ανάγκη για στήριξη περισσότερο από ποτέ μέσα σ&apos; αυτό το περιβάλλον που τώρα ζούμε.
Η αναπροσαρμογή των κοινωνικών επιδομάτων αποτελεί βέβαια δέσμευση του δεύτερου μνημονίου και η περικοπή των κοινωνικών δαπανών με τη συνεπαγόμενη κατάρρευση του κράτους πρόνοιας είναι επίσης μνημονιακή υποχρέωση της Κυβέρνησης έναντι των πιστωτών και των δανειστών. 
Αφού πρώτα λοιπόν επιδοθήκατε σε ένα επικοινωνιακό μπαράζ μαζικής ενοχοποίησης όλων αυτών των ανθρώπων που έχουν αναπηρία και ανάγκες και που θέλουν αυτά τα προνοιακά και κοινωνικά δικαιώματα, χρησιμοποιώντας ως επιχειρήματα τις στρεβλώσεις και τους πελατειακούς μηχανισμούς που εσείς και οι προηγούμενες δικές σας κυβερνήσεις όλα αυτά τα χρόνια, δημιούργησαν, με σκοπό τη δημιουργία ψηφοθηρικών δεξαμενών, έρχεστε τώρα, να παρουσιάσετε την παραπέρα περικοπή των συντάξεων και των κοινωνικών δικαιωμάτων ως έναν εξορθολογισμό. 
Αυτό νομίζω ότι είναι απαράδεκτο. Αυτό που κάνετε, δηλαδή είναι κακό και ο τρόπος που το παρουσιάζετε, συνιστά κοροϊδία απέναντι στην κοινωνία, αλλά και στους ανθρώπους εκείνους που έχουν μεγαλύτερες ανάγκες. 
Οι περαιτέρω περικοπές στις κοινωνικές δαπάνες και οι μειώσεις των συντάξεων, η επικείμενη αύξηση απαιτούμενων ενσήμων ετών ασφάλισης για κατοχύρωση της σύνταξης και κατάργησης των εποχικών επιδομάτων ανεργίας, αποτελούν σημεία μίας πολιτικής που είναι βαριά, άδικη, παράνομη –θα σας πω, όσο κι αν φαίνεται βαρύ αυτό- αντισυνταγματική, αντικοινωνική, κυρίως όμως θα είναι αναποτελεσματική, δεν θα έχει κάποιο αποτέλεσμα από αυτά που επαγγέλλεστε.
 Διότι ως τώρα, όλες οι εφαρμοζόμενες πολιτικές των περικοπών στο όνομα μίας δήθεν εξοικονόμησης και εξυγίανσης, δεν έχουν αποδώσει τίποτα προς το θετικό, αλλά αντίθετα προς το αρνητικό. Παρ’ όλα αυτά τις συνεχίζετε αυτές τις πολιτικές,  γιατί είστε αποφασισμένοι ως Κυβέρνηση να τηρήσετε τους όρους του συμβολαίου των δανειστών, ένα συμβόλαιο λεηλασίας του ελληνικού λαού και διάλυσης της χώρας και ολοκληρωτικής αποικιοποίησης, ένα συμβόλαιο ιδιωτικοποίησης των πάντων.
Η δημόσια υγεία και η πρόνοια αποτελούν πια τομείς που για το αδηφάγο κεφάλαιο είναι περιττοί. Δεν χρειάζεται να υπάρχουν ούτε καν για να τηρούνται τα προσχήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου μισό λεπτό, κύριε Πρόεδρε.
Δεν υπάρχει κανένα δίχτυ ασφαλείας. Ο καθένας είναι μόνος του. Η κρίση χρέους αποτελεί ευκαιρία για τη μετατόπιση της ευθύνης της κοινωνικής προστασίας στους εργαζομένους και σε όσους την έχουν ανάγκη. Βρισκόμαστε πολύ πίσω από εκεί που ήμασταν πιο παλιά.
Όλα αυτά, τη δραστική μείωση των κοινωνικών και προνοιακών επιδομάτων στα άτομα με αναπηρία, στους πολύτεκνους, στους τρίτεκνους και σε όλες τις άλλες ευπαθείς ομάδες, στους παιδικούς σταθμούς, στο πρόγραμμα «Βοήθεια στο σπίτι» και όλα τα υπόλοιπα,  τα έχουν βιώσει στο πετσί τους.
Να αναφέρω επίσης ότι τα ΚΕΠΑ έχουν μία ιδιαιτερότητα στην περιφέρεια και ειδικά στις νησιωτικές περιοχές, όπως είναι τα Δωδεκάνησα, η Κρήτη και άλλες, αλλά και στις ορεινές περιοχές. Με την ανεργία να καλπάζει πια στο 23,1% και με τα ποσοστά της μερικής και εκ περιτροπής εργασίας να σημειώνουν τεράστια αύξηση –σύμφωνα με τα στοιχεία του ΣΕΠΕ, κύριε Υπουργέ- φτάνουμε το πρώτο εξάμηνο του 2012 στο 43,9%, ενώ έχουμε και τον αριθμό συμβάσεων πλήρους απασχόλησης, που μετατρέπονται σε συμβάσεις μερικής και εκ περιτροπής απασχόλησης. Ακόμη εκτινάζεται στα ύψη το ποσοστό της μαύρης εργασίας, σημειώνοντας μία δραματική άνοδο. Ο ένας στους τρεις εργαζομένους δουλεύει χωρίς ένσημα και η τρικομματική Κυβέρνηση προχωράει στην κατάργηση των εποχικών επιδομάτων ανεργίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Ολοκληρώστε, κύριε συνάδελφε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, τελειώνω λέγοντας το εξής: Θα περιγράψω στη δευτερολογία μου το τι γίνεται στους εποχικά απασχολουμένους, σε σχέση με το ότι αυτό που θα εφαρμοστεί, θα τους αναγκάσει να μη θέλουν να παίρνουν ένσημα με ό,τι αυτό συνεπάγεται για τους ίδιους και τα ασφαλιστικά ταμεία. Αυτό νομίζω είναι άλλη μία βόμβα που βάζετε στα θεμέλια αυτής της κοινωνίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Κύριε συνάδελφε, αυτά θα τα πείτε στη δευτερολογία σας. Σας ευχαριστούμε.
 Το λόγο έχει ο συνάδελφος Βουλευτής Φθιώτιδας, κ. Βασίλειος Κυριακάκης.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, μία από τις κατηγορίες των ατόμων με αναπηρία που έχει πληγεί από τις νεοφιλελεύθερες πολιτικές διάλυσης του κοινωνικού κράτους και του δημόσιου συστήματος υγείας και ιδιαίτερα, από τις βάρβαρες μνημονιακές πολιτικές φτωχοποίησης και εξαθλίωσης του λαού, είναι και οι παραπληγικοί και οι τετραπληγικοί. 
Οι παραπληγικοί και οι τετραπληγικοί ασθενείς με μόνιμη παράλυση των κάτω άκρων ή των τεσσάρων άκρων αντίστοιχα και οι εν γένει ασθενείς με κινητική αναπηρία στερούνται ενός σημαντικού αγαθού, αυτού της απρόσκοπτης ελεύθερης μετακίνησης, καθηλωμένοι πολλοί από αυτούς για χρόνια, για όλη τους τη ζωή, σε αναπηρική καρέκλα ή στην κλίνη, εξαρτημένοι από τη βοήθεια φροντιστή, δοκιμάζονται σήμερα σκληρά από τις μνημονιακές πολιτικές των οριζόντιων περικοπών της κατεδάφισης, της δημόσιας υγείας και του κοινωνικού κράτους.
Ας πάμε λοιπόν κατευθείαν στο σχεδιαζόμενο σφαγιασμό των επιδομάτων και των παραπληγικών, σφαγιασμός που μεθοδεύτηκε με μια εκστρατεία παραπληροφόρησης και κατασυκοφάντησης, καθώς και καλλιέργειας ρατσιστικών αντιλήψεων ενάντια στο σύνολο των ατόμων με αναπηρία, με πρόσχημα –δήθεν- την καταπολέμηση της διαφθοράς και την αντιμετώπιση όλου του καθεστώτος της αναπηρίας, καθώς και μέσα από τη δημιουργία των περίφημων ΚΕΠΑ. 
Τα επιδόματα των παραπληγικών αφορούν είτε την αναπηρική τους σύνταξη είτε το εξωιδρυματικό επίδομα, που είναι της τάξεως των 670 ευρώ και σήμερα προβλέπονται περικοπές έως και 33%.
Κατ’ αρχάς, οφείλουμε να ξεκαθαρίσουμε το χαρακτήρα των συγκεκριμένων επιδομάτων. Είναι κοινά αποδεκτό ότι τα επιδόματα που αφορούν τα άτομα με αναπηρία, δεν αποτελούν εισόδημα ούτε απλώς εισοδηματική στήριξη προς απόρους, αλλά μέσο κάλυψης των στοιχειωδών αναγκών και πρόσθετων επιβαρύνσεων, που φέρει στη ζωή τού ατόμου και της οικογένειάς του η συγκεκριμένη αναπηρία. 
Το δικαίωμά τους να λαμβάνουν ειδικά επιδόματα, που θα εξασφαλίζουν την αξιοπρεπή ισότιμη διαβίωσή τους και κοινωνική τους ένταξη, απορρέει επομένως από την ιδιαιτερότητα της αναπηρίας, ενώ είναι συνταγματικά κατοχυρωμένο και σε ευθεία στοίχιση με τα οριζόμενα στη Διεθνή Σύμβαση του ΟΗΕ για τα δικαιώματα των ΑΜΕΑ, που πρόσφατα επικυρώθηκε από τη Βουλή των Ελλήνων με το ν.4074/2012, αλλά και της Ευρωπαϊκής Σύμβασης για τα Δικαιώματα του Ανθρώπου, που η χώρα μας έχει συνυπογράψει. 
Βέβαια η πολιτική στη χώρα μας για τα άτομα με αναπηρίες είναι μία μονομερής επιδοματική πολιτική, με σημαντικότερο έλλειμμα, την απουσία δημόσιων δωρεάν υποδομών, με τις οποίες τα επιδόματα θα μπορούσαν να είχαν συμπληρωματικό ή και δευτερεύοντα χαρακτήρα.
Η Κυβέρνηση όμως οφείλει να γνωρίζει σήμερα, ότι αυτά τα επιδόματα καλύπτουν ένα μόνο μέρος του πρόσθετου κόστους διαβίωσης που δημιουργεί αναπηρία, ενώ η οικογένεια καλείται να σηκώσει το κύριο οικονομικό και κοινωνικό κόστος της αναπηρίας. 
Επειδή η μόνιμη επιχειρηματολογία σας περί εξορθολογισμού δήθεν των δαπανών προσπαθεί να καλύψει την πραγματικότητα, ας δούμε ένα συγκεκριμένο παράδειγμα. Για ένα άτομο με τετραπληγία ή παραπληγία που βρίσκεται σε αναπηρικό αμαξίδιο, το μηνιαίο κόστος ενός συνοδού με εικοσιτετράωρη φροντίδα μπορεί να ξεπερνά τα 1.500 ευρώ, τη στιγμή που το εξωϊδρυματικό επίδομα είναι 671 ευρώ. Εάν σε αυτό το κόστος, συμπεριλάβουμε και εκείνο για φάρμακα, ορθοπεδικά βοηθήματα, τις πρόσθετες δαπάνες διαμονής και μετακίνησης ενός παραπληγικού λόγω της ανάγκης διαμονής ενδεχομένως, σε προσβάσιμο εργονομικά κτήριο, που απαιτεί πρόσθετα τετραγωνικά ή της πρόσθετης μετακίνησής του με ιδιωτικό αυτοκίνητο ή ταξί, τότε αντιλαμβάνεται κανείς ότι το κόστος ζωής αυτών των ατόμων προσεγγίζει το τριπλάσιο του μέσου όρου ζωής των ατόμων χωρίς αναπηρία. 
Έτσι λοιπόν η περικοπή των επιδομάτων αναπηρίας, αλλά και των μισθών και συντάξεων ΑΜΕΑ, καθώς και των οικογενειών τους, θα επιφέρει τα αντίθετα αποτελέσματα από εκείνα που επικαλείται η Κυβέρνηση, δηλαδή τη μείωση των δαπανών, αφού μην μπορώντας να σηκώσουν τα οικονομικά βάρη για τη σωστή φροντίδα τους, θα επιβαρυνθεί η υγεία τους, αυξάνοντας την ανάγκη και το κόστος νοσηλείας σε νοσοκομεία ή θα καταλήξουν σε ιδρύματα και άσυλα χρονίων παθήσεων, επιβαρύνοντας πολλαπλάσια τον κρατικό προϋπολογισμό.
Ενδεικτική τού κατ’ επίφαση εξορθολογισμού κατά το σχεδιασμό των επιδομάτων είναι η παντελής απουσία πρόβλεψης κάποιου πρόσθετου πόρου, καθώς και η μη καταπολέμηση της εισφοροδιαφυγής. 
Ιδιαίτερα ανησυχητική είναι και η σύνδεση με αυστηρά περιουσιακά κριτήρια, ώστε να γίνεται η στήριξη μόνο της φτωχής αναπηρίας. Όμως, οι «πλούσιοι» ανάπηροι δεν θα παραχωρήσουν τα επιδόματά τους σε αντίστοιχους «φτωχούς», αλλά στην αποπληρωμή τόκων και δανείων προς τους δανειστές. 
Επίσης, τα εισοδηματικά κριτήρια είναι ο προθάλαμος που οδηγεί με μαθηματική ακρίβεια σε προδιαγεγραμμένη εξαθλίωση ή την ανάγκη δημιουργίας και λειτουργίας εκατοντάδων ασύλων. 
Όσο δε για την προσπάθεια δήθεν της Κυβέρνησης για εξυγίανση του καθεστώτος χορήγησης επιδομάτων είναι καθαρά προσχηματική και επικοινωνιακή, αποσκοπώντας στη νομιμοποίηση στην κοινή γνώμη των επιδιωκόμενων περικοπών, την ίδια στιγμή που σήμερα αποκλείονται απ’ αυτά τα επιδόματα ομάδες πασχόντων με απόλυτη ανάγκη βοήθειας ετέρου προσώπου, όπως, παραδείγματος χάριν, κατάκοιτοι που δεν χαρακτηρίζονται παραπληγικοί ή ασθενείς με άνοια. 
Συμπερασματικά, λοιπόν, τα επιδιωκόμενα μέτρα είναι κοινωνικά βάρβαρα, αντισυνταγματικά, πλήρως ατελέσφορα ακόμη και για τη δική σας λογιστική πολιτική και λογική. Ο ΣΥΡΙΖΑ – Ενωτικό Κοινωνικό Μέτωπο, αγωνιζόμενος στο πλευρό των ατόμων με αναπηρία και των οικογενειών τους, δεν θα επιτρέψει να θυσιαστούν στο βωμό τής εξυπηρέτησης των συμφερόντων της τρόικας και των διεθνών και ντόπιων τοκογλύφων, δανειστών και τραπεζιτών. 
Ευχαριστώ.
(Χειροκροτήματα από την πτέρυγα του ΣΥΡΙΖΑ/ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Το λόγο έχει ο συνάδελφος Βουλευτής Πρεβέζης κ. Κωνσταντίνος Μπάρκας για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Υπουργέ, η τρικομματική Κυβέρνηση Νέας Δημοκρατίας, ΠΑΣΟΚ και ΔΗΜΑΡ, την οποία πιστά υπηρετείτε, απελπισμένη στο να δείξει έργο, πέρα από τα 11,9 δισεκατομμύρια ευρώ που επιχειρεί να στερήσει από μία κοινωνία που δεν αντέχει άλλο, προσπαθώντας να προβάλει μία εικόνα νοικοκυρέματος του κράτους, προβαίνει σε γενικές περικοπές των μοναδικών δαπανών που γνωρίζει να κόβει, δηλαδή των κοινωνικών δαπανών, που έτσι και αλλιώς είναι οι χαμηλότερες στην Ευρωζώνη, μόλις στο 1,5% του ΑΕΠ.
Στο πλαίσιο αυτό η Κυβέρνηση στο δρόμο που χαράσσουν οι μνημονιακές πολιτικές επιτίθεται κυνικά, τρομοκρατεί και απειλεί την επιβίωση των πλέον αδύναμων, των κοινωνικά αποκλεισμένων κομματιών της ελληνικής κοινωνίας, των ατόμων που λαμβάνουν προνοιακά επιδόματα.
(Στο σημείο αυτό την Προεδρική Έδρα καταλαμβάνει  ο Ε΄ Αντιπρόεδρος της Βουλής κ.  ΛΕΩΝΙΔΑΣ ΓΡΗΓΟΡΑΚΟΣ )
Εδώ και καιρό βλέπουμε να ξετυλίγεται μπροστά μας το παλιό ωραίο κόλπο στο βιβλίο της εξουσίας, αυτό της ενεργοποίησης του κοινωνικού αυτοματισμού. Προχθές ήταν οι δημόσιοι υπάλληλοι, χθες οι μετανάστες, σήμερα οι άνθρωποι με αναπηρία, αύριο όποια κοινωνική ομάδα μπει στο στόχαστρό σας. Η τακτική σας είναι γνωστή. Πρώτα με διαρροές στα δικά σας μέσα ενημέρωσης, με δήθεν αποκαλυπτικά στοιχεία λοιδορείτε, προσβάλλετε και συκοφαντείτε στα μάτια της κοινωνίας μια συγκεκριμένη κοινωνική ομάδα και στη συνέχεια επεμβαίνετε για να αποκαταστήσετε την κοινωνική δικαιοσύνη. Και αυτό το κάνετε επιτιθέμενοι στα δικαιώματά τους. 
Αυτό κάνετε και με τον κόσμο που λαμβάνει προνοιακά επιδόματα. Έχετε  το θράσος να επικαλείσθε λόγους δημοσιονομικής εξυγίανσης και νοικοκυρέματος των δαπανών του κράτους πάνω στη ζωή και το θάνατο χιλιάδων συμπολιτών μας, αυτούς που κάθε οργανωμένη κοινωνία οφείλει να περιφρουρεί με όλες της τις δυνάμεις. Η επίθεσή σας έχει δύο σκέλη. Κατ’ αρχάς επικαλούμενοι άγνοια για τα πραγματικά δεδομένα καθυστερείτε ή και σταματάτε εξ ολοκλήρου τις παροχές ξεκινώντας απογραφή. Αυτό το κόλπο είναι παλιό και χιλιοφορεμένο. Παράλληλα νομοθετείτε μειώσεις και καταργήσεις επιδομάτων, αλλάζετε τα κριτήρια, βάζετε οικονομικές προϋποθέσεις με μια αντεστραμμένη λογική, ώστε να αποκλείσετε όσο το δυνατόν περισσότερους από τη βοήθεια. Κάνετε γυμνάσια σε ανθρώπους που χρειάζονται στήριξη στα στοιχειώδη αναγκάζοντάς τους να μετακινούνται από πόλη σε πόλη, να μπαίνουν σε νέες λίστες αναμονής, υπερφορτώνοντας έναν υποστελεχωμένο κρατικό μηχανισμό που δεν είναι έτοιμος για κάτι τέτοιο, για να έλθετε στο τέλος της παράστασης επικαλούμενοι στοιχεία που δεν υπάρχουν για να πετύχετε το δικό σας σκοπό: Να εξοικονομήσετε μερικά εκατομμύρια ευρώ από τις πιο αδύναμες κοινωνικές ομάδες και να τα παρουσιάσετε με χαμόγελο επιτυχίας στην τρόικα για να δεχθείτε τα συγχαρητήριά τους.
Όλοι έμαθαν για τους μαϊμού τυφλούς σε πολλές πόλεις ανά την επικράτεια. Όλοι κάτι άκουσαν για τις μαϊμού συντάξεις του ΙΚΑ. Ο προκάτοχός σας, ο κ. Κουτρουμάνης, δήλωνε από το ίδιο Βήμα στο οποίο βρίσκεσθε εσείς σήμερα ότι το 20% των ΑΜΕΑ που λαμβάνουν αναπηρικά επιδόματα από το ΙΚΑ είναι μαϊμού. Κατηγορείτε τους ανθρώπους με αναπηρία για ένα πελατειακό δίκτυο που Νέα Δημοκρατία και ΠΑΣΟΚ έφτιαξαν, ενορχήστρωσαν και αναπαρήγαγαν ως και σήμερα με τη βοήθεια τοπικών παραγόντων και διοικητών ταμείων που εσείς διορίζατε. 
Ποια είναι η αλήθεια, κύριοι της Κυβέρνησης; Ας δούμε ένα παράδειγμα. Από το ένα εκατομμύριο διακόσιες χιλιάδες ασφαλισμένους του ΙΚΑ αυτοί που δεν απογράφηκαν και παίρνουν αναπηρικές συντάξεις είναι επτάμισι χιλιάδες συνταξιούχοι. Από αυτούς είναι επιβεβαιωμένο ότι οι δυόμισι χιλιάδες έχουν πεθάνει. Πόσες υποθέσεις από αυτές παραπέμφθηκαν στη δικαιοσύνη σύμφωνα με την εισαγγελική έρευνα που διατάχθηκε μετά τις περιβόητες καταγγελίες του κ. Κουτρουμάνη; Μόλις πενήντα οκτώ. Δηλαδή, το τεράστιο ποσοστό του 0,004% επί του συνόλου των συντάξεων. Θέλω να μου δώσετε τα στοιχεία. Από πού προκύπτουν τα 2,5 δισεκατομμύρια που χάνει το δημόσιο από επιδόματα και συντάξεις μαϊμού; Σ’ αυτά πρέπει να απαντήσετε. Τίθεται θέμα αξιοπρέπειας γι’ αυτούς τους ανθρώπους.
Δεν είμαστε χθεσινοί. Η πολιτική που ασκείτε είναι μία καθαρά ταξική πολιτική που παίρνει από τους φτωχούς και τους περιθωριοποιημένους και τα δίνει στους πλουσίους. Δεν έχετε ψελλίσει τίποτα γι’ αυτούς που βγάζουν τα λεφτά τους στο εξωτερικό, όπως ο κ. Πανταλάκης της ΑΤΕ. Τίποτα δεν έχετε κάνει για τους εφοπλιστές που ακούν για φορολόγηση της περιουσίας τους και γελάνε στα μούτρα του ελληνικού λαού, όπως ο κ. Ρέστης. Δεν έχετε αγγίξει μεγαλοεπιχειρηματίες που χρωστάνε δεκάδες δισεκατομμύρια στα ασφαλιστικά ταμεία. Τα βάζετε με τον κόσμο της αναπηρίας ελπίζοντας ότι λόγω των προβλημάτων τους δεν θα τους βρείτε στους δρόμους. Γελιέστε όμως.
 Ευχαριστώ.
(Χειροκροτήματα από την πτέρυγα του ΣΥΡΙΖΑ/ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Νικόλαος Μιχαλάκης, Βουλευτής Καρδίτσας, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Ευχαριστώ, κύριε  Πρόεδρε.
Η κοινωνική πολιτική που εφάρμοσαν οι κυβερνήσεις του ΠΑΣΟΚ και της Νέας Δημοκρατίας σε αυτόν τον τόπο ήταν βαθιά προβληματική και προσβλητική για το σύνολο της κοινωνίας και τους δικαιούχους της προσαυξημένης προστασίας και των κατοχυρωμένων δικαιωμάτων. Η ένταξη της χώρας στη στενωπό του μνημονίου έβαλε στην πρέσα της ισοπέδωσης κάθε δικαίωμα, κάθε κατάκτηση, κάθε νομοθέτημα ευεργετικό για τους χαμηλόμισθους, τους ανέργους, τα άτομα με αναπηρία και τους πολύτεκνους ή τρίτεκνους όπως θα αναφέρω στη συνέχεια.
Η ιδιότητα του πολύτεκνου και του τρίτεκνου βρίσκεται υπό διωγμό. Οι μεγαλοστομίες του σημερινού Πρωθυπουργού Αντώνη Σαμαρά, στο λεγόμενο «Ζάππειο 2», ότι θα αποκαταστήσει τα πολυτεκνικά επιδόματα όταν αναλάβει την εξουσία αποδείχθηκαν φθηνή παράσταση εξαπάτησης και υφαρπαγής ψήφων. 
Και αυτό γιατί σχεδιάζεται νέα οριζόντια μείωση των επιδομάτων και η εξάρτηση χορήγησής τους από εισοδηματικά κριτήρια, τα οποία μοιάζουν πια εικονική πραγματικότητα στην Ελλάδα της ανεργίας, της κατακρήμνισης των μισθών και των συντάξεων, της εργασιακής επισφάλειας, των διαδοχικών λουκέτων, της αφαίμαξης των εργαζομένων, της εξαΰλωσης των αποταμιεύσεων και των κόπων ζωής. 
Φορολογικά -και παρά την περί του αντιθέτου συνταγματική πρόβλεψη αυξημένης προστασίας της πολυτεκνικής οικογένειας, καθώς και τις παλαιότερες νομοθετικές προβλέψεις- πολύτεκνοι και τρίτεκνοι αντιμετωπίζονται σαν έχοντες και κατέχοντες, με τεκμήριο φορολόγησης την επιλογή τους να δημιουργήσουν οικογένεια με περισσότερα από τρία παιδιά. 
Στην Ελλάδα του μνημονίου και της τρόικας έρχεται ως τεκμήριο φορολόγησης και οικονομικής ευρωστίας η δημιουργία και η ανατροφή πολυμελούς οικογένειας. Με τον τρόπο αυτόν οι κυβερνήσεις μνημονιακής συνεργασίας αδιαφορούν σε πρώτη φάση για την προστασία των πολυμελών οικογενειών και ως συνέπεια για την αντιμετώπιση του οξύτατου δημογραφικού προβλήματος που ήδη ταλανίζει τη χώρα. Η Ελλάδα γηράσκει ραγδαία και, όπως επισημαίνει και η ίδια η Ευρωπαϊκή Επιτροπή, το δημογραφικό πρόβλημα τείνει να γίνει η επόμενη μεγάλη απειλή για την παράταση της οικονομικής κρίσης στη χώρα. 
Σημειώνω ότι ήδη τα πολυτεκνικά επιδόματα είναι ισχνά. Το μεγαλύτερο και υπό σχετικές προϋποθέσεις είναι στα 309 ευρώ και το μικρότερο στα 44 ευρώ, ενώ συνολικά δίνονται 200 εκατομμύρια ευρώ στους δικαιούχους. Σε μια χώρα που πλήττεται βάναυσα από την εκτεταμένη ανεργία, κυρίως των νέων, οι πολυμελείς οικογένειες αναλαμβάνουν και πρόσθετα βάρη οικονομικής και κοινωνικής στήριξης των άνεργων μελών τους λόγω της απώλειας θέσεων εργασίας και εισοδήματος. 
Παράλληλα η υποβάθμιση της παρεχόμενης εκπαίδευσης, τα εκτεταμένα λουκέτα σε παιδικούς σταθμούς, η διάλυση υποδομών δημιουργικής απασχόλησης των παιδιών επιβαρύνουν επιπρόσθετα όλες τις οικογένειες στη χώρα, πολύ περισσότερο τις πολυμελείς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. 
Οι δυσμενείς αυτές μεταβολές, οι περικοπές στα επιδόματα τριτέκνων και πολυτέκνων αλλά και η γενικότερη πολιτική προστασίας και υποστήριξης των πολυμελών οικογενειών, που θα βοηθούσε στην ανάσχεση του δημογραφικού προβλήματος της Ελλάδας, είχαν επισημανθεί έγκαιρα από το ΣΥΡΙΖΑ εδώ και πολλά χρόνια. 
Από το 2007 έχουμε καταθέσει πρόταση νόμου για την πληρέστερη οικονομικά επαρκή και κοινωνικά ανταποδοτική στήριξη της πολυμελούς οικογένειας. Είναι δέσμευση και σκοπός μας, στο πλαίσιο της ευρύτερης κοινωνικής μας πολιτικής, να διεκδικήσουμε και να προωθήσουμε τη συνεπή επιδοματική χρηματοδότηση, αλλά και πριμοδότηση με άλλα κίνητρα και διευκολύνσεις των οικογενειών με τρία και παραπάνω τέκνα. 
Στο πλαίσιο αυτό θα επαναφέρουμε σύντομα, με την ανάλογη επεξεργασία και πληρότητα, τη νομοθετική πρότασή μας για την έμπρακτη από πλευράς πολιτείας στήριξη όλων των πολυμελών οικογενειών με τρία παιδιά και άνω. Γιατί μια ευνομούμενη και δίκαιη πολιτεία δεν κωφεύει, δεν κάνει τα στραβά μάτια, δεν αδιαφορεί, αλλά προστατεύει και τους πιο αδύναμους και τους οικονομικά ασθενέστερους και όσους έχουν υποστεί τις πιο άδικες θυσίες και στερήσεις. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Ο Υφυπουργός Εργασίας, Κοινωνικής Ασφάλισης και Πρόνοιας κ. Παναγιωτόπουλος έχει το λόγο για είκοσι λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κυρίες και κύριοι συνάδελφοι, είναι γεγονός ότι το θέμα που συζητούμε σήμερα προκαλεί έντονες αγωνίες και φοβερή ανησυχία σε μεγάλη μερίδα των συμπολιτών μας. Προσφέρεται, όμως, για κάποια μικροπολιτική ή επικοινωνιακή υπερεκμετάλλευση. 
Κάποιοι από εσάς τους επερωτώντες δεν αποφύγατε αυτόν τον πειρασμό υιοθετώντας τις αντίστοιχες κορώνες. Κάποιοι άλλοι δεν το κάνατε και προτιμήσατε να καταθέσετε βάσιμες και ουσιαστικές προτάσεις πάνω σε προβλήματα που όντως υπάρχουν, εξειδικευμένες προτάσεις. Χαίρομαι και σας ευχαριστώ γι’ αυτό. 
Σε κάθε περίπτωση, όμως, ελλοχεύει και ο κίνδυνος να περιπέσετε σε αντιφατικό λόγο. Και θα σας εξηγήσω τι εννοώ. Πώς, για παράδειγμα, μπορεί να είστε και εναντίον των περικοπών και εναντίον του εξορθολογισμού του συστήματος, που είναι ο μόνος ασφαλής τρόπος, ώστε οι όποιες περικοπές αποφασιστούν –αν αποφασιστούν- να είναι ηπιότερες; 
Και είναι ο μόνος τρόπος, ο εξορθολογισμός αυτός του συστήματος -εάν γίνει σωστά, μεγάλη κουβέντα αυτή, αλλά κατ’ αρχάς πρέπει να συμφωνήσουμε ότι πρέπει να γίνει εξορθολογισμός- να ωφεληθούν οι πραγματικοί δικαιούχοι προνοιακών επιδομάτων, όταν απλούστατα εξοβελιστούν από το σύστημα αυτοί που το εξαπάτησαν. Αυτό σημαίνει εξορθολογισμός. Τον θέλετε ή δεν τον θέλετε; Θεωρείτε ότι πρέπει να γίνει ή δεν πρέπει να γίνει; Και αυτό είναι ένα ερώτημα που το θέτω εγώ σε εσάς.
Δεν θέλω να εκτραπεί αυτή η συζήτηση σε μια δημοσιονομική αντιπαράθεση. Αν γινόταν αυτό θα έλεγα ότι απλά υπάρχει η ανάγκη αυτή την ώρα να συμφωνηθεί το πακέτο των μέτρων. Αυτή η ανάγκη προέρχεται από το γεγονός ότι η χώρα πρέπει να ανακτήσει αυτήν την ώρα την αξιοπιστία της για να συνεχίσει να υπάρχει μέσα στην Ευρώπη, τώρα που το παιχνίδι στην Ευρώπη αλλάζει, για όσους παρακολουθούν και τις εξελίξεις με την απόφαση του Προέδρου της Ευρωπαϊκής Κεντρικής Τράπεζας, να έχει η Ευρωπαϊκή Κεντρική Τράπεζα να αγοράζει ομόλογα χρεωμένων χωρών στη δευτερογενή αγορά, κάποια ευχέρεια, κάποια πρόνοια που, δυστυχώς, η Ελλάδα δεν μπορεί να την έχει, αλλά μπορεί να την ξαναποκτήσει για να επιβιώσει. Θα έλεγα, λοιπόν, ότι: «Υπάρχει αυτή η μεγάλη ανάγκη, δεν γίνεται αλλιώς. Πρέπει να πάρουμε τα μέτρα. Τελειώσαμε». 
Αλλά δεν θα το κάνω αυτό, γιατί αυτή η συζήτηση δεν είναι απλά μια συζήτηση με δημοσιονομικές παραμέτρους. Έχετε δίκιο σε αυτό. Έχω απαντήσει στη Βουλή επανειλημμένως το τελευταίο διάστημα στο πλαίσιο του κοινοβουλευτικού ελέγχου για παρεμφερή ζητήματα και δράττομαι της ευκαιρίας να διατυπώσω συνολικά από το Βήμα αυτό τις κατευθυντήριες αρχές και τις βασικές γραμμές, που διέπουν την κοινωνική και την προνοιακή πολιτική της Κυβέρνησης. 
Γιατί σε αυτήν τη συζήτηση πρέπει να γίνει και συζήτηση για την πρόνοια. Αν ήταν καθαρά δημοσιονομικό το θέμα, αρμοδιότερος εμού για να απαντήσει θα ήταν ο Υπουργός Οικονομικών. Αυτός εξάλλου έχει την ευθύνη του τελικού σχεδιασμού του πακέτου των μέτρων των περικοπών, όσες αποφασιστούν, όποτε αποφασιστούν. Είναι επί θύραις άλλωστε η ανακοίνωση του. Και βέβαια, η τελική έγκριση αυτού του πακέτου θα γίνει αμετάκλητα από το Συμβούλιο των Πολιτικών Αρχηγών που συναπαρτίζουν την τρικομματική Κυβέρνηση συνεργασίας που υπάρχει αυτήν τη στιγμή. Αυτοί θα αποφασίσουν το τελικό πακέτο. 
Εγώ όμως, ήρθα εδώ ως Υφυπουργός Εργασίας αρμόδιος για τα θέματα της πρόνοιας και επομένως πρέπει να μιλήσουμε και για την προνοιακή πολιτική της χώρας. Συμμερίζομαι απόλυτα την αγωνία των αξιότιμων συναδέλφων αναφορικά με τα προνοιακά επιδόματα και τα κοινωνικά επιδόματα. Θέλω να σας διαβεβαιώσω ότι και εγώ προσωπικά και το σύνολο της πολιτικής ηγεσίας του Υπουργείου Εργασίας έχουμε την ίδια αγωνία. 
Είναι εύκολο κανείς να αυτοπροσδιορίζεται, ως ο καλός και ο υπερευαίσθητος και να καταγγέλλει τον κακό και ανάλγητο της Κυβέρνησης.  Το δύσκολο όμως είναι να στοιχηθεί σε μια προσπάθεια να ξανασχεδιάσουμε  την πολιτική που παραδεχόμαστε όλοι ότι έχει σοβαρά προβλήματα. Το ακόμα δυσκολότερο είναι από μια θέση ευθύνης να πάρει δύσκολες αποφάσεις σχετικά με αυτόν τον επανασχεδιασμό. Εγώ αυτοπροσδιορίζομαι στη δεύτερη κατηγορία.
Επίσης, θέλω να σας διαβεβαιώσω ότι στο πλαίσιο της διαπραγμάτευσης του Υπουργείου με την τρόικα καταβάλλεται η μέγιστη δυνατή προσπάθεια προκειμένου να μην υπάρξει η ανάγκη περικοπών. Δεν ξέρω αν αυτό θα τελεσφορήσει. Ένα από τα σενάρια που επεξεργαστήκαμε -εμείς το προτείναμε- είναι να δούμε τι μπορούμε να εξοικονομήσουμε στο σύστημα από την προσπάθεια σωστού εξορθολογισμού, όπως πρέπει να γίνει για το ’13 και αν είναι αναπόφευκτες οι μειώσεις, αυτές να επιβληθούν μέσα στο ’14. Είναι ένα από τα σενάρια, κοντά στα υπόλοιπα για εισοδηματικά και οριζόντιες περικοπές αν είναι αδύνατον, κ.λπ., κ.λπ.. Είναι η πρόταση που κατατέθηκε και το οικονομικό επιτελείο την επεξεργάζεται.
Επομένως, όπως σας είπα στην αρχή, όσο καλύτερα πάει ο εξορθολογισμός τόσο ηπιότερες θα είναι οι περικοπές. Αυτό είναι μια άποψη και πραγματικά τη διεκδικούμε υπό συνθήκες μεγάλης πίεσης και υπό συνθήκες του ότι πρέπει να κάνουμε περισσότερα πράγματα με δραματικά λιγότερα μέσα, αλλά το παλεύουμε σε ατμόσφαιρα –πραγματικά- πολέμου και σε αυτό θα ήθελα να σας διαβεβαιώσω ότι όλοι είμαστε από την ίδια πλευρά και πρέπει να είμαστε. 
Συνεπώς, στόχος της Κυβέρνησης δεν είναι η περικοπή κοινωνικών και προνοιακών επιδομάτων ως αυτοσκοπός ούτε καμμία περικοπή προνοιακού-κοινωνικού επιδόματος, καθώς τίποτα δεν είναι προσυμφωνημένο και τίποτα δεν έχει τελεσφορήσει, πολύ δε περισσότερο δεν έχει υπάρξει καμμία κρυφή συνεννόηση, καμμία συνομωσία με την τρόικα. Προς θεού! Τι είναι αυτά; 
Η τρόικα θέλει νούμερα και θέλει να δει από πού θα τα εξασφαλίσουμε. Από πού θα προέλθουν είναι ζήτημα των σχεδιασμών του οικονομικού κυρίως επιτελείου. Δεν ήλθαμε εδώ για να τσακίσουμε κοινωνικά ευπαθείς ομάδες. Ήλθαμε να δούμε τι θα περισώσουμε, ώστε αυτό να μην επέλθει. Είναι μεγάλη, όπως σας είπα, πρόκληση και είναι δύσκολο, αλλά αυτός είναι ο σκοπός μας. 
Στόχος της Κυβέρνησης είναι και η αναβάθμιση των προνοιακών και κοινωνικών πολιτικών, η ενίσχυση των ατόμων με αναπηρία, η ενίσχυση των κοινωνικά ευπαθών ομάδων, προκειμένου να αντεπεξέλθουν στις αυξημένες και εξειδικευμένες ανάγκες που αντιμετωπίζουν. 
Σε αυτό το πλαίσιο θέλω να διαβεβαιώσω το σύνολο του Σώματος ότι η Κυβέρνηση καταβάλλει κάθε δυνατή προσπάθεια για το καλύτερο. Αξίζει να σημειωθεί ότι μέχρι τώρα, σε όλο αυτό το διάστημα, δεν έχει γίνει η παραμικρή περικοπή. Δεν ξέρω αν αυτό θα προκύψει από τα σενάρια που εξετάζουμε. Δεν ξέρω. Όμως, όπως σας είπα, οι τελικές αποφάσεις θα κριθούν σε επίπεδο πολιτικών Αρχηγών. 
Βέβαια, δεν έχω έλθει με σκοπό να σας μιλήσω μόνο για τις προθέσεις μας. Δεν αρκεί αυτό. Το σίγουρο είναι ότι όποια μείωση των επιδομάτων προκύψει, αν προκύψει –σας είπα, επεξεργαζόμαστε σενάρια-, δεν θα γίνει, δεν πρέπει να γίνει με οριζόντιο ή κατ’ επέκταση άδικο τρόπο. Στο σημείο αυτό υπάρχει η σκέψη –βεβαίως, σας το είπα- να τεθούν και εισοδηματικά και περιουσιακά κριτήρια. Αν δεν μπορούμε να το αποφύγουμε, καλό είναι να προστατευθούν οι οικονομικά ασθενέστεροι. 
Μεταξύ άλλων σεναρίων –ενδεικτικά τα αναφέρει ο κ. Κουρουμπλής που ήλθε στη Βουλή να καταθέσει ερώτηση και τα ξέρει ήδη- είναι να γίνει μια επιστροφή στα επίπεδα του 2008 ως προς την καταβολή των προνοιακών. Μετά το 2008 είχαμε κάποιες γενναίες αυξήσεις της τάξεως του 7% και 8% κάθε χρόνο. Τότε όμως ήταν διαφορετικές οι συνθήκες. Σήμερα σίγουρα είναι πολύ διαφορετικότερες. Και φυσικά υπάρχει το σενάριο της εξοικονόμησης το 2013, προκειμένου να δούμε αν θα υπάρξουν περικοπές το 2014. 
Όμως, αυτά, κυρίες και κύριοι συνάδελφοι, δεν θα τεθούν για να εξαθλιωθούν οι κοινωνικά ευπαθείς ομάδες. Αντίθετα, γίνονται για να προστατευθούν οι οικονομικά ασθενέστεροι. Γι’ αυτό γίνονται, γι’ αυτούς που έχουν μεγαλύτερη ανάγκη την προστασία της πολιτείας. Σε κάθε περίπτωση, αυτά τα σενάρια τα επεξεργάζεται το Υπουργείο Οικονομικών. Τίποτα δεν είναι προαποφασισμένο και τετελεσμένο γεγονός. 
Κυρίες και κύριοι συνάδελφοι, παρά τις όποιες διαφωνίες μας, έχω την πεποίθηση ότι όλοι συμφωνούμε στα εξής δύο σημεία, που είναι οι δύο βασικοί άξονες σχεδιασμού προνοιακής πολιτικής και κοινωνικού κράτους από την Κυβέρνησή μας. Πρώτον, το σύστημα χρήζει ανάγκης άμεσου εξορθολογισμού και εξυγίανσης. Δεύτερον, κοινωνικό κράτος και κράτος πρόνοιας δεν πρέπει να γίνεται πλέον αντιληπτό ως πολιτική ελεημοσύνης. 
Σε ό,τι αφορά τον εξορθολογισμό, δεν υπάρχει καμμία αμφιβολία ότι στη χώρα μας ο επανασχεδιασμός των προνοιακών και επιδοματικών πολιτικών με σαφή στοχοθέτηση και ανακατανομή των κοινωνικών μεταβιβάσεων είναι επιτακτική ανάγκη. 
Είναι κοινό μυστικό ότι στην Ελλάδα ακόμα και σε περιόδους ευημερίας οι δαπάνες για κοινωνικές πολιτικές ήταν υπερβολικά μεγάλες, σε σχέση πάντα με το παραγόμενο κοινωνικό αποτέλεσμα. Επομένως, ήταν και αναποτελεσματικές και νομίζω συμφωνούμε όλοι. Έχουμε ένα από τα ακριβότερα κοινωνικά κράτη της Ευρώπης. Το θέμα είναι να αποκτήσουμε και ένα από τα λειτουργικότερα και θα έλεγα ότι αυτός είναι ο ποιοτικός και όχι ο ποσοτικός...</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Από πού προκύπτει αυτό που είπατε;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα στοιχεία είναι στη διάθεσή σας, αλλά μπορείτε –αν θέλετε- εν τη ρύμη του λόγου...</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: «Ένα από τα ακριβότερα»;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Ένα από τα ακριβότερα, ναι, σε επίπεδο παροχών, ποσοτικά όχι ποιοτικά. Ελπίζω ως προς αυτό να με παρακολουθήσατε. 
Επιτέλους, λοιπόν, πρέπει οι πόροι –όσοι και αν είναι αυτοί- και η κοινωνική στήριξη να πηγαίνουν σε αυτούς που έχουν πραγματικά ανάγκη. Δεν μπορεί, από τη μία, ένα ολόκληρο σύστημα κοινωνικών μεταβιβάσεων να κατασπαταλιέται σε καταχρηστικές και παράνομες συμπεριφορές λίγων και από την άλλη, οι περισσότεροι συμπολίτες μας να βιώνουν προσωπικά και οικογενειακά αδιέξοδα που τους ωθούν σε ακραίες λύσεις.
Η μέχρι σήμερα πρακτική είναι σίγουρο ότι οδήγησε σε ανάπτυξη πελατειακών σχέσεων -δεν το αμφισβητούμε- σε διεύρυνση του αριθμού των δικαιούχων και, επομένως, σε μία άδικη κατανομή των πόρων σε βάρος εκείνων που είχαν τη μεγαλύτερη ανάγκη. Και το λέω και πάλι το επαναλαμβάνω τούτο, διότι με έκπληξη διαπίστωσα στο κείμενο της ερώτησής σας ότι περίπου διαφωνείτε με το εγχείρημα της απογραφής των αναπήρων. Δηλαδή, είμαστε όλοι τόσο πεπεισμένοι ότι το σύστημα δούλευε τέλεια μέχρι τώρα; Δεν υπάρχουν ζητήματα καταχρηστικών συμπεριφορών; Δεν προκύπτει ζήτημα υποχρέωσης ερεύνης από πλευράς του κράτους για κάποιον, ας πούμε, ο οποίος παίρνει επίδομα τυφλότητας και έχει ταυτόχρονα άδεια οδήγησης; Να δούμε πότε την έβγαλε, ναι. Να δούμε ποια ήταν η κατάστασή του τότε, ναι. Και εάν αποδειχθεί ότι όταν έβγαλε την άδεια οδήγησης δεν ήταν τυφλός, τότε καλώς την έχει. Αν, όμως, βγήκε μετά, δεν πρέπει δηλαδή να το ψάξουμε; Δεν πρέπει να εξαντλήσουμε την υποχρέωση διερεύνησης όλων αυτών; Και εάν βγάλουμε κάποιο συμπέρασμα, δεν πρέπει τον παράνομο να τον παραπέμψουμε παραπέρα;
Άκουσα, ας πούμε, για τις μόνο πενήντα οκτώ μηνύσεις επί δυόμισι χιλιάδων ύποπτων περιπτώσεων. Ναι, διότι ξέρετε ότι πρέπει να προηγηθεί και ο προσωπικός καταλογισμός, προκειμένου οι εισαγγελικές αρχές να προχωρήσουν στην περαιτέρω διερεύνηση της υπόθεσης. Και αυτός ο προσωπικός καταλογισμός πρέπει να γίνει από το ΙΚΑ και το ΙΚΑ δεν έχει προχωρήσει σε πάρα πολλές των περιπτώσεων σε προσωπικό καταλογισμό. Όταν, όμως, προχωρήσει, θα προχωρήσει και η διαδικασία.
Μη βγάζουμε, δηλαδή, βιαστικά συμπεράσματα από το γεγονός ότι από πολλές υποθέσεις προέκυψαν μόνο λίγες που ακολούθησαν το δρόμο της δικαιοσύνης. Πρέπει, όμως, όπου βρίσκεται κάτι, να ακολουθείται η σχετική διαδικασία και να παίρνει το δρόμο της δικαιοσύνης. Σε αυτήν τη φάση βρισκόμαστε τώρα.
Να σας πω και κάτι άλλο; Σε δεύτερη φάση, πρώτον, πρέπει να αναζητείται η επιστροφή των αχρεωστήτως καταβληθέντων απ’ αυτούς που εξαπάτησαν το σύστημα -αν προκύψει, βεβαίως, με κάθε βεβαιότητα ότι το εξαπάτησαν- και, δεύτερον, να αναζητηθούν πιθανώς ευθύνες -και αυτό είναι δουλειά της δικαιοσύνης- σε αυτούς που κατέβαλαν αυτές τις παροχές.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ξεκινήστε από τις κυβερνήσεις σας γι’ αυτούς που εξαπάτησαν το σύστημα.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Βεβαίως. Είναι μία μεγάλη ρητορική κουβέντα αυτή. Όμως, σας παρακαλώ να μη με διακόπτετε, για να μπορέσω να συνεχίσω τα επιχειρήματά μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ, κυρία συνάδελφε, μη διακόπτετε. Θα πάρετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Στο δεύτερο πυλώνα της προνοιακής πολιτικής μας, ότι δηλαδή το κοινωνικό κράτος δεν είναι κράτος ελεημοσύνης, αλλά συνιστά παράγοντα, ακόμα και μοχλό ανάπτυξης στη χώρα, γιατί η συνολική οικονομία κάθε κράτους λειτουργεί με όρους ισόρροπης ανάπτυξης και κοινωνικής συνοχής, θα ήθελα να πω τα εξής. Μέχρι τώρα, οι πολιτικές οδήγησαν σε μία επιδοματική πολιτική, περιορίζοντας δυνατότητες για επιλογές που είχαν ευρύτερο χαρακτήρα στήριξης. Αυτό σημαίνει ότι δεν αναπτύχθηκαν οι απαραίτητες πολιτικές για την ένταξη των ατόμων αυτών στην αγορά εργασίας. Αυτό είναι ένα ζητούμενο. Είναι και πρόταση εξάλλου της ΕΣΑΜΕΑ και την ακούμε. Χρειάζονται πολιτικές που καθιστούν τον ανάπηρο ενεργό πολίτη, σαφώς. Επίσης, είναι ώρα να διαμορφωθούν νέοι κανόνες στην αγορά εργασίας για άτομα με αναπηρία, σαφώς και αυτά πρέπει να τα ξανασχεδιάσουμε.
Στις δύσκολες δημοσιονομικά συνθήκες που βιώνουμε, στόχος και υποχρέωση της Κυβέρνησης είναι η ανάπτυξη μιας προνοιακής πολιτικής, όχι μόνο μέσω χρηματοδοτικών μηχανισμών -τι ζητάω, τι θα μου δώσεις- αλλά κυρίως μέσω δομών υπηρεσιών, όπως πολύ σωστά ειπώθηκε, που διευκολύνουν τις επιλογές, αυξάνουν τα ποσοστά απασχόλησης στην οικονομία, αυξάνουν και την ποιότητα ζωής.
Πραγματικά, επειδή άκουσα ότι ένα μεγάλο ποσοστό της συζήτησης που αναπτύχθηκε αφορά το χρηματικό προσδιορισμό, το ύψος, τον αριθμητικό προσδιορισμό των επιδομάτων που χορηγούνται, θεωρώ ότι πρέπει να φύγουμε απ’ αυτήν τη διάσταση της συζήτησης και να περάσουμε και σε μία άλλη. Νομίζω ότι η μονοδιάστατη αριθμολαγνική προσέγγιση του ζητήματος αδικεί τα ίδια τα άτομα που ανήκουν σε κοινωνικά ευπαθείς ομάδες. Αυτά απλά ζητούν ίσες ευκαιρίες. Ζητούν να τους δοθεί η ευκαιρία να παράγουν, να δημιουργούν, να συμμετέχουν και αυτήν τη δυνατότητα δεν μπορεί να τους τη δώσει κανένα επίδομα και καμμία ενίσχυση.
Για όσους ρωτούν με αρκετή, θα έλεγα, πονηριά, εάν φθάνουν 300 ή 400 ευρώ για να ζήσει κάποιος με ένα πρόβλημα αναπηρίας, θα πω ότι σαφώς και δεν φθάνουν. Όμως, δεν φθάνουν ούτε και τα 500 ευρώ και μπορώ να ισχυριστώ ότι δεν φθάνουν ούτε και τα 600 ευρώ και τα 700 ευρώ. Δεν είναι αυτός ο ρόλος του επιδόματος. Ο ρόλος του επιδόματος δεν είναι να βιοποριστεί με πλήρη επάρκεια ένα άτομο πάνω σε αυτό. Ο ρόλος του είναι να προσφέρει στο άτομο μία οικονομική ενίσχυση για να αντιμετωπίσει τις αυξημένες ανάγκες που έχει ή –αν θέλετε- να του παρέχεται ένα καλύτερο σημείο εκκίνησης από την υπόλοιπη κοινωνία.
Επομένως θα ήθελα σε αυτό το σημείο να σας καλέσω, κυρίες και κύριοι, να μιλήσουμε για την πραγματική πολιτική σε σχέση με το κράτος πρόνοιας, να κάτσουμε όλοι γύρω από το ίδιο τραπέζι, να εργαστούμε, να σχεδιάσουμε και να υλοποιήσουμε πολιτικές που θα καθιστούν τους ιδιαίτερους συμπολίτες μας ισότιμους και ενεργούς, να διατυπώσουμε καινοτόμες ιδέες, να προσαρμόσουμε πετυχημένες πρακτικές άλλων χωρών με ισχυρό κράτος πρόνοιας, αφήνοντας πίσω πολιτικές κομματικές ταυτότητες ή κοινοβουλευτικούς ρόλους, να αντιστρέψουμε, επιτέλους, τη συζήτηση από τους ποσοτικούς στους ποιοτικούς δείκτες. Αυτό θα έπρεπε να κάνουμε και θα έπρεπε να το κάνουμε όλοι συντονισμένα κι εμείς από το ρόλο του κυβερνητικού στελέχους κι εσείς από το θεσμικό ρόλο των κοινοβουλευτικά ελεγχόντων.
Εν πάση περιπτώσει, οφείλω να κάνω και μερικές παρατηρήσεις σε επιμέρους ζητήματα που θέτετε, ιδίως για τα ΚΕΠΑ, που είναι, νομίζω, κομβικό σημείο του συστήματος. 
Όσον αφορά την εύρεση νέων πόρων για τη στήριξη ευπαθών ομάδων, βρισκόμαστε σε διαρκή αναζήτηση νέων μόνιμων πόρων και προγραμμάτων για τη στήριξή τους. Αυτά είναι προγράμματα με σταθερές δομές και υπηρεσίες, που θα λειτουργούν βάσει μακροχρόνιου και διαχρονικού σχεδιασμού, με διάφανο και, κυρίως, αποτελεσματικό τρόπο. Επενδύουμε πολλά στις ευχέρειες που θα μας παρέχει ο νεοσύστατος θεσμός στα πολιτικά μας πράγματα της κοινωνικής οικονομίας, που θα επιτρέψει πρόσβαση σε ευρωπαϊκά κονδύλια, που θα κατευθυνθούν στη στήριξη των κοινωνικά ευπαθών ομάδων.
Θα μπορούσα να φέρω ένα ενδεικτικό παράδειγμα, το πρόγραμμα «Κατ’ Οίκον Φροντίδας Συνταξιούχων», που είναι και ο διάδοχος του γνωστού προγράμματος «Βοήθεια στο Σπίτι», για το οποίο όλοι αναγνωρίζουμε ότι είναι κοινωνικά ωφέλιμο και επιτυχημένο. 
Θεσμοθετήθηκε, λοιπόν, την 1-3-2012 με το σχετικό νόμο και αφορά την κατ’ οίκον φροντίδα συνταξιούχων, με σκοπό την κατοχύρωση συνθηκών αυτόνομης διαβίωσης ηλικιωμένων και αναπήρων συνταξιούχων στην κατοικία τους, ώστε να εξασφαλιστεί και η παραμονή στο οικείο φυσικό και κοινωνικό περιβάλλον τους, να αποφευχθεί η παραπομπή τους σε δομές κλειστής φροντίδας και να αποφευχθούν έτσι και καταστάσεις κοινωνικού αποκλεισμού. 
Επεξεργαζόμαστε αυτήν την ώρα τη νέα φάση λειτουργίας του εν λόγω προγράμματος. Υπάρχουν κάποια ζητήματα, αφού όπως ίσως γνωρίζετε, αρχικώς ήταν συγχρηματοδοτούμενο από την Ευρωπαϊκή Ένωση και τη χώρα μας. Υποχρέωση της χώρας μας είναι από το 2012 και μετά να το χρηματοδοτεί με αποκλειστικά δικούς της πόρους. Σχεδιάζουμε αυτήν την ώρα από πού θα τους βρούμε, σε συνεργασία, βέβαια, με το Υπουργείο Εσωτερικών, στο πλαίσιο του θεσμού της κοινωνικής οικονομίας με νέους τρόπους χρηματοδότησης.
Ήδη, έχει νομοθετηθεί από 1-5-2012 η παροχή ποσοστού 0,2% των συνολικών ετήσιων εσόδων από εισφορές φορέων κοινωνικής ασφάλισης στο ΑΚΑΓΕ, το Κεφάλαιο Αλληλεγγύης των Γενεών. Υπάρχει και μία πάγια χρηματική ενίσχυση ύψους 35 εκατομμύριων γι’ αυτό το πρόγραμμα. Αυτήν την στιγμή, παρακολουθούμε πού βρίσκονται ακριβώς αυτά τα χρήματα στο ταμείο για να δούμε πώς θα σχεδιάσουμε το πρόγραμμα αυτό στη νέα φάση του.
Επίσης, το Υπουργείο μας τρέχει προγράμματα φυσικής και κοινωνικής αποκατάστασης. Υπήρξε συγκεκριμένο ερώτημα. Αυτήν την ώρα εφαρμόζονται δέκα προγράμματα οικονομικής ενίσχυσης στο πλαίσιο συμπληρωματικού και επικουρικού χαρακτήρα της πρόνοιας σε σχέση με παροχές των ασφαλιστικών ταμείων και ανάλογα με το είδος και το ποσοστό αναπηρίας, το ασφαλιστικό καθεστώς και λοιπά. Από τα προγράμματα αυτά καλύπτονται όλες οι κατηγορίες αναπηρίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Κύριε Πρόεδρε, θα ήθελα να έχω για λίγο την ανοχή σας για κάποια επιμέρους ζητήματα. Θα παρέμβω και στη δευτερολογία μου. Δεν γίνεται αλλιώς, γιατί τα θέματα είναι πάρα πολλά και ο χρόνος λίγος.
Οι επιστημονικές επιτροπές καθορισμού των μόνιμων αναπηριών και χρονίων παθήσεων και του πίνακα προσδιορισμού ποσοστού αναπηρίας συμπίπτουν με τις προτάσεις της ΕΣΑΜΕΑ, τις οποίες ακούσαμε στις πολλές συνεργασίες που έχουμε μαζί τους. Όμως, αυτήν την ώρα αυτό που προέχει –νομίζω- είναι η ενίσχυση και η θωράκιση του συστήματος πιστοποίησης αναπηρίας, όπως αυτό προσδιορίζεται στα περίφημα ΚΕΠΑ, για τα οποία τόσα είπατε και τα περισσότερα από αυτά είναι απολύτως σωστά.
Το νέο σύστημα, λοιπόν, που θεσπίζεται με το ΚΕΠΑ είναι νέο σε λειτουργία και κανόνες, αντικειμενικό ως προς την κρίση των υγειονομικών επιτροπών, απόλυτα διαφανές και ελεγχόμενο μέσα από ηλεκτρονικό μητρώο. Έχει, βέβαια, και προβλήματα στη λειτουργία του. 
Αυτήν τη στιγμή λειτουργούν πενήντα έξι ΚΕΠΑ πανελλαδικώς και πέντε γραμματείες παραλαβής δικαιολογητικών.
Ζήτημα είναι εάν πρέπει να συνεχίσουν να απασχολούνται γιατροί σε αυτές τις γραμματείες που διεκπεραιώνουν –όπως καταλαβαίνετε- διοικητικό έργο. Προσπαθούμε να δούμε και με το Υπουργείο Υγείας κατά πόσο μπορούμε να τους αντικαταστήσουμε με διοικητικούς υπαλλήλους του ΙΚΑ, ώστε να αποσυμφορηθεί η παρουσία των γιατρών, για να πηγαίνουν μόνο στην κατ’ εξοχήν δουλειά τους που είναι το ιατρικό κομμάτι, η εξέταση δηλαδή της αναπηρίας. 
Στόχος μας είναι να εντατικοποιηθεί η διενέργεια εξετάσεων από αυτές τις υγειονομικές επιτροπές. Υπάρχουν όντως εξήντα χιλιάδες περίπου εκκρεμείς υποθέσεις ανά την επικράτεια. Αυτό είναι απαράδεκτο και πρέπει να διορθωθεί.
Όμως, υπάρχουν και σημαντικές ελλείψεις σε γιατρούς ειδικοτήτων που παρουσιάζουν και το μεγαλύτερο ποσοστό των περιστατικών προς εξέταση, όπως για παράδειγμα νευρολόγοι, ψυχίατροι, καρδιολόγοι. Επομένως, εκεί υπάρχει πρόβλημα. Προσπαθούμε. Ήδη η Διοίκηση του ΙΚΑ-ΕΤΑΜ προχώρησε σε ενέργειες για τη διεύρυνση του υπάρχοντος ειδικού σώματος, τριπλασιάζοντας τη δυναμικότητά του. Και ήδη υπάρχει εκτίμηση ότι από το Σεπτέμβρη, Οκτώβρη, Νοέμβρη η ταλαιπωρία θα αρχίσει να εξαλείφεται. 
Σύμφωνα με στοιχεία του ΙΚΑ, αν υλοποιηθεί αυτή η προσπάθεια εντατικοποίησης των ελέγχων –περισσότεροι έλεγχοι ανά εβδομάδα, περισσότερες εξεταζόμενες περιπτώσεις ανά έλεγχο- τότε μπορεί το σύστημα να διεκπεραιώσει το 50% των εκκρεμών ελέγχων μέσα στο επόμενο τρίμηνο. Αυτός είναι και ο στόχος. Ο πήχης μπαίνει ψηλά, αλλά εμείς προσπαθούμε να τον πιάσουμε. 
Κύριε Πρόεδρε, έχω την εντύπωση ότι πρέπει τα υπόλοιπα να τα αναπτύξω στη δευτερολογία μου. Είναι πολλά τα θέματα. Είναι και πολλά τα ερωτήματα που τέθηκαν. 
Εγώ απλώς θα πω ότι αυτήν τη συζήτηση πρέπει να τη δούμε ως μία γενική συζήτηση για την επαναχάραξη της προνοιακής πολιτικής στη χώρα. Αυτήν τη στιγμή δεν θέλουμε να κινηθούμε σε μία συζήτηση που αποτελεί δημοσιονομική διελκυστίνδα. 
Νομίζω, όμως, ότι και η συνέχεια αυτής της υπόθεσης πρέπει να σταματήσει να βασίζεται σε ένα σύστημα που μέχρι τώρα στηρίχθηκε σε μεγάλο ποσοστό στη συναλλαγή και πολλές φορές στην παροχολογική πολιτική, στη βάση του «τόσο θέλω, τόσα σου δίνω, αν μου τα δώσεις, εγώ θα σε στηρίξω, εγώ θα σε ψηφίσω και έτσι πηγαίναμε έως τώρα». Αυτή η αμεριμνησία έχει τελειώσει, γιατί υπάρχει η πραγματικότητα και μετά υπάρχουν όλα τα άλλα και ιδίως τα ευχολόγια. Πρέπει να το αντιληφθούμε αυτό και να αναπτύξουμε όλες τις δυνάμεις μας, για να πάμε και παρακάτω. 
Σας ευχαριστώ. Τα υπόλοιπα θα τα αναλύσω στη δευτερολογία μου. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό. 
Κυρίες και κύριοι συνάδελφοι, δεν έχουμε τελειώσει ακόμα τον πρώτο κύκλο και έχουμε περίπου ξοδέψει δύο ώρες. Θα παρακαλούσα όλους τους συναδέλφους και τους Κοινοβουλευτικούς Εκπροσώπους…</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είναι πολλά τα θέματα και σημαντικά. Αξίζει αυτή η συζήτηση.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ναι, δεν είπα ότι δεν είναι σημαντικά. Όλα είναι σημαντικά. Μπορούμε, όμως, όλοι μας να σμικρύνουμε λίγο το χρόνο, γιατί μπορούμε και με λιγότερα λόγια να πούμε τα ίδια πράγματα. 
Θα παρακαλούσα, λοιπόν, όλους τους Κοινοβουλευτικούς Εκπροσώπους και τους συναδέλφους Βουλευτές να διαχειριστούν καλύτερα το χρόνο τους. 
Ευχαριστώ πολύ. 
Ο κ. Κουρουμπλής έχει το λόγο για δώδεκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, ώδινεν όρος και έτεκε μυν. Περί αυτού πρόκειται, γιατί σήμερα περιμέναμε να έρθει η Κυβέρνηση. 
Εν παρενθέσει, θα ήθελα να απευθυνθώ σε εσάς, κύριε Πρόεδρε. Πρέπει να σταματήσει αυτή η ιστορία των Υφυπουργών. Έρχονται στις επίκαιρες ερωτήσεις. Ας το ανεχθούμε αυτό. Δεν θα έρχονται και στις επερωτήσεις οι Υπουργοί; Είναι ένα θέμα Κανονισμού, κύριε Πρόεδρε. Όταν καλείτε τους Βουλευτές να προσαρμόζονται στον Κανονισμό, καλό θα είναι να το κάνετε αυτό και προς τους Υπουργούς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κουρουμπλή, ακολουθώντας τον τύπο, έχετε δίκιο, αλλά πιστεύω ότι όλοι οι συνάδελφοι -και οι Υπουργοί και οι Υφυπουργοί- είναι ικανοί για να ανταποκριθούν στο κοινοβουλευτικό έργο. Καταλαβαίνω τι λέτε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ο Κανονισμός, κύριε Πρόεδρε –εκτός και αν έχει αλλάξει- επειδή τον έχω διαβάσει, δεν λέει κάτι τέτοιο. Λέει ότι παρίστανται οι Υπουργοί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αυτό που λέτε εσείς λέει. Πιστεύω, όμως, ότι είναι ικανά τα στελέχη της Κυβέρνησης για να ανταποκριθούν στο ρόλο τους. Ευχαριστώ, κύριε Κουρουμπλή.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Άλλωστε, έχω την αρμοδιότητα, κύριε συνάδελφε.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μία κοινωνία, κύριε Πρόεδρε, είναι τόσο ισχυρή…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κουρουμπλή, σας διακόπτω. Ακούσατε από τον Υφυπουργό ότι έχει αυτές τις αρμοδιότητες. Άρα, λοιπόν, είναι και αυτός ο κύριος εκφραστής…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, εγώ δεν θέλω να προσβάλω τον Υφυπουργό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το πιστεύω ότι δεν θέλετε να το κάνετε αυτό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μπορεί να έχει αρμοδιότητες, αλλά ο Κανονισμός της Βουλής είναι Κανονισμός της Βουλής. Το λέει αυτό πουθενά ο Κανονισμός της Βουλής, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Γνωριζόμαστε πολλά χρόνια και ξέρω ποιος είστε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ερωτώ εσάς που είστε Πρόεδρος της Βουλής και έχετε την ευθύνη της τήρησης του Κανονισμού. Λέει πουθενά ότι πρέπει να έρχεται ο Υφυπουργός, επειδή έχει αρμοδιότητες; Δεν έχω διάθεση να αντιδικήσω, αλλά με στενοχωρείτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, έχετε δίκιο σε αυτό το θέμα, κύριε Κουρουμπλή, αλλά ο συγκεκριμένος Υφυπουργός, ο κ. Παναγιωτόπουλος, έχει την αρμοδιότητα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με στενοχωρείτε, γιατί ξέρετε ότι σας έχω έναν ιδιαίτερο σεβασμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εγώ το ίδιο και το ξέρετε. 
Ευχαριστώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, μια κοινωνία είναι τόσο ισχυρή, όσο ισχυρό είναι και το πιο αδύνατο μέλος της. Kαι σε μια εποχή που η ελληνική κοινωνία βιώνει μαρτυρικές ώρες, βιώνει δραματικές καταστάσεις και εκρηκτικές εξελίξεις εις βάρος της ποιότητας της ζωής των πολιτών της, σε μια εποχή που συμπιέζεται η μεσαία τάξη και διευρύνονται τα άκρα, όπου ο πλούτος πολύ πιο εύκολα συσσωρεύεται στους λίγους και διευρύνεται όλο και περισσότερο ο αριθμός των φτωχών, στον πυρήνα αυτής της νέας φτώχειας και του κοινωνικού αποκλεισμού βρίσκονται οι πιο ευπαθείς ομάδες του πληθυσμού. Πρόκειται για τις ομάδες απέναντι στις οποίες μια συντεταγμένη πολιτεία οφείλει να λειτουργεί όχι με προθέσεις, κύριε Πρόεδρε, ούτε καν με ευαισθησία, γιατί το ζήτημα αυτό δεν είναι ούτε θέμα προθέσεων ούτε θέμα ευαισθησίας κανενός. Δεν ζητούμε τη φιλανθρωπία κανενός. Είναι ζήτημα καθαρά πολιτικό. Είναι ζήτημα που έχει να κάνει με την αξιοπρέπεια όλων εκείνων που η ίδια η πολιτεία σπρώχνει στο κοινωνικό περιθώριο. Και αυτό συμβαίνει όχι γιατί δεν μπορούν οι ίδιοι να είναι ενεργοί πολίτες, αλλά χρησιμοποιώντας την αδυναμία τους, χωρίς να τους προσφέρει τα μέσα και τις υπηρεσίες για να μετατραπούν από παθητικοί αποδέκτες ρύθμισης της τύχης τους από τους άλλους σε ενεργούς πολίτες, τους σπρώχνει στο κοινωνικό περιθώριο. 
Για αιώνες η αναπηρία βίωνε το μαρτύριο της απόρριψης, της απόκρυψης, της λοιδορίας, του εξευτελισμού, της περιθωριοποίησης και της ζητιανιάς, γιατί δεν της έδιναν κανένα άλλο μέσο για να ικανοποιήσει το αίσθημα της αυτοσυντήρησης. 
Σήμερα, λοιπόν, ερχόμαστε πάλι στο ίδιο σημείο απ’ όπου ξεκινήσαμε, όταν στη δεκαετία του ’70 μέσα από τους κοινωνικούς αγώνες συγκρουστήκαμε με τις κοινωνικές κατασκευές, με τους μύθους που ήθελαν τον ανάπηρο ταυτισμένο με την ανικανότητα και την αντιπαραγωγικότητα. Συγκρουστήκαμε, λοιπόν, με όλες αυτές τις αντιλήψεις, προκειμένου να βγάλουμε την αναπηρία από τον κοινωνικό τάφο και να την εντάξουμε μέσα στο παραγωγικό και κοινωνικό γίγνεσθαι. 
Και σήμερα, κύριε Πρόεδρε, ειλικρινά εκπλήσσομαι από τη σημερινή τοποθέτηση, γιατί καταλαβαίνω ότι μ’ αυτά που ακούστηκαν όλες αυτές τις μέρες, μ’ αυτά που περιρρέουν, μ’ αυτά τα σενάρια ουσιαστικά τελικά υποτάσσουμε την αξιοπρέπεια και τη ζωή αυτών των ανθρώπων. Και μιλάω για σενάρια, γιατί περί αυτών μίλησε ο εκπρόσωπος της Κυβερνήσεως. Μίλησε για σενάρια. Δεν ήρθε κανείς εδώ, λοιπόν, από την Κυβέρνηση για να απαντήσει με έναν ευθυτενή τρόπο σε ένα τόσο κρίσιμο κοινωνικό ζήτημα. 
Τα κοινωνικά δάπεδα της κοινωνίας, κύριε Πρόεδρε, υποχωρούν άτακτα, όταν κατεδαφίζονται κοινωνικές υποδομές. Θέλετε να ξεκινήσω από τον Οργανισμό Εργατικής Κατοικίας και τα ενοίκια, το επίδομα ενοικίου; Θέλετε να πάω στον κοινωνικό τουρισμό της Εργατικής Εστίας και στους παιδικούς σταθμούς και στα νηπιαγωγεία, κύριε Πρόεδρε; Να πάω στα νοσοκομεία και στα ιδρύματα της πρόνοιας; 
Κύριε Πρόεδρε, ξέρετε ότι ο κ. Προβόπουλος, ο εμπνευστής όλων αυτών των επιλογών, υπέβαλε και το ίδρυμα της περιοχής σας, όπως και όλα τα άλλα ιδρύματα χρόνιων παθήσεων, στη λογική της περικοπής των ομολόγων και του «κουρέματος»; 
Επισκεφθείτε, λοιπόν, κυρίες και κύριοι συνάδελφοι της Κυβέρνησης, ένα ίδρυμα χρόνιων παθήσεων. Επισκεφθείτε ένα Κέντρο Γονέων και Κηδεμόνων που πραγματικά προσέφεραν αξιοπρέπεια –και τονίζω ότι προσέφεραν αξιοπρέπεια- στα παιδιά με νοητική υστέρηση και αυτισμό. 
Ξέρετε τι σημαίνει, κυρίες και κύριοι, να έχει μια οικογένεια την ατυχία να έχει ένα παιδί μ’ αυτήν την ιδιαιτερότητα; Αυτή η οικογένεια σηκώνει το μαρτύριο, το οικονομικό και κοινωνικό κόστος της παρουσίας αυτού του παιδιού και όχι τα 350 ευρώ που δίνει αυτή η περίεργη ελληνική πολιτεία. 
Τι είναι τα 350 ευρώ, κύριε Πρόεδρε;  Είναι απλά μια εκδήλωση στήριξης όχι για να επιβιώσουν αυτά τα άτομα, αλλά για να καλυφθεί ένα μέρος των επιπτώσεων που παράγει η αναπηρία, κυρίες και κύριοι συνάδελφοι. 
Και πραγματικά βρίσκεστε σε πανικό όταν συζητάτε να περικόψετε αυτά τα επιδόματα. Ξέρετε γιατί; Διότι από την άλλη μεριά δεν γνωρίζετε –ή θέλετε να μη γνωρίζετε- ότι το κόστος θα είναι πολύ μεγαλύτερο όταν θα αναγκάσετε μια οικογένεια να σας πει «πάρτε αυτό το παιδί και βάλτε το σε ένα ίδρυμα». 
Ρωτήστε, λοιπόν, τους ειδικούς, τους συμβούλους σας τι κόστος σημαίνει η εισαγωγή ενός ανθρώπου σε ένα ίδρυμα κλειστής περίθαλψης. Ρωτήστε τους ειδικούς συμβούλους σας τι σημαίνει να αφήσεις ένα διαβητικό να διολισθήσει σε πολύ μεγαλύτερα προβλήματα της υγείας του σε ό,τι αφορά το κόστος υγείας και την περίθαλψη. Ρωτήστε τους συμβούλους σας να σας πουν αν δεν τύχει μιας στοιχειώδους φροντίδας ένας παραπληγικός τι επιπτώσεις μπορεί να δημιουργηθούν από κατακλίσεις στη ζωή του και τι κόστος μπορεί να έχει αυτό στο σύστημα περίθαλψης.
Κύριε Πρόεδρε, μίλησε ο κύριος Υπουργός για εξορθολογισμό. Πρέπει να μιλήσουμε όλοι τίμια εδώ. Φταίει η αναπηρία, αν υπάρχουν πλασματικές συντάξεις ή πλασματικά επιδόματα; 
Εσείς που θέλετε εξορθολογισμό, ήρθα προχθές στο Υπουργείο και σας έκανα μία πρόταση: Φέρτε μια διάταξη εδώ και πέστε ότι όποιος γιατρός διαπιστωθεί να δίνει πιστοποιητικό που δεν ανταποκρίνεται στην πραγματικότητα, θα χάνει το δίπλωμά του. Γιατί δεν το κάνετε; Γιατί δεν το κάνατε τόσα χρόνια;
Έρχεστε και λέτε εδώ ότι ξέρετε εδώ είχαμε τριάντα χιλιάδες που δεν απεγράφησαν. Είναι ψευδέστατο αυτό, κύριε Υπουργέ. Σας προκαλώ! Είναι ψευδέστατο! Ξέρετε γιατί είναι ψευδέστατο –εκτός κι αν δεν το γνωρίζετε; Διότι πολλοί άνθρωποι δεν πήγαν, γιατί στην περίπτωση της νοητικής στέρησης δεν εξασφάλισαν τις δικαστικές αποφάσεις της επιτροπείας. Γι’ αυτό δεν πήγαν. 
Και εγώ σας ερωτώ: Απ’ αυτούς υπάρχει ένα ποσοστό ανθρώπων που μπορεί να μην έχουν 67%, αλλά να έχουν 65% αναπηρία και μπορεί να μην έχουν 100% αναπηρία, όπως είναι στην περίπτωση της τυφλότητας, να μην έχουν δηλαδή μέχρι 1/20 οπτική οξύτητα και να έχουν 2/20. Μπορούν αυτοί οι άνθρωποι που είναι στο χωριό να δουλέψουν, κύριε Υπουργέ; Εγώ σας λέω να τους κόψετε το επίδομα της τυφλότητας. Τι θα κάνετε γι’ αυτούς τους ανθρώπους; Θα τους πετάξετε στη ζητιανιά και στην επαιτεία και στον παρασιτισμό;
Είπατε να μιλήσουμε με ηρεμία και με ειλικρίνεια. Ε, λοιπόν, όταν συμβαίνουν όλα αυτά μπορούμε να μιλάμε με ειλικρίνεια και με ευγένεια; 
Κύριε Υπουργέ, αυτήν τη στιγμή μιλάτε για τα ΚΕΠ στα οποία λιμνάζουν εξήντα χιλιάδες περιπτώσεις. Γιατί λιμνάζουν, κύριε Υπουργέ; Γιατί η πολιτεία δεν οργάνωσε σωστά όλο αυτό το σύστημα. Ποιος φταίει για την καθυστέρηση αυτή; Φταίει ο ανάπηρος; Δεν πήγε ο ανάπηρος εγκαίρως να εξεταστεί; Πήγε και του είπατε «να έρθετε τον Οκτώβριο». Σήμερα μαθαίνω ότι είπατε στους τυφλούς της Φλώρινας ότι αν δεν πάρουν πιστοποιητικό μέχρι τις 31 Νοεμβρίου, θα κοπεί το επίδομα. Και δεν έχετε επιτροπές εκεί. Οι επιτροπές εξετάζουν δέκα ανθρώπους την εβδομάδα. Δηλαδή, σε αυτούς τους ανθρώπους που δεν θα προλάβουν να εξεταστούν, θα τους κόψετε το επίδομα; Ή ακόμα δεν θα τους εξασφαλίζετε ιατροφαρμακευτική περίθαλψη; 
Είναι πολιτεία σύγχρονη αυτή, όταν ανθεί η παραοικονομία; Όταν δεν τολμήσαμε μέχρι σήμερα να πούμε πόσοι έβγαλαν λεφτά στο εξωτερικό και δεν ελέγχθηκε το «πόθεν έσχες» τους; Το γνώριζε ο περίφημος κ. Προβόπουλος, ο οποίος έδωσε προχθές τον κ. Πανταλάκη; Πήγαν χθες οι εκπρόσωποι της ΔΗΜΑΡ στο ΣΔΟΕ και είπε το ΣΔΟΕ ότι δεν μπορώ να κάνω ελέγχους γιατί ο κ. Προβόπουλος, η Τράπεζα της Ελλάδος, ενώ γνωρίζει, δεν μας δίνει και δεν παρενέβη ακόμα εισαγγελέας κι ερχόμαστε να κόψουμε τα επιδόματα των αναπήρων; Όταν χάνει το κράτος πάνω από 1,5 δισεκατομμύριο και με τη συμμετοχή –τολμώ να το πω- των καπνοβιομηχανιών, του παραεμπορίου, της παραοικονομίας και του λαθρεμπορίου των τσιγάρων και των καυσίμων; Εκεί είναι η γενναιότητα του πολιτικού μας συστήματος; 
Γιατί αναγκάζουμε τον κόσμο, κύριε Πρόεδρε, να φωνάζει «έξω οι κλέφτες»; Γιατί το επιτρέπουμε; Γιατί ανεχόμαστε ακριβώς αυτές τις αδυναμίες απέναντι σε αυτό το σύστημα της διαπλοκής, της «αρπαχτής» και της παραοικονομίας.
Ψηφίσαμε νόμο, κύριε Πρόεδρε, και πανηγυρίζαμε ότι θα βάλουμε φόρο 15% στην ακίνητη περιουσία των offshore εταιρειών. Πείτε μου πόσα λεφτά μάζεψε το κράτος απ’ αυτήν τη δουλειά. Κι ερχόμαστε εδώ να χτυπήσουμε όλες αυτές τις ομάδες, τους οροθετικούς. Πάνε να εξεταστούν οι οροθετικοί –μα, για όνομα του θεού!- και δεν τους δίνουν το ποσοστό για να πάρουν το επίδομα; Τι θέλουμε να κάνουμε σε όλο αυτόν τον κόσμο; 
Και σε τελική ανάλυση, κύριε Πρόεδρε, τα λεφτά αυτά σε αυτές τις κοινωνικές ομάδες πού πάνε; Στηρίζουν ουσιαστικά την οικονομία.
Τι κάνετε με αυτές τις περικοπές; Θα περιορίσετε περισσότερο, όπως χτυπάτε μονίμως και αδιαλείπτως, τις συντάξεις και τους μισθούς. Περί αυτού πρόκειται. Και από την άλλη για άλλη μια φορά σ’ αυτόν τον τόπο υπάρχει ένα πρωτοφανές φαινόμενο: πλήττονται οι ευπαθείς ομάδες του πληθυσμού, πλήττονται οι πολύτεκνοι όταν ξέρουμε πολύ καλά ότι υπάρχει πελώριο δημογραφικό πρόβλημα στη χώρα. 
Προχθές ήρθαν και με βρήκαν άνθρωποι πολύτεκνοι που έχουν τρία παιδιά σε τρία διαφορετικά πανεπιστήμια. Ουσιαστικά τους λέμε «όχι, δεν θα σπουδάσουν οι φτωχοί». Αφού δεν τους εξασφαλίζουμε φοιτητική εστία, πώς θα μπορέσει μια πολύτεκνη, μια τρίτεκνη οικογένεια να σπουδάσει τα παιδιά της; Πάει η δωρεάν παιδεία, κατεδαφίζεται εντελώς. Ποιες είναι οι κοινωνικές παροχές που δίνουμε στην πολύτεκνη και την τρίτεκνη οικογένεια; Ήρθαμε εδώ αποφασισμένοι να συγκρουστούμε με τη διαπλοκή του επιδόματος της πολυτεκνίας και του επιδόματος της αναπηρίας. 
Κύριε Πρόεδρε, αυτά είναι τα ζητήματα για τα οποία οφείλουμε να καθίσουμε κάτω και να συζητήσουμε με ειλικρίνεια.
Όταν μοιράζεις προνόμια και διαπράττεις αδικίες, πλήττεις ενδεχομένως την έννοια του δικαίου. Όταν επιβάλλεις θυσίες και διαπράττεις αδικίες, δολοφονείς το δίκιο. Και εδώ αυτό κάνουμε. Δεν έχουμε το κουράγιο να συγκρουστούμε με όλα εκείνα τα συμφέροντα που πραγματικά μας εκθέτουν ως πολιτικό προσωπικό, ως πολιτικό σύστημα. Ερχόμαστε να βρούμε διάφορους τρόπους, διάφορα τερτίπια για να διασύρουμε την αναπηρία, όταν ουσιαστικά έχουμε κατεδαφίσει το νόμο για τις προσλήψεις των αναπήρων. Όλα τα κοινωνικά επιδόματα βρίσκονται σε ύφεση. Και από την άλλη προσπαθούμε να διασύρουμε όλο αυτόν τον κόσμο. 
Να είμαστε συνεννοημένοι. Ό,τι κατακτήθηκε τα τελευταία χρόνια από το χώρο αυτόν, κατακτήθηκε με κοινωνικούς αγώνες. Δεν θα δείτε ενδεχομένως κάποιες άλλες ομάδες εδώ έξω. Θα δείτε τα τανκς της κοινωνικής δημοκρατίας που είναι τα τανκς της αναπηρίας. Θα δείτε τα αναπηρικά αμαξίδια έξω από τη Βουλή. Τότε να πάει ο καθένας να ψηφίσει όλα αυτά τα μέτρα που θα φέρετε για να οδηγήσετε τον ελληνικό λαό στο μεγαλύτερο κοινωνικό αδιέξοδο.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε.
Το λόγο έχει η κ. Σοφία Βούλτεψη για έξι λεπτά.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε.
Λαμβάνω ως δεδομένο, για να λάβω και εγώ προσωπικά μέρος στη συζήτηση, το γεγονός ότι οι κορώνες που ακούγονται σχετίζονται με αυτό καθ’ αυτό το πρόβλημα και όχι με το διαχωρισμό της Αίθουσας σε ανάλγητους και υπερασπιστές των δικαιωμάτων των ευάλωτων ομάδων και των αδυνάτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν έχει περάσει σε κανενός το μυαλό κάτι τέτοιο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Το λέω διότι εδώ υπάρχουν Βουλευτές οι οποίοι έχουν γνώση του ζητήματος και κάποιοι από αυτούς είναι Υπουργοί και χθες ήταν κάποιοι άλλοι Υπουργοί. Θεωρώ δεδομένο ότι συμφωνούμε όλοι πως τα επιδόματα και κάθε τι το οποίο προέρχεται από το κράτος πρόνοιας, είναι αναγκαίο και δεν πρέπει να περικόπτεται. Εάν υπήρχε μια διαφορετική άποψη, αυτήν τη στιγμή δεν θα συζητούσαμε όλα αυτά τα σενάρια στα οποία αναφέρθηκε ο Υπουργός και δεν θα διαπραγματευόμασταν καθόλου, θα λέγαμε «πόσα θέλετε, τόσα, μάλιστα κυρία τρόικα, πάρτε τα». Θα είχαμε πάρει τα 31 δισεκατομμύρια ευρώ, θα είχαν γίνει όλα αυτά. 
Η πραγματικότητα είναι ότι κάποιοι από εμάς –πολλοί από εμάς- απ’ όλες τις πτέρυγες γνωρίζουμε πολύ καλά από το οικογενειακό μας περιβάλλον τι σημαίνει αναπηρία. Ξέρουμε πολύ καλά ότι δεν ισχύει αυτό που ακούστηκε εδώ, πως οι πραγματικά ανάπηροι λοιδορούνται ή υποτιμούνται όταν απογράφονται. 
Είχα προσωπική εμπειρία από κάποιον που ήταν ανάπηρος –δεν ζει πια- ο οποίος όταν κάθισε στην ουρά του ΙΚΑ για να πάρει το επίδομα της τυφλότητας, τον αναγνώρισαν και του είπαν «και εσείς εδώ» και είπε «τι να κάνω, υπάρχει μια επιτροπή που πρέπει να το βεβαιώσει». Απ’ όλους τους άλλους, λοιπόν, που ζουν, αυτό που ακούω είναι ότι είναι έξαλλοι με τα φαινόμενα διαφθοράς και απάτης και δεν αισθάνονται καθόλου ότι λοιδορούνται όταν πρέπει να απογραφούν.
Από κει και πέρα ετέθη ένα ζήτημα, γιατί τώρα παρουσιάζεται το θέμα ότι η προσπάθεια να βρεθούν όλοι οι ανάπηροι-«μαϊμού» αποτελεί εν πάση περιπτώσει ένα είδος τιμωρίας και ταλαιπωρίας όλων των υπολοίπων. Αν βρεθεί ένα άλλο σύστημα με το οποίο να μην ταλαιπωρούνται οι ανάπηροι και να έχουμε τόσους πολλούς υπαλλήλους να πηγαίνουν στο σπίτι τους, μακάρι. 
Επίσης ετέθη ένα ζήτημα για το κοινωνικό κράτος, δηλαδή για το αν ξοδεύουμε πάρα πολλά για το κοινωνικό μας κράτος και από πού προκύπτει αυτό. Προκύπτει από έρευνες τις οποίες εγώ δημοσιογραφικά είχα αναζητήσει πάντα. Η Ελλάδα είχε πάντα το πιο σπάταλο και ανίκανο κοινωνικό κράτος. Αυτό προκύπτει και από έρευνα του Εθνικού Κέντρου Κοινωνικών Ερευνών όπου έλεγε ξεκάθαρα ότι η πρόνοια πληρώνει αλλά οι φτωχοί δεν εισπράττουν. Δεν πιάνουν τόπο στην Ελλάδα υπηρεσίες, βοηθήματα και επιδόματα. Εκείνη η έρευνα απέδιδε τις ευθύνες στον κρατικό μηχανισμό που δεν κάνει ελέγχους, που δεν διασταυρώνει κλπ, δηλαδή στην ανεπάρκεια της πολιτείας. Τα ποσοστά φτώχειας σ’ όλη την Ευρώπη, αν δεν υπήρχαν οι κοινωνικές παροχές, τα επιδόματα, οι παροχές υγείας, όλα όσα δίδονται στις αδύναμες ομάδες, θα βρίσκονταν στο 40%. Έρχεται, λοιπόν, το κράτος δικαίου στην Ευρωπαϊκή Ένωση και δίνει κάποια επιδόματα, επιπλέον συντάξεις και παροχές υγείας και το ποσοστό από 40% πέφτει στο 15%. Στην άτιμη την Ελλάδα πέφτει στο 23%, στο 21% ή στο 20%. Μας λείπει, λοιπόν. ένα 5% με 6% πάντα το οποίο θα μπορούσε να πηγαίνει σ’ αυτούς που το έχουν ανάγκη και δεν πηγαίνει ποτέ αλλά πηγαίνει σε πίθο Δαναΐδων. 
Πριν οδηγηθούμε σ’ αυτήν την ιστορία του μνημονίου – το οποίο όμως δεν φταίει για όλα, δεν φταίει για τον κακό μας εαυτό ούτε ο ξένος ούτε κανείς- η Ελλάδα είχε το δαπανηρότερο κοινωνικό κράτος που της κόστιζε 45 δισεκατομμύρια ευρώ το χρόνο, το 26,3% του ΑΕΠ. Κι όμως οι άνθρωποι που πραγματικά δικαιούνταν, πάντα επωφελούνταν λιγότερο από τους υπόλοιπους. Πώς γίνεται αυτό; Έρευνα της EUROSTAT –γιατί ετέθη το θέμα- λέει ξεκάθαρα ότι η Ελλάδα έχει το πιο σπάταλο και ανίκανο κοινωνικό κράτος, ότι οι κοινωνικές παροχές βρίσκονταν πάντα στο 26% και όμως επωφελούνταν λιγότεροι, δηλαδή το κοινωνικό «δίχτυ» σ’ όλη την υπόλοιπη Ευρώπη προστατεύει το 38% του πληθυσμού και στην Ελλάδα προστατεύει μόνο το 15%. Άρα δεν πρόκειται περί απλού επινοήματος εξορθολογισμού. 
Η Αντιπολίτευση υποστηρίζει ότι ο εξορθολογισμός είναι το πρόσχημα για να επιβληθούν επώδυνα μέτρα για τους ανθρώπους που έχουν ανάγκη. Όχι. Είναι για να περισσέψουν χρήματα ώστε να μπορεί το κοινωνικό κράτος να είναι πραγματικά δίκαιο, διότι από κει και πέρα έχει τεθεί ένα άλλο θέμα ότι όλο αυτό είναι σωστό, ότι πρέπει να γίνει ορθολογικότερη διαχείριση όλων αυτών, αλλά η Αντιπολίτευση δεν αναγνωρίζει στην παρούσα Κυβέρνηση το δικαίωμα και την ικανότητα να το πράξει. Λέει δηλαδή στην Κυβέρνηση «ναι, πρέπει να υπάρξει εξορθολογισμός, αλλά εσείς δεν το κάνετε γι’ αυτό, το κάνετε για κάτι άλλο» και επίσης «εσείς δεν είστε ικανοί να το κάνετε». 
Αυτήν τη στιγμή οι διαπραγματεύσεις βρίσκονται σε εξέλιξη, αναζητούνται και άλλοι τρόποι και καλό θα ήταν όλοι να μπορέσουμε να συμβάλλουμε ώστε να σωθούν όσο το δυνατόν περισσότεροι, γιατί δεν έχει τεθεί θέμα από κανέναν ότι οι άνθρωποι αυτοί παίρνουν πολλά χρήματα. Άρα δεν είναι εδώ μέσα ο κατάλληλος χώρος για να χωριστούμε σ’ αυτούς που είναι υπερασπιστές των δικαιωμάτων των ευπαθών ομάδων και σ’ αυτούς που θέλουν να τους καταδικάσουν.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κ. Βούλτεψη.
Η Κοινοβουλευτική Εκπρόσωπος του ΠΑΣΟΚ κ. Εύη Χριστοφιλοπούλου, Βουλευτής Νομού Αττικής, έχει το λόγο για έξι λεπτά.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κύριε Πρόεδρε.
Πράγματι, όπως εσείς και πολλοί άλλοι ανέφεραν, αυτή η συζήτηση γίνεται υπό τη σκιά ή εν όψει της επικείμενης τελικής διαπραγμάτευσης γι’ αυτήν την περίοδο αναθεώρησης της δανειακής σύμβασης και είναι πάρα πολύ σημαντικό να δούμε ότι οι μάχες δεν κερδήθηκαν ποτέ μόνο από ένα στρατηγό αλλά κερδήθηκαν από στρατούς, από αξιωματικούς, από στρατιώτες.
Μια τέτοια μάχη είναι έτοιμη να δώσει η Ελλάδα. Καλό θα ήταν, εκτός αυτού, να υπήρχε και μια εθνική ομάδα διαπραγμάτευσης στην οποία, με τις δικές της θέσεις και χωρίς καπέλωμα, θα μπορούσε να συμμετάσχει η Αντιπολίτευση, Αξιωματική και μη. 
Επί του προκειμένου όμως μου δίνεται η ευκαιρία να ξεκαθαρίσω κάποια πράγματα.
Κύριε Υπουργέ, άκουσα πολύ προσεκτικά τα περί σεναρίων. Και βεβαίως αυτό γίνεται και εναλλακτικές λύσεις πρέπει να εξεταστούν. Καλό είναι όμως να ξεκαθαρίζονται τα πράγματα. 
Από τη θέση του Κοινοβουλευτικού Εκπροσώπου του ΠΑΣΟΚ είμαι σε θέση να σας ξεκαθαρίσω ότι σε ό,τι αφορά στα ζητήματα της αναπηρίας είμαστε απόλυτοι ότι καμμία περικοπή και καμμία μείωση δεν μπορεί να  υπάρξει και κανένα εισοδηματικό κριτήριο. Αυτό θεωρούμε ότι είναι το ελάχιστο δείγμα. Και δεν είναι δείγμα κοινωνικής ευαισθησίας. Δεν ξέρω αν έφυγε ο κ. Κουρουμπλής, τον οποίο άκουσα πολύ προσεκτικά. Θα συμφωνήσω σε ένα θέμα. Δεν είναι θέμα φιλανθρωπίας. Τα όσα είπε η κ. Βούλτεψη για τις έρευνες με βρίσκουν επίσης σύμφωνη. 
Πού μπορούμε να συμφωνήσουμε εδώ, κύριε Υπουργέ; Η αναπηρία είναι κατάσταση και όχι ένα ιατρικό πρόβλημα. Είναι μια κατάσταση φυσιολογική και αυτή στη ζωή, όπως και άλλες καταστάσεις. Και αν αυτό είναι στον πυρήνα της σκέψης  μας, τότε δεν είναι καμμία ελεημοσύνη ή λαϊκισμός να πούμε «όχι» σ’ αυτήν την κατηγορία επιδομάτων, καμμία μείωση. Αυτό είναι σε συνέπεια και άλλων πραγμάτων που έχουν συμβεί. Είναι καλό να τα θυμόμαστε. Γιατί είναι καλό να τα θυμόμαστε, κύριε Πρόεδρε;  Για τα προβλήματα που επισημάνθηκαν στην επερώτηση. Γιατί υπάρχουν σοβαρά προβλήματα. 
Είναι καλό να θυμηθούμε ότι στο ν. 4052 –νομίζω  ότι το ανέφερε εν τάχει ο κ. Υπουργός αλλά θέλω να το θυμίσω ξανά- προασπίστηκαν  και διαφυλάχθηκαν όλες οι ασφαλιστικές παροχές -και οι δεκατέσσερις- για τα άτομα αναπηρίας όχι για λόγους φιλανθρωπίας, αλλά για λόγους δικαιοσύνης και ουσίας. 
Επίσης, θα ήθελα να θυμίσω –γιατί είναι καλό να θυμόμαστε τα υπέρ πριν πάω στα προβλήματα και εγώ- ότι θεσπίστηκαν και οι συνταξιοδοτήσεις με δεκαπέντε χρόνια εργασίας για εργαζόμενους που είναι ανάπηροι. Αυτό βοηθάει και τους ίδιους και το ασφαλιστικό σύστημα. Είναι κάτι που πρέπει να κρατήσουμε. 
Βεβαίως, θέλω να πω ότι μέσα σ’ αυτήν την κρίση και τον περιορισμό των διορισμών στο κράτος –υπάρχουν στοιχεία γι’ αυτό και είναι στη διάθεσή σας- τα προηγούμενα δυο σχολικά έτη είχαμε πάνω από 1/3 αύξηση των προσλήψεων καθηγητών και δασκάλων στα ειδικά σχολεία, δημοτικά και γυμνάσια. 
Αυτό δείχνει κάτι. Δείχνει ότι σ’ αυτήν την πολιτεία δεν αρέσουν οι καιάδες. Εσείς όπως και εγώ, καθότι είστε και Λακεδαιμόνιος ο ίδιος, είστε πολύ περήφανος για την ιστορία μας. Οι καιάδες δεν μας πρέπουν. 
Έρχομαι τώρα στην απογραφή. Μου κάνει εντύπωση πραγματικά. Το είδα και γραπτά στην ερώτηση των συναδέλφων του ΣΥΡΙΖΑ και δεν το πίστευα. Άκουσα και μια αντίφαση σε όσα είπατε, επιτρέψετε μου να πω. Από τη μια καταγγέλλετε ότι γίνεται η απογραφή και την ίδια στιγμή καταγγέλλετε ότι δεν πάμε στον εισαγγελέα. Να τα ξεκαθαρίσουμε λοιπόν;</Speech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: …(δεν ακούστηκε)</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Θα το δούμε στα Πρακτικά. Προσπαθώ να πάω στην ουσία. 
Να πάμε στην ουσία; Τι σημαίνει εξορθολογισμός; Πολύ απλά ότι ο αποδέκτης του επιδόματος είναι ο πραγματικός δικαιούχος. Δεν μπορεί να διαφωνήσει κανείς με αυτό. Μπορούμε να πούμε για το πρόβλημα που υπάρχει με τα ΚΕΠΑ. Θα το πω αμέσως μετά. Έχετε δίκιο εκεί και θα προτείνω κάτι, κύριε Υπουργέ. Αλλά από εκεί και πέρα πρέπει  να δούμε ποια είναι η ουσία. Η ουσία είναι ότι πάρα πολλές επιτροπές σε κάθε νομό, σε κάθε πόλη ούτε γρήγορα εξυπηρετούσαν τους πολίτες ούτε τότε και όλα αυτά στα οποία αναφερθήκατε και εσείς και ο Υπουργός -από διαφορετική σκοπιά- συνέβαιναν. Άρα, η προσπάθεια να δημιουργηθούν τα ΚΕΠΑ ήταν μια προσπάθεια να γίνει με διαφάνεια και γρήγορα. Δεν ευοδώθηκε. Δεν πήγε καλά. Κάθε αρχή και δύσκολη λέει ο λαός. Πώς μπορούμε τώρα, κύριε Υπουργέ, εν όψει της προσπάθειας που κάνετε και κάνουμε –προσπαθούμε και να ελέγξουμε και να βοηθήσουμε- να στελεχωθούν;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε και εγώ θα ήθελα την ανοχή σας για δυο λεπτά. Είναι ουσίας τα θέματα αυτά. Όπως δείξατε ανοχή και στον κ. Κουρουμπλή. 
Νομίζω, κύριε Υπουργέ, ότι μπορούμε να δούμε μια μεταβατική περίοδο. Ο καινούργιος αυτός θεσμός θέλει να εξυπηρετήσει και τον πολίτη που είναι ανάπηρος και την οικογένειά του, αλλά να δώσει και λύση στο πρόβλημα της απογραφής και στη διαφάνεια και στο να πηγαίνει το επίδομα σ’ αυτόν που το έχει ανάγκη. Μπορούμε να δούμε μια μεταβατική περίοδο μέχρι να λυθεί το πρόβλημα. 
Εμείς είμαστε στη διάθεσή σας –και ο υπεύθυνος του τομέα εργασίας, ο κ. Κουτσούκος και όλοι μας- να συμβάλουμε με προτάσεις και με ιδέες και μέσα από τη Βουλή και σε συνεργασία μαζί σας.
Τώρα, θέλω να μου επιτρέψετε να αναφερθώ στο θέμα των ελέγχων. 
Έχει πολύ μεγάλη σημασία, κυρίες και κύριοι συνάδελφοι, γιατί –και δικαίως αναρωτηθήκατε- δεν πάμε πιο γρήγορα. Εγώ θα σας πω ότι περίπου σαράντα χιλιάδες άτομα είναι αυτά τα οποία δεν απογράφηκαν. Άκουσα να λέγεται ότι δεν μπορούσαν να απογραφούν. Μα, είχε προβλεφθεί ότι ο πληρεξούσιος του ατόμου που είναι κατάκοιτο, που έχει κινητικά προβλήματα, όπως μπορεί να δράσει για να εισπράξει τη σύνταξη, τα χρήματα, το επίδομα –αναλόγως την κατηγορία- με τον ίδιο τρόπο μπορεί να δράσει και στην απογραφή. 
Αν αυτό δεν συμβαίνει, κύριε Υπουργέ, πρέπει να το ξέρουμε. Εάν δεν εφαρμόζεται, πάλι πρέπει να το ξέρουμε, για να δούμε πώς θα διευκολυνθεί η κατάσταση είτε με διοικητικά μέτρα που πρέπει εσείς να λάβετε είτε με νομοθετικά μέτρα που πρέπει να λάβει η Βουλή.
Λέω, λοιπόν, πολύ καθαρά ότι πρέπει να γίνεται γρήγορα έλεγχος, διαφανώς η απογραφή, αλλά να γίνεται απογραφή.
Εγώ κύριε Πρόεδρε, θεωρώ –και κλείνω εδώ- πως πρέπει να είμαστε περήφανοι, διότι και με κοινωνικούς αγώνες, αλλά και με δουλειά στη Βουλή, κατορθώσαμε να μειώσουμε το ποσοστό αναπήρων από το 24%, που ήταν στις αρχές της δεκαετίας του ’80, αν θυμάμαι -όταν ο μέσος όρος στην Ευρωπαϊκή Ένωση είναι 7%- στο 12%. Και το θέμα δεν είναι να το μειώσουμε για να σφαγιάσουμε άτομα, αλλά για να πάμε στους πραγματικά αναπήρους και να παρέχουμε ουσιαστική φροντίδα.
Μία λέξη και για τα οικογενειακά επιδόματα. Κύριε Πρόεδρε, καλό θα είναι να γίνουν κι άλλες συζητήσεις και στις επιτροπές για τα οικογενειακά επιδόματα, γιατί είναι ένα ζήτημα το δημογραφικό και η βοήθεια σε κάθε επιπλέον παιδί κι ένα άλλο ζήτημα τα εισοδηματικά κριτήρια και πού στοχεύουμε.
Νομίζω ότι θα έχουμε καιρό –και πρέπει να έχουμε- γι’ αυτή τη συζήτηση.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε την κ. Χριστοφιλοπούλου.
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Τέρενς Κουίκ.
Κύριε Κουίκ, έχετε έξι λεπτά, με ανοχή, όπως σε όλους τους συναδέλφους.
ΤΕΡΕΝΣ - ΣΠΕΝΣΕΡ –</ChairmanSpeech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Ευχαριστώ, κύριε Πρόεδρε, προκαταβολικά. Θα τη χρειαστώ.
Κυρίες και κύριοι συνάδελφοι, στο Σύνταγμα της Ελλάδας είναι σαφές ότι θεμελιώνεται το κοινωνικό κράτος δικαίου, αλλά και η κοινωνική πολιτική του κράτους που ασκείται μέσω των ειδικότερων νόμων που εκτελούν αυτήν τη συνταγματική επιταγή.
Στο άρθρο 26, παράγραφος 1 διαβάζουμε: «Τα άτομα με αναπηρίες έχουν δικαίωμα να απολαμβάνουν μέτρων που εξασφαλίζουν την αυτονομία, την επαγγελματική ένταξη και τη συμμετοχή τους στην κοινωνική, οικονομική και πολιτική ζωή της χώρας.»
Αναρωτιέμαι: Για ποιο κοινωνικό κράτος, κύριε Υφυπουργέ –διαχρονικά, όχι τώρα- μιλάμε; 
Άρα, αυτό το οποίο πάτε να κάνετε, θα προσκρούσει επάνω στην αντισυνταγματικότητα όλων των διατάξεων, που σας επιβάλλουν, δυστυχώς, κι εσείς αποδέχεστε, ο κάθε Τόμσεν και η μισητή του παρέα.
Οι Ανεξάρτητοι Έλληνες κατ’ αρχάς σας ζητούν να αποφυλακίσετε –επαναλαμβάνω τον όρο «να αποφυλακίσετε- άμεσα τα δεκάδες χιλιάδες ΑΜΕΑ, που είναι σε κατάσταση ομηρίας στις λίστες αναμονής των ΚΕΠΑ. Τα ακούσατε και από τους συναδέλφους. Πενήντα χιλιάδες, σύμφωνα με τα στατιστικά στοιχεία της Ελληνικής Συνομοσπονδίας ΑΜΕΑ, είναι οι ανάπηροι που περιμένουν μέχρι και εννέα μήνες για να περάσουν από τις επιτροπές, οι οποίες είναι προβληματικές. Οι επιτροπές αυτές, για παράδειγμα, δεν έχουν διευθύνσεις σε όλη τη χώρα, υπάρχει έλλειψη συστήματος κατ’ οίκον υγειονομικής εξέτασης -δηλαδή, κάποιος με βαριά αναπηρία θα πρέπει να πάει στην επιτροπή, με το φορείο και ζητούν υποχρεωτική επανεξέταση –για παράδειγμα το λέμε αυτό- κάθε δύο χρόνια ατόμων με μη αναστρέψιμη αναπηρία.
Κι εγώ ερωτώ: Είναι δυνατόν οι παραπληγικοί, οι ακρωτηριασμένοι να περνούν κάθε λίγο και λιγάκι από επιτροπές, λες και θα γίνει το θαύμα;
Κύριε Υφυπουργέ, περιμένω την ημέρα που θα σας δω, πολύ περήφανος σαν Έλληνας, στο Όσλο, να παραλαμβάνετε το νόμπελ Ιατρικής, γιατί προφανώς ως Κυβέρνηση έχετε ανακαλύψει ιατρικές μεθόδους που αποκαθιστούν όλα αυτά που δεν μπόρεσε να τα βγάλει κανένα ιατρικό ερευνητικό εργαστήριο.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Κουίκ…
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Αυτό συμβαίνει με εσάς. Έχετε ανακαλύψει, προφανώς, το φάρμακο για τη θεραπεία των διαβητικών, τους ινσουλινικούς, που τους περνάτε και αυτούς κάθε τόσο από τις επιτροπές, ή έχετε ανακαλύψει τη μέθοδο για να φυτρώνουν πόδια. Για παράδειγμα σας το λέω αυτό.
Χαίρομαι, όμως, ιδιαίτερα που θα αποκτήσει άλλο ένα νόμπελ ιατρικής, αυτήν τη φορά χάρη στη μνημονιακή σας Κυβέρνηση, η Ελλάδα.
Από εδώ και πέρα να μιλήσουμε σ’ ότι αφορά το ΚΕΠΑ για την ανεπαρκή στελέχωση του ειδικού σώματος των ιατρών; Εδώ δεν έχουν ούτε καν τον διερμηνέα της νοηματικής γλώσσας για κάποιον ο οποίος θα πάει κωφάλαλος να συνεννοηθεί μαζί τους. Για παράδειγμα σας το λέω αυτό.
Επίσης, πρέπει να σας πω ότι τα προνοιακά επιδόματα των ατόμων με αναπηρία δεν αποτελούν γι’ εμάς τους Ανεξάρτητους Έλληνες σε καμμία περίπτωση εισόδημα, αλλά είναι ελάχιστη προσπάθεια ισοσκελισμού του επιπλέον κόστους ζωής που η κινητική αναπηρία επιφέρει. Υπ’ όψιν, δε, ότι 300.000 ανάπηροι θα δουν μειώσεις από 14% έως 33% στα καταβαλλόμενα ποσά και εγώ σας ερωτώ: Των ανασφάλιστων με βαριές αναπηρίες γιατί να πάει στα 248 ευρώ από τα 313 ευρώ, επειδή έτσι σας το είπε ο Τόμσεν;
Φαντάζομαι ότι ο Υπουργός σας δεν ήρθε γιατί θα είναι πνιγμένος με τα e-mails που του στέλνουν οι τροϊκανοί για το τι θα πρέπει να κάνει εφ’ όλων των θεμάτων της αρμοδιότητάς του.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εξυπνάδα.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Εξυπνάδα, κύριε. Ναι.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν μπορώ να αντέξω τόσες εξυπνάδες.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Εξυπνάδες. Δεν πειράζει, κύριε.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πείτε κάτι ουσιαστικό.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Αν νομίζετε ότι αυτά που λέω είναι εξυπνάδες, σας παρακαλώ πάρα πολύ ή βγείτε από την Αίθουσα ή παραμείνετε να με ακούσετε. Αλλά δεν εννοώ, κύριε Πρόεδρε, να με προσβάλλει σε προσωπικό επίπεδο ο Υφυπουργός σε καμμία περίπτωση. 
Σεβασμός στους Ανεξάρτητους Έλληνες, σεβασμός στις θέσεις μας.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ναι, αλλά προσβάλλετε..
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Δεν προσβάλω τίποτα. Δεν σας δίνω το δικαίωμα να με διακόπτετε. Τελειώσαμε. Πάμε παρακάτω.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Καλά εσείς πολλά δικαιώματα δεν δίνετε.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Κύριε Πρόεδρε, σας παρακαλώ, ζητώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μπούρα, σας παρακαλώ πάρα πολύ μη διακόπτετε τον ομιλητή.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Όχι, δεν τον διέκοψα.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Και τα εξυπνάδες στο σπίτι σας στο μνημονιακό, όχι στο δικό μας.
Πάμε παρακάτω τώρα.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εντάξει.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Όλα αυτά, κυρία Βούλτεψη…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Γνωριζόμαστε χρόνια. Ηρεμήστε λίγο.
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Βεβαίως, γνωριζόμαστε χρόνια και γι’ αυτό μπορούμε και μιλάμε στα ίσα, όταν κάνατε παρέλαση για να έρθετε στα αντιμνημονιακά κανάλια του «ΚΟΝΤΡΑ».</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι;
ΤΕΡΕΝΣ - ΣΠΕΝΣΕΡ –</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Δεν μιλάω σ’ εσάς, κυρία Βούλτεψη.
Και όλα αυτά την ώρα, λοιπόν,  που το μηνιαίο κόστος, κύριε Υφυπουργέ, ενός συνοδού μόνο για χρήση αναπηρικού αμαξιδίου μπορεί να φτάνει τα 1.000, 1.200 ευρώ και πόσο είναι το εξωιδρυματικό επίδομα σήμερα; Είναι 670 ευρώ. Σας το λέω σαν παράδειγμα και αυτό.
Έχετε, όμως, αναρωτηθεί ότι τριάντα δύο φορείς παιδικής προστασίας που εξυπηρετούν δεκαπέντε χιλιάδες πενήντα ένα παιδιά με αναπηρίες αντιμετωπίζουν άμεσα τον κίνδυνο να μην  μπορέσουν να παρέχουν τώρα τον Σεπτέμβριο ιατρική περίθαλψη και εκπαιδευτικά προγράμματα σε παιδιά με νοητική στέρηση, πολλαπλές αναπηρίες, σοβαρές ασθένειες και κοινωνικά και ψυχολογικά προβλήματα; 
Το ξέρετε ότι στη Ζάκυνθο, την οποία εξυπηρετώ κοινοβουλευτικά, δεν θα υπάρχει φέτος σχολείο γι’ αυτά τα παιδιά με αποτέλεσμα να μετακινηθούν γονείς και να πάνε στην Πάτρα; Ποιος θα τους το πληρώσει αυτό; Ποιο κράτος δικαίου θα τους το πληρώσει; 
Από την άλλη πλευρά έχουμε, βεβαίως και τον κ. Προβόπουλο, τον εκλεκτό σας, ο οποίος κούρεψε όχι μόνο τα αποθεματικά ταμείων και πανεπιστημίων, αλλά και των ιδρυμάτων πρόνοιας. Τι κάνατε γι’ αυτό άραγε; Τίποτα βεβαίως, γιατί έχετε υπογράψει τα μνημόνιά σας και βεβαίως αυτό δεν σας αφορά προσωπικώς.
Σ’ ό,τι αφορά τις προτάσεις μας, κύριε Πρόεδρε, οι Ανεξάρτητοι Έλληνες -γιατί πρέπει να καταθέτουμε και τις προτάσεις μας, τις οποίες δεν άκουσα από τη μνημονιακή συγκυβέρνησή σας- λέμε: Σε περίπτωση καθυστέρησης έκδοσης της γνωμάτευσης για την πιστοποίηση αναπηρίας υπεύθυνος να είναι ο εκάστοτε φορέας. Όλοι οι ανάπηροι να βγαίνουν στο επίδομα για μια πενταετία τουλάχιστον. Δεν μπορείτε να τους ταλαιπωρείτε με το πήγαινε - έλα. 
Άμεση σύγκλιση της Επιστημονικής Επιτροπής για να έχουν διεύρυνση των κατηγοριών και μείωση του ποσοστού στη λήψη πιστοποιητικών από τα ΚΕΠΑ. 
Απαλλαγή από το χαράτσι γι’ όλα τα άτομα με αναπηρία από 67% και πάνω και χωρίς οικονομικά όρια. 
Πρόβλεψη, όπως σας είπα πριν και χρησιμοποίηση διερμηνέων νοηματικής γλώσσας στα ελληνικά στις επιτροπές. 
Κατάργηση των 46,14 ευρώ που είναι το παράβολο για την αξιολόγηση και πιστοποίηση της αναπηρίας σε κάθε στάδιο. Δεν κατάλαβα. Εμπόριο κάνετε; Κάνετε εμπόριο πιστοποιητικών και θέλετε και τα 46 ευρώ; 
Ειδική πρόνοια για την κατ’ οίκον φροντίδα. Και υπ’ όψιν κάτι που δεν το άκουσα από κανέναν στην παραλαβή κάθε δημόσιου έργου να συμμετέχει και ένας εκπρόσωπος της Συνομοσπονδίας των Αναπήρων που θα εξετάζει την προσβασιμότητα του έργου στους ΑΜΕΑ. Ποτέ δεν έχει γίνει αυτό από το ελληνικό κράτος. Ελάτε, λοιπόν, κάντε κάτι τουλάχιστον γι’ αυτούς τους ανθρώπους. 
Και κάντε και κατά παρέκκλιση έκδοση αδειών για ανελκυστήρες σε οικοδομές κατοικήσιμες από ΑΜΕΑ, γιατί έχουμε δει στην τηλεόραση πράγματα και θάματα, να μην επιτρέπει η πολεοδομία έναν εξωτερικό ανελκυστήρα επειδή δεν μπορεί να τοποθετηθεί εσωτερικά.
Και βεβαίως, να υπάρξει on-line διασύνδεση των ΚΕΠΑ με τα δημόσια νοσοκομεία, ειδικές διεκδικήσεις για τυφλούς, όπως για παράδειγμα καμμία απόλυση τυφλού από δημόσιο και ΔΕΚΟ, ένταξη της ειδικότητας του τυφλού τηλεφωνητή στο δημόσιο, απαλλαγή των τυφλών από την ειδική εισφορά υπέρ ΟΑΕΔ 1%, επαναφορά των συντάξεων των τυφλών συνταξιούχων εκεί που ήταν το 2009 κ.λπ..
Κύριε Υφυπουργέ, σας διαβεβαιώ ότι δεν προσπάθησα ούτε εξυπνάδα να σας πουλήσω ούτε πνεύμα. Βέβαια, χαίρομαι ιδιαίτερα που όλα αυτά τα οποία έλεγα ως δημοσιογράφος, εσείς τα χειροκροτούσατε μια παλιά καλή εποχή. Τώρα, όμως, τα πράγματα έχουν αλλάξει. Εξυπνάδες, έτσι όπως το εννοείτε, πουλούσα και στη δημοσιογραφική μου καριέρα, και ήταν τότε που τα χειροκροτούσατε. Σας ευχαριστώ πάρα πολύ για την ανοχή σας από κάποιον που πήγε να σας πουλήσει εξυπνάδα, αλλά να θυμάστε κάτι.
Μάλλον, να το πω λίγο διαφορετικά και κλείνω, κύριε Πρόεδρε. Αρνούμαι να μη μεταφέρω κάτι το οποίο άκουσα προηγουμένως από κάποιον, ο οποίος δυστυχώς έχει τεράστιο αναπηρικό πρόβλημα, ότι στην Ελλάδα μάς κυβερνούν άνθρωποι … 
Μάλλον όχι. Το αφήνω, κύριε Πρόεδρε, γιατί αυτό θεωρώ ότι δεν σας αρμόζει ειλικρινά σε εσάς, αλλά σας παρακαλώ, σκεφτείτε ότι όλοι σκέφτονται λίγο πιο βαθιά και πλατιά για τα ΑΜΕΑ. Πρέπει να το κάνετε. Μην αφήνετε τον κάθε Τόμσεν να μας καταστήσει όλους ανάπηρους. Σας παρακαλώ πολύ!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Το λόγο έχει ο Κοινοβουλευτικός Εκπρόσωπος του Λαϊκού Συνδέσμου της Χρυσής Αυγής κ. Ηλίας Παναγιώταρος.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Πρόεδρε, σχετικά με τον επιχειρούμενο σφαγιασμό των προνοιακών και κοινωνικών επιδομάτων, ανέκαθεν αυτό το μεταπολιτευτικό κράτος αντιμετώπιζε με ελαφρότητα τα ζητήματα κοινωνικής προστασίας των πιο ευπαθών και ευάλωτων τμημάτων του λαού μας. Τα επίπεδα παροχών ήταν πολύ χαμηλά, ο συντονισμός των υπηρεσιών πλημμελής, οι υποδομές ανύπαρκτες. Όλα αυτά δημιούργησαν ένα πλαίσιο κοινωνικής πολιτικής, που θα ντρόπιαζε οποιοδήποτε κράτος θέλει να παρουσιάζεται ως κράτος ευρωπαϊκό, ως κράτος δικαίου. 
Η καταστροφική πολιτική των τελευταίων κυβερνήσεων, πολιτική πιστή σε μνημόνια, ξένες εντολές οδήγησε τη χώρα σε παρατεταμένη και βαθιά ύφεση και πολύ μεγάλα τμήματα αυτού του πληθυσμού στην απόλυτη φτώχεια και δυστυχία. Σήμερα που είναι πολύ περισσότερο από οποιαδήποτε άλλη χρονική στιγμή η ανάγκη στήριξης των πιο ευπαθών τμημάτων του λαού μας (αναπήρων, ανέργων και άλλων κατηγοριών) το κράτος, η μνημονιακή συγκυβέρνηση, αντί να προστρέχει με όλες τις δυνάμεις και να στέκεται αρωγός και να στηρίζει αυτές τις κοινωνικές ομάδες, έρχεται να ξηλώσει κάθε δίχτυ ασφαλείας κοινωνικής προστασίας. Αφήνει πραγματικά στο έλεος του θεού τους συμπολίτες μας, που η στήριξη της πολιτείας είναι πραγματικά ζήτημα επιβίωσης γι’ αυτούς. 
Η σημερινή μνημονιακή συγκυβέρνηση, όπως και οι πρόσφατες προηγούμενες, αντιμετωπίζει τα διάφορα επιδόματα (κοινωνικά και άλλα) ως ένα αχρείαστο βάρος, μια δαπάνη η οποία πρέπει να εξαλειφθεί. Θα πρέπει να μειωθεί τάχιστα και σε πολύ μεγάλο βαθμό, ώστε να μπορέσουμε να τηρήσουμε την πολιτική που επιβάλλει η τρόικα και τα διάφορα καταστροφικά μνημόνια και αν ήταν εφικτό, θα το καταργούσαν και εντελώς. 
Οι μνημονιακές κυβερνήσεις δημιούργησαν ένα πλαίσιο σε σχέση με τα προνοιακά και κοινωνικά επιδόματα, που μειώνει δραστικά τους δικαιούχους και τους εναπομείναντες τους καταταλαιπωρεί, σε σημείο που ούτε εμείς μπορούμε να φανταστούμε, γιατί δεν το βιώνουμε, απλά μας το μεταφέρουν. Η πολιτική αυτή που δεν τηρεί ούτε τα προσχήματα, στηρίχτηκε σε μια έντονη προπαγανδιστική φιλολογία για να νομιμοποιηθεί στα μάτια των πολιτών. Τα διάφορα κρούσματα απάτης εις βάρος φορέων πρόνοιας και ασφαλιστικών ταμείων έγιναν σημαία από την Κυβέρνηση και από τα διάφορα καθεστωτικά Μέσα Μαζικής Ενημέρωσης που στηρίζουν την Κυβέρνηση  και μετέτρεψαν μεθοδικά στα μάτια του κόσμου όλους τους συνταξιούχους σε συνταξιούχους-φαντάσματα και όλους του δικαιούχους επιδομάτων σε ανάπηρους-μαϊμού. 
Οι κυβερνώντες δεν στάθηκαν καθόλου –ενώ θα έπρεπε- στην εγκληματική διαχείριση των αποθεματικών των ασφαλιστικών ταμείων, που όπως αποδείχθηκε τα τελευταία χρόνια κάποιοι υπεύθυνοι-ανεύθυνοι τα τζόγαραν σε τοξικά ομόλογα και εξαφάνισαν μεγάλο μέρος αυτών των αποθεμάτων, το οποίο θα μπορούσε σε αυτές τις δύσκολες στιγμές να βοηθήσει πραγματικά. 
Αντί η πολιτεία να κινηθεί εναντίον όλων αυτών που διαχειρίζονταν τα λεφτά αυτά με πολύ μεγάλη ευκολία και να αναζητήσει τις όποιες ποινικές και αστικές τους ευθύνες και να αναπληρώσει από την οποιαδήποτε προσωπική τους περιουσία, τμήμα αυτών των χαμένων τμημάτων, ήρθε και με το ταμείο μείον πετσοκόβει τα επιδόματα και τα υπόλοιπά οφέλη των ασφαλισμένων. 
Επίσης, βλέπουμε ότι η Κυβέρνηση δεν κάνει τίποτα για να δημιουργήσει μια διαφορετική ροή των πραγμάτων. Δεκάδες, εκατοντάδες ακίνητα του δημοσίου που αποτελούν ιδιοκτησία των ασφαλιστικών ταμείων μένουν ερείπια ή κατειλημμένα από διάφορους. 
Όλα αυτά με ένα καλό νοικοκύρεμα θα μπορούσαν να έχουν αποδώσει δεκάδες, εκατοντάδες εκατομμύρια ευρώ, που τόσο πολύ τα χρειαζόμαστε για να μπορέσουμε να καλύψουμε και τις διάφορες τρύπες αλλά και τα επιδόματα να παραμείνουν και γιατί όχι και να διευρυνθούν τώρα που οι καιροί είναι δύσκολοι σε αξιοπρεπέστατο βαθμό. 
Η Χρυσή Αυγή θεωρεί ότι τα διάφορα προνοιακά και κοινωνικά επιδόματα είναι μια καθημερινή απόδειξη κοινωνικής αλληλεγγύης που οφείλει και πρέπει να προωθεί η πολιτεία ως ένα αναγκαίο όρο για την εξασφάλιση και τη διατήρηση της κοινωνικής ειρήνης. Για εμάς δεν υπάρχει, δεν νοείται κράτος δικαίου χωρίς ένα απλό, σοβαρό και συντονισμένο πλαίσιο πιστοποίησης και χορήγησης κοινωνικών και προνοιακών επιδομάτων, σε ύψος, μάλιστα, που εξασφαλίζουν τουλάχιστον την αξιοπρέπεια των δικαιούχων τους. 
Η σημερινή συγκυρία επιβάλλει την ενίσχυση και την τη διεύρυνση των επιδομάτων αυτών και όχι το τσεκούρωμά τους προς τα κάτω. Κάθε μέρα, όπως προείπαμε, πολύ μεγάλος αριθμός συμπολιτών μας οδηγείται στη φτώχεια και τη δυστυχία και ο πολιτισμός κάθε κράτους κρίνεται από της προτεραιότητες που βάζει στις πολιτικές του. Η στήριξη όλων αυτών των ευπαθών τμημάτων της ελληνικής κοινωνίας θα πρέπει να είναι από τις βασικότερες προτεραιότητες της πολιτείας. Αυτό είναι δείγμα σεβασμού και πολιτισμού. Αντ’ αυτού, βλέπουμε την πολιτεία να καταργεί, να πετσοκόβει τα διάφορα επιδόματα. Κι ενώ το δικό σας Υπουργείο και το Υπουργείο Οικονομικών πετσοκόβει, την ίδια στιγμή κάποια άλλα τμήματα του ελληνικού κράτους, κάποια άλλα Υπουργεία -όπως το Υπουργείο Πολιτισμού- ξοδεύουν εκατομμύρια ευρώ σε αμφιβόλου ποιότητας «πολιτιστικές» εκδηλώσεις και παραστάσεις και σε μη κυβερνητικές οργανώσεις, όπου οι περισσότερες εξ αυτών δεν προσφέρουν τίποτα αντιθέτως λειτουργούν διαλυτικά προς αυτό το κράτος ή συνεπικουρούν την τρόικα και άλλους φορείς. Θα πρέπει να γίνουν πετσοκόμματα, αλλά θα πρέπει να γίνουν αλλού, όχι στα επιδόματα και όχι στις ευπαθείς κοινωνικές ομάδες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα χρειαστώ ένα-δυο λεπτά.
Σαφώς και πρέπει να γίνουν κινήσεις για τη θεσμοθέτηση ενός ορθολογιστικού πίνακα προσδιορισμού ποσοστών αναπηρίας. Ναι, να γίνουν όλοι αυτοί οι έλεγχοι τους οποίους λέτε. Και βγήκαν οι κυβερνήσεις και λένε «Δεν μπορούμε να τους ελέγξουμε». Μιλάμε για την ανικανότητα σε όλο της το μεγαλείο.  Δεν ξέρουμε δηλαδή αν ένας άνθρωπος είναι τυφλός ή αν είναι ανάπηρος στο χέρι ή στο πόδι ή κάπου αλλού; Κι επειδή δεν μπορούν να βρουν ποιοι είναι οι μαϊμού ανάπηροι και όλοι αυτοί που εισέπρατταν παρανόμως διάφορα επιδόματα, συντάξεις και άλλα χρηματικά ποσά, θα πρέπει να πάρουμε τη χατζάρα και να τους πετσοκόψουμε όλους; Όχι, βέβαια. Ο κόσμος ταλαιπωρείται γιατί διάφοροι επιτήδειοι εκμεταλλεύονταν το χάος, την ανυπαρξία του κράτους, την ανοργανωσιά και την πλήρη διάλυση που υπήρχε σε όλο το σύστημα για να μπορούν αυτοί να βάζουν τα διάφορα επιδόματα στις τσέπες τους και αυτοί που πραγματικά τα έχουν ανάγκη να βλέπουν τώρα ότι μαζί με τα «λαμόγια» θερίζονται κι αυτοί. 
Παράλληλα, θα πρέπει να ξεριζωθεί και οποιαδήποτε διαπλοκή κομματικών και πολιτικών συμφερόντων με το διοικητικό μηχανισμό, κάτι το οποίο είναι πολύ δύσκολο, γιατί όλα αυτά έχουν πλεχτεί τριάντα και παραπάνω χρόνια και είναι πάρα πολύ δύσκολο να ξεκοπούν. 
Θα ήθελα να αναφερθώ σε κάτι που δεν έχει ειπωθεί και αφορά τα επιδόματα σε αλλοδαπούς. Δεκάδες χιλιάδες παράνομοι βρήκαν διάφορους τρόπους και εκμεταλλεύθηκαν το προνοιακό σύστημα της Ελλάδος -καλό ή κακό, όποιο και αν είναι αυτό- ώστε να μπορούν αυτοί και οι οικογένειες τους να παίρνουν πάσης φύσεως επιδόματα ή φάρμακα. Όλοι ξέρουμε τις κομπίνες που γίνονταν -και δεν ξέρουμε αν γίνονται και μέχρι τώρα- σε συνεργασία με διοικητικούς, γιατρούς ή και άλλους και τα πηγαίναν στην Αλβανία, στη Βουλγαρία, στη Ρουμανία και αλλού. Εκατομμύρια ευρώ χάνονταν από το ελληνικό κράτος για όλους αυτούς τους επιτήδειους. 
Κύριοι συνάδελφοι, αυτά τα λεφτά ανήκουν στους Έλληνες και πρέπει να εξυπηρετούν την κοινωνική αλληλεγγύη των Ελλήνων. Ούτε 1 ευρώ σε παράνομους αλλοδαπούς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συντομεύετε.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κλείνω, κύριε Πρόεδρε.
Η σοβαρή στήριξη και προστασία των αναπήρων και των ανέργων ειδικά στη σημερινή κατάσταση που βρίσκεται η χώρα μας είναι εκ των ων ουκ άνευ και δεν θα σταθώ ιδιαίτερα. Θα σταθώ, όμως, στην έλλειψη στήριξης της μητρότητας. Είναι ένα άλλο κομμάτι, το οποίο δεν υπήρχε μέχρι τώρα ή ήταν πολύ μικρό και τώρα πετσοκόβεται εντελώς. Δεν μιλάμε για τρίτεκνες και πολύτεκνες οικογένειες, οι οποίες πια έχουν φθάσει στα πρόθυρα ή βρίσκονται ήδη σε διάλυση, εδώ μιλάμε και για οικογένειες με δύο παιδιά. Μόλις σήμερα μας έφεραν κάποια στοιχεία. Δεν ξέρω αν είναι της αρμοδιότητας σας ή κάποιου άλλου Υπουργού, αλλά εγώ θα σας τα δώσω μετά. Μακροχρόνια άνεργος με δύο παιδιά, ενώ πέρυσι πλήρωσε 110 ευρώ φόρο, φέτος με διάφορα μαγικά πρέπει να πληρώσει 4.256 ευρώ. Εάν αυτό είναι κράτος πρόνοιας που σέβεται τους πολίτες του, τότε δεν ξέρω τι άλλο μπορώ να πω! 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστώ πολύ.
Κύριοι συνάδελφοι, εγώ δεν διέκοψα κανέναν, αλλά παρακαλώ να υπάρχει ένα μέτρο στο χρόνο.
Το λόγο έχει ο Κοινοβουλευτικός Εκπρόσωπος της ΔΗΜΑΡ κ. Οδυσσέας Βουδούρης για έξι λεπτά.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Θα είμαι πολύ σύντομος, κύριε Πρόεδρε. 
Κύριε Υπουργέ, αγαπητοί συνάδελφοι, η αγωνία που εκφράζεται από την επερώτηση των συναδέλφων είναι αγωνία όλων μας. Νομίζω ότι όλα τα θέματα τα οποία θέσατε είναι τα πραγματικά θέματα με τα οποία πρέπει να ασχοληθούμε.
Η στάση της Δημοκρατικής Αριστεράς είναι ότι έχουμε κάνει την επιλογή να βοηθήσουμε όσο μπορούμε στην επίλυση αυτών των προβλημάτων εκ των έσω, σε αντίθεση με την επιλογή της Αντιπολίτευσης, που είναι να καταγγείλει τη μη υλοποίηση ή την καθυστέρηση αυτών των στόχων. Και το λέω αυτό χωρίς καμμία αιχμή, διότι θεωρώ ότι και οι δύο στάσεις είναι βάσιμες και αναγκαίες στο πλαίσιο μιας Κοινοβουλευτικής Δημοκρατίας.
Θα ήθελα να αναφερθώ σε αυτά που είπε ο αγαπητός συνάδελφος κ. Παναγιώτης Κουρουμπλής, όταν ανέφερε ότι η δύναμη μιας αλυσίδας είναι η δύναμη του πιο αδύναμου κρίκου. Έχει απόλυτο δίκιο. Το ίδιο ισχύει και για την κοινωνία. Θέλω, όμως, να κάνω ένα βήμα πιο πέρα και να κάνω μια αναφορά στο Δαρβίνο. 
Ξέρετε ότι οι αναφορές του Δαρβίνου για φυσική επιλογή των πιο δυνατών στοιχείων μέσα στη φύση και σε μια κοινωνία έχουν δώσει έδαφος σε ρατσιστικές, εθνικιστικές, ατομιστικές θεωρίες. Ο Δαρβίνος, όμως, στη τελευταία φάση της ζωής του έκανε μια πολύ μεγάλη ανακάλυψη. Αυτή η ανακάλυψη είναι ότι οι πιο δυνατές κοινωνίες είναι οι κοινωνίες που μπορούν και δίνουν θέση στα πιο αδύναμα άτομα τους. Αυτή ήταν μια τρομερή ανακάλυψη του Δαρβίνου, η οποία ισχύει και για τις ανθρώπινες κοινωνίες, αλλά και για άλλες κοινωνίες στο ζωικό βασίλειο και αναπτύχθηκε και από πολλούς άλλους διανοητές, εκ των οποίων ένας από τους σημαντικότερους ήταν ο Κροπότκιν. 
Θεωρώ, λοιπόν, ότι το γεγονός πως έχουμε μια οικονομική κρίση αυτήν τη στιγμή δεν πρέπει να μας οδηγεί στο να λέμε ότι πρέπει να έχουμε μία προνοιακή πολιτική, παρά το γεγονός ότι έχουμε μία κρίση. Πρέπει να λέμε ότι πρέπει να έχουμε μια ισχυρή προνοιακή πολιτική, επειδή έχουμε αυτήν την κρίση.
Θα ήθελα να αναφερθώ τώρα και σε πιο πρακτικά θέματα. Ξέρετε ότι η Δημοκρατική Αριστερά συμμετέχει σε μία Κοινοβουλευτική Πλειοψηφία τριών κομμάτων που στηρίζουν την Κυβέρνηση του κ. Σαμαρά. Αυτή η υποστήριξη γίνεται βάσει μίας προγραμματικής συμφωνίας και είναι σημαντικό, κύριε Υπουργέ, να την αναφέρουμε. Να αναφέρουμε, δηλαδή, ποια είναι σε αυτήν την προγραμματική συμφωνία τα θέματα που αφορούν τη σημερινή συζήτηση. 
Η προγραμματική συμφωνία λοιπόν, λέει ορισμένα συγκεκριμένα πράγματα, μεταξύ των οποίων: επέκταση του επιδόματος ανεργίας για έναν ακόμα χρόνο, επέκταση του επιδόματος ανεργίας και σε μη μισθωτούς, αυτοαπασχολούμενους κ.λπ. που έχασαν τη δουλειά τους εφόσον βέβαια πληρούν εισοδηματικά κριτήρια, σταδιακή αύξηση του αφορολόγητου ορίου στους ευρωπαϊκούς μέσους όρους στο πλαίσιο του εθνικού φορολογικού συστήματος με κριτήρια κοινωνικής δικαιοσύνης. Επίσης, η προγραμματική συμφωνία λέει για τους ανέργους, ιδιαίτερα τους νέους, αξιοποίηση ειδικών προγραμμάτων κοινωνικής εργασίας και ειδικά για τα άτομα με αναπηρία ενίσχυση επιδομάτων από κοινωνικούς, κοινοτικούς πόρους και ενοποίηση και εξορθολογισμό επιδομάτων με ουσιαστικό έλεγχο.
Τι ζητάμε, κύριε  Υπουργέ, από την Κυβέρνηση; Ζητάμε κατ’ αρχάς, όπως έχει βάλει  στην πολιτική ατζέντα αυτήν τη στιγμή τις περικοπές –και αυτό είναι ένα μεγάλο, ατυχές γεγονός, ότι ξεκινά αυτή η Κυβέρνηση τη θητεία της με το θέμα των περικοπών των 11,6 δισεκατομμυρίων- να βάλει εξίσου ψηλά το θέμα της υλοποίησης αυτών των στόχων που είναι η προγραμματική συμφωνία που μας δεσμεύει για τη στήριξη της Κυβέρνησης του κ. Σαμαρά.
Ειδικότερα, για  το θέμα των προνοιακών επιδομάτων νομίζω ότι πρέπει να διαχωρίσουμε δύο πράγματα. Το πρώτο είναι ο εξορθολογισμός. Αυτό πρέπει να το διαχωρίσουμε γιατί αυτό δεν επιδέχεται βάθος χρόνου. Παραδείγματος χάριν, να καταλάβουμε επιτέλους ότι ένα άτομο με αναπηρία που είναι τυφλός ή έχει χάσει ένα μέλος δεν χρειάζεται επαλήθευση και να υποστεί συνεχώς τους ίδιους ελέγχους εφ’ όρου ζωής. Αυτά είναι απλά πράγματα. Ειπώθηκαν και άλλα παραδείγματα από τους συναδέλφους. Είναι θέματα εξορθολογισμού χωρίς κόστος και πρέπει να γίνουν άμεσα.
Το δεύτερο στοιχείο αφορά το θέμα της χρηματοδότησης. Εδώ βέβαια τα πράγματα είναι πολύ πιο δύσκολα διότι υπάρχει η γνωστή οικονομική στενότητα. Πρέπει εδώ να το συνδυάσουμε με αυτό που προτείνουμε εμείς, ως Δημοκρατική Αριστερά, αυτό που ονομάζουμε ισοδύναμα, δηλαδή να αντλήσουμε πόρους από την παραοικονομία, τη φοροδιαφυγή κ.λπ. 
Θα μου επιτρέψετε να επανέλθω σε αυτό το οποίο είπα στην επίκαιρη ερώτηση, που είχα κάνει και προηγουμένως και μου απαντήσατε, αναφερόμενος και στο μνημόνιο. Διότι το μνημόνιο για το οποίο εμείς ζητάμε την επαναδιαπραγμάτευση έχει και ορισμένα θετικά στοιχεία και αυτά τα θετικά στοιχεία πρέπει να τα αξιοποιήσουμε. 
Θα επαναλάβω, λοιπόν, κύριε  Υπουργέ, τη φράση που περιέχεται στο μνημόνιο και θεωρώ ότι είναι πολύ σημαντικό να το αξιοποιήσουμε ως εργαλείο απέναντι στους εταίρους μας. Το μνημόνιο λέει ότι εκτός από τις περικοπές που πρέπει να κάνουμε, θα πρέπει να θεσπιστούν συγκεκριμένα μέτρα για την προστασία του πυρήνα του δικτύου κοινωνικής προστασίας μας και των πιο ευάλωτων τμημάτων του πληθυσμού. Νομίζω ότι είναι ένα πράγμα το οποίο πρέπει να έχουμε υπ’ όψιν μας και περιμένουμε από την Κυβέρνηση να προχωρήσει προς αυτήν την κατεύθυνση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Βουλευτής Β΄ Αθήνας, κ. Σπυρίδων Χαλβατζής, εκ μέρους του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε  Πρόεδρε, έγιναν μερικές ανακαλύψεις σήμερα σαν να κουβεντιάζουμε ένα θέμα για πρώτη φορά. Η εφαρμοζόμενη οικονομική πολιτική από τη συγκυβέρνηση της Νέας Δημοκρατίας, του ΠΑΣΟΚ και της ΔΗΜΑΡ και σε ό,τι αφορά τους ανάπηρους δεν οφείλεται σε ανεπάρκειες ή σε στρεβλώσεις όπως αναφέρεται ανάμεσα σε άλλα στην επερώτηση του ΣΥΡΙΖΑ. Αυτή η πολιτική των συνεχών περικοπών και στα αναπηρικά επιδόματα, αυτή η ανάλγητη, ταξική πολιτική, αποτελεί την κύρια κατεύθυνση της Ευρωπαϊκής Ένωσης. Είναι οι κεντρικές επιλογές του ΟΟΣΑ, επιλογές που στηρίζονται σε αριθμητικά λογιστικά στοιχεία και όχι στην αντιμετώπιση ανθρώπων και μάλιστα ανθρώπων ανάπηρων, ανήμπορων.
Ο Υπουργός είπε να κάτσουμε να κουβεντιάσουμε όλοι μαζί για τα προβλήματα των αναπήρων. Οι διάλογοι αυτοί, κύριε  Υπουργέ, είναι προσχηματικοί. Όλοι σας ακολουθείτε την πολιτική της Ευρωπαϊκής Ένωσης, τις κατευθύνσεις του ΟΟΣΑ. Δεν παρεκκλίνετε από αυτές τις ράγες.
Το Κομμουνιστικό Κόμμα Ελλάδας είναι ριζικά αντίθετο με αυτή την αντιλαϊκή πολιτική. Συνεπώς να συζητήσουμε τι; Τι θα περικοπεί; Αυτό είναι το πρώτο. 
Δεύτερον, τα επιδόματα προς τους ανάπηρους ήταν και είναι ανεπαρκή από όλες τις κυβερνήσεις. Όμως, γνωρίζετε πολύ καλά, κύριε Υπουργέ, ότι μόνο το 20% των βαριά αναπήρων παίρνουν επίδομα και η πολιτική της συγκυβέρνησης –που είναι πολιτική της Ευρωπαϊκής Ένωσης και των μονοπωλίων- τσακίζει συνολικά τα εισοδήματα των εργαζομένων και προετοιμάζετε νέες περικοπές στα αναπηρικά επιδόματα. 
Μα, κύριε Υπουργέ, μιλήσατε για εργασία των αναπήρων. Έχουμε ενάμισι εκατομμύριο ανέργους και δεν μπορούν να βρουν δουλειά. Άμε να βρουν οι ανάπηροι; Με δικά σας στοιχεία, το 94,5% των αναπήρων δεν έχει δουλειά. Πού θα βρουν δουλειά αυτοί οι άνθρωποι; Όμως και οι μέσου επιπέδου ανάπηροι μπορούν να βρουν δουλειά; Δεν μπορούν. 
Η πολιτική που ακολουθείτε είναι βάρβαρη. Μέχρι σήμερα υπάρχει μια αλληλεγγύη στην Ελλάδα. Η οικογένεια στήριζε και συνεχίζει ακόμα σε ένα βαθμό να στηρίζει. Τώρα όμως που τσακίζετε το εισόδημα όλων των εργαζομένων, ελαχιστοποιείται η δυνατότητα της οικογένειας να στηρίξει το ανάπηρο μέλος της. Τελικά, τι θα γίνει όλος αυτός ο κόσμος; Και επειδή μίλησα για βάρβαρη, ταξική πολιτική, θα αναφέρω μερικά παραδείγματα για να το αποδείξω. 
Πρώτον, στους νεφροπαθείς χρωστάτε έξοδα μεταφοράς από το Νοέμβριο του 2011. Νεφροπαθείς από την Αλεξανδρούπολη πάνε στη Θεσσαλονίκη να κάνουν αιμοκάθαρση.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Υπάρχουν και άλλες σκοπιμότητες εκεί.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Δεν ξέρω αν υπάρχουν σκοπιμότητες. Να ψάξετε να τις βρείτε και να πάρετε μέτρα, αν υπάρχουν σκοπιμότητες.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Σωστό!</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Και να τιμωρήσετε, αν υπάρχει ένας παράνομος. Να είμαστε καθαροί! 
Σε όλους τους άλλους χρωστάτε από το Γενάρη του 2012. Με στοιχεία του ΕΟΠΥΥ, είναι 130 εκατομμύρια ευρώ αυτά που χρωστάτε. 
Το δεύτερο παράδειγμα αφορά τα ειδικά σχολεία. Τα περισσότερα λειτουργούν με αναπληρωτές. Οι διορισμοί μειώθηκαν κατά 50% και είπε η κ. Χριστοφιλοπούλου από το ΠΑΣΟΚ «διορίσαμε και κάναμε και ράναμε». Κάποια ειδικά σχολεία έβαλαν τροφεία. Το «Σικιαρίδειο» κάλεσε τους γονείς και τους είπε «καταθέστε το επίδομα που παίρνετε, αλλιώς θα κλείσουμε» και έχει διακόσια ανήμπορα παιδιά. Το ίδρυμα «Η ΘΕΟΤΟΚΟΣ» έβαλε τροφεία 250 ευρώ το μήνα. Έχει περισσότερα από τετρακόσια ανάπηρα παιδιά. 
Όλα δείχνουν ότι θα διωχθούν παιδιά γιατί δεν έχουν οι γονείς τους να πληρώσουν και ένα παιδί, κύριε Υπουργέ, με νοητική στέρηση δεν μπορεί να το αφήσει ο γονιός μόνο του στο σπίτι και αν αυτό το παιδί δεν πάει σχολείο, η κατάστασή του θα χειροτερέψει. 
Τρίτον, τα τελευταία χρόνια πέφτει το προσδόκιμο ζωής στην Ελλάδα. Υπάρχουν πάρα πολλές αυτοκτονίες. Θα ήταν πολύ χρήσιμο όχι για εντυπωσιασμούς αλλά για κοινωνικούς λόγους να βρείτε τα ποσοστά αυτοκτονιών στο χώρο των αναπήρων και των συγγενών τους. 
Ο Υπουργός ανέφερε τη λέξη «ορθολογισμός» για να καταλήξει σε ανάπηρους-μη ανάπηρους –αυτό που χυδαία λέγεται «ανάπηροι-μαϊμού»- και να μιλήσει για διαπλοκή. Θα έλεγα ότι θα πρέπει να κοιταχθείτε –ΠΑΣΟΚ και Νέα Δημοκρατία- στον καθρέφτη. Τους παράνομους ανάπηρους εσείς για πελατειακούς λόγους τους φτιάξατε. 
Μπορείτε να τους βρείτε. Μπορείτε να βρείτε αυτούς που τους νομιμοποίησαν και να τους τιμωρήσετε. Όμως, στο όνομα αυτών των μη αναπήρων επιδιώκετε να τσακίσετε τους πραγματικούς ανάπηρους και να οδηγήσετε με αυτήν την ταξική πολιτική και άλλους ανάπηρους στον Καιάδα. 
Το Κομμουνιστικό Κόμμα Ελλάδας θεωρεί ότι είναι ανάγκη ζωής να ενισχυθούν, να στηριχθούν οι προνοιακές δομές και όχι να ακολουθείται αυτή η πολιτική που συνεχώς υπονομεύει και απαξιώνει αυτές τις δομές. Κάθε υποχρέωση του κράτους προς τους αναπήρους θα πρέπει να ικανοποιηθεί. 
Επειδή όλα τα βάζουμε στο λογαριασμό -και την ανθρώπινη ζωή τη βάζετε πάντα με λογιστικά στοιχεία- ο κρατικός προϋπολογισμός θεωρούμε ότι πρέπει να καλύπτει όλες αυτές τις ανάγκες των αναπήρων και των χρονίως πασχόντων. Ναι, πρέπει να επανέλθει η φορολογία του μεγάλου κεφαλαίου στο 45%. Ναι, το κράτος πρέπει να καλύψει τα αποθεματικά των ασφαλιστικών ταμείων, αυτά που χάθηκαν και από το τελευταίο κούρεμα. Γνωρίζουμε όλοι πολύ καλά ότι χάθηκαν πάνω από 8,7 δισεκατομμύρια ευρώ από όλες τις διαδικασίες που ακολουθήθηκαν τελευταία.
Εμείς πάντως καλούμε και τους ανάπηρους μαζί με τους άλλους εργαζομένους να συνεχίσουν τον αγώνα τους, να παλέψουν, να ενισχύσουν την ταξική κατεύθυνση στο συνδικαλιστικό κίνημα και να διεκδικήσουν αυτά που τους ανήκουν. Στους ανάπηρους όπως και σε όλους τους εργαζόμενους ανήκει η ίδια η ζωή και πρέπει να την κατακτήσουν. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Χαλβατζή. 
Κύριοι συνάδελφοι, θα ήθελα να σεβαστούμε το χρόνο. Έχει περάσει πολύ η ώρα. 
Ο κ. Στρατούλης έχει το λόγο για πέντε λεπτά. 
Κύριε Στρατούλη, αυστηρά πέντε λεπτά, σας παρακαλώ.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Βεβαίως, ευχαριστώ, κύριε Πρόεδρε. 
Πρώτη παρατήρηση. Δεν είναι μόνο ότι δεν ακούσαμε συγκεκριμένες απαντήσεις με συγκεκριμένα στοιχεία από τον κύριο Υπουργό, αλλά αντί να ακούσουμε τον Υπουργό μιας υπεύθυνης κυβέρνησης της χώρας, στην κυριολεξία η αίσθηση που μας δημιουργήθηκε ήταν ότι ακούγαμε ένα σεναριογράφο, σενάριο ένα, σενάριο δυο, πέντε, δέκα κ.λπ.. Όλα αυτά τα σενάρια εξαρτώνται από το τι θα εγκρίνει η τρόικα. 
Αυτό επιβεβαιώνει για άλλη μια φορά την εκτίμηση που ΣΥΡΙΖΑ-Ενωτικού Κοινωνικού Μετώπου ότι αυτή η Κυβέρνηση είναι υποταγμένη πλήρως στις απαιτήσεις και τα συμφέροντα των τοκογλύφων πιστωτών της χώρας -της τρόικας- και δεν εξυπηρετεί τις πραγματικές κοινωνικές και λαϊκές ανάγκες. 
Η δεύτερη παρατήρησή μου είναι ότι από την απάντηση που πήραμε –όσο πήραμε απάντηση- επιβεβαιώθηκε, έστω σεναριολογώντας από τον κύριο Υπουργό, ότι η τρικομματική Κυβέρνηση, της Νέας Δημοκρατίας, του ΠΑΣΟΚ και της ΔΗΜΑΡ είναι αποφασισμένη να εφαρμόσει απαρέγκλιτα τις προβλέψεις του δεύτερου μνημονίου, αλλά και τις δεσμεύσεις και τις συμφωνίες αυτού του διαστήματος με την τρόικα για κατεδάφιση, για σφαγιασμό των κοινωνικών προνοιακών επιδομάτων, των πολυτεκνικών επιδομάτων, των εποχικών επιδομάτων ανεργίας και των συντάξεων των χαμηλοσυνταξιούχων. 
Από το πακέτο αυτό των βάρβαρων και κατεδαφιστικών μέτρων θίγονται τετρακόσιες χιλιάδες πολυτεκνικές και τριτεκνικές οικογένειες. Θίγονται τριακόσιες χιλιάδες πολίτες με αναπηρία, γιατί βλέπουν να μειώνονται βάρβαρα τα κοινωνικά και προνοιακά τους επιδόματα. 
Θίγονται περίπου ογδόντα χιλιάδες συνταξιούχοι, κάτω των εξήντα πέντε χρονών, χαμηλοσυνταξιούχοι στους οποίους κόβεται το ΕΚΑΣ. Θίγονται περίπου εβδομήντα χιλιάδες ανασφάλιστοι ηλικιωμένοι συνταξιούχοι, των οποίων θα μειωθούν οι συντάξεις 10% έως 20%, όπως επίσης και εκατόν εξήντα χιλιάδες εργαζόμενοι εποχικών επαγγελμάτων που χάνουν το εποχικό επίδομα ανεργίας. Ακόμα θίγονται δέκα χιλιάδες νεφροπαθείς που υπόκεινται σε πολύ σοβαρές δαπάνες για να μετακινηθούν για αιμοκάθαρση και που στην ουσία με όσα σεναριολογούνται, φαίνεται ότι θα πληρώνουν και από την τσέπη τους για να κάνουν την αιμοκάθαρση για να μη χάσουν τη ζωή τους.
Το τρίτο, το οποίο ήθελα να πω είναι το εξής: Είπατε ότι δεν θέλουμε εμείς την καταγραφή των αναπήρων, δηλαδή ότι σας φάνηκε από την ερώτηση ότι δεν θέλουμε. Κάνετε λάθος. Εμείς και είπαμε ότι θέλουμε, περιγράψαμε το πώς ακριβώς πρέπει να γίνει μια αντικειμενική και αξιόπιστη διαδικασία καταγραφής και είπαμε ότι δεν σας επιτρέπουμε, καθ’ όσον μας αφορά, να χρησιμοποιείτε ρατσιστικούς όρους όπως «ανάπηροι μαϊμού» αξιοποιώντας κάποια ακραία φαινόμενα εκφυλισμού και πελατειακών σχέσεων, ακραία και ιδιαίτερα μειοψηφικά….</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα οποία ήταν πλειοψηφικά!</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: …κάνοντας ένα δημόσιο διάλογο κι εσείς και τα κόμματα που συμμετέχετε στην Κυβέρνησή σας και τα φιλικά σας Μέσα Μαζικής Ενημέρωσης, ένα δημόσιο διάλογο για την αναπηρία και τα κοινωνικά επιδόματα, ο οποίος είναι χαμηλού επιπέδου, κουτσομπολίστικος διάλογος και που κυρίως γίνεται με κύριο σκοπό και μόνο για να περικόψετε τα επιδόματα τα κοινωνικά και τα προνοιακά όλων των αναπήρων.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δείτε τα Πρακτικά, κύριε συνάδελφε.</Speech>  
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Θα απαντήσετε, κύριε Υπουργέ. 
Ό,τι λέω, θέλω να γραφτεί στα Πρακτικά. Γι’ αυτό το λέω.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όλα υπάρχουν εκεί μέσα. Μην παίζετε επικοινωνιακά παιχνίδια τώρα.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Είναι απαράδεκτο. Είναι ντροπή. Αν θέλατε να πολεμήσετε αυτά τα κυκλώματα, είχατε τρόπους: Είναι με σωστό κέντρο πιστοποίησης αναπηρίας, είναι με σωστό κανονισμό εκτίμησης αναπηρίας, είναι με την εφαρμογή των νόμων, όπου αυτοί παραβιάζονται από την Κυβέρνησή σας, είναι με καταλογισμό ευθυνών όσων τις έχουν για τόσο ακραία φαινόμενα διαφθοράς και είναι και η αυστηρή τιμωρία, αυτών που βγάζουν τέτοιες αποφάσεις για τέτοιες ανύπαρκτες αναπηρίες, που ποτέ μέχρι σήμερα δεν την είδαμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το τέταρτο που θέλω να πω, κύριε Πρόεδρε, είναι ότι επιβεβαιώθηκε για άλλη μια φορά από όσα είπε ο κύριος Υπουργός ότι δεν είναι μέτρα εξορθολογισμού αυτά τα οποία παίρνετε αλλά είναι μέτρα σφαγιασμού των συντάξεων, να εξοικονομήσετε δαπάνες και πόρους για να πάνε κατευθείαν στις τσέπες των πιστωτών τοκογλύφων της χώρας και στις τσέπες των τραπεζιτών και των πλούσιων στρωμάτων. Και το κάνετε μάλιστα την ίδια στιγμή που κάνουν πάρτι σε βάρος των δημοσίων συμφερόντων και των εσόδων της χώρας οι φοροφυγάδες, οι εφοπλιστές, οι μεγαλοέμποροι, οι μεγαλοβιομήχανοι, τα οικονομικά συμφέροντα, η μαύρη οικονομία και η μαύρη εργασία. 
Το πέμπτο και το προτελευταίο που ήθελα να πω είναι ότι είναι σαφέστατο για άλλη μια φορά ότι είμαστε κατηγορηματικά αντίθετοι με το σφαγιασμό των κοινωνικών και προνοιακών επιδομάτων, όχι μόνο γιατί με αυτόν τον τρόπο οδηγείτε όχι μόνο σε κοινωνική γενοκτονία αλλά σε κοινωνική ευθανασία τα άτομα με αναπηρία, πολυτεκνικές οικογένειες και όλες τις άλλες ευπαθείς ομάδες, αλλά γιατί ζημιώνετε σε τελική ανάλυση και το ίδιο το δημόσιο συμφέρον. Γιατί οι άνθρωποι αυτοί θα αναγκαστούν να πάνε σε ιδρύματα, θα αναγκαστούν να πάνε σε νοσοκομεία και θα στοιχίσει αυτό πολύ περισσότερο στα ασφαλιστικά ταμεία και στα δημόσια ταμεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το τελευταίο που ήθελα να πω είναι ότι βεβαίως διαφωνούμε και με τον περιορισμό των πολυτεκνικών και των τριτεκνικών επιδομάτων, ίσα-ίσα έχουμε κάνει πρόταση νόμου να εξομοιωθούν οι τρίτεκνοι με τους πολύτεκνους και να ανακτήσουν τα χαμένα τους δικαιώματα οι πολύτεκνοι και οι τρίτεκνοι. 
Είπαν και διάφορα άλλα οι συνάδελφοι μου, που αφορούν τις προτάσεις του ΣΥΡΙΖΑ- Ενωτικού Κοινωνικού Μετώπου, για ένα ισχυρό κράτος πρόνοιας, για ένα ισχυρό κράτος κοινωνικής προστασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Στρατούλη.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω με αυτό σε δευτερόλεπτα, κύριε Πρόεδρε.
Ο πολιτισμός μιας χώρας είπαν και άλλοι συνάδελφοί μου και η επάρκεια και η κοινωνική ευαισθησία μιας κυβέρνησης κρίνεται πρώτα απ’ όλα από το επίπεδο προστασίας που παρέχουν στα παιδιά, στους ηλικιωμένους και στους πολίτες με αναπηρία στην προστασία που παρέχουν από τον κίνδυνο της εξαθλίωσης.
Σε όλα αυτά η σημερινή Κυβέρνηση παίρνει κατά τη γνώμη μας ένα μεγάλο μηδενικό, αποδεικνύεται κοινωνικά όχι ευαίσθητη αλλά αναίσθητη, επικίνδυνη για την επιβίωση του λαού και της χώρας μας. Πρέπει να φύγει και αυτή και οι πολιτικές της το γρηγορότερο δυνατό, μαζί με την τρόικα και τα μνημόνιά τους. Και θα φύγει σίγουρα με τους αγώνες του λαού αλλά και των ατόμων με αναπηρία που δεν κάθονται με τα χέρια σταυρωμένα, δεν λένε στην Κυβέρνηση και στην τρόικα: « Σφάξτε μας αγάδες να αγιάσουμε», δεν ζητιανεύουν φιλανθρωπία, αλλά κατεβαίνουν και αυτοί στο δρόμο με πανελλαδική κινητοποίηση στις 27 Σεπτεμβρίου στην Αθήνα. Και η φωνή τους θα ακουστεί δυνατά ότι δεν θα αποδεχθούν τον κοινωνικό καιάδα για τον οποίο τους προορίζει η Κυβέρνηση και η τρόικα, ότι θέλουν να ζήσουν αξιοπρεπώς. Και αν η φωνή τους πολλαπλασιαστεί, εάν ενωθεί με τις φωνές και άλλων τμημάτων του λαϊκού κινήματος, μπορούν να ανατρέψουν αυτό το βάρβαρο πακέτο των μέτρων, μπορούν να ανατρέψουν αυτές τις πολιτικές, μπορούν να ανοίξουν ένα άλλο δρόμο ελπιδοφόρο για τη χώρα μας και το λαό μας.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Στρατούλη.
Το λόγο έχει ο κ. Χρήστος Καραγιαννίδης, Βουλευτής Δράμας, για τρία λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Κύριε Υπουργέ, με το φτωχό μου μυαλό, γιατί στα μαθηματικά δεν ήμουν ποτέ καλός, ψάχνετε να βρείτε λεφτά, όπως λέτε, για να μπορέσετε να χρηματοδοτήσετε τα άτομα με αναπηρία ή, τέλος πάντων, η προσπάθειά σας για να βρείτε λεφτά είναι για να μην κόψετε τα επιδόματα.
Θα σας πω ένα πράγμα που για μένα δείχνει και τον πολιτικό σας προσανατολισμό. Προ ημερών, το ελληνικό κράτος αγόρασε ομόλογο 3,1 δισεκατομμυρίων από την Ευρωπαϊκή Κεντρική Τράπεζα, η οποία το είχε αγοράσει στο 70%. Ουσιαστικά, δηλαδή, δωρίσατε 900 εκατομμύρια στην Ευρωπαϊκή Κεντρική Τράπεζα. Αυτό δείχνει τι προσανατολισμούς έχετε, στους τραπεζίτες ή στους ανθρώπους.
(Χειροκροτήματα από την πτέρυγα του ΣΥΡΙΖΑ-ΕΚΜ)
Έθεσα έξι ζητήματα, στα περισσότερα των οποίων μου απαντήσατε με ευχολόγια και σενάρια. Θέλω, όμως, απάντηση τώρα: Τι θα γίνει με τους εξήντα χιλιάδες ανθρώπους που είναι εγκλωβισμένοι, εάν δικαιωθούν, που έξι με εννέα μήνες είναι απλήρωτοι; Θα τους δώσετε αυτά τα λεφτά; Εάν δικαιωθούν αυτοί οι άνθρωποι, θα τους δώσετε αυτομάτως εννέα μηνών και οκτώ μηνών επιδόματα και συντάξεις;
Δεύτερον, θα σταματήσετε αυτόν τον παραλογισμό για τους κωφούς; Θέλω την απάντηση τώρα, όχι «θα δούμε», σενάρια και υποθέσεις. Και για να σας δείξω με ένα παράδειγμα ποια κοινωνία έχετε δημιουργήσει, θα σας πω το εξής. Υπάρχει μία κυρία η οποία ζει στη Φλώρινα και είναι ινσουλινοεξαρτώμενη διαβητική, η οποία δεν παρακολουθείται συστηματικά, γιατί στη Φλώρινα δεν υπάρχει οργανωμένο διαβητολογικό κέντρο. Πριν τέσσερα χρόνια, η συγκεκριμένη κυρία έπαθε έμφραγμα του μυοκαρδίου. Παράλληλα, είχε επιπλοκές από διαβητική αμφιβληστροειδοπάθεια και υπόκειται σε θεραπεία με λέιζερ.
Η σύνταξη της αναπηρίας διακόπηκε στις αρχές του 2012 και κλήθηκε για επανεξέταση από το ΚΕΠΑ Καστοριάς, αφού η Φλώρινα δεν διαθέτει ΚΕΠΑ. Κατέθεσε όλα τα απαραίτητα ιατρικά έγγραφα για το διαβήτη, την καρδιοπάθεια και τη διαβητική αμφιβληστροειδοπάθεια. Εξετάστηκε τελικά τον Απρίλιο του 2012 και παραπέμφθηκε για εξέταση από ψυχίατρο λόγω ψυχιατρικών της προβλημάτων.
Από τον Απρίλιο έως και σήμερα αναμένει την εξέτασή της από την επιτροπή σχετική με ψυχιατρικές παθήσεις, γιατί δεν έχουν συμπληρωθεί οι δεκαπέντε αιτήσεις. Αυτή η κυρία, λοιπόν, ζει από τις αρχές του 2012 χωρίς σύνταξη.
Εάν εσείς αυτήν την κοινωνία τη θεωρείτε ευρωπαϊκή, εγώ σας λέω ότι είναι αφρικανική, τριτοκοσμική, εμπόλεμη.
Εμείς, λοιπόν, αυτήν την κοινωνία θα τη σταματήσουμε και θα τη σταματήσουμε σύντομα, γιατί θεωρούμε ότι οι άνθρωποι με αναπηρίες είναι ίσοι με εμάς και έχουν τα ίδια δικαιώματα και τις ίδιες υποχρεώσεις.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε συνάδελφε.
Ο συνάδελφος κ. Ανδρέας Ξανθός έχει το λόγο, για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, αναφερθήκατε στη δύσκολη οικονομική συγκυρία και στην αδυναμία να ανταποκριθούμε σαν χώρα στις απαιτήσεις ενός σύγχρονου κοινωνικού κράτους, ειδικά σε μία περίοδο οικονομικής κρίσης που αυξάνει τις ανάγκες.
Όσο και εάν σας ενοχλεί να το ακούτε, δυστυχώς η νεοφιλελεύθερη ιδεοληψία και οι μνημονιακές επιλογές σας, έχουν εξανεμίσει κάθε ίχνος κοινωνικής ευαισθησίας, έχουν εξοβελίσει τις κοινωνικές ανάγκες από την πολιτική ατζέντα και έχουν αναγορεύσει την ανακεφαλαιοποίηση των τραπεζών και την ικανοποίηση των χρηματαγορών σε μείζονα πολιτική και εθνική προτεραιότητα.
Αν την ώρα που η κοινωνία πασχίζει να επιβιώσει, το μοναδικό μέλημα της Κυβέρνησης είναι να εξευμενίσει την τρόικα, θυσιάζοντας τη δημόσια περίθαλψη και το κοινωνικό κράτος, αυτό στην καλύτερη περίπτωση συνιστά εγκληματική άγνοια κινδύνου για τις επωαζόμενες κοινωνικές εκρήξεις και συγκρούσεις, ενώ στη χειρότερη εκδοχή αποτελεί συνειδητή επιλογή κοινωνικής καταστροφής, για να ευνοηθεί η εσωτερική υποτίμηση και η ανταγωνιστικότητα της οικονομίας. Είναι η κυνική νεοφιλελεύθερη λογική που λέει ότι οι αγορές είναι πάνω από τους ανθρώπους, η οικονομία πάνω από την κοινωνία. Τι και εάν η διεθνής εμπειρία λέει ότι δεν συσχετίζεται η κοινωνική προστασία με απώλεια ανταγωνιστικότητας, ότι δεν μπορεί να υπάρξει δημοσιονομική εξυγίανση και βιώσιμη προοπτική για τη χώρα σε κλίμα κοινωνικής κατάρρευσης, γενικευμένης ανασφάλειας και αβεβαιότητας, ότι οι κοινωνικές δαπάνες σε περίοδο οικονομικής και κοινωνικής κρίσης, όπως η σημερινή, δεν είναι ένα δημοσιονομικό βαρίδι, που πρέπει να το ξεφορτωθούμε, αλλά είναι μία σημαντική επένδυση στην κοινωνική συνοχή και στην ποιότητα της δημοκρατίας!
Ο ΣΥΡΙΖΑ θεωρεί ότι το κοινωνικό κράτος, ειδικά τώρα, οφείλουμε να το ενισχύσουμε, να το αναδιοργανώσουμε σε νέες βάσεις ισότητας, δικαιοσύνης και αλληλεγγύης, να το καταστήσουμε ικανό μέσα από τη δίκαιη φορολόγηση του πλούτου, να προσφέρει καθολική κοινωνική φροντίδα, ανεξάρτητα από την εργασιακή ή την ασφαλιστική θέση του κάθε πολίτη.
Μιλήσατε για ένα από τα ακριβότερα κοινωνικά κράτη στην Ευρώπη. Τα στοιχεία, όμως, της EUROSTAT αποδεικνύουν ότι ειδικά οι δαπάνες αναπηρίας ήταν πολύ χαμηλότερες στη χώρα μας από το μέσο όρο της Ευρωζώνης και, επίσης, οι δαπάνες αναπηρίας ανά κάτοικο ήταν και αυτές από τις πολύ χαμηλότερες από το μέσο όρο της Ευρωζώνης.
Προφανώς, δεν μονοπωλούμε την κοινωνική ευαισθησία, αλλά έχουμε την υποχρέωση να επισημαίνουμε ότι όσοι συναινούν στα μέτρα κοινωνικής καταστροφής, δεν δικαιούνται να δηλώνουν ότι συμμερίζονται την αγωνία και συμπάσχουν με την κοινωνία που δοκιμάζεται σκληρά και ιδιαίτερα με τα πιο αδύναμα και ευάλωτα μέλη της, όπως τα άτομα με αναπηρία.
Το στοίχημα –πιστεύουμε- για το κράτος και για όλους μας, για όλη την κοινωνία, είναι να μη μείνει αυτήν την περίοδο κανένας άνθρωπος μόνος του στην κρίση, να μη χάσει κανένας πολίτης σ’ αυτήν τη χώρα το δικαίωμα σε μια ζωή με αξιοπρέπεια.
Αυτό, όμως, το στοίχημα δεν κερδίζεται χωρίς αγώνα, χωρίς συλλογικότητα, χωρίς κοινωνική αλληλεγγύη,
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Το λόγο έχει ο κ. Μιχάλης Κριτσωτάκης, Βουλευτής Ηρακλείου, για τρία λεπτά.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κύριε Υπουργέ, έχουμε την ανεργία που καλπάζει, καθώς είναι στο 23,1% η καταγεγραμμένη. Έχουμε αυτήν τη στιγμή, το πρώτο εξάμηνο του 2012, φτάσει στο 43,9% με τον αριθμό συμβάσεων πλήρους απασχόλησης που μετατρέπονται σε συμβάσεις μερικής και εκ περιτροπής απασχόλησης και «μαύρης» εργασίας. 
Έχουμε, λοιπόν, τη διαμόρφωση μιας απαράδεκτης κατάστασης και μέσα σ’ αυτήν την κατάσταση πηγαίνετε και καταργείτε τα εποχικά επιδόματα ανεργίας που αφορούν τους εποχικά εργαζόμενους.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν έχει σχέση αυτό που λέτε με τα προνοιακά επιδόματα.</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Δεν έχει σχέση; Πώς δεν έχει σχέση;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έχει σχέση με την ανεργία, όχι με την πρόνοια. Ας κάνουμε μία ξεχωριστή συζήτηση.</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Εγώ, λοιπόν, σας λέω ότι όλα αυτά σωρεύονται και το ένα μαζί με το άλλο δημιουργούν αυτό το απαράδεκτο παζλ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ηρεμία, κύριε Υπουργέ. Όλα θα τα απαντήσετε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τέλος πάντων, εγώ θέλω να πω το εξής: το επίδομα αυτό αφορά κλάδους επαγγελμάτων που μαστίζονται από την ανεργία σήμερα και από την ανασφάλιστη εργασία.
Προχθές μου απαντούσατε –εγώ λέω ανεπαρκώς και όχι με δική σας προσωπική ευθύνη- σε μία επίκαιρη ερώτηση για τη «μαύρη» εργασία. Παραδεχθήκαμε, λοιπόν, εδώ ότι υπάρχει μεγάλος αριθμός στη «μαύρη» εργασία δίπλα στην ανεργία και ότι δεν εισπράττονται τα πρόστιμα στις επιχειρήσεις. Εγώ σας είπα 10%. Σας έχω υποβάλει και ερώτηση για να μου απαντήσετε και να σας διευκολύνω να βρείτε και αυτά αφού δεν είχατε στοιχεία.
Εν πάση περιπτώσει, μετά από όλα αυτά, θα σας πω ότι από τα δεκαπέντε στα είκοσι χρόνια πηγαίνει η συνταξιοδότηση για τους ξενοδοχοϋπαλλήλους. Καταλαβαίνετε τι κάνει σε περιοχές όπως είναι η Κρήτη, τα Δωδεκάνησα, τα Ιόνια και άλλες τουριστικές περιοχές. Καταλαβαίνετε ότι το ειδικό βάρος σ’ αυτές τις κοινωνίες είναι άλλο και τεράστιο, ότι με τα εκατό ένσημα το χρόνο χρειάζονται εξήντα χρόνια δουλειάς. Καταλαβαίνετε, επίσης, ότι με το ν.3986∕2011 προβλέπεται η δραστική περικοπή της επιδότησης της ανεργίας των εποχικά εργαζομένων, καθώς όποιος έχει στα τέσσερα προηγούμενα χρόνια υπερβεί τις τετρακόσιες πενήντα μέρες επιδότησης, θα διακόπτεται η καταβολή του επιδόματος της ανεργίας. Ποιο θα είναι το αποτέλεσμα; 
Το αποτέλεσμα –και προσέξτε το αυτό, κύριε Υπουργέ- θα είναι ότι από τον Ιανουάριο οι εποχικά άνεργοι του κλάδου θα περιέλθουν σε ακόμα πιο δεινή θέση, θα δουν περαιτέρω μείωση των επιδομάτων τους. Πρόκειται για ένα μέτρο που θα εξαθλιώσει τους εργαζόμενους σε έναν κατ’ εξοχήν επισφαλή κλάδο στην ελληνική κοινωνία και στην εργασία στη χώρα μας και σε συνδυασμό με την επικείμενη αύξηση των απαιτούμενων ενσήμων για την κατώτατη σύνταξη, χιλιάδες εργαζόμενοι θα χάσουν τα δικαίωμα σύνταξης.
Ειδικά μέσα στους εποχικά εργαζόμενους, οι ξενοδοχοϋπάλληλοι δεν θα κατορθώνουν να συμπληρώσουν τα ένσημα. Το αποτέλεσμα ξέρετε ποιο θα είναι; Θα ζητούν οι ίδιοι να μην πάρουν ένσημα γιατί θα λένε: «Τι να τα κάνω; Όταν δεν έχω ιατροφαρμακευτική περίθαλψη και όταν δεν έχω ελπίδα να πάρω τη σύνταξη, δεν τα ζητώ. Τι να τα κάνω;». Αυτό, όμως, θα χτυπήσει, εκτός από τους ίδιους και τα ασφαλιστικά ταμεία. 
Επιπλέον, κύριε Υπουργέ, καταλαβαίνετε τι θα γίνει και ποιες τσέπες θα επωφεληθούν, δηλαδή κάποιων μεγάλων εργοδοτών γιατί υπάρχουν και μικροί, αλλά κυρίως των μεγάλων.
Ο δρόμος, λοιπόν, για την παραγωγική, την τουριστική, και την κοινωνική ανάπτυξη –και λέω ιδιαίτερα την τουριστική, διότι ξέρετε ότι το μεγάλο κομμάτι και από εκεί που περιμένουμε, υποτίθεται, να έλθει η ανάκαμψη είναι ο τουρισμός- δεν θα περάσει γενικώς αλλά θα περάσει μέσα από την ακύρωση του μνημονίου, την ακύρωση αυτών των πολιτικών.
Πέστε μου με ποιον τρόπο αυτοί οι εργαζόμενοι θα μπορέσουν να βοηθήσουν. Πέστε μου για ποιον τουρισμό μιλάμε, για ποια ποιότητα μιλάμε. 
Πέστε μου τι θα γίνει, επίσης και στις τουριστικές περιοχές. Εδώ θέλουμε μία συγκεκριμένη απάντηση. Θα ήθελα να ξέρετε ότι οι εργαζόμενοι, κυρίως οι ξενοδοχοϋπάλληλοι –όχι, όμως, μόνο αυτοί- περιμένουν να δουν, διότι δεν ξέρουν τι θα γίνει με αυτό. Η πράξη του Υπουργικού Συμβουλίου με αριθμό 6 θα ισχύσει, δεν έχει ακόμα ισχύσει. Όταν ισχύσει, θα έχουμε χειροτέρευση. Περιμένουν, λοιπόν, αυτοί οι άνθρωποι να δουν τι θα τους πείτε. 
Πέρα από τα άτομα με ειδικές ανάγκες κ.λπ., δημιουργείται μία νέα κατηγορία που θα είναι –υποτίθεται- εργαζόμενοι, αλλά θα είναι στη «μαύρη» εργασία, θα είναι στην αδήλωτη εργασία και θα είναι χωρίς καμμία ελπίδα για να μπορέσουν να έχουν μία προοπτική και αυτοί στην κοινωνία. Μιλάμε για όλους τους εποχικά εργαζόμενους, κυρίως αυτούς που είναι στον τουρισμό και επισιτισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ξαναλέω ότι οι περιοχές που θα πληγούν ιδιαίτερα είναι οι τουριστικές περιοχές που δεν είναι λίγες σε μία τουριστική χώρα, όπως είναι η Ελλάδα. 
Εν πάση περιπτώσει, αύριο στη ΔΕΘ και στη διαδήλωση νομίζω ότι θα υπάρχει μία απάντηση από την κοινωνία και μεθαύριο, στις 27 Σεπτεμβρίου, νομίζω ότι θα δείτε την αντίδραση. 
Μέσα στο πλαίσιο της πολιτικής σας –που εσείς δεν θέλετε να την αλλάξετε- δείτε τι μπορείτε να κάνετε, διότι δημιουργείτε νέες καταστάσεις κατά πολύ χειρότερες από αυτές που είχαμε ήδη τα δυόμισι προηγούμενα χρόνια. 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Βασίλειος Κυριακάκης, Βουλευτής Νομού Φθιώτιδας, έχει το λόγο. Υπεροπλία γιατρών βλέπω ότι έχει σήμερα ο ΣΥΡΙΖΑ.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κατ’ αρχάς, δεν άκουσα τίποτα για τους παραπληγικούς. Μάλλον οι παραπληγικοί δεν άκουσαν κάτι από εσάς σήμερα. Θα ήθελα στη δευτερολογία σας –αν μπορείτε- να δώσετε συγκεκριμένες απαντήσεις. 
Θα μπω στον πειρασμό, πάντως, αρχικά να σχολιάσω δυο-τρία σημεία από αυτά που είπατε στην πρωτολογία σας. 
Εσείς ο ίδιος δηλώσατε ότι είμαστε εδώ όχι για να τσακίσουμε επιδόματα ή ανθρώπους, αλλά για να δούμε τι θα περισώσουμε. Άρα, έμμεσα ομολογείτε ότι θα κόψετε κάποια πράγματα και μάλιστα ότι θα προσπαθήσετε να περισώσετε αυτά που άλλοι αποφασίζουν, ενδεχομένως. 
Επίσης, μιλήσατε για πολιτική υπερεκμετάλλευση. Νομίζω ότι αυτό αφορά εσάς, το Υπουργείο, την Κυβέρνηση με αυτό που έκανε με τους αναπήρους-μαϊμού. 
Τέλος, είπατε ότι ανήκετε στην κατηγορία αυτών που παίρνουν την ευθύνη να δουν το ζήτημα της αξιοπιστίας της χώρας προς τις αγορές. Αλήθεια, κύριε Υπουργέ, αναρωτιέμαι για ποια αξιοπιστία θα μιλάμε προς τους λαούς του κόσμου, όταν θα έχουμε σφαγιάσει κοινωνικά επιδόματα αναπηρίας.
Ας περάσουμε τώρα, κύριε Υπουργέ, στις μεθοδεύσεις που χρησιμοποιήθηκαν. Εδώ θα μιλήσω και με αριθμούς, γιατί τυχαίνει να ήμουν καλός στα μαθηματικά. 
Κατ’ αρχάς, το πρώτο ήταν η δημιουργία των ΚΕΠΑ. Πραγματικά, εμείς –το είπαν και οι συνάδελφοι- δεν διαφωνήσαμε ποτέ με την απογραφή. Τα ΚΕΠΑ, όμως, έγιναν για να απογράψουν, για να βάλουν σε σειρά, να δώσουν επιδόματα; Εδώ οι ανάπηροι ένα χρόνο τώρα είναι φυλακισμένοι, όπως είπαν, όμηροι των ΚΕΠΑ. Στο μεταξύ, όμως, τα στοιχεία έχουν αξιοποιηθεί, για να σχεδιαστούν οι περικοπές. 
Η δεύτερη μεθόδευση είναι με την ανασύνταξη των βαθμών αναπηρίας. Γιατί έγινε; Για να μειωθούν τα ποσοστά, να κοπούν επιδόματα. 
Μεθοδεύτηκε από το Υπουργείο και τα μέσα ενημέρωσης μία εκστρατεία, όπως είπαμε, αποκάλυψης αναπήρων. Πόσοι είναι αυτοί; Θέλω να το επαναλάβω για τα Πρακτικά. Είναι 0,62%, όσον αφορά αυτούς του ΙΚΑ, επτάμισι χιλιάδες δηλαδή, αν υποθέσουμε ότι όλοι αυτοί που δεν απογράφηκαν είναι όντως παράνομοι, στους ένα εκατομμύριο διακόσιους. Αυτοί είναι οι πολλοί, 0,62%! 
Επίσης, ένας άλλος μύθος που καλλιεργούσατε είναι ότι τα επιδόματα τα παίρνουν πολλοί, ότι είναι πολλοί επιδοματούχοι αναπηρίας στην Ελλάδα. Πόσοι είναι; Είναι διακόσιες χιλιάδες αυτοί που παίρνουν επίδομα από τους πεντακόσιες χιλιάδες αναπήρους, δηλαδή το 2% του πληθυσμού παίρνει επίδομα. Αυτό είναι το πολύ. 
Και τέλος, λέτε ότι οι δαπάνες είναι στα ύψη. Θα καταθέσω στα Πρακτικά τα στοιχεία από τη EUROSTAT. Για να μη σας κουράζω, το 2009 το ΑΕΠ της Ελλάδας ήταν 1,3%, ενώ ο μέσος όρος της Ευρώπης είναι 2,2%. Το 2009 οι δαπάνες αναπηρίας ανά κάτοικο στην Ελλάδα ήταν 213 ευρώ, ενώ στην Ευρώπη ήταν 500 ευρώ ανά κάτοικο. Αυτά είναι τα στοιχεία της EUROSTAT. Αν τα αμφισβητείτε, πείτε μας πού είδατε τις υψηλές δαπάνες. 
Και θα κλείσω, κύριε Πρόεδρε, με τους παραπληγικούς. 
Επειδή ο κύριος Υπουργός είπε ότι μιλάμε μόνο για αριθμητικά δεδομένα κλπ, θα ήθελα να σας πω ότι εδώ υπάρχουν μη αριθμητικά δεδομένα που επιδέχονται εξορθολογισμό χωρίς περικοπές, τα οποία και θα σας αναφέρω για να τα σημειώσετε και να απαντήσετε. Διότι εμείς δεν ταυτίζουμε τον εξορθολογισμό με τις περικοπές. Εσείς το κάνετε αυτό και η Κυβέρνησή σας. 
Αυτοί οι άνθρωποι, λοιπόν, είναι αναγκασμένοι να αντιμετωπίζουν την έλλειψη δικτύου ολοκληρωμένων δομών αποκατάστασης, την υποβάθμιση του Εθνικού Κέντρου Αποκατάστασης μέσω και της διοικητικής του συγχώνευσης με το ΚΑΤ πρόσφατα, όπως και τη συμμετοχή στη δαπάνη αγοράς αναλώσιμων θεραπευτικών μέσων τεχνητών μελών θεραπευτικής αγωγής, ακόμα και αυτοί με βαριά κινητική αναπηρία, όπως και το να εξαιρούνται οι παραπληγικοί συνταξιούχοι από το πρόγραμμα κατ’ οίκον φροντίδας. 
Ακούστε, κύριοι συνάδελφοι! Στις 11-4-2012 με υπουργική απόφαση καλούνται να καταβάλλουν ειδική εισφορά αλληλεγγύης και ειδικό τέλος ακινήτων, από την οποία εξαιρέθηκαν μόνο οι βαριά ανάπηροι. Όμως, ακόμα και γι’ αυτούς τίθενται προϋποθέσεις και κριτήρια, όπως αυτό των τετραγωνικών μέτρων, κριτήρια τα οποία κρίνονται απαγορευτικά για τη χρήση αυτής της ρύθμισης από τους παραπληγικούς. 
Αυτές τις εισφορές καλούνται να τις πληρώσουν και οι μητέρες και οι σύζυγοι αυτών των ατόμων ηλικίας κάτω των εξήντα ετών, οι οποίες έχουν δεχθεί και άλλου είδους περικοπές στους μισθούς και στις συντάξεις τους. Στην ίδια μοίρα βρίσκονται και οι εργαζόμενοι με αναπηρία ακόμα και όσων εργάζονται με συμβάσεις ορισμένου χρόνου στις δημοτικές επιχειρήσεις μέσω προγραμμάτων ΟΑΕΔ. Ούτε αυτοί εξαιρέθηκαν.
Και τέλος, καλούνται να αντιμετωπίσουν και την πάγια ανεπάρκεια υποδομών για καθολική προσβασιμότητα και απρόσκοπτη μετακίνηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνοντας, κύριε Υπουργέ, θα ήθελα να σας πω ότι τα ΑΜΕΑ, όπως είπε και ο συνάδελφος κ. Κουρουμπλής, δεν χρειάζονται τη συμπόνια και τα δάκρυα ευαισθησίας κανενός από εδώ μέσα. Αυτό που χρειάζονται είναι μια πολιτική πράξη και στην πράξη θα κριθεί αν υπάρχει κοινωνική αναλγησία ή ευαισθησία. 
Σας ευχαριστούμε.
(Χειροκροτήματα από την πτέρυγα του ΣΥΡΙΖΑ - ΕΚΜ)
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Κυριακάκη.
Το λόγο έχει για τρία λεπτά ο κ. Κωνσταντίνος Μπάρκας από την Πρέβεζα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Υπουργέ, σπεύσατε να επικαλεστείτε το παράδειγμα που σας έδωσα με το ΙΚΑ για τις πενήντα οκτώ υποθέσεις που έχουν πάει στον εισαγγελέα.
Εγώ, λοιπόν, θα αναστήσω τους δυόμισι χιλιάδες, οι οποίοι αποδεδειγμένα έχουν πεθάνει, από τις επτάμισι χιλιάδες υποθέσεων που εκκρεμούν. 
Πάμε, λοιπόν, στις επτάμισι χιλιάδες υποθέσεις. Από τις επτάμισι χιλιάδες υποθέσεις, όπως σας είπε και ο συνάδελφος, εγώ θα σας κάνω τη χάρη να ανεβάσω λίγο το ποσοστό, το οποίο είναι 0,77% επί του συνόλου. Δηλαδή, το ποσοστό είναι έτσι μ’ αυτούς που έχουν πεθάνει. Όμως, εγώ θα τους αναστήσω. Είναι, λοιπόν, 0,77%.
Μου απαντήσατε γι’ αυτό, αλλά δεν μου απαντήσατε από πού προκύπτουν τα 2.500.000.000 ευρώ που χάνει το δημόσιο από επιδόματα και συντάξεις «μαϊμού». Σ’ αυτό δεν μου απαντήσατε. 
Επίσης, επικαλεστήκατε έρευνες της EUROSTAT κ.λπ.. Νομίζω ότι τις διαβάζετε ανάποδα και ενδεχομένως και να επικαλείστε και έρευνες από το μόνιμο άνθρωπο που σας κάνει τις έρευνες, από τον οποίο παίρνετε και στοιχεία, τον κ. Προβόπουλο, ο οποίος θέλει να περικόψει τα πάντα. 
Αναφέρθηκε κάτι για σπάταλο κράτος λόγω των κοινωνικών επιδομάτων. Μάλιστα! Τι ακριβώς λέτε, όμως, για το πελατειακό κράτος που είχατε δημιουργήσει τόσα χρόνια; Επίσης, τι ακριβώς λέτε γι’ αυτήν τη σύνδεση τοπικών πολιτευτών, γιατρών κ.λπ.;  
Κύριε Υπουργέ, η πολιτική που ασκείτε είναι καθαρά ταξική, διότι τη στιγμή που υπάρχουν πεντακόσιες χιλιάδες νεο-άστεγοι, εσείς κόβετε τα επιδόματα ενοικίου. Τη στιγμή που μόνο φέτος έφυγαν τριακόσιες χιλιάδες νέοι επιστήμονες από την Ελλάδα, εσείς κόβετε τις επιδοτήσεις για τους νέους επιστήμονες. Τη στιγμή που δίνετε φοροαπαλλαγές για το ελληνικό κεφάλαιο, πετσοκόβετε τα επιδόματα αναπηρίας. 
Επειδή είπατε ότι είναι άσχετο το θέμα όσον αφορά τους ανέργους, εγώ θα σας πω ότι αυτό το εκπληκτικό ποσό των 365 ευρώ που δίνετε ως επίδομα ανεργίας είναι και αυτό ένα επίδομα. Αυτό σημαίνει ότι σύμφωνα με την έκθεση της ΙΝΕ-ΓΣΕΕ που παρουσιάστηκε χθες, την τελευταία χρονιά περισσότεροι από χίλιοι νέοι έμειναν χωρίς δουλειά και όσον αφορά αυτούς που είναι μέχρι είκοσι πέντε χρονών, το ποσοστό ανεργίας εκτινάσσεται στο 44% έως 55%. 
Δηλαδή, το 55% των νέων μέχρι είκοσι πέντε παίρνουν το φοβερό επίδομα των 365 ευρώ. 
Ενώ λειτουργείτε έτσι για τους νέους, για τους ανέργους, για τους συνταξιούχους, κύριε Υπουργέ, την ίδια στιγμή χαρίζετε σε πραγματικά φαλιρισμένους τραπεζίτες, σε τράπεζες, δισεκατομμύρια, χαρίζετε στον Μπόμπολα τα ορυχεία χρυσού, χαρίζετε γαλακτοβιομηχανίες όπως η «ΔΩΔΩΝΗ», οι οποίες στηρίζουν τον πρωτογενή τομέα. Έχετε χαρίσει κοντά στα 100 εκατομμύρια ευρώ στο Μέγαρο Λαμπράκη. Τον τελευταίο μήνα έχετε ανακηρύξει τον κ. Λάτση εθνικό ευεργέτη και του χαρίσατε πλωτό μουσείο.
Για να τελειώνουμε, εμείς σας λέμε τα εξής: Επειδή εσείς αυτούς τους θεωρείτε εθνικούς ευεργέτες, εμείς λέμε να τους βάλετε σε αυτό το πλωτό μουσείο που χαρίσατε στον κ. Λάτση -όλους αυτούς τους παραπάνω που ανέφερα- και να τους περιηγήσετε σε όλους τους ανθρώπους, στους νέους, στους ανέργους, στους αστέγους, σε όλους αυτούς -ενδεχομένως αν υπάρχει χώρος μπορείτε να μπείτε κι εσείς μέσα- για να δει πραγματικά ο κόσμος και ο λαός ποιοι είναι οι εθνικοί του ευεργέτες.
Ευχαριστώ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Το λόγο έχει τώρα ο τελευταίος των γιατρών ο κ. Νικόλαος Μιχαλάκης.
 Στα πλαίσια της ίσης αντιμετώπισης έχετε τρία λεπτά κι εσείς, κύριε Μιχαλάκη.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Ευχαριστώ πολύ, κύριε Πρόεδρε. 
Η Κυβέρνηση συνεχίζει να εμπαίζει τους δικαιούχους, συγκεκριμένα των πολυτεκνικών και τριτεκνικών επιδομάτων. Δεν είναι τίποτα άλλο πέρα από τις δηλώσεις πίστης στην τρόικα και την επερχόμενη νεοφιλελεύθερη οικονομική και κοινωνική καταστροφή. Ο κόσμος το έχει τούμπανο και η Κυβέρνηση κρυφό καμάρι ότι θα εξαρτηθεί η χορήγηση των επιδομάτων αυτών από εισοδηματικά κριτήρια, που στην εποχή του οδοστρωτήρα μισθών και συντάξεων και συνεχούς αφαίμαξης με χαράτσια και φορολογικά μέτρα, είναι κριτήρια εικονικής πραγματικότητας.
Παραβιάζετε το Σύνταγμα, καθώς αυτό δεν εξαρτά την προστασία των πολυτέκνων από εισοδηματικά κριτήρια και αυθαίρετα πλαφόν. Τινάζετε με ελαφρά τη καρδία τα τελευταία θεμέλια των οικογενειακών προϋπολογισμών. Ωθείτε σε περαιτέρω όξυνση τις δημογραφικές δυσαναλογίες της χώρας. Οδηγείτε σε πολλαπλή αφαίμαξη τις οικονομικά ασθενέστερες οικογένειες. Μετατρέπετε το επίδομα τέκνων από κίνητρο και αναγνώριση κόπων και θυσιών, σε ένα πενιχρό δείγμα φιλανθρωπίας, ωσάν να πρόκειται για ελεημοσύνη.
Κύριε Υπουργέ, όσες οικογένειες απέκτησαν τρία, τέσσερα και πέντε παιδιά ή και παραπάνω, έμπρακτη στήριξη από την πολιτεία θέλουν. Αλλά φαίνεται ότι η τρικομματική κυβέρνηση αναλγησίας επιζητά νέους Αβραάμ να θυσιάζουν τα παιδιά τους στο βωμό του μνημονίου και των νεοφιλελεύθερων επιταγών της τρόικα.
Δεν θα τους βρείτε, γιατί σύσσωμος ο λαός θα αντιδράσει στη νέα αυτή επιδρομή στο εισόδημα, την υπόσταση και την αξιοπρέπειά του.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε συνάδελφε.
Ο κύριος Υπουργός έχει το λόγο.
Ορίστε, κύριε Υπουργέ, έχετε το λόγο για επτά λεπτά. Θα υπάρξει ανοχή.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ό,τι μπορέσω να απαντήσω σε αυτά τα επτά λεπτά.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας δίνουμε και παραπάνω.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Καλοσύνη σας.
Κύριοι συνάδελφοι, πραγματικά σας άκουσα με προσοχή. Κάποιοι από εσάς μου προσάπτετε πράγματα που δεν είπα. Κύριε Στρατούλη, ευλαβικά προσπάθησα να αποφύγω την χρήση του όρου «ανάπηροι μαϊμού». Κι εγώ πιστεύω ότι εκχυδαΐζει και ισοπεδώνει το ζήτημα των αναπήρων. Πραγματικά θα πρέπει όλοι μας να αποφεύγουμε τον όρο «ανάπηροι μαϊμού». 
Εγώ αν θυμάστε και μπορείτε να ανατρέξετε στα Πρακτικά, έκανα λόγο για μη πραγματικούς δικαιούχους αναπήρους, για ανθρώπους που εξαπάτησαν το σύστημα, αλλά ποτέ δεν μίλησα για «αναπήρους μαϊμού». Γνωρίζω ότι κι αυτοί απεχθάνονται τη χρήση του όρου αυτού, που, πραγματικά, δημιουργεί ισοπεδωτικές μεταχειρίσεις κι αυτό σε κάθε περίπτωση πρέπει να αποφεύγεται.
Σε άλλες περιπτώσεις ισχυρίζεστε πράγματα που δεν κάνατε. Ο κ. Κουρουμπλής, δεν είναι εδώ, αλλά εσείς οι συνάδελφοί του μπορείτε να του πείτε, να τον παρακαλέσετε αν θέλετε την άλλη φορά που θα έρθει στο Υπουργείο, να περάσει από το γραφείο μου και να μου καταθέσει τις προτάσεις του. Γιατί μπορεί να πήγε στη Γενική Γραμματεία Πρόνοιας, μπορεί να πήγε στον Υπουργό -αναρμόδιος για την πρόνοια, ο Υφυπουργός είναι αρμόδιος- μπορεί να πήγε σε κάποια υπηρεσία, σε μένα όμως δεν ήρθε. Πείτε του το σας παρακαλώ. Είναι ευπρόσδεκτος και η πόρτα ανοιχτή.
Σε άλλες περιπτώσεις δεν ακούσατε πράγματα που είπα. Ανέλυσα όσο μπορούσα τις βασικές αρχές αναμόρφωσης του ΚΕΠΑ. 
Θεωρούμε ότι η προσπάθεια για τον εξορθολογισμό του συστήματος περνάει μέσα από τη βελτίωση της λειτουργίας του ΚΕΠΑ. Αυτή είναι και η θέση μεταξύ άλλων της Εθνικής Συνομοσπονδίας Ατόμων με Ειδικές Ανάγκες, την οποία είδαμε, ακούσαμε και συνεργαστήκαμε μαζί της. Έχουν πραγματικά σημαντικές προτάσεις να κάνουν. Δεν θα προχωρήσουμε εάν δεν τις λάβουμε υπόψη.
Συνοψίζω τα βασικά σημεία όσον αφορά την προσπάθεια να λειτουργήσει καλύτερα το ΚΕΠΑ.
Πρώτον, εντατικοποίηση των ελέγχων. Η προσπάθεια είναι στο επόμενο δίμηνο να γίνει το 50% των εκκρεμών ελέγχων. Έτσι το 50% του συστήματος θα αποσυμφορηθεί, θα τρέξει γρηγορότερα το σύστημα. Οι όροι «φυλάκιση», «φυλακισμένοι», «εγκλωβισμένοι» είναι όροι της ΕΣΑΜΕΑ, τους χρησιμοποιήσατε όλοι. Κάπως έτσι είναι. Νομίζω ότι μόνο έτσι θα πάνε τα πράγματα καλύτερα. Πολλοί περισσότεροι έλεγχοι, περισσότερες εξεταζόμενες περιπτώσεις, περιστατικά ανά έλεγχο.
Δεύτερον, διεκπεραίωση ιατρικού προελέγχου, έλεγχος πιστοποιητικών από διοικητικούς υπαλλήλους του ΙΚΑ προκειμένου να εξοικονομηθεί χρόνος ώστε οι γιατροί να απορροφηθούνε με το κομμάτι της ιατρικής εξέτασης. Εκεί υπάρχουν κάποια ζητήματα αμοιβών και είναι υπό διευθέτηση. 
Τρίτον, συμμετοχή περισσότερων ιατρών, εκτός ΙΚΑ και ΕΟΠΥΥ. Αναγκαστικά αυτό το θέμα θα περάσει μέσα από τις δομές του Υπουργείου Υγείας. Είμαστε όμως σε συνεννόηση με την πολιτική του ηγεσία. 
Τέταρτον, αλλαγές στο σύστημα ως προς τη σύσταση επιτροπών και τις συνεδριάσεις τους. Σχεδιάζουμε να οργανώσουμε συνεδριάσεις επιτροπών με γιατρούς από όμορους νομούς. Για παράδειγμα, οι γιατροί των Τρικάλων να κάνουν εξετάσεις στην Καρδίτσα, οι γιατροί της Καρδίτσας στη Λάρισα, οι γιατροί της Λάρισας στα Τρίκαλα. Εξασφαλίζεται η εγγύηση της διαφάνειας του αδιάβλητου της συνεδρίασης των επιτροπών, αν συμμετέχουν γιατροί από άλλη περιοχή. Με αυτόν τον τρόπο, επίσης, θα εξοικονομηθεί και χρόνος και χρήμα. 
Γνωρίζω περιστατικό, όπου οι γιατροί έφευγαν αεροπορικώς από τη Θεσσαλονίκη για Αθήνα για να ξαναπάρουν αεροπλάνο και να κάνουν εξετάσεις στην Αλεξανδρούπολη, στον Έβρο. Είναι σε θέση να γνωρίζουν φαντάζομαι τώρα ότι με την Εγνατία Οδό μπορούν σε δυόμισι ώρες, άντε τρεις ώρες, να είναι από τη Θεσσαλονίκη στον Έβρο για να διεκπεραιώσουν με μικρότερο κόστος μετακίνησης τις εξετάσεις.</Speech> 
<Speech><Parlmember>ΜΙΧΑΗΛ ΚΡΙΤΣΙΩΤΑΚΗΣ</Parlmember>: Για τις ακριτικές περιοχές και τα νησιά;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα νησιά είναι άλλη υπόθεση, θα το δούμε ξεχωριστά. Τα νησιά είναι πάντα ξεχωριστή υπόθεση. Όλα τα ζητήματα που έχουν να κάνουν με νησιωτικές περιοχές, χρήζουν διαφορετικής αντιμετώπισης.
Θα μου επιτρέψετε να κάνω μία παρέμβαση σε σχέση με αυτό που άκουσα από τον Κοινοβουλευτικό Εκπρόσωπο του ΚΚΕ κ. Χαλβατζή, αλλά αναπτύχθηκε κι από εσάς, για τα θέματα της αντιμετώπισης των νεφροπαθών.
Όσον αφορά την πληρωμή των μετακινήσεων, υπάρχει όντως ζήτημα, αλλά υπάρχει και άλλου είδους ζήτημα. Μέχρι τώρα, με το προηγούμενο νομικό καθεστώς είχε καθιερωθεί πλαφόν στα έξοδα για τη μετακίνηση των νεφροπαθών για αιμοκάθαρση σε ειδικές μονάδες. Αν δεν κάνω λάθος ήταν 300 ευρώ για το λεκανοπέδιο της Αττικής, ήταν 400 ευρώ ή 500 ευρώ για τη Θεσσαλονίκη και τα περίχωρα και νομίζω ήταν 600 ευρώ για την επαρχία. Αυτή είναι η τάξη μεγέθους. 
Πριν από ένα ή δύο χρόνια –δεν θυμάμαι πότε ακριβώς- άλλαξε αυτό το νομικό καθεστώς και απελευθερώθηκε το πλαφόν για την επαρχία. Αίφνης βλέπουμε περιπτώσεις όπου κάποιος νεφροπαθής μετακινείται, προσκομίζει τις αποδείξεις από αυτόν που τον μετακινεί, δηλαδή από τον ταξιτζή και έχουμε να κάνουμε ξαφνικά με ποσά της τάξεως των 2,5 χιλιάδων ευρώ και 3 χιλιάδων ευρώ τα οποία πληρώνονται κανονικά. Αυτό μπορεί να ερευνηθεί. Οφείλουμε να το ψάξουμε.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Είναι πολύ απλό το θέμα αν τους αφήσουμε να μετακινηθούν με τα αυτοκίνητα τους…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Το εξετάζουμε και αυτό ή εξετάζουμε την επαναφορά του πλαφόν στο προηγούμενο καθεστώς. Αυτό είναι εξοικονόμηση. Δεν είναι εδώ ο κ. Χαλβατζής να τα ακούσει. Δεν χρειάζεται να μετακινηθεί κάποιος από την Αλεξανδρούπολη στη Θεσσαλονίκη. Γνωρίζω ότι στη δική μου περιοχή, την Καβάλα, υπάρχουν τουλάχιστον τρεις μονάδες αιμοκάθαρσης που είναι στη μισή απόσταση.
Όταν όμως πάμε με το χιλιομετρικό κριτήριο, καταλαβαίνετε ότι περισσότερα χιλιόμετρα σημαίνει και περισσότερα «έχω λαμβάνειν» και αυτά είναι φαινόμενα τα οποία όπως και να το κάνουμε, αν θέλουμε να διορθώσουμε το σύστημα, οφείλουμε να τα λάβουμε υπ’ όψιν.
Σ’ ό,τι αφορά την καταβολή προνοιακών-κοινωνικών επιδομάτων, όπως ξέρετε η αρμοδιότητα χορήγησης των επιδομάτων ανατέθηκε στους δήμους και η καταβολή τους γίνεται από τους κεντρικούς αυτοτελείς πόρους των δήμων. Σε απάντηση στον εκπρόσωπο της Χρυσής Αυγής, τα προνοιακά επιδόματα δεν έχουν να κάνουν με ασφαλισμένους, ενταγμένους δηλαδή στο ασφαλιστικό σύστημα. Είναι μία εφάπαξ παροχή για λόγους κοινωνικής φροντίδας και αντιμετώπισης συγκεκριμένου προβλήματος. Άλλο η πρόνοια και άλλο η κοινωνική ασφάλιση. 
Είπε κάτι ο κ. Στρατούλης για τη μεταφορά των αρμοδιοτήτων της πρόνοιας από το Υπουργείο Υγείας στο Υπουργείο Εργασίας. Όπως είπε και η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου, αν δεν κάνω λάθος, η πρόνοια είναι κατάσταση με στοιχείο μονιμότητας και διάρκειας, δεν είναι μία απλή περίπτωση ιατρικής παρέμβασης που έχει και το στοιχείο του πρόσκαιρου, γι’ αυτό κρίθηκε ότι η πρόνοια «ακουμπά» στην κοινωνική φροντίδα. Η κοινωνική φροντίδα βέβαια είναι έννοια συγγενής και με την κοινωνική ασφάλιση και επομένως όλο το πλέγμα των αρμοδιοτήτων της πρόνοιας μεταφέρθηκε από το Υπουργείο Υγείας στο Υπουργείο Εργασίας, διότι προϋπόθεση για να αντεπεξέλθουμε σε μία επιτυχημένη πολιτική, όσο γίνεται υπ’ αυτές τις συνθήκες, είναι και η διαρκής ένταξή της στις δομές του Υπουργείου Εργασίας και Κοινωνικών Ασφαλίσεων και όχι στο Υπουργείο Υγείας.
Από κει και πέρα, το συνολικό ποσό που έχει καταβληθεί ως τις 30-6-2012 στους κατά νόμο δικαιούχους είναι 389.843 ευρώ. Υπολογίζεται βέβαια ότι περίπου το διπλάσιο θα καταβληθεί μέχρι το τέλος του έτους. Υπάρχουν κάποιες καθυστερήσεις, αλλά σε γενικές γραμμές καταβάλλονται τα χρήματα. Οι επόμενες πληρωμές θα γίνουν τέλος Σεπτεμβρίου με αρχές Οκτωβρίου και θα αφορούν το δίμηνο Ιουλίου-Αυγούστου.
Τέλος, όσον αφορά την ενιαία αρχή πληρωμών, αυτό είναι ένα σημαντικό σημείο που αναπτύχθηκε στην επερώτησή σας. Ναι, είναι πρόθεση της Κυβέρνησης να προχωρήσει στον καθορισμό της προκειμένου να αποτρέψει το σύστημα διπλογραφών και παράνομων μηχανισμών χορήγησης επιδομάτων. Επομένως θέλουμε να συγκεντρώσουμε τη χορήγηση και την πληρωμή των προνοιακών επιδομάτων σε μία ενιαία αρχή πληρωμών. Η Γενική Γραμματεία Πρόνοιας επεξεργάζεται τις σχετικές ρυθμίσεις. Νομίζω ότι σε εύλογο χρονικό διάστημα θα ακολουθήσουν και οι σχετικές ανακοινώσεις.
Κύριε Κριτσωτάκη, δεν θέλω να σας προσάψω μομφή ότι είναι άσχετο το θέμα χορήγησης επιδόματος ανεργίας με την πρόνοια. Απλά ήλθαμε εδώ να μιλήσουμε για προνοιακή πολιτική. Αυτή εντάσσεται σε συγκεκριμένες κοινωνικές φροντίδες. Ναι, βεβαίως υπάρχει και ζήτημα με τους εποχικά απασχολούμενους. Αν θυμάστε, είχαμε πει στη Βουλή την περασμένη εβδομάδα ότι πρόθεσή μας είναι να αναπτύξουμε σε συνεργασία με τον ΟΑΕΔ προγράμματα κατάρτισης και επιμόρφωσης, επαγγελματικής ενημέρωσης –αν θυμάμαι καλά την ακριβή έκφραση- για εποχικά απασχολούμενους στον τουρισμό έτσι ώστε, αφού θα έχουν μικρότερη δυνατότητα να τους καταβάλλεται επίδομα για το σύνολο του χρόνου που μένουν εκτός δουλειάς με τη γνωστή νομοθεσία που ισχύει από το 2011, δηλαδή τα 450 στο ‘13 και τα 400 στο ’14, να έχουν κάποιο επιπρόσθετο εισόδημα απ’ αυτά τα δίμηνα, τρίμηνα, τετράμηνα επαγγελματικής κατάρτισης στον ΟΑΕΔ. Έτσι το βλέπουμε και νομίζω ότι αυτή είναι η ανάπτυξη του μηχανισμού άμυνας απέναντι σ’ αυτό το πρόβλημα.
Κυρίες και κύριοι συνάδελφοι, χθες παρακολούθησα για λίγο στις ειδήσεις τον Μπαράκ Ομπάμα, υποψήφιο Πρόεδρο στις επικείμενες προεδρικές εκλογές του Νοεμβρίου στις Ηνωμένες Πολιτείες. Δεν είναι ούτε νεοφιλελεύθερος ούτε δεξιός. Δεν θα μπορούσε να χαρακτηριστεί έτσι το δημοκρατικό κόμμα των Ηνωμένων Πολιτειών.</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ούτε αριστερός πάντως.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κοιτάξτε, για κάποιους θα μπορούσε να χαρακτηριστεί και αριστερός αλλά ας μην αναλύσουμε τώρα ιδεολογικοπολιτικά το θέμα. Ας επικεντρωθούμε σε πέντε πράγματα που είπε γιατί νομίζω ότι έχουν σημασία.
Είπε, λοιπόν, ο Ομπάμα σε ελεύθερη μετάφραση: «Το πραγματικό ζητούμενο για τον ενεργό και υπεύθυνο πολίτη μιας δημοκρατικής χώρας δεν είναι τι μπορεί να κάνει η κυβέρνηση γι’ αυτόν, αλλά τι μπορεί να γίνει στην κυβέρνηση απ’ αυτόν μέσα από την ενεργό συμμετοχή του».
«Γιατί η Κυβέρνηση» είπε πάλι «ούτε μπορεί να λύσει όλα τα προβλήματα, ούτε όμως είναι η πηγή όλων των προβλημάτων». Και το παίρνω εγώ από εκεί, το συνεχίζω και λέω. Με τη βοήθεια όλων των πολιτικών δυνάμεων, όλων μας εδώ, όλων των κοινωνικών δυνάμεων του τόπου να σχεδιάσει, να διαμορφώσει και να εφαρμόσει κάτω απ’ αυτό το πρίσμα σ’ αυτήν τη χώρα το νέο σχέδιο της προνοιακής πολιτικής. 
Σας είπα ότι δεν πρέπει να βλέπουμε όλη αυτήν τη συζήτηση σαν μια απλή δημοσιονομική διελκυστίνδα ή σαν μια πρόσφορη οικονομικά συναλλαγή στο πλαίσιο ενός κράτους, το οποίο και πελατειακό ήταν  -και εξακολουθεί να προβάλλει αντιστάσεις ακόμα- και χρεοκοπημένο είναι. 
Ας σχεδιάσουμε, λοιπόν, ένα καλύτερο σύστημα. Συμφωνούμε όλοι σ’ αυτό. Μπορεί να γίνει καλύτερο και πρέπει να γίνει καλύτερο. Πρέπει να βασίζεται στην ειλικρίνεια, στην αμεσότητα, στην πραγματική φροντίδα, στην κοινωνική δικαιοσύνη, στην πραγματική ανάγκη. Να μη βασίζεται στη συναλλαγή, να μη βασίζεται στην απάτη, να μη βασίζεται στην ευτέλεια, να μη βασίζεται στην μικροπολιτική σκοπιμότητα, αυτή που ο ποιητής συνοψίζει στο περίφημο –εγώ το χρησιμοποιώ πολύ, τουλάχιστον, στη Βουλή- «καλά τη φέραμε τη ζωή μας ως εδώ, μικροζημιές και μικροκέρδη συμψηφίζοντας, το θέμα όμως είναι τώρα τι λες». Εγώ επεκτείνω και λέω το θέμα είναι τώρα τι κάνεις. 
Σας καλώ όμως όχι ως Υπουργός Οικονομικών, αλλά ως Υφυπουργός Εργασίας, αρμόδιος για την πρόνοια, να βοηθήσετε και εσείς μαζί με τους κοινωνικούς φορείς και τις πολιτικές δυνάμεις. Όλοι μαζί. Καταθέστε τις προτάσεις σας. Φέρτε μας περιπτωσιολογικά τα διάφορα θέματα, τις διάφορες μικρές τραγικές ιστορίες που άκουσα από μερικούς από σας να αναπτύσσονται σ’ αυτήν την Αίθουσα για να δούμε τι θα κάνουμε.
Προχθές με συνάδελφό σας από το ΣΥΡΙΖΑ και το ΚΚΕ, κρατήσαμε ανοιχτό με δική μου παρέμβαση, μετά όμως από πίεση και των γονιών, αλλά και των εργαζομένων, ένα παιδικό σταθμό στο Κερατσίνι τον οποίο η διοίκηση δεν είχε σκοπό να συνεχίσει. Τον κρατήσαμε όμως και θα προσπαθήσουμε να τον στηρίξουμε όσο μπορούμε. Αυτό έγινε μέσα από μια κοινή προσπάθεια. Ο καθένας έπαιξε το ρόλο του. Το τελικό αποτέλεσμα θέλω να πιστεύω ότι είναι προς όφελος της τοπικής κοινωνίας. 
Άρα, να ξαναχτίσουμε ένα υγιές και αξιόπιστο πραγματικά ωφέλιμο σύστημα. Καλούμαστε να το κάνουμε υπό πίεση, με λιγότερα μέσα και καλούμαστε να το κάνουμε απέναντι σε περισσότερες ανάγκες. Αυτή όμως είναι η μοναδική ασπίδα αυτήν την κρίσιμη ώρα απέναντι στη δυστυχία και την ανάγκη. Επομένως, το καθήκον μας είναι καθορισμένο και το βλέπουμε όλοι πολύ καθαρά μπροστά μας. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Κυρίες και κύριοι συνάδελφοι, ολοκληρώθηκε μια ενδιαφέρουσα συζήτηση. 
Κηρύσσεται περαιωμένη η συζήτηση επί της υπ’ αριθμόν 5/4/2-8-2012 επίκαιρης επερώτησης των Βουλευτών του Συνασπισμού Ριζοσπαστικής Αριστεράς- Ενωτικού Κοινωνικού Μετώπου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προνοιακά και κοινωνικά επιδόματα.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με την συναίνεση του Σώματος και ώρα 15:38’ λύεται η συνεδρίαση για τη Δευτέρα 10 Σεπτεμβρίου 2012 και ώρα 18:00’ με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                   ΟΙ ΓΡΑΜΜΑΤΕΙΣ
Τελευταία Αποθήκευση:12/9/2012 12:06:00 μμΑπό:K.arapi
Εκτυπώθηκε:12/9/2012 12:02:00 μμ</body>
</html>