<html><head><meta name="cp:revision" content="2"><meta name="date" content="2013-06-26T08:26:00Z"><meta name="Company" content="OTS"><meta name="Keywords" content=""><meta name="meta:word-count" content="34975"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="34975"><meta name="dcterms:created" content="2013-06-26T08:26:00Z"><meta name="dcterms:modified" content="2013-06-26T08:26:00Z"><meta name="Last-Modified" content="2013-06-26T08:26:00Z"><meta name="Last-Save-Date" content="2013-06-26T08:26:00Z"><meta name="meta:character-count" content="188865"><meta name="Template" content="Normal"><meta name="meta:save-date" content="2013-06-26T08:26:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-06-26T08:26:00Z"><meta name="Edit-Time" content="1800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-06-26T08:26:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-06-26T08:26:00Z"><meta name="xmpTPg:NPages" content="1"><meta name="resourceName" content="18-6-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="188865"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
1
ΣΥΝΕΔΡΙΑΣΗ 18/6/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΑ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ Σ΄
Τρίτη  18 Ιουνίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας του Βουλευτή κ. Β. Πολύδωρα, σελ. 
3. Ανακοινώνεται ότι τη συνεδρίαση παρακολουθούν  μέλη των οικογενειών του Γρηγoρίου Λαμπράκη και του Γεωργίου Τσαρουχά, σελ. 
4. Αναφορά στη μνήμη των πρώην Βουλευτών Γρηγορίου Λαμπράκη και Γεωργίου Τσαρουχά και τήρηση ενός λεπτού σιγής στη μνήμη τους, σελ. 
5. Επί διαδικαστικού θέματος, σελ. 
6. Αναφορά στην Πράξη  Νομοθετικού Περιεχομένου που αφορά την ΕΡΤ, σελ. 
7. Αποχώρηση της Κοινοβουλευτική Ομάδας του Κομμουνιστικού Κόμματος Ελλάδος, σελ. 
8. Αποχώρηση της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου, σελ. 
9. Αναφορά στις νοσηλευτικές μονάδες της νησιωτικής Ελλάδας, σελ. 
10. Αποχώρηση της Κοινοβουλευτικής Ομάδας των Ανεξάρτητων Ελλήνων, σελ. 
11. Ανακοινώνεται η παράταση της λειτουργίας της Ειδικής Κοινοβουλευτικής Επιτροπής &quot;προς διενέργεια προκαταρτικής εξέτασης κατά του πρώην Υπουργού κ. Γιώργου  Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC&quot;, που έχει συσταθεί κατά τα άρθρα 153 και επόμενα του Κανονισμού της Βουλής έως την Πέμπτη 4 Ιουλίου 2013, σελ. 
12. Ανακοινώνεται ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει της Εκθέσεις της στις αιτήσεις της Εισαγγελικής Αρχής για την χορήγηση άδειας ποινικής δίωξης κατά Βουλευτών, σελ. 
13. Αναφορά στον αστυνομικό που βρήκε τραγικό θάνατο κατά την άσκηση των καθηκόντων του, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφοράς  και ερώτησης προς τον Υπουργό Υγείας, σχετικά με την κατάσταση του Κέντρου Υγείας Περιστερίου, σελ.                                                        
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής :                                                               H Διαρκής Επιτροπή Παραγωγής και Εμπορίου καταθέτει την  Έκθεσή της στο σχέδιο νόμου του Υπουργείου Ναυτιλίας και Αιγαίου «Κύρωση του Πρωτοκόλλου του 2005 της Διεθνούς Σύμβασης του 1988 για την καταστολή των παράνομων πράξεων κατά της ασφάλειας της ναυσιπλοΐας και του Πρωτοκόλλου του 2005 στο Πρωτόκολλο του 1988 για την καταστολή παράνομων πράξεων κατά της ασφάλειας των σταθερών εγκαταστάσεων στην υφαλοκρηπίδα», σελ. 
2. Συζήτηση επί της αρχής, των άρθρων και των  τροπολογιών και ψήφιση στο σύνολο του σχεδίου νόμου του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ» και άλλες διατάξεις (Α,32)», σελ. 

ΠΡΟΕΔΡΕΥΟΝΤΕΣ                                                                                                       ΓΡΗΓΟΡΑΚΟΣ Λ .   , σελ.                                                                                                     ΚΟΛΛΙΑ –ΤΣΑΡΟΥΧΑ Μ.  , σελ.                                                     ΜΑΡΚΟΓΙΑΝΝΑΚΗΣ  Χ., σελ.                                                                           ΤΡΑΓΑΚΗΣ Ι. , σελ.
                                                                                                                                            
ΟΜΙΛΗΤΕΣ
Α. Αναφορά στη μνήμη των πρώην Βουλευτών Γρηγορίου Λαμπράκη και Γεωργίου Τσαρουχά:
ΒΟΥΛΤΕΨΗ Σ. , σελ.
ΓΛΕΖΟΣ Ε. , σελ.
ΓΡΗΓΟΡΑΚΟΣ Λ. , σελ.
ΛΥΚΟΥΡΕΝΤΖΟΣ Α. , σελ.
ΜΑΡΙΑΣ Ε. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΡΗΓΑ Α. , σελ.
ΤΣΙΠΡΑΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Β. Επί διαδικαστικού θέματος:
ΒΟΥΛΤΕΨΗ Σ. , σελ.
ΚΑΜΜΕΝΟΣ Π. , σελ.
ΚΑΠΕΡΝΑΡΟΣ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΥΚΟΥΡΕΝΤΖΟΣ Α. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΟΙΚΟΝΟΜΟΥ Β. , σελ.
ΠΑΦΙΛΗΣ Α. , σελ.

Γ. Αναφορά στην Πράξη  Νομοθετικού Περιεχομένου που αφορά την ΕΡΤ:
ΒΟΥΛΤΕΨΗ Σ. , σελ.
ΖΑΧΑΡΙΑΣ Κ. , σελ.
ΚΑΜΜΕΝΟΣ Π. , σελ.
ΚΕΔΙΚΟΓΛΟΥ Σ (ΠΑΣΟΚ). , σελ.
ΚΟΥΡΟΥΜΠΛΗΣ Π. , σελ.
ΜΑΡΚΟΠΟΥΛΟΣ Κ. , σελ.
ΜΑΤΘΑΙΟΠΟΥΛΟΣ Α. , σελ.
ΟΙΚΟΝΟΜΟΥ Β. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΨΥΡΡΑΣ Θ. , σελ.

Δ. Αναφορά στις νοσηλευτικές μονάδες της νησιωτικής Ελλάδας:
ΚΑΜΜΕΝΟΣ Π. , σελ.
ΛΥΚΟΥΡΕΝΤΖΟΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Ε. Αναφορά στον αστυνομικό που βρήκε τραγικό θάνατο κατά την άσκηση των καθηκόντων του:
ΚΕΛΛΑΣ Χ. , σελ.

ΣΤ. Επί της αναφοράς και ερώτησης:
ΚΑΤΣΩΤΗΣ Χ. , σελ.
ΛΥΚΟΥΡΕΝΤΖΟΣ Α. , σελ.

Ζ. Επί του σχεδίου νόμου του Υπουργείου Υγείας:
ΒΑΡΒΙΤΣΙΩΤΗΣ Μ. , σελ.
ΒΛΑΧΟΓΙΑΝΝΗΣ Η. , σελ.
ΒΟΥΛΤΕΨΗ Σ. , σελ.
ΖΑΧΑΡΙΑΣ Κ. , σελ.
ΚΑΜΜΕΝΟΣ Π. , σελ.
ΚΕΔΙΚΟΓΛΟΥ Σ (ΠΑΣΟΚ). , σελ.
ΚΕΛΛΑΣ Χ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΛΥΚΟΥΡΕΝΤΖΟΣ Α. , σελ.
ΜΑΡΚΟΠΟΥΛΟΣ Κ. , σελ.
ΜΕΛΑΣ Π. , σελ.
ΟΙΚΟΝΟΜΟΥ Β. , σελ.
ΧΡΙΣΤΟΓΙΑΝΝΗΣ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΨΥΡΡΑΣ Θ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  Σ΄
Τρίτη 18 Ιουνίου 2013
Αθήνα, σήμερα στις 18 Ιουνίου 2013, ημέρα Τρίτη και ώρα 18.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  οι εργαζόμενοι στην ΕΡΑ Ρόδου διαμαρτύρονται για την πιθανολογούμενη κατάργηση του Περιφερειακού Δικτύου της ΕΡΑ Νοτίου Αιγαίου-Ραδιοφωνικού Σταθμού Ρόδου.
2) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Δήμος Λέρου Νομού Δωδεκανήσου αιτείται την επίλυση θεμάτων στελέχωσης και τροφοδοσίας με καύσιμα που αντιμετωπίζει το Λιμενικό Σώμα Λέρου.
3) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Σύνδεσμος Εταιρειών Φωτοβολταϊκών αιτείται τη νομοθετική κατοχύρωση του net-metering και τη δυνατότητα εγκατάστασης φωτοβολταϊκών σταθμών και σταθμών ανεμογεννητριών από αυτοπαραγωγούς.
4) Οι Βουλευτές, Αχαΐας κ. ΓΕΩΡΓΙΟΣ ΝΤΑΒΡΗΣ και Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσαν αναφορά με την οποία   αιτούνται τη συμπληρωματική διερεύνηση της υπόθεσης του Σμηναγού Κ. Ηλιάκη.
5) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος καταγγέλλει την κυβερνητική πολιτική για τις πολύτεκνες οικογένειες, όπως αποτυπώνεται στις διατάξεις του σχεδίου νόμου για τους ενήμερους δανειολήπτες.
6) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  η Σχολή Τεχνολογίας Γεωπονίας του Τεχνολογικού Εκπαιδευτικού Ιδρύματος Κρήτης εκφράζει τη διαμαρτυρία της για τον τρόπο και το μέλλον της λειτουργίας της.
7) Οι Βουλευτές, Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ, Δράμας κ. ΧΡΗΣΤΟΣ ΚΑΡΑΓΙΑΝΝΙΔΗΣ, Πρεβέζης κ. ΚΩΝΣΤΑΝΤΙΝΟΣ ΜΠΑΡΚΑΣ, Α΄ Αθηνών κ. ΜΑΡΙΑ ΜΠΟΛΑΡΗ, Βοιωτίας κ. ΙΩΑΝΝΗΣ ΣΤΑΘΑΣ και Α΄ Θεσσαλονίκης κ. ΔΕΣΠΟΙΝΑ ΧΑΡΑΛΑΜΠΙΔΟΥ κατέθεσαν αναφορά με την οποία  το Εργατοϋπαλληλικό  Κέντρο Αρκαδίας επισημαίνει την ανάγκη ίδρυσης Γραφείου Επιθεώρησης Ασφάλειας και Υγείας στην Εργασία με έδρα την Τρίπολη.
8) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  ο Πανελλήνιος Σύλλογος Υπαλλήλων Εθνικής Στατιστικής Υπηρεσίας Ελλάδος διαμαρτύρεται για την απαράδεκτη απαίτηση υπογραφής δήλωσης απορρήτου από τον Πρόεδρο κ. Α. Γεωργίου στους υπαλλήλους της ΕΛΣΤΑΤ.
9) Η Βουλευτής Ηλείας κ. ΔΙΟΝΥΣΙΑ – ΘΕΟΔΩΡΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία  η Ένωση Προσωπικού Λιμενικού Σώματος Νομών Ηλείας, Ζακύνθου, Κεφαλληνίας και Ιθάκης εκφράζει την αντίθεσή της σε ενδεχόμενη κατάργηση του Λιμενικού Σταθμού Παλουκίου Ήλιδας.
10) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία  η Διεύθυνση Τεχνικών Υπηρεσιών Δήμου Βέροιας Νομού Ημαθίας αιτείται την άμεση σύναψη σύμβασης για «Μελέτη Κατασκευής Φράγματος στη θέση Βράνα Πέτρα ΤΔ Τριλόφου Δήμου Δοβρά».
11) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμος Κύθνου Νομού Κυκλάδων καταγγέλλει την αιφνίδια αναβολή πραγματοποίησης δρομολογίων του πλοίου «AQUA MARINA». 
12) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία  η Ομοσπονδία Επαγγελματιών Βιοτεχνών Βέροιας εκφράζει τη διαμαρτυρία της για τη λειτουργία των καταστημάτων τις Κυριακές.
13) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  η Πανελλήνια Ομοσπονδία Ιδιοκτητών Κέντρων Ξένων Γλωσσών (PALSO) αιτείται την επίλυση θεμάτων που αφορούν παθογένειες του συστήματος πιστοποίησης γλωσσομάθειας καθώς και τη χορήγηση επάρκειας προσόντων διδασκαλίας ξένων γλωσσών.
14) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ, Δωδεκανήσου κ. ΔΗΜΗΤΡΙΟΣ ΓΑΚΗΣ και Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσαν αναφορά με την οποία  ο Πανελλήνιος Σύλλογος Συνταξιούχων ΟΤΕ  αιτείται τη διατήρηση της μονάδας υγείας του οργανισμού.
15) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Δήμος Λέρου Νομού Δωδεκανήσου αιτείται την επίλυση προβλημάτων στελέχωσης και εξοπλισμού του τοπικού αστυνομικού τμήματος. 
16) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία αιτείται τη σύσταση φορέα διαχείρισης στο αλιευτικό καταφύγιο Λεχαινών Νομού Ηλείας.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Χημικών Βιομηχανίας και  Επιχειρήσεων  καταγγέλλει τη γενικευμένη εργασιακή υποβάθμιση και τις παθογένειες των συλλογικών συμβάσεων εργασίας.
18) Οι Βουλευτές Μαγνησίας κ.κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, ΜΑΡΙΝΑ ΧΡΥΣΟΒΕΛΩΝΗ και ΠΑΡΙΣΗΣ ΜΟΥΤΣΙΝΑΣ κατέθεσαν αναφορά με την οποία αγροτικοί σύλλογοι και συνεταιρισμοί ανατολικού Πηλίου Νομού Μαγνησίας αιτούνται την επίλυση θεμάτων που απειλούν τη βιωσιμότητα του αγροτικού επαγγέλματος και κατ’ επέκταση το μέλλον της μηλοκαλλιέργειας στις περιοχές του ανατολικού Πηλίου.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επίλυση προβλημάτων λειτουργίας του αποτεφρωτήρα νοσοκομειακών αποβλήτων στο ΧΥΤΑ Φυλής.
20) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Μελισσοκομικός Συνεταιρισμός Βόλου αιτείται την άμεση λήψη μέτρων απομάκρυνσης αρκούδας στην περιοχή, η οποία προκαλεί ζημίες σε μελισσοσμήνη των παραγωγών του Πηλίου.
21) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  η Ένωση Ξενοδόχων Νομού Μαγνησίας αιτείται την υιοθέτηση προτάσεών της σχετικά με θέματα που αφορούν την τουριστική ανάπτυξη της περιοχής.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δηλώσεις του Δημάρχου Αιγίου στο σχέδιο «Αθηνά».  
23) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  ο Πανελλήνιος Σύλλογος Εκπαιδευτικών Κομμωτικής ΤΕ01.19 - ΔΕ01.17 επισημαίνει τα προβλήματα λειτουργίας των σχετικών σχολών και αιτείται την άμεση κάλυψη των οργανικών κενών με επιπλέον προσωπικό.
24) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Πολυτεχνική Σχολή του Πανεπιστημίου Θεσσαλίας παραθέτει τα προβλήματα εφαρμογής του σχεδίου «Αθηνά» σχετικά με τον υπέρμετρο αριθμό των εισακτέων και την έλλειψη προσωπικού.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Επαγγελματιών και Εμπόρων Νομού  Θεσσαλονίκης  επισημαίνει την αδυναμία των μικρομεσαίων επιχειρηματιών να αντεπεξέλθουν στις οικονομικές τους υποχρεώσεις.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην επανεκκίνηση εργασιών του οδικού άξονα Κορίνθου-Πατρών με άμεση καταβολή 60 εκατομμυρίων ευρώ στην «Ολυμπία Οδό».
27) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία  η Διεύθυνση Αναστήλωσης Βυζαντινών και Μεταβυζαντινών Μνημείων αιτείται την αποκατάσταση και ανάδειξη του ζωγραφικού διάκοσμου του Ιερού Ναού της Αγίας Μαρίνας Ημαθίας.
28) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο Δήμαρχος και ο Αντιπεριφερειάρχης Λευκάδας επισημαίνουν την ανάγκη διατήρησης της λειτουργίας της Δημόσιας Βιβλιοθήκης Λευκάδας υπό τη σημερινή της μορφή.
29) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο Δήμος Λευκάδας αιτείται την επανεξέταση θέματος που αφορά την υποβάθμιση του Λιμενικού Σταθμού Νυδρίου Λευκάδας.
30) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο Δήμος Λευκάδας αιτείται την απαλλαγή των σεισμόπληκτων δικαιούχων των λαϊκών κατοικιών από την καταβολή εξόδων μεταβίβασης.
31) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η ΕΑΣ Ιεράπετρας αιτείται την ένταξη των θερμοκηπιακών καλλιεργειών στο καθεστώς της ενιαίας συνδεδεμένης ενίσχυσης (curved payments), στο πλαίσιο αναθεώρησης της ΚΑΠ για την περίοδο 2014 - 2020.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Σύλλογοι Πολυτέκνων Δυτικής Μακεδονίας αιτούνται το «κούρεμα» των δανείων και των επιτοκίων των ιδιωτών δανειοληπτών.
33) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Περιφερειακό Συμβούλιο Βορείου Αιγαίου εκφράζει την αντίθεσή του σε ενδεχόμενη μείωση των οργανικών θέσεων στα σχολεία των νησιών της Περιφέρειας Βορείου Αιγαίου.
34) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Πανελλήνιος Σύλλογος Εκπαιδευτικών Κομμωτικής ΤΕ01.19 - ΔΕ01.17 αιτείται την επίλυση θεσμικών αιτημάτων του κλάδου.
35) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο κ. Μιχαήλ Τσιγγερλιώτης  αιτείται την επίλυση θέματός του, στο πλαίσιο του πρόσφατου προεδρικού διατάγματος  περί υποχρεωτικών μεταθέσεων εκπαιδευτικών.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεώργιος Φλωράς καταγγέλλει την εταιρεία «ΑΠΟΛΛΩΝ Α.Ε.»,  η οποία ζημίωσε το ελληνικό Δημόσιο, προμηθευτές και εργαζομένους. 
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Ενώσεις Αστυνομικών Υπαλλήλων των Νομών της Πελοποννήσου αιτούνται τη στελέχωση της Υπηρεσίας Φύλαξης Εγκαταστάσεων Κράτησης Αλλοδαπών Κορίνθου  με μόνιμο προσωπικό και αιτούνται την επίλυση προβλημάτων υγιεινής και ασφάλειας.
38) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Προϊσταμένη της ΚΓ΄ Εφορείας Προϊστορικών και  Κλασικών Αρχαιοτήτων αιτείται την επίλυση θέματος που αφορά τη δυνατότητα χορήγησης άδειας για τη μίσθωση υφιστάμενων κτισμάτων, ώστε να λειτουργήσουν ως καταστήματα, εντός της Α΄ Ζώνης Προστασίας αρχαιολογικού χώρου της Κνωσσού.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος επισημαίνει το γεγονός ότι στο σχέδιο νόμου για τους ενήμερους δανειολήπτες δεν έχει ληφθεί καμμία μέριμνα για τις πολύτεκνες οικογένειες.  
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Ελλήνων Αρχαιολόγων αιτείται την υιοθέτηση προτάσεών του σε ζητήματα που αφορούν στον οργανισμό του νέου  Μουσείου της Ακρόπολης.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Ζημιωθέντων από την εταιρεία «ΑΣΠΙΣ ΠΡΟΝΟΙΑ» αιτείται τη συνδρομή της πολιτείας για την επίλυση θεμάτων αποζημίωσης ασφαλισμένων με σοβαρά προβλήματα υγείας.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ελληνικού Εμπορίου  εκφράζει την αντίθεσή της στη λειτουργία των εμπορικών καταστημάτων τις Κυριακές.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία σύλλογοι γεωπόνων, κτηνοτρόφων, αγελαδοτροφικών και γαλακτοκομικών συνεταιρισμών διαφόρων περιοχών της Ελλάδος παραθέτουν τις απόψεις τους σχετικά με την επιλεξιμότητα και την αξιοποίηση των εκτάσεων των βοσκοτόπων της χώρας, προς όφελος της κτηνοτροφίας και του περιβάλλοντος.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Λάκης Παπαδόπουλος παραθέτει τις απόψεις του σχετικά με τη βαθμολογική εξέλιξη αξιωματικών των Ενόπλων Δυνάμεων.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Περιφερειακή Ομοσπονδία Ατόμων με Αναπηρία  Δυτικής Ελλάδας και Νοτίων Ιονίων Νήσων αιτείται την υιοθέτηση μέτρων προστασίας του δικαιώματος των ατόμων με αναπηρία στην εργασία.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ανδρέας  Ξερουδάκης αιτείται την επίλυση θέματος που αφορά την ειδική αγωγή και εκπαίδευση κωφών και βαρήκοων ατόμων.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων  αιτείται την επίλυση θεμάτων υγειονομικής κάλυψης στο Κέντρο Φύλαξης Αλλοδαπών που λειτουργεί στο ΤΔΑ Κομοτηνής. 
48) Ο Βουλευτής Δωδεκανήσου κ. ΔΗΜΗΤΡΙΟΣ ΓΑΚΗΣ κατέθεσε αναφορά με την οποία  ο Δήμος Λέρου Νομού Δωδεκανήσου αιτείται την επίλυση θέματος που αφορά την εύρυθμη λειτουργία του αστυνομικού τμήματος του νησιού.
49) Ο Βουλευτής Δωδεκανήσου κ. ΔΗΜΗΤΡΙΟΣ ΓΑΚΗΣ κατέθεσε αναφορά με την οποία  ο Δήμος Λέρου Νομού Δωδεκανήσου αιτείται την επίλυση θεμάτων που αφορούν στη μη επαρκή στελέχωση σε προσωπικό καθώς και στον εφοδιασμό καυσίμων του Λιμενικού Σώματος του νησιού.
50) Οι Βουλευτές, Νομού Αττικής κ. ΙΩΑΝΝΗΣ ΓΚΙΟΚΑΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  ο Σύλλογος Διδασκόντων της Αστικής Σχολής Χίου – 11ου Δημοτικού Σχολείου εκφράζει την αντίθεσή του σε ενδεχόμενη αναστολή λειτουργίας του.
51) Οι Βουλευτές, Νομού Αττικής κ. ΙΩΑΝΝΗΣ ΓΚΙΟΚΑΣ, Α΄ Αθηνών κ. ΛΙΑΝΑ ΚΑΝΕΛΛΗ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  η Δημοτική Ενότητα Νέας Αρτάκης του  Δήμου Χαλκιδέων Εύβοιας εκφράζει τη διαμαρτυρία της για την επικείμενη διακοπή λειτουργίας του τοπικού ταχυδρομείου.
52) Οι Βουλευτές, Νομού Αττικής κ. ΙΩΑΝΝΗΣ ΓΚΙΟΚΑΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Δημοτικό Συμβούλιο Χίου  εκφράζει την αντίθεσή του σε οποιαδήποτε απόφαση μείωσης οργανικών θέσεων ή συγχωνεύσεων των σχολείων της νήσου.
53) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η ΕΑΣ Ιεράπετρας αιτείται την ένταξη των θερμοκηπιακών καλλιεργειών στο καθεστώς της ενιαίας ενίσχυσης (cupled payments), στο πλαίσιο της αναθεώρησης της ΚΑΠ για την περίοδο 2014-2020.
54) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο Σύλλογος Αρχιτεκτόνων Λευκάδας αιτείται την επίλυση θέματος που αφορά  την αλλαγή στην ερμηνεία της νομοθεσίας για τις αποστάσεις γεωτεμαχίων από οικισμούς.
55) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  ο Πανελλήνιος Σύλλογος Εκπαιδευτικών Κομμωτικής αιτείται την επίλυση θεσμικών αιτημάτων του κλάδου.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ελληνικού Εμπορίου  αιτείται συνάντηση με τον Υπουργό  Δημόσιας Τάξης και Προστασίας του Πολίτη σχετικά με το δικαίωμα της διαδήλωσης.  
57) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  ο Δήμος Κισσάμου Νομού Χανίων αιτείται την ενίσχυση του ανθρώπινου δυναμικού του Γραφείου Εξυπηρέτησης Φορολογουμένων του δήμου. 
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επιτροπή Εξυγίανσης Ναυπηγοεπισκευαστικών Επιχειρήσεων  παραθέτει τις προτάσεις της για την επίλυση θεμάτων του κλάδου των ναυπηγοεπισκευαστικών επιχειρήσεων.
59) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  οι δήμαρχοι των καλλικρατικών δήμων του Πολεοδομικού Συγκροτήματος Θεσσαλονίκης αιτούνται την απόδοση των πρώην στρατοπέδων του Πολεοδομικού Συγκροτήματος Θεσσαλονίκης στους οικείους δήμους.
60) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία  ο Δήμος Σπάρτης Νομού Λακωνίας διαμαρτύρεται για την έλλειψη εφημεριακής κάλυψης του Κέντρου Υγείας Καστορείου.
61) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  ο Αγροτικός Συνεταιρισμός Μεταποιημένων Οπωροκηπευτικών Νομού Ηλείας αιτείται την επίλυση θέματος που αφορά την επιστροφή του ΦΠΑ των αγροτών.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Στρατιωτικών Περιφέρειας Ανατολικής Μακεδονίας και  Θράκης  αιτείται την επίλυση θέματος που αφορά τις άδειες προσωπικού ειρηνευτικών αποστολών (KFOR).
63) Οι Βουλευτές, Μαγνησίας κ. ΜΑΡΙΝΑ ΧΡΥΣΟΒΕΛΩΝΗ και Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσαν αναφορά με την οποία  ο Πρύτανης του Πανεπιστημίου Θεσσαλίας αιτείται την επανεξέταση θέματος που αφορά στον υψηλό αριθμό των εισακτέων φοιτητών στο Τμήμα Πληροφορικής στη Λαμία.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Στρατιωτικών Περιφέρειας Ανατολικής Μακεδονίας και  Θράκης  αιτείται την επίλυση θεμάτων που αφορούν στο ωράριο εργασίας και στην απασχόληση του προσωπικού.
65) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία σύλλογοι, φιλανθρωπικά σωματεία, χριστιανικές αδελφότητες και σύλλογοι ενοριτών του Νομού Τρικάλων εκφράζουν τη διαμαρτυρία τους για το νέο πρόγραμμα σπουδών του μαθήματος των Θρησκευτικών, διότι αλλοιώνει τον ορθόδοξο θεολογικό χαρακτήρα του, ενώ επιβάλλει πανθρησκειακή διδασκαλία.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Υποστήριξης και  Συνεργασίας Μελών Ενόπλων Δυνάμεων  καταγγέλλει το γεγονός της διάθεσης του στρατιωτικού προσωπικού σε εορτές και τελετές. 
67) Ο Βουλευτής Σερρών κ. ΘΕΟΦΙΛΟΣ ΛΕΟΝΤΑΡΙΔΗΣ κατέθεσε αναφορά με την οποία  η κ. Αλεξάνδρα Υφαντίδου, Ανθυπολοχαγός Υγειονομικού, αιτείται την επανεξέταση της απόρριψης του αιτήματός της περί  μεταθέσεως, λόγω μεταπτώσεως της μονάδας της.
68) Ο Βουλευτής Σερρών κ. ΘΕΟΦΙΛΟΣ ΛΕΟΝΤΑΡΙΔΗΣ κατέθεσε αναφορά με την οποία  το Σωματείο Εργαζομένων Συν/κών Οργανώσεων Σερρών και Περιφέρειας αιτείται την ασφαλιστική κάλυψη των εργαζομένων, ανεξαρτήτως των οφειλών του εργοδότη.
69) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία  το Γενικό Λύκειο Πέτρας Λέσβου  αιτείται τη λήψη μέτρων για την αποκατάσταση της εύρυθμης λειτουργίας του.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7531/21/02/2013 ερώτηση του Βουλευτή κ. Γεωργιάδη Σπυρίδωνος - Αδώνιδος δόθηκε με το υπ’ αριθμ. 20329 /29-04-2013 έγγραφο  από τον Υπουργό Υγείας η ακόλουθη απάντηση:
2. Στην με αριθμό 8661/20-03-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΓΚΕ1073702 ΕΞ 20133337 /29-04-2013 έγγραφο  από τον Υφυπουργό Οικονομικών  η ακόλουθη απάντηση:
3. Στην με αριθμό 9167/04-04-2013 ερώτηση του Βουλευτή κ. Ταλιαδούρου Σπυρίδωνος δόθηκε με το υπ’ αριθμ. Φ900α/9555/13207 /29-04-2013 έγγραφο  από τον Υπουργό Εθνικής Άμυνας η ακόλουθη απάντηση:
4. Στην με αριθμό 9185/04-04-2013 ερώτηση της Βουλευτού κ. Γεωργοπούλου-Σαλτάρη Ευσταθίας (Έφης) δόθηκε με το υπ’ αριθμ. 32322 /29-04-2013 έγγραφο  από τον Υπουργό Υγείας η ακόλουθη απάντηση:
5. Στην με αριθμό 9211/04-04-2013 ερώτηση του Βουλευτή κ. Ζησιμόπουλου Πολύβιου δόθηκε με το υπ’ αριθμ. Φ900α/9556/13208 /29-04-2013 έγγραφο  από τον Υπουργό Εθνικής Άμυνας η ακόλουθη απάντηση:
6. Στην με αριθμό 9513/11-04-2013 ερώτηση του Βουλευτή κ. Μπασιάκου Ευάγγελου δόθηκε με το υπ’ αριθμ. 5823/29-04-2013 έγγραφο  από τον Υφυπουργό Ανάπτυξης, Ανταγωνιστικότητας, Υποδομών, Μεταφορών, Δικτύων η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κυρίες και κύριοι συνάδελφοι, θα εισέλθουμε τώρα στην αναφορά στη μνήμη των πρώην Βουλευτών Γρηγορίου Λαμπράκη και Γεωργίου Τσαρουχά.
Ο Πρόεδρος της Βουλής κ. Ευάγγελος Μεϊμαράκης βρίσκεται απέναντι, στα εγκαίνια της έκθεσης για τους δύο πρώην Βουλευτές. Εκ μέρους του Προεδρείου της Βουλής, ο ομιλών θα τοποθετηθεί για τους δύο συναδέλφους μας.
Κυρίες και κύριοι συνάδελφοι, η Βουλή των Ελλήνων τιμά σήμερα δύο σημαντικούς ανθρώπους, δύο προσωπικότητες που σημάδεψαν με τους αγώνες και το παράδειγμά τους τη σύγχρονη πολιτική ιστορία του τόπου, τον Γρηγόρη Λαμπράκη και τον Γεώργιο Τσαρουχά. Βίοι παράλληλοι για δύο προσωπικότητες στην πιο πολυτάραχη περίοδο της νεότερης ιστορίας του τόπου μας. 
Πενήντα χρόνια πέρασαν από τη δολοφονία του αγωνιστή της δημοκρατίας Γρηγόρη Λαμπράκη. Η σημερινή μέρα αποτελεί πηγή έμπνευσης και φωτεινό φάρο πολιτικής και κοινωνικής δημιουργίας. Ο Γρηγόρης Λαμπράκης ήταν, είναι και θα παραμείνει ένα από τα μεγαλύτερα σύμβολα για την κοινωνία των πολιτών, γιατρός, αθλητής, πολιτικός μα, πάνω απ’ όλα, αγωνιστής της δημοκρατίας και της ειρήνης. 
Γεννήθηκε στην Κερασίτσα Αρκαδίας στις 3 Απριλίου του 1912. Μετά το τέλος των εγκυκλίων σπουδών του ήρθε στην Αθήνα και μπήκε στην Ιατρική. Από τα εφηβικά του χρόνια ασχολήθηκε με τον αθλητισμό και αναδείχθηκε δέκα φορές Βαλκανιονίκης στο άλμα εις μήκος, ενώ επί είκοσι τρία χρόνια -1936 έως 1959- κατείχε το πανελλήνιο ρεκόρ του αγωνίσματος. 
Έλαβε ενεργό μέρος στην Εθνική Αντίσταση κατά την περίοδο της γερμανικής κατοχής. Το 1943 ίδρυσε των Ένωση Ελλήνων Αθλητών και διοργάνωσε αγώνες, από τα έσοδα των οποίων τροφοδοτούσε τα λαϊκά συσσίτια. Μετά την απελευθέρωση, ολοκλήρωσε τις σπουδές του στην Ιατρική και το 1950 αναγορεύτηκε Υφηγητής στην Έδρα της Μαιευτικής και Γυναικολογίας. 
Στις 22 Μαΐου του 1963 παρέστη και μίλησε για την ειρήνη στη Θεσσαλονίκη. Μετά το τέλος της εκδήλωσης δέχθηκε δολοφονική επίθεση σε κεντρικό δρόμο της πόλης. Τραυματίστηκε σοβαρά και πέθανε στις 27 Μαΐου 1963, σε ηλικία πενήντα ενός ετών. 
Την επομένη ένα πλήθος περίπου πεντακοσίων χιλιάδων ανθρώπων συγκεντρώθηκε στο Α΄ Νεκροταφείο για το ύστατο «χαίρε». Γρήγορα η συγκέντρωση μετατράπηκε σε διαδήλωση καταδίκης της κυβέρνησης Καραμανλή και του Παλατιού, αφού ο θάνατός του προκάλεσε αγανάκτηση στην κοινή γνώμη, οξύτατη πολιτική κρίση και διεθνή κατακραυγή.
Ο Γεώργιος Τσαρουχάς, ο άλλος συνάδελφός μας, υπήρξε κι αυτός μία εξέχουσα προσωπικότητα. Το πρωί της 10ης Μαΐου 1968 οι εφημερίδες έγραφαν: «Συνελήφθη καθ’ οδόν προς τας Αθήνας ο αγωνιστής Γεώργιος Τσαρουχάς και απεβίωσε από καρδιακή προσβολή». Στοιχεία και ντοκουμέντα, όμως, που αργότερα ήρθαν στο φως απέδειξαν ότι ο θάνατός του επήλθε από βασανιστήρια. 
Βουλευτής της ΕΔΑ πριν από το απριλιανό πραξικόπημα, ο Γεώργιος Τσαρουχάς, Γραμματέας του Πατριωτικού Αντιδικτατορικού Μετώπου Θεσσαλονίκης και υπεύθυνος των κλιμακίων του ΚΚΕ στη διάρκεια της δικτατορίας, ήταν το δεύτερο θύμα της χούντας στη μακεδονική πρωτεύουσα, μετά από τον Γιάννη Χαλκίδη. 
Γεννήθηκε το 1912 κι εγκαταστάθηκε με την οικογένειά του στο χωριό Δρινοχώρι Σερρών. Πήρε μέρος στον πόλεμο του ’40 ως εθελοντής και κατά τη διάρκεια της Κατοχής έγινε Γραμματέας του ΕΑΜ Ανατολικής Μακεδονίας και μετά την απελευθέρωση διορίστηκε Νομάρχης Καβάλας. 
Οι μορφές του Γεώργιου Τσαρουχά και του Γρηγορίου Λαμπράκη και η θυσία τους αποτελούν λαμπρό παράδειγμα ήθους, αξιοπρέπειας και αγωνιστικής στάσης, που με την προσωπικότητα και τη δράση τους παραμένουν ως και σήμερα ένα σύμβολο της δημοκρατίας και των αγωνιζόμενων λαών ενάντια στην πολιτική καταπίεση και τη στέρηση των ανθρωπίνων δικαιωμάτων. 
Το λόγο έχει ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του ΣΥΡΙΖΑ – Ενωτικό Κοινωνικό Μέτωπο κ. Αλέξης Τσίπρας. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο): Ευχαριστώ, κύριε Πρόεδρε.
Κυρίες και κύριοι συνάδελφοι, η Βουλή τιμά σήμερα δύο ξεχωριστές προσωπικότητες, δύο ιστορικές φυσιογνωμίες, δύο ανθρώπους-σύμβολα, τους Βουλευτές Γρηγόρη Λαμπράκη και Γιώργη Τσαρουχά, δύο Βουλευτές που τίμησαν τη Βουλή με τη ζωή τους, με τη δράση τους αλλά και με το θάνατό τους. Δύο Βουλευτές που πέθαναν μαχόμενοι για τα ιδανικά τους, πέθαναν όμως μαχόμενοι για ένα πολύ σημαντικό αγαθό, τη δημοκρατία.
Είμαστε ιδιαίτερα περήφανοι που και οι δύο υπήρξαν μαχητές απελευθερωτικών ιδεών, αγωνιστές και Βουλευτές της Αριστεράς. Θα ήθελα, όμως, να χαιρετίσω σήμερα τους Βουλευτές και των άλλων πολιτικών χώρων που έχουν έρθει εδώ για να τους τιμήσουμε μαζί, διότι σήμερα στο πρόσωπο του Γρηγόρη Λαμπράκη και του Γιώργη Τσαρουχά τιμούμε τη δημοκρατία στο σύνολο. Δεν τιμούμε μονάχα τους αγωνιστές ενός ξεχωριστού πολιτικού χώρου. Τιμούμε τη δημοκρατία και αυτό είναι εξαιρετικά σημαντικό.
Ο Γρηγόρης Λαμπράκης υπήρξε υπόδειγμα ανθρώπου με πολύπλευρη κοινωνική και πολιτική δραστηριότητα, μαχητικός, ανυποχώρητος, άφοβος, συνεπής με την ιδεολογία του, ηγεμονικός. Ως αθλητής, τίμησε τη χώρα του αλλά και το πνεύμα της ευγενικής αθλητικής άμιλλας με τους αντιπάλους του.
Ως εξαιρετικός επιστήμονας, έθεσε τον εαυτό του στην υπηρεσία των φτωχών, στην υπηρεσία των αδύναμων, αυτών που είχαν περισσότερο ανάγκη, κάνοντας έτσι πράξη τις αρχές και τις αξίες της αλληλεγγύης, αυτές τις αρχές και τις αξίες που σήμερα η κοινωνία μας ανακαλύπτει ξανά –αναγκάζεται να ανακαλύψει ξανά- προκειμένου να αντέξει την τεράστια καταστροφή, την τεράστια βαρβαρότητα που υφίσταται από τις πολιτικές του μνημονίου.
Ως αγωνιστής, ο Γρηγόρης Λαμπράκης υπήρξε δραστήριο και προβεβλημένο στέλεχος του Παγκόσμιου Κινήματος Ειρήνης και η ψυχή της Ελληνικής Επιτροπής για τη Διεθνή Ύφεση και Ειρήνη. Βασική αντίληψη του κινήματος αυτού, αντίληψη την οποία η Αριστερά υιοθετούσε και υιοθετεί πλήρως, ήταν ότι οι λαοί δεν έχουν τίποτα απολύτως να χωρίσουν, ότι κοινός εχθρός των λαών είναι ο ιμπεριαλισμός, ο πόλεμος, ο φασισμός, η οικονομική εκμετάλλευση, η φτώχεια.
Σε μια ιστορική περίοδο που επίσημη ιδεολογία του κράτους ήταν ο αντικομμουνισμός και διεθνής προσανατολισμός της χώρας ήταν η ολόψυχη στράτευση στο δυτικό στρατόπεδο του Ψυχρού Πολέμου, οι ιδέες αυτές εθεωρούντο περίπου ακραίες, μη νόμιμες. Πολύ περισσότερο οι ιδέες αυτές ερέθιζαν το μετεμφυλιακό παρακράτος, το οποίο εκείνη τη στιγμή ήταν πανίσχυρο, ένα παρακράτος με ισχυρές διασυνδέσεις στο πολιτικό σύστημα, με ισχυρές διασυνδέσεις στο Στρατό και στα Σώματα Ασφαλείας, με έναν έξαλλο αντικομμουνιστικό προσανατολισμό, με βίαιη, παράνομη, επιθετική πρακτική, ένα  -όχι αμελητέο- παρακράτος υπό την καθοδήγηση πρώην συνεργατών των στρατευμάτων κατοχής, που σε οποιαδήποτε άλλη ευρωπαϊκή χώρα θα βρίσκονταν καταδικασμένοι στις φυλακές, μόνο που στη χώρα μας οι συνεργάτες των ηττημένων του Β΄ Παγκοσμίου Πολέμου έγιναν υπερήφανοι νικητές του Εμφυλίου.
Ακριβώς αυτό το παρακράτος ήταν που φοβήθηκε τον Γρηγόρη Λαμπράκη και τον δολοφόνησε με τον πιο δειλό και ύπουλο τρόπο. Ο θάνατος του Γρηγόρη Λαμπράκη άνοιξε τον ασκό του Αιόλου. Η εκστρατεία συγκάλυψης, που ξεκίνησε από την πρώτη στιγμή, προωθώντας την εκδοχή του τροχαίου ατυχήματος, έπεσε στο κενό χάρη και στην ικανότητα -και πρέπει αυτό να το θυμίσουμε, να κάνουμε μνεία σε αυτό- το πείσμα και την τόλμη του νεαρού τότε ανακριτή Χρήστου Σαρτζετάκη και μετέπειτα Προέδρου της Δημοκρατίας.
Πολύ γρήγορα και με την ενεργό βοήθεια της μαχόμενης δημοσιογραφίας αποκαλύφθηκαν οι σκοτεινές διασυνδέσεις κράτους και παρακράτους καθώς και ένα σχέδιο δράσης, με άμεσο στόχο την Αριστερά αλλά και τη δημοκρατία στο σύνολό της.
Ο θάνατος του Λαμπράκη άνοιξε μία νέα εποχή, στην οποία η απαίτηση για οριστικό τέλος του Εμφυλίου, η απαίτηση για ολοκληρωμένη δημοκρατία, για κατάργηση των πολιτικών διακρίσεων και διώξεων και για πλήρη κατοχυρωμένη πολιτική ελευθερία έγινε πλέον παλλαϊκό αίτημα.
Υπήρξαν, βέβαια, πισωγυρίσματα. Υπήρξαν σκοτεινά χρόνια. Υπήρξαν τα σκοτεινά χρόνια της επτάχρονης δικτατορίας. Όμως, στο τέλος, η δημοκρατία επικράτησε. Η δημοκρατία νίκησε και εδραιώθηκε στη χώρα μας. 
Δεν υπάρχει αμφιβολία ότι σ’ αυτό, πέρα από σοβαρότατες ιστορικά πολιτικές διαφορές, οφείλουμε να αναγνωρίσουμε και τη μεταπολιτευτική συμβολή πολιτικών κομμάτων πέρα από την Αριστερά, πολιτικών μας αντιπάλων, όπως του Κωνσταντίνου Καραμανλή, του Ανδρέα Παπανδρέου.
Ωστόσο, οφείλουμε να θυμόμαστε ότι αυτή η δημοκρατία -που σήμερα αμφισβητείται και πάλι, γιατί έρχεται σε σύγκρουση με συγκεκριμένα σχέδια που άλλοι, πέρα από τον κυρίαρχο λαό, έχουν επιβάλει στη χώρα μας- έχει κυρίως κατακτηθεί με τους αγώνες, τη θυσία και το αίμα πολλές φορές του ελληνικού λαού. Δεν μας χαρίστηκε. Την κατέκτησε ο λαός μας με αγώνες και οφείλουμε να την υπερασπιστούμε.
Ο Γιώργης Τσαρουχάς χτυπήθηκε, επίσης, από παρακρατικούς το βράδυ της δολοφονίας του Λαμπράκη και έμεινε στο νοσοκομείο είκοσι εννέα μέρες. Από καθαρή τύχη δεν ήταν ο δεύτερος νεκρός Βουλευτής της Αριστεράς το βράδυ της 27 Μαΐου του 1963, ίσως γιατί η μοίρα, όπως πολλές φορές συμβαίνει στους αφοσιωμένους αγωνιστές, του επιφύλασσε μαρτυρικό θάνατο μερικά χρόνια αργότερα.
Νομίζω ότι δεν υπάρχει καλύτερος φόρος τιμής στον άνθρωπο αυτό, στον αγωνιστή της δημοκρατίας, από το να παραθέσουμε εδώ στη Βουλή, στη σημερινή τιμητική εκδήλωση, το βιογραφικό του. 
Ο Γιώργος Τσαρουχάς υπήρξε παιδί προσφύγων. Αποβλήθηκε από το πανεπιστήμιο εξαιτίας της κοινωνικής και δημοκρατικής δράσης του εναντίον της δικτατορίας Μεταξά. Μετά τη μετ’ εμποδίων ολοκλήρωση των σπουδών του πολέμησε, ως εθελοντής, στο αλβανικό μέτωπο. Υπήρξε δραστήριο στέλεχος της Εθνικής Αντίστασης και του Κομμουνιστικού Κόμματος. Γι’ αυτήν τη δράση του κυνηγήθηκε μαζί με μία ολόκληρη γενιά αντιστασιακών από το μετεμφυλιακό κράτος.
Κρατήθηκε εξόριστος έως το 1961, δώδεκα ολόκληρα χρόνια μετά τη λήξη του Εμφυλίου. Με την απελευθέρωσή του εξελέγη Βουλευτής της ΕΔΑ. Με την επιβολή της δικτατορίας εντάχθηκε αμέσως στις γραμμές του αντιδικτατορικού αγώνα και πέθανε από βασανιστήρια στις 10 Μαΐου του 1968.
Σ’ αυτήν την περίπτωση, από την πρώτη στιγμή έγινε προσπάθεια να αποδοθεί ο θάνατός του σε άλλα αίτια, εν προκειμένω σε καρδιακή προσβολή. Η αλήθεια, όμως –έστω και αργά- φανερώθηκε μετά τη δικτατορία, όταν στα αρχεία της Σήμανσης βρέθηκαν οι φωτογραφίες του σώματός του με εμφανέστατα τα σημάδια του βασανισμού. Οι δολοφόνοι του, που δικάστηκαν με εξαιρετικά επιεικείς ποινές, είχαν μάλιστα παρασημοφορηθεί από τη δικτατορία για το μεγάλο επίτευγμα της σύλληψής του!
Τόσο ο Γρηγόρης Λαμπράκης όσο και ο Γιώργης Τσαρουχάς κατηγορήθηκαν κατά τη διάρκεια της πολιτικής τους δράσης ως προδότες της πατρίδας, ως υπονομευτές της ομαλότητας, ως φορείς ακραίου και διχαστικού λόγου. Με τον τρόπο που έζησαν, αλλά και με τον τρόπο που πέθαναν, απέδειξαν τον πατριωτισμό τους, απέδειξαν της προσήλωσή τους στην υπόθεση της δημοκρατίας. 
Η ηθική τους εμβέλεια σήμερα υπερβαίνει κατά πολύ τα όρια της Αριστεράς, υπερβαίνει κατά πολύ τα όρια της παράταξης, μέσα από τις γραμμές της οποίας αναδείχτηκαν, και έχει κατακτήσει το σεβασμό ολόκληρου του δημοκρατικού χώρου. 
Έχει ιδιαίτερη σημασία η σημερινή τελετή, όχι μόνο γιατί συμπληρώνονται πενήντα χρόνια από το θάνατο ενός συμβόλου για τη δημοκρατία, του Γρηγόρη Λαμπράκη, αλλά γιατί, ιδιαίτερα στις μέρες μας, είναι καλό να θυμόμαστε τα σύμβολα της δημοκρατίας. Είναι καλό να τους θυμόμαστε, τώρα που τα πράγματα δείχνουν ξανά στον τόπο μας να σκοτεινιάζουν, τώρα που φαινόμενα ιστορικά ηττημένα, όπως ο φασισμός, κάνουν ξανά την εμφάνισή τους. Είναι καλό να θυμόμαστε ότι η δημοκρατία δεν είναι μια μίζερη, βαρετή διαδικασία, στην οποία ο καθένας κάνει ό,τι θέλει για να κυριαρχήσει τελικά η απάθεια, ούτε είναι αδυναμία ούτε είναι δεδομένη. Για να υπάρξει δημοκρατία, χρειάζεται εγρήγορση. Για να διατηρηθεί η δημοκρατία, χρειάζονται αγώνες και πολλές φορές χρειάζονται και μάρτυρες σαν αυτούς που σήμερα τιμά η Βουλή των Ελλήνων.
Η δημοκρατία είναι η άμυνα των φτωχών και των αδύναμων. Είναι το μέσον, για να περάσουμε σε μια πιο δίκαιη κοινωνία, για να κατοχυρώσουμε τη δουλειά και την αξιοπρέπεια σε όλους. Και αυτό το κρατάμε σήμερα περισσότερο από κάθε άλλη φορά, σήμερα που το αίτημα για ζωή και αξιοπρέπεια ξαναγίνεται, δυστυχώς, υπόθεση, διακύβευμα, αγώνας, πάλη ολόκληρης της κοινωνίας. 
Με αυτές τις σκέψεις θα ήθελα εκ μέρους της Κοινοβουλευτικής Ομάδας του ΣΥΡΙΖΑ-Ενωτικό Κοινωνικό Μέτωπο να εκφράσω τον απεριόριστο σεβασμό στη μνήμη, στη δράση και στη θυσία αυτών των δύο ηρώων του λαού μας, καθώς και την εκτίμηση ότι αποτελεί ένδειξη σεβασμού, αλλά και διατήρησης της δημοκρατικής λειτουργίας, το γεγονός ότι σε αυτήν εδώ την εκδήλωση μνήμης και τιμής βρίσκονται εκπρόσωποι, φυσικά πέραν της Αριστεράς, για να τιμήσουν τη δράση δύο Βουλευτών που έπεσαν αγωνιζόμενοι, που έπεσαν ηρωικά και η μνήμη τους τιμά ολόκληρο το κοινοβουλευτικό φάσμα, τιμά τη Βουλή των Ελλήνων που τους τιμά σήμερα.
Ευχαριστώ.
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Στη σημερινή συνεδρίαση, όπως είπε και ο Πρόεδρος του ΣΥΡΙΖΑ, μας τιμούν με την παρουσία τους από τις θέσεις των κρατικών λειτουργών μέλη των οικογενειών του Γρηγόρη Λαμπράκη και του Γεώργιου Τσαρουχά.
Η Βουλή σάς καλωσορίζει.
(Χειροκροτήματα)
Το λόγο έχει η Πρόεδρος της Κοινοβουλευτικής Ομάδας του ΚΚΕ κ. Αλέκα Παπαρήγα.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Το Κομμουνιστικό Κόμμα Ελλάδας κάθε χρόνο, αδιαλείπτως, τιμά τον Γρηγόρη Λαμπράκη και τον Γιώργη Τσαρουχά με μεγάλες πορείες ειρήνης σε όλες τις πόλεις, με εκδηλώσεις, ιδιαίτερα για τον Γιώργο Τσαρουχά στη Θεσσαλονίκη. Το κάνουμε συνειδητά. Τιμάμε τη μνήμη και των επώνυμων και των ανώνυμων που μπήκαν ορμητικά στο δρόμο του αγώνα, που παρέμειναν σταθερά στο δρόμο του αγώνα και σίγουρα είχαν ξεπεράσει και το φόβο του θανάτου.
Διότι ο αγώνας για τα εργατικά, για τα λαϊκά δικαιώματα, ο αγώνας για την κατάργηση των αιτιών του πολέμου συνεπάγεται μεγάλες θυσίες. 
Οι δύο αυτοί άνθρωποι έγιναν –και σωστά- ήρωες, αλλά δείχνουν και το μέτρο της δύναμης του κάθε ανθρώπου. Πάντα υπάρχουν οι επώνυμοι ήρωες, αυτοί που ήταν στην κεντρική πολιτική σκηνή, που είχαν δημόσια αξιώματα –αυτό είναι απόλυτα φυσιολογικό- αλλά υπάρχουν αυτοί οι ήρωες, ακριβώς γιατί μπορεί να μετατραπεί σε ήρωα ένα πολύ μεγάλο μέρος του λαού. Τιμάμε τους ήρωες, τιμάμε τα θύματα, θεωρώντας ότι δεν πρέπει να τα ξεχνάμε και για εμάς ποτέ δεν πρόκειται να θεωρηθούν σαν ονόματα, σαν ήρωες για το μουσείο. Από αυτήν την άποψη καλό θα είναι οι νεότερες γενεές να μη χάνουν την επαφή ούτε με το πρόσφατο ούτε με το παλαιότερο παρελθόν. 
Επιτρέψτε μου, όμως, να πω δύο-τρία λόγια για την περίοδο η οποία ανέδειξε αυτούς τους δύο ανθρώπους δικαιολογημένα σε ήρωες που τους τιμάμε κάθε χρόνο. Η περίοδος 1962-1967, ένα χρόνο δηλαδή πριν από τη δολοφονία του Γρηγόρη Λαμπράκη, το 1967 η χούντα, η δολοφονία με βασανιστήρια του Γεώργιου Τσαρουχά, είναι μια αρκετά ενδιαφέρουσα περίοδος, χωρίς να έχει καμμία ξεχωριστή αυτοτέλεια. Έχει, όμως, μια αξία όχι γιατί η ιστορία επαναλαμβάνεται ακριβώς η ίδια -δεν επαναλαμβάνεται- αλλά όταν υπάρχει συνέχεια στην ιστορία, στο πολιτικό σύστημα, στο κοινωνικοοικονομικό σύστημα έχει μεγάλη σημασία να βγαίνουν συμπεράσματα –και με αυτήν την έννοια υπάρχουν και διαχρονικά συμπεράσματα- χωρίς κανείς να επιμένει να γυρίζει πίσω, χωρίς να νομίζει ότι μπορούμε να γυρίσουμε πίσω ή να θέλει να μεταφέρει το χθες μηχανιστικά στο σήμερα. 
Το 1962 ο Κωνσταντίνος Καραμανλής, πιο ανοιχτά από προηγούμενες φορές, υπέβαλε ένα γνωστό υπόμνημα στα Ανάκτορα με τις διαφωνίες του. Ο Κωνσταντίνος Καραμανλής θεωρείται από όλες τις πτέρυγες της Βουλής ως εκσυγχρονιστής και μεταρρυθμιστής. Και εμείς του το αναγνωρίζουμε, μόνο που ακριβώς ο Κωνσταντίνος Καραμανλής άνοιξε μια διαπάλη, η οποία από ό,τι φαίνεται ολοκληρώθηκε την περίοδο της χούντας, διαπάλη η οποία υπήρχε με φόντο πάντα την ταξική πάλη και τους αγώνες –τίποτα δεν εξελίσσεται χωρίς αυτό το φόντο- αλλά υπήρχε και μια οξύτατη διαπάλη μέσα στους κόλπους της αστικής τάξης και μέσα στο πολιτικό σύστημα για τον εκσυγχρονισμό του και τη μεταρρύθμισή του.  
Ο Κωνσταντίνος Καραμανλής είχε καταλήξει σε δύο συμπεράσματα. Το ένα ήταν ότι έπρεπε να πάρει προβάδισμα η εκτελεστική εξουσία, άρα και το Κοινοβούλιο έναντι του Θρόνου και του Στρατού, που ήταν κέντρα εξουσίας, σε αντίθεση βεβαίως με τους μη εκσυγχρονιστές και μεταρρυθμιστές, που ήθελαν να παραμείνει το πράγμα όπως είχε τα πρώτα χρόνια μετά τη λήξη του Εμφυλίου.
 Ταυτόχρονα, ο Κωνσταντίνος Καραμανλής συνειδητοποιούσε ότι δεν μπορούσε να περιμένει και πολλά από τα αμερικάνικα κεφάλαια των Ηνωμένων Πολιτειών και την καπιταλιστική ανάπτυξη στην Ελλάδα –όχι απλώς για τα κέρδη, αλλά για τη διευρυμένη αναπαραγωγή του κεφαλαίου- και έπρεπε να προσανατολιστεί προς την ΕΟΚ. Η διαπάλη στους κόλπους της αστικής τάξης ήταν μεγάλη και πήρε και τη μορφή βεβαίως διαπάλης με το Θρόνο και το Στρατό. 
Όμως επί της ουσίας -χωρίς να υποτιμάμε αυτές τις διαφορές και τη διαπάλη για τον εκσυγχρονισμό του αστικού πολιτικού συστήματος και, αν θέλετε, και της καπιταλιστικής ανάπτυξης- αυτή η διαπάλη είτε είχε να κάνει με εκσυγχρονιστές και με μεταρρυθμιστές στο πλαίσιο της αστικής τάξης -να το ξεκαθαρίσουμε- είτε είχε να κάνει με τους οπισθοδρομικούς, το στοιχείο του αντικομμουνισμού το χρησιμοποίησαν και οι δυο. Και όχι μόνο αυτό, αλλά και ο Κωνσταντίνος Καραμανλής ήθελε να εντάξει το Παλάτι και τον Στρατό μέσα στο σύγχρονο πολιτικό σύστημα, με κέντρο βέβαια την εκτελεστική εξουσία και το Κοινοβούλιο, και ο κατοπινός διάδοχός του, ο Γεώργιος Παπανδρέου, το ίδιο ήθελε να κάνει. Και αυτός εξέφραζε μια τέτοια αντίθεση, πιο πολύ κάτω από την πίεση του λαϊκού κινήματος. Και αυτός ήθελε να εντάξει στον εκσυγχρονισμό του πολιτικού συστήματος και το Παλάτι και το Στρατό, με αποτέλεσμα και οι δυο σε αυτήν την σύγκρουση να υποχωρήσουν και να την εγκαταλείψουν.  
Δυστυχώς, ήρθε το χουντικό πραξικόπημα μέσα από το βόρβορο των βασανιστηρίων κι όσα άλλα μπορούμε να πούμε –δεν χρειάζεται να κάνουμε ανάλυση τι ήταν η χούντα και τι ήταν η δικτατορία, που τις ζήσαμε- να λύσει αυτήν την αντίθεση που δεν θέλησε να τη λύσει ούτε ο ΙΔΕΑ, που τον είχε προσεταιριστεί ο Θρόνος.
Γιατί τα λέμε όλα αυτά; Όλα αυτά βεβαίως είναι στο φόντο της ανάπτυξης της πάλης και ενός ριζοσπαστισμού που αναπτύχθηκε μέσα στο λαό, όχι βεβαίως ριζοσπαστισμού ανατροπής, αλλά εν πάση περιπτώσει ενός ριζοσπαστισμού που ήθελε καλύτερες συνθήκες ζωής οπωσδήποτε, περισσότερες δημοκρατικές ελευθερίες και ένα μέρος απ’ αυτούς ήθελε ακριβώς και τον εκσυγχρονισμό του πολιτικού συστήματος. Γιατί όσοι εκσυγχρονισμοί και μεταρρυθμίσεις να γίνουν, αυτή η περίφημη δημοκρατία στο πλαίσιο του συστήματος που ζούμε έχει όρια και περιθώρια και δεν μπορεί να απαλλαγεί -κι όταν θέλει να απαλλαγεί, δεν θα το κάνει- και από τα πιο ακραία στοιχεία της. Μπορεί να θέλει να τα υποτάξει, να τα κάνει δευτερότερα στοιχεία του πολιτικού συστήματος, αλλά τα έχει σαν εφεδρεία. 
Βεβαίως, δεν υπάρχει κανένα στοιχείο που να συνδέει τον Κωνσταντίνο Καραμανλή και την ΕΡΕ με τη δολοφονία του Λαμπράκη. Πολιτικές ευθύνες, όμως, υπάρχουν. Κι αν θέλετε, όλα τα στοιχεία δείχνουν, παρ’ ότι δεν έχει ολοκληρωθεί η έρευνα, ότι το ξεκίνημα αυτής της συνωμοσίας ήταν το Παλάτι και είχε αιχμή και το αντιπολεμικό, αντιιμπεριαλιστικό κίνημα εκείνης της περιόδου.
 Δεν είναι τυχαίο το μένος που υπήρχε απέναντι στον Γρηγόρη Λαμπράκη. Γιατί πέρα από αγωνιστής, δημοκράτης, αριστερός κ.λπ. ηγήθηκε πραγματικά ενός κινήματος που, εκείνη την περίοδο, έβαζε σοβαρά ζητήματα στην Ελλάδα. Όχι γενικά μία ειρήνη πασιφιστική, αλλά έβαζε ένα μεγάλο γεγονός, ότι ναι μεν η Ελλάδα προσανατολιζόταν προς την ΕΟΚ, προς τα ευρωπαϊκά κεφάλαια, αλλά δεν έπαυαν και οι εσωτερικές ακόμα αντιθέσεις να δίνουν τη δυνατότητα στις Ηνωμένες Πολιτείες να χρησιμοποιούν τη χώρα σαν προγεφύρωμα. 
Και φυσικά ο Γεώργιος Τσαρουχάς ήταν μία ιστορία ολόκληρη. Δεν ήταν μόνο το κίνημα της δεκαετίας του ’50 και του ’60. Ήταν, αν θέλετε, ο γόνος, το αναπόσπαστο στοιχείο της εαμικής και ελασίτικης αντίστασης και κάτι τέτοια δεν συγχωρούνταν σε μια Ελλάδα που εξακολουθούσε και μέχρι το 1967, πριν γίνει το πραξικόπημα, να χωρίζει το λαό σε εθνικόφρονες και εαμίτες.
Απ’ αυτήν την άποψη, οι δύο αυτές δολοφονίες δίνουν τροφή να σκεφτεί κανείς πολλά πράγματα για το τι είναι δημοκρατία, για το ποια είναι η πραγματική δημοκρατία ή η επίφαση της δημοκρατίας. Δεν υποτιμάμε καθόλου τη διαφορά, παραδείγματος χάριν, μεταξύ της αστικής Κοινοβουλευτικής Δημοκρατίας και της φασιστικής. Δεν το υποτιμάμε καθόλου αυτό, αλλά σήμερα πια όταν μιλάμε για τη δημοκρατία αν θέλετε κι ο όρος δημοκρατία έχει ένα καθαρά ταξικό περιεχόμενο, όπως είχε και τότε, και επομένως τα γενικά και αφηρημένα «παλεύουμε για τη δημοκρατία» μπορεί να ενώνουν όλους, αλλά ταυτόχρονα χαράσσουν και πραγματικές διαχωριστικές γραμμές.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εκ μέρους της Νέας Δημοκρατίας το λόγο έχει η κ. Σοφία Βούλτεψη, Κοινοβουλευτική Εκπρόσωπος και Βουλευτής Β΄ Αθηνών.
Έχετε το λόγο για πέντε λεπτά, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κυρίες και κύριοι συνάδελφοι, τιμούμε σήμερα τη μνήμη και την προσφορά στην πατρίδα και στη δημοκρατία δύο σημαντικών προσωπικοτήτων του πολιτικού βίου της χώρας, δύο κοινοβουλευτικών ανδρών που αγωνίστηκαν με μοναδικό όπλο τις ιδέες τους και πέθαναν για τις ιδέες τους, για δημοκρατία, δικαιοσύνη και ειρήνη, αφήνοντας την πολύτιμη παρακαταθήκη τους στις επόμενες γενιές.
Οι Βουλευτές Γρηγόρης Λαμπράκης και Γιώργος Τσαρουχάς, Βουλευτής της ΕΔΑ ο δεύτερος και συνεργαζόμενος με την ΕΔΑ ο πρώτος, δέχθηκαν το μοιραίο εκείνο βράδυ της 22ας Μαΐου του 1963 -πριν από μισό ακριβώς αιώνα- τη δολοφονική επίθεση του παρακρατικού μηχανισμού, αμέσως μετά την ολοκλήρωση της εκδήλωσης της Ελληνικής Επιτροπής για τη Διεθνή Ύφεση και Ειρήνη στη Θεσσαλονίκη, στο πλαίσιο μιας παράνομης αντισυγκέντρωσης αντιφρονούντων. 
Ο Γρηγόρης Λαμπράκης, ο Βουλευτής του λαού, ο υφηγητής πανεπιστημίου, ο Βαλκανιονίκης πρωταθλητής, ο πεζοπόρος του Ολντερμάστον, ο μαραθωνοδρόμος της ειρήνης, χτυπημένος από το τρίκυκλο με οδηγό τον Γκοτζαμάνη και τον Εμμανουηλίδη στην καρότσα, άφησε την τελευταία του πνοή πέντε ημέρες αργότερα στο Νοσοκομείο ΑΧΕΠΑ.
Ο Γιώργος Τσαρουχάς χτυπήθηκε από τους παρακρατικούς, προσερχόμενος στην εκδήλωση με ομιλητή τον Λαμπράκη και τραυματίστηκε στο κεφάλι. Επέζησε, υπήρξε βασικός μάρτυρας στη δίκη που ακολούθησε και τελικά βρήκε φρικτό θάνατο από τα βασανιστήρια στα οποία τον υπέβαλε η χούντα των συνταγματαρχών μετά τη σύλληψή του τον Μάιο του 1968. 
Πενήντα χρόνια μετά, Λαμπράκης και Τσαρουχάς, δυο ακέραιοι κοινοβουλευτικοί άντρες, δυο πολιτικοί που ουδέποτε επέλεξαν την οδό της δημαγωγίας, εξακολουθούν να δείχνουν το δρόμο μέσα σε ένα πολύ ζοφερό για την πατρίδα μας περιβάλλον. 
Η δημοσιογραφική έρευνα –διότι εκείνη την εποχή στη Θεσσαλονίκη η ελληνική δημοσιογραφία τίμησε το όνομα και την αποστολή της, δηλαδή, κατά αλφαβητική σειρά, οι δημοσιογράφοι Βούλτεψης, Μπέρτσος και Ρωμαίος- κατέδειξε ότι το τρίκυκλο που σκότωσε τον Γρηγόρη Λαμπράκη ήταν της χούντας. 
Η δολοφονία του Λαμπράκη απέβλεπε στην πτώση της κυβέρνησης του Κωνσταντίνου Καραμανλή -ιστορικό πλέον το ερώτημά του «ποιος κυβερνάει αυτόν τον τόπο»- και τελικά στην πτώση του κοινοβουλευτισμού και στην επιβολή της δικτατορίας. 
Η δολοφονία Λαμπράκη θα μπορούσε να είχε γίνει ο τελευταίος σταθμός μιας ανώμαλης πορείας που εμποδίστηκε χωρίς να φτάσει στην καταστροφή. Όμως αυτό προϋπέθετε και τότε ότι οι πολιτικές δυνάμεις της χώρας θα αποκτούσαν εγκαίρως συναίσθηση του έρποντος κινδύνου και θα έπαυαν να μάχονται με τα μάτια κλειστά μεταξύ τους, αδιαφορώντας γι’ αυτό που αδυσώπητα ερχόταν. 
Και αυτό που ερχόταν ήταν η χούντα, μέρος της προετοιμασίας της οποίας ήταν και το έγκλημα στη Θεσσαλονίκη.
Απόδειξη ότι, μόλις επιβλήθηκε η δικτατορία, ο ανακριτής της υπόθεσης Χρήστος Σαρτζετάκης και οι δημοσιογράφοι που έφεραν στο φως συγκλονιστικά στοιχεία -εντοπίζοντας οι ίδιοι τους μάρτυρες και τους παρακρατικούς και οδηγώντας τους στον ανακριτή- διώχθηκαν, φυλακίστηκαν και εκπατρίστηκαν. 
Αντίθετα, όλοι οι άλλοι πρωταγωνιστές του δράματος βρέθηκαν σε καίριες θέσεις, έγιναν Υπουργοί, προήχθησαν τιμητικώς -και αναδρομικώς- και βρέθηκαν όλοι σε υψηλότατα αξιώματα. Το παρακράτος -όπως και το τρίκυκλο- ήταν δικό τους.   
Θα ήθελα να πω και κάτι τελευταίο, ως απάντηση σε κραυγές που συχνά πυκνά ακούγονται στην πατρίδα μας. Εκείνο το μαγιάτικο βράδυ του 1963 ο Γρηγόρης Λαμπράκης, ο άνθρωπος που προχώρησε προς το σταυροδρόμι όπου ενέδρευε ο θάνατος, είχε ολοκληρώσει την ομιλία του με τη φράση: «Μακάριοι οι ειρηνοποιοί!».
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει εκ μέρους του ΠΑΣΟΚ η Κοινοβουλευτική Εκπρόσωπος και Βουλευτής Νομού Αττικής κ. Εύη Χριστοφιλοπούλου.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Το Κοινοβούλιο σήμερα κάνει το αυτονόητο. Θυμάται, τιμά και εμπνέεται από τη δράση δύο μεγάλων ανδρών της δημοκρατίας, του Γρηγόρη Λαμπράκη και του Γιώργου Τσαρουχά. 
Όλων οι μνήμες γυρίζουν πενήντα χρόνια πριν, στις 22 του Μάη, όπως είπαν και οι δύο Πρόεδροι και η συνάδελφος πριν από εμένα, όταν ο Γρηγόρης Λαμπράκης και ο Γιώργος Τσαρουχάς δέχονται το θανατηφόρο χτύπημα στο κεφάλι με λοστό από το μοιραίο τρίκυκλο. Είναι όντως το τρίκυκλο που θα μας οδηγήσει στη χούντα. 
Έχει σημασία να τονίσουμε ότι η δολοφονία του Γιώργου Τσαρουχά, που έγινε το 1968 -λίγα χρόνια μετά- έγινε κάτω από φρικτά βασανιστήρια ασφαλιτών, οι οποίοι μάλιστα μετά παρασημοφορήθηκαν από τη χούντα. 
Αυτό πρέπει να το θυμόμαστε, γιατί υπάρχουν φωνές σήμερα που λένε ότι δεν υπάρχει ρατσισμός στην Ελλάδα, δεν  υπάρχει ξενοφοβία στην Ελλάδα, δεν υπάρχει βία στην Ελλάδα, η δημοκρατία στην Ελλάδα είναι εδραιωμένη. 
Ωστόσο μόνο πτυχές της πρόσφατης ιστορίας μας αναπτύχθηκαν σήμερα εδώ. Εγώ θα προσθέσω και την αποστασία, για να δούμε ποιος ήταν πραγματικά ο ρόλος του Παλατιού και αν όντως ο Γεώργιος Παπανδρέου υπηρετούσε το Παλάτι ή όχι. Γιατί έτσι πρέπει να το δούμε εκείνο το ιστορικό μέρος. Σε κάθε περίπτωση, η πρόσφατη ιστορία, η μεταπολεμική ιστορία μάς διδάσκει ότι ελλοχεύει και ο κίνδυνος για τη δημοκρατία και το αυγό του φιδιού. 
Εξάλλου, η τότε δημοκρατία, η πριν από το 1967 δημοκρατία, η μετεμφυλιακή δημοκρατία έχει ορθώς αποκληθεί από μεγάλους πνευματικούς ανθρώπους της χώρας, όπως ο Κωνσταντίνος Τσουκαλάς, «οιονεί δημοκρατία», δηλαδή περιορισμένη δημοκρατία, γιατί όντως υπήρχε καταστολή, γιατί όντως υπήρχε παρακράτος, γιατί όντως καταπιέζονταν τα ανθρώπινα δικαιώματα. 
Αποκτά, λοιπόν, ιδιαίτερο συμβολισμό σήμερα αυτό το μνημόσυνο, γιατί αυτοί οι αγωνιστές με το παράδειγμά τους -που δεν ήταν άλλο από την αυταπάρνηση, την αυτοθυσία- γίνονται σύμβολα ιστορικά όχι μόνο για τον καιρό τους. Γίνονται σύμβολα αξεπέραστα ενός αγώνα που έχουμε χρέος να δίνουμε διαρκώς, εις το διηνεκές, όλοι, όλες οι γενιές, έκαστος εφ’ ω ετάχθη. 
Λένε πολλοί: «Κινδυνεύει η δημοκρατία σήμερα; Αυτή η δημοκρατία που», πολύ σωστά, «με αγώνες και αίμα εδραιώθηκε;». Το τελευταίο ήταν ο αγώνας στο Πολυτεχνείο και η πτώση της χούντας. Αυτή η δημοκρατία εδραιώθηκε όχι μόνο με το Σύνταγμα του 1975, αλλά και στην πράξη με την εθνική ενότητα, με την αναγνώριση της Εθνικής Αντίστασης του ιδρυτή του ΠΑΣΟΚ, του Ανδρέα Παπανδρέου. 
Αυτή, λοιπόν, η δημοκρατία πρέπει να προστατευθεί, να γίνουμε εμείς όλοι οι Βουλευτές, όλοι οι πολίτες του δημοκρατικού τόξου υπερασπιστές της. Ναι, διαφωνώντας μεταξύ μας, γιατί στην ουσία της δημοκρατίας είναι και η πολιτική διαφωνία. Εξάλλου, όπως έδειξε η ιστορία, δεν συμφωνούσαν πάντα ούτε στο χώρο της Αριστεράς ούτε στο χώρο του Κέντρου ούτε στο χώρο της Δεξιάς. Όμως έχει πολύ μεγάλη σημασία ο σεβασμός στους θεσμούς και στη δημοκρατία. 
Σήμερα έχουμε νεοναζιστικά μορφώματα που απειλούν τη δημοκρατία μέσα και από εδώ, από το Κοινοβούλιο. Ντρεπόμαστε γι’ αυτό. Πρέπει να συμπορευθούμε, να συναγωνιστούμε γι’ αυτό, τουλάχιστον σε κάποια ελάχιστα. 
Σήμερα η δημοκρατία απειλείται από τους θιασώτες της θανατικής ποινής, της ευγονικής, της φυλετικής καθαρότητας αλλά, ως ένα βαθμό, και από αδικαιολόγητες και αντιδημοκρατικές εξάρσεις αλαζονικής συμπεριφοράς  φορέων εξουσίας. 
Η εξουσία πρέπει να ασκείται χωρίς αλαζονεία, είτε αυτή είναι εξουσία κυβερνητική είτε εξουσία πολιτική. 
Κυρίες και κύριοι συνάδελφοι, νομίζω ότι πρέπει να αρθούμε στο ύψος των περιστάσεων και να σταθούμε όρθιοι και ενωμένοι απέναντι σε όσους μέσα και έξω από το Κοινοβούλιο απειλούν να φαλκιδεύσουν και να υπονομεύσουν το κοινωνικό κράτος, το κράτος δικαίου και τη δημοκρατία μας.
Θα μου επιτρέψετε να τελειώσω την ομιλία αυτή εις τη μνήμη αυτών των δυο μεγάλων ανδρών της δημοκρατίας με μια ρήση της Βάσως Κατράκη. Είπε η Βάσω Κατράκη, με αφορμή τη δολοφονία του Λαμπράκη: «Όλες οι σκληρές πέτρες της Ελλάδας δεν φτάνουν να σκαλίσουν τα βάσανα της πατρίδας μας.». 
Η πατρίδα ξανά βασανίζεται. Η πατρίδα πρέπει ξανά να σταθεί όρθια στα ευρωπαϊκά fora, στη διαπραγμάτευση, να ξεπεράσει ενωμένη την κρίση, ακόμα και αν διαφωνούμε -και σε πολλά διαφωνούμε- γιατί ναι, εκτός από όλα τα άλλα, και η δημαγωγία και ο ακραίος λαϊκισμός και ο διχαστικός λόγος απειλούν τη δημοκρατία μας. 
Όμως εδώ δεν είμαστε μόνοι οι Βουλευτές. Δεν είμαστε μόνοι μας για να ανταποκριθούμε σ’ αυτό το παράδειγμα. Η σπίθα της ελευθερίας που έδωσαν τότε με τη σειρά τους και ο Λαμπράκης και ο Τσαρουχάς έχει γίνει παράδειγμα φωτεινό για τη μεγάλη πλειοψηφία του λαού μας και αυτό κανένα σκοτάδι δεν μπορεί να το ανατρέψει.
Ας είναι όλων η μνήμη στραμμένη στη ζωή τους, στον αγώνα τους και τον τρόπο που πέθαναν για τη δημοκρατία. 
Σας ευχαριστώ.
(Χειροκροτήματα)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εκ μέρους των Ανεξάρτητων Ελλήνων το λόγο έχει ο κ. Επαμεινώνδας Μαριάς, Κοινοβουλευτικός Εκπρόσωπος και Βουλευτής Ηρακλείου. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, τιμούμε σήμερα τη μνήμη του μαραθωνοδρόμου της ειρήνης, του Γρηγόρη Λαμπράκη, καθώς συμπληρώνονται πενήντα χρόνια από τη δολοφονία του από το φασιστικό παρακράτος στις 22 Μαΐου του 1963 στη Θεσσαλονίκη. 
Τιμούμε, επίσης, τη μνήμη του Γιώργου Τσαρουχά, του αγωνιστή της δημοκρατίας, καθώς συμπληρώνονται σαράντα πέντε χρόνια από τη δολοφονία του από τη χούντα των συνταγματαρχών. 
Γρηγόρης Λαμπράκης, Γιώργος Τσαρουχάς. Βίοι παράλληλοι. Και οι δύο γεννήθηκαν το 1912, ο Λαμπράκης στην Αρκαδία και ο Τσαρουχάς στην Αδριανούπολη. Και οι δύο εκλέχτηκαν Βουλευτές της ΕΔΑ το 1961, ο Λαμπράκης Βουλευτής Α΄ Πειραιώς, ο Τσαρουχάς Βουλευτής Καβάλας. Και οι δύο δολοφονήθηκαν μήνα Μάιο, ο Λαμπράκης το 1963 στη Θεσσαλονίκη από το φασιστικό παρακράτος, ο Τσαρουχάς το 1968 από τη χούντα των συνταγματαρχών κατά τη διάρκεια βασανιστηρίων. 
Το βράδυ της δολοφονίας του Γρηγόρη Λαμπράκη, ο Γιώργος Τσαρουχάς δέχθηκε και αυτός επίθεση, ενώ κατευθυνόταν στην αίθουσα που θα μιλούσε ο Λαμπράκης. Μεταφέρεται με ασθενοφόρο αιμόφυρτος στο νοσοκομείο. Λίγο αργότερα, οι παρακρατικοί δολοφονούν τον Λαμπράκη και ο Τσαρουχάς αποτελεί βασικό μάρτυρα κατηγορίας των δολοφόνων του Λαμπράκη. 
Κύριε Πρόεδρε, ο Γρηγόρης Λαμπράκης και ο Γιώργος Τσαρουχάς συγκαταλέγονται πλέον στο πάνθεον των μεγάλων μορφών της σύγχρονης ιστορίας του τόπου μας. Άφησαν ανεξίτηλη παρακαταθήκη στις επόμενες γενιές το ανθρωποκεντρικό τους όραμα και την αναγνώριση της ανθρώπινης ζωής ως υπέρτατης αξίας, που μπορεί να πραγματωθεί σε έναν κόσμο που σέβεται στο διεθνές πεδίο την ειρηνική συνύπαρξη και την παραίτηση από τη χρήση βίας και στο εθνικό επίπεδο τη δημοκρατία και την κοινωνική δικαιοσύνη. 
Κύριε Πρόεδρε, ο Γρηγόρης Λαμπράκης και ο Γιώργος Τσαρουχάς με τους αγώνες τους για τη δημοκρατία, τίμησαν στο έπακρο την ιδιότητα του Βουλευτή. Το 1962 οι φοιτητές ξεκινούν τον αγώνα του «1-1-4», αναπτύσσοντας ένα μεγαλειώδες κίνημα, το οποίο σφραγίζεται με τη συμμετοχή του Γρηγόρη Λαμπράκη και του Γιώργου Τσαρουχά. Αναδεικνύεται έτσι ιστορικά η συμβολή των Βουλευτών στην ενεργοποίηση του ακροτελεύτιου άρθρου του Συντάγματος, που τόσο πολύ είναι επίκαιρο και στη σημερινή μνημονιακή Ελλάδα, όπου η τρόικα και οι μνημονιακές κυβερνήσεις συνεχίζουν να απαξιώνουν το Κοινοβούλιο, νομοθετώντας με πράξεις νομοθετικού περιεχομένου.
Κύριε Πρόεδρε, ο Γρηγόρης Λαμπράκης έγινε γνωστός στο πανελλήνιο αλλά και στο παγκόσμιο σκηνικό με τους αγώνες του για την ειρήνη. Το 1963 παίρνει μέρος μαζί με τον παριστάμενο στη σημερινή συνεδρίαση Μανώλη Γλέζο και άλλους Έλληνες φιλειρηνιστές στην τετραήμερη πορεία ειρήνης από την πυρηνική βάση του Ολντερμάστον προς το Λονδίνο. Ακολουθεί η πρώτη μαραθώνια πορεία ειρήνης το 1963, η οποία απαγορεύτηκε από την κυβέρνηση και γι’ αυτόν το λόγο στις 21 Απριλίου του 1963 ο Γρηγόρης Λαμπράκης ξεκίνησε μόνος του την πορεία από τον Τύμβο του Μαραθώνα υπό το άγρυπνο βλέμμα δέκα χιλιάδων αστυνομικών κατά μήκος της διαδρομής, κρατώντας το γνωστό λάβαρο του Ολντερμάστον με το σύνθημα «Ελλάς» και το σήμα του πυρηνικού αφοπλισμού δεξιά και αριστερά.
Αποτελούσε πρότυπο γιατρού ο Γρηγόρης Λαμπράκης και λαμπρό παράδειγμα κοινωνικής ευαισθησίας και αλληλεγγύης, που είναι τόσο απαραίτητα στη σημερινή εποχή του μνημονίου και τη διάλυση του κοινωνικού κράτους, αφού προσέφερε ανιδιοτελώς τις υπηρεσίες του, καθώς από τον Αύγουστο του 1949, όταν άνοιξε στην Αθήνα, στην οδό Πατησίων 50, την κλινική του, κάθε Τετάρτη δεχόταν χωρίς αμοιβή τους ασθενείς του, ενώ μια φορά το μήνα κατέβαινε στην Τρίπολη, όπου εξέταζε δωρεάν τους συμπατριώτες του.
Δόξασε την πατρίδα μας ως αθλητής του Πειραϊκού Συνδέσμου, αφού μέσα σε έξι χρόνια, από το 1934 έως και το 1939, κατακτά δώδεκα πρώτες βαλκανικές νίκες, ενώ πήρε δέκα φορές τον τίτλο του πανελληνιονίκη. Στην Κατοχή αναπτύσσει τη δράση του μέσα από την Ένωση Ελλήνων Αθλητών, ενώ στα μεταπολεμικά χρόνια ως μέλος του διοικητικού συμβουλίου του ΣΕΓΑΣ  πρωτοστατεί στην ίδρυση του Ταμείου Υγείας και Περίθαλψης Αθλητών. 
Η δολοφονία του Λαμπράκη συγκίνησε το πανελλήνιο και την παγκόσμια κοινή γνώμη. Στην πατρίδα μας σήμανε λαϊκό ξεσηκωμό που πλημμύρισε την Αθήνα στην ιστορική κηδεία του. Στο διεθνές πεδίο ξέσπασε θύελλα αντιδράσεων. 
Σε απόσπασμα που παραθέτει ο φίλος Πάνος Τριγάζης στο βιβλίο του «Ο Λαμπράκης και το κίνημα της ειρήνης» το οποίο βιβλίο ειρήσθω εν παρόδω αποτέλεσε τη βασική βιβλιογραφική μας πηγή, η Διδώ Σωτηρίου μετά τη δολοφονία του Γρηγόρη Λαμπράκη θα γράψει: «Στο πρόσωπο του άξιου γιου της Ελλάδας, Γρηγόρη Λαμπράκη, ζήτησαν να σκοτώσουν την ειρήνη, τη λεβεντιά, την ανθρωπιά. Μα, σβήνει ποτέ ο ήλιος; Η Ελλάδα σύσσωμη είναι στο πόδι, όχι για ταφή, μα για ανάσταση».
	Κύριε Πρόεδρε, εκ μέρους της Κοινοβουλευτικής Ομάδας των Ανεξάρτητων Ελλήνων, θέλουμε να επισημάνουμε ότι στη σημερινή ιστορική συγκυρία της Ελλάδας των μνημονίων, των λεόντειων δανειακών συμβάσεων και του ευρωπαϊκού νεοαποικισμού, ο Γρηγόριος Λαμπράκης και ο Γιώργος Τσαρουχάς, αποτελούν φωτεινά παραδείγματα και σύμβολα του σύγχρονου αγώνα του λαού μας ενάντια στην τρόικα και στους ξένους δανειστές.
	Ο αγώνας τους για την ενεργοποίηση του ακροτελεύτιου άρθρου του Συντάγματος για την προστασία του δημοκρατικού πολιτεύματος και το χτύπημα των παρακρατικών οργανώσεων, μας εμπνέει και μας καθοδηγεί στην πάλη μας για τη στήριξη του λαού μας, την προάσπιση της πατρίδας μας, της δημοκρατίας, του Συντάγματος και την απομόνωση των διαφόρων σύγχρονων παρακρατικών πολιτικών μορφωμάτων και νοσταλγών της χούντας των συνταγματαρχών.
	Ευχαριστώ.
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εκ μέρους της Δημοκρατικής Αριστεράς, το λόγο έχει η κ. Ασημίνα Ξηροτύρη – Αικατερινάρη, Βουλευτής Α΄ Θεσσαλονίκης.
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Κύριε Πρόεδρε, κύριοι συνάδελφοι, είναι μία από τις κορυφαίες στιγμές της ελληνικής Βουλής η σημερινή τιμή που αποδίδεται και η αναφορά στη μνήμη των δύο δολοφονηθέντων Βουλευτών, του Γρηγόρη Λαμπράκη και του Γιώργου Τσαρουχά. 
Είμαστε ιδιαίτερα συγκινημένοι που στη σημερινή αυτή τελετή της Ολομέλειας είναι μαζί μας ο γιος του Γρηγόρη Λαμπράκη, οι κόρες Καίτη και Νίκη και η εγγονή Γεωργία του Γιώργου Τσαρουχά και τα μέλη των οικογενειών τους. 
Στη δεκαετία του ’60 στη χώρα και πολύ περισσότερο στη Θεσσαλονίκη και στην ευρύτερη περιοχή της, όπου συνέβηκαν και τα τραγικά γεγονότα της βάναυσης κακοποίησης και των βασανιστηρίων μέχρι θανάτου των Βουλευτών Γρηγόρη Λαμπράκη και Γιώργου Τσαρουχά, οι πολιτικοοικονομικές και κοινωνικές συνθήκες διαμόρφωσαν ένα περιβάλλον φόβου, τρομοκρατίας και απόγνωσης του λαού. 
Τα σημάδια του εμφυλίου ακόμη πολύ έντονα. Η θεωρία του «από βορρά κινδύνου» παρούσα. Παραμεθόριες και επιτηρούμενες ζώνες πολλών εκατοντάδων χιλιομέτρων με αστυνόμευση και έλεγχο όλων των δραστηριοτήτων των κατοίκων. Στη δεκαετία αυτή υπολογίζεται ότι πάνω από ένα εκατομμύριο Έλληνες μετανάστευσαν. Το μεγαλύτερο ποσοστό τους προερχόταν από τη βόρεια Ελλάδα και κατευθυνόταν κυρίως προς τη Δυτική Γερμανία. Ήταν κυρίως νέοι, αγρότες κι ανειδίκευτοι εργάτες με μεγάλη συμμετοχή –γύρω στο 40%- κοριτσιών και γυναικών.
Ταυτόχρονα, οργανώθηκαν και στηρίχθηκαν οικονομικά φασιστικές, παρακρατικές οργανώσεις, με ιδιαίτερο ενδιαφέρον για τη δράση της ΕΔΑ και της νεολαίας της. 
Ο Γρηγόρης Λαμπράκης και ο Γιώργος Τσαρουχάς, γεννημένοι και οι δύο την ίδια χρονιά, το 1912, διένυσαν σχεδόν πενήντα χρόνια της ζωής τους από διαφορετικούς δρόμους, ώσπου να συναντηθούν στη Κοινοβουλευτική Ομάδα του Πανδημοκρατικού Αγροτικού Μετώπου Ελλάδος, ΠΑΜΕ, το εκλογικό σχήμα γύρω από την ΕΔΑ, που προέκυψε από τις εκλογές του 1961, οι οποίες πέρασαν στην ιστορία της χώρας ως εκλογές της βίας και της νοθείας. 
Ο Γρηγόρης Λαμπράκης, γιος μιας ιδιαίτερα πολυμελούς οικογένειας, σπούδασε ιατρική και διέπρεψε με τις αθλητικές του επιδόσεις. Υφηγητής ιατρικής, ανθρωπιστής, υπερασπιστής των φτωχών και των ανήμπορων, κατέκτησε το κύρος και την αγάπη των απλών ανθρώπων. Αντιπρόεδρος της Ελληνικής Επιτροπής για τη Διεθνή Ύφεση και Ειρήνη εκπροσώπησε πολλές φορές το αναπτυσσόμενο φιλειρηνικό κίνημα στην Ελλάδα και στο εξωτερικό με συνέπεια, αποφασιστικότητα και παλληκαριά.
Είναι γνωστές οι φωτογραφίες του εκείνης της εποχής από τον Τύμβο του Μαραθώνα στην πρώτη πορεία ειρήνης, όπου με τον αποφασιστικό λεβέντικο διασκελισμό, παραμερίζοντας τους αστυνομικούς που προσπάθησαν να τον εμποδίσουν, κρατώντας στα ανοιχτά του χέρια το πανό με το έμβλημα του αφοπλισμού και το ΕΛΛΑΣ, μετείχε στην πορεία μαζί με την υπόλοιπη αντιπροσωπεία στην οποία συμμετείχαν ο Λεωνίδας Κύρκος και ο Μανώλης Γλέζος.
Ο Γιώργος Τσαρουχάς, γιος αγροτικής οικογένειας που ήρθε από το χωριό Παλαμούτι της ανατολικής Θράκης, φοιτητής της Νομικής στην Θεσσαλονίκη, οργανώνεται στην ΟΚΝΕ και αναπτύσσει έντονη συνδικαλιστική δράση και αποβάλλεται το 1934. Ο Ελληνοϊταλικός πόλεμος τον βρίσκει στρατιώτη στην πρώτη γραμμή. Μετά την κατάρρευση του μετώπου παλεύει τους Γερμανούς και τους Βούλγαρους μέσα από τις γραμμές του ΕΑΜ. Τον Αύγουστο του 1945 συλλαμβάνεται με γελοίες κατηγορίες και καταδικάζεται σε έντεκα χρόνια φυλάκιση. Ύστερα από την αναθεώρηση της δίκης αθωώνεται και αποφυλακίζεται στις 15 Μαΐου&#160; του 1952. Στις εκλογές του 1961 εκλέγεται Βουλευτής Καβάλας. Στην Κοινοβουλευτική Ομάδα συναντιέται με τον Γρηγόρη Λαμπράκη και όπως έγινε γνωστό, από τότε αναπτύσσουν σχέσεις αμοιβαίας εκτίμησης και φιλίας.
Στις 22 Μαΐου 1963, ο Γρηγόρης Λαμπράκης ανεβαίνει στη Θεσσαλονίκη για προγραμματισμένη συγκέντρωση της Επιτροπής Ειρήνης σε χώρο της πλατείας Αριστοτέλους, ο οποίος δεν επέτρεπε να εκτελεστεί «τροχαίο» ατύχημα. Για αυτό με εντολή της Αστυνομίας, αναιρείται η συμφωνία παραχώρησης της αίθουσας και οδηγούνται σε μια άλλη αίθουσα στην οδό Βενιζέλου και Ερμού. Εκεί όμως το παρακράτος μεταφέρει όλους τους πληρωμένους παρακρατικούς και βέβαια και το φονικό τρίκυκλο με τον Γκοτζαμάνη και τον Εμμανουηλίδη.
Ο Λαμπράκης προσέρχεται στη συγκέντρωση, βλέπει το αγριεμένο πλήθος, ακούει τις βρισιές και τις κραυγές και τραυματίζεται ελαφρά στο μέτωπο. Οι πέτρες πέφτουν βροχή στους τοίχους και τα παράθυρα της αίθουσας κλείνουν. Τότε ακούγεται εκείνο το συγκλονιστικό, όπως το διέσωσε ο Μανώλης Παπουτσάκης: «Προσοχή – προσοχή! Εδώ Βουλευτής Λαμπράκης. Καλώ το διοικητή της Αστυνομίας ….».
Ο Γιώργης Τσαρουχάς, περαστικός από τη Θεσσαλονίκη πηγαίνοντας προς την Καβάλα, πληροφορείται τα όσα συμβαίνουν. Πηγαίνει στην συγκέντρωση όπου τραυματίζεται και στη συνέχεια κακοποιείται βάναυσα και με ασθενοφόρο μεταφέρεται στο ΑΧΕΠΑ. Ύστερα από λίγη ώρα, με άλλες διαδικασίες, φέρνουν αναίσθητο τον Λαμπράκη. Για κάποιο διάστημα οι δυο τους είναι μαζί στον ίδιο θάλαμο, σε διπλανά κρεβάτια, ώσπου ο Τσαρουχάς μεταφέρεται αλλού, για να ασχοληθούν οι γιατροί με τον κλινικά νεκρό, πλέον, Γρηγόρη Λαμπράκη. Εδώ χωρίζουν οριστικά οι δρόμοι των δύο Βουλευτών. 
Ο Γρηγόρης Λαμπράκης, πάλεψε σαν γίγαντας εκατό ολόκληρες ώρες και πέρασε στην αιωνιότητα. Ο θάνατος και η κηδεία του -η μεγαλύτερη που έγινε ποτέ στην Αθήνα, με εκατοντάδες χιλιάδες ανθρώπους στους δρόμους- ξεσήκωσαν το λαό, ενέπνευσαν τη νεολαία με τα ιδανικά της δημοκρατίας και της ειρήνης και έγιναν η σπίθα για να φουντώσει μια πλατιά οργάνωση νεολαίας μετά την ΕΠΟΝ. Η Δημοκρατική Νεολαία Λαμπράκη.
Ο Γιώργης Τσαρουχάς, αφού νοσηλεύθηκε για είκοσι εννιά ημέρες στο ΑΧΕΠΑ, συνέχισε τους αγώνες του για τη δημοκρατία, την ειρήνη και την κοινωνική προκοπή. Το πρωί της 21ης Απριλίου διαφεύγει τη σύλληψη και μαζί με άλλα μέλη και στελέχη της ΕΔΑ οργανώνουν τις πρώτες μέρες ενάντια στο πραξικόπημα. Με αυτές τις ιδιότητες κατεβαίνει την 8η Μαΐου του ’68 προς την Αθήνα και συλλαμβάνεται στα διόδια της Λεπτοκαρυάς. Μεταφέρεται στα γραφεία της ΚΥΠ μέσα στο Γ΄ Σώμα Στρατού όπου υπέστη τα φριχτά βασανιστήρια, που όπως αποδεικνύεται περίτρανα, τελικά τον οδήγησαν στο θάνατο. Έτσι, τελείωσε στα πενήντα έξι του χρόνια η ζωή του Γιώργου Τσαρουχά, που από μαθητής ακόμα ήταν πάντα μπροστά στους αγώνες για τη λευτεριά της πατρίδας, για τη δημοκρατία. 
Αγαπητοί συνάδελφοι, οι αγώνες για την ειρήνη, την κοινωνική δικαιοσύνη, την πατρίδα και τα πανανθρώπινα ιδανικά της δημοκρατίας θέλουν αρετή και τόλμη, θέλουν συνεχή εγρήγορση αλλά θέλουν και δράση.
 Οι δύο κορυφαίοι για εμάς ήρωες της δημοκρατίας, της ειρήνης και της ανθρωπιάς, ο Γρηγόρης Λαμπράκης και ο Γιώργος Τσαρουχάς και πολλοί άλλοι και άλλες, επώνυμοι και ανώνυμοι που έδωσαν τη ζωή τους, που ξεπέρασαν ακόμα και το φόβο του θανάτου για τα πανανθρώπινα αυτά ιδανικά, πρέπει εμάς τους πολιτικούς και τους κοινοβουλευτικούς ιδιαίτερα, να μας καθοδηγούν στην πολιτική μας δράση, στην πολιτική μας συμπεριφορά, για να περιφρουρήσουμε αυτά τα πολύ μεγάλα ιδανικά. 
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εκ μέρους των τότε συναδέλφων του, της δεκαετίας του 1960, το λόγο έχει ο κ. Μανώλης Γλέζος.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητοί συνάδελφοι, αγαπητέ Πρόεδρε, με συγχωρείτε για την ιδιαίτερη συγκίνηση. Έτυχε να γνωρίζω προσωπικά και τον Γιώργη Τσαρουχά και τον Γρηγόρη Λαμπράκη. 
Γνωριστήκαμε με τον Γιώργη Τσαρουχά στην προσπάθεια να αποσείσουμε όλη την περίοδο που είχε δημιουργηθεί, την κακή περίοδο του εμφυλίου σπαραγμού και να εδραιώσουμε τη δημοκρατία. Μαζί χτίζαμε στη Μακεδονία τις προϋποθέσεις για να μπορέσει η χώρα να περάσει στην εδραίωση της δημοκρατίας. 
Ο Γιώργης Τσαρουχάς ως κομμουνιστής μπόρεσε σε όλη του τη σταδιοδρομία να ενσαρκώσει και το νόημα και την πράξη της έννοιας του κομμουνιστή. 
Ο Γρηγόρης Λαμπράκης ήταν συνεργαζόμενος με την ΕΔΑ. Παρ’ ότι γνωριζόμασταν από πριν, γνωρίστηκα πολύ στενά μαζί του στην Πορεία Ειρήνης του Ολντερμάστον – Λονδίνου, στην περίφημη εκείνη πορεία ειρήνης, μαζί με το Σπύρο τον Λιναρδάτο, τον Λεωνίδα Κύρκο και όλους τους Έλληνες που βρίσκονταν στο Λονδίνο. Θυμάμαι ιδιαίτερα όταν μετά τη συγκέντρωση στο Hyde Park ήρθε και με βρήκε και μου έδειξε το σήμα, αυτό που είναι γνωστό και που είχε ανυψώσει στον Τύμβο του Μαραθώνα. Ήταν υποχρέωσή μας να παραδώσουμε όλα τα σήματα της πορείας. Ο Γρηγόρης δεν το παρέδωσε. Το πήρε και κρυφά μου το έδειξε. Το είχε κρύψει μέσα στο πουκάμισό του. 
Βρέθηκα κοντά του την ώρα που ξεψυχούσε. Μπορώ να πω ότι παρ’ όλο που ήταν κατάκοιτος, η προθανάτια ωχροσύνη δεν τον κυρίευσε. Έμοιαζε σαν να ήταν όρθιος. 
Δεν μπορώ να ξεχάσω και τον Τσαρουχά που βρισκόταν σε άλλο θάλαμο όπως και όλη αυτήν την προσπάθεια ώστε οι αγώνες του ελληνικού λαού να εδραιώσουν την πραγματική δημοκρατία.
Θεωρώ ότι ήταν υποχρέωση της Βουλής να αφιερώσει αυτήν τη σεμνή τελετή προς τιμήν των δύο αγωνιστών. Ανεξάρτητα από τις ιδεολογικές και πολιτικές διαφορές που έχουμε εδώ μέσα, έχει μια ιδιαίτερη σημασία για τους Βοηυλευτές που βρίσκονται τώρα εδώ. Αυτοί που λείπουν, δεν έχουν σχέση με τη δημοκρατία. Δεν μπορώ να μην το σημειώσω αυτό. 
Να τονίσω επίσης ότι δεν αρκούν τα λόγια. Προσωπικά απολογούμαι απέναντι και στους δύο αγωνιστές ότι δεν έκανα ό,τι έπρεπε για να μην έρθουμε σε μια κατάσταση όπως τη σημερινή όπου χρειαζόμαστε πάλι να κάνουμε αγώνα για την εδραίωση της δημοκρατίας.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εκ μέρους της Κυβέρνησης θα κλείσει τη συζήτηση ο Υπουργός Υγείας κ. Ανδρέας Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, σεβαστά μέλη των οικογενειών του Γρηγορίου Λαμπράκη και του Γιώργου Τσαρουχά, η ελληνική Κυβέρνηση τιμά τη μνήμη και τους αγώνες τους. Υπήρξαν πολιτικοί άνδρες με παιδεία και αρετή, ανεδείχθησαν μέλη του ελληνικού Κοινοβουλίου, αγωνίστηκαν και θυσίασαν τη ζωή τους για την ελευθερία, τη δημοκρατία, την ειρήνη και τη δικαιοσύνη. 
Ο Γρηγόρης Λαμπράκης δολοφονείται σε περίοδο κατά την οποία η σταθερότητα της Κοινοβουλευτικής Δημοκρατίας κλονίζεται από βίαιες κομματικές και πολιτικές αντιπαραθέσεις. Ως Αρκάς πολιτικός εκφράζω τον απόλυτο σεβασμό και την τιμή στη μνήμη του, όπως το σεβασμό και την τιμή και του αρκαδικού λαού. Θέλω να σημειώσω με έμφαση ότι, πέραν της πορείας ειρήνης, την οποία κάθε χρόνο για την τιμή στη μνήμη του οργανώνει το Κομμουνιστικού Κόμματος Ελλάδας, ο αρκαδικός λαός στη γενέτειρα του Γρηγορίου Λαμπράκη, στην Κερασίτσα -όπου υπάρχει πλατεία αφιερωμένη στο όνομά του καθώς και προτομή του- τιμά την ιστορική του διαδρομή και το πολιτικό του παράδειγμα. 
Ο Γιώργος Τσαρουχάς, όταν πλέον η Κοινοβουλευτική Δημοκρατία είχε καταλυθεί, επικεφαλής του Πατριωτικού Αντιδικτατορικού Μετώπου Θεσσαλονίκης, βασανίζεται και δολοφονείται από το τυραννικό καθεστώς της δικτατορίας των συνταγματαρχών. Το ηρωικό παράδειγμα της προσωπικής τους θυσίας καταδεικνύει ότι η ελευθερία και ο σεβασμός της ζωής απειλούνται και παραβιάζονται όταν η Κοινοβουλευτική Δημοκρατία αποδυναμώνεται ή -και χειρότερα- καταλύεται. 
Σήμερα, όλοι μας διδασκόμενοι από το ήθος και το παράδειγμά τους, έχουμε υποχρέωση να διαφυλάξουμε ισχυρή και ακέραιη την Κοινοβουλευτική μας Δημοκρατία, την πολιτική ομαλότητα, την πατριωτική ενότητα. 
Υπό αυτήν την έννοια, κύριε Πρόεδρε, είναι βαρύνουσας σημασίας οι αναφορές οι οποίες έγιναν από τους εκπροσώπους όλων των κομμάτων για την ανάγκη προάσπισης των δημοκρατικών θεσμών, των ατομικών και συλλογικών δικαιωμάτων, της κοινωνικής ομαλότητας, την ανάγκη με την πολιτική μας πρακτική και τη συμπεριφορά στο δημόσιο βίο να θωρακίζουμε τους δημοκρατικούς θεσμούς του πολιτεύματος και να αποφεύγουμε ιστορικές αξιολογήσεις οι οποίες στερούνται ακρίβειας και διχάζουν την ελληνική κοινωνία. Διότι όταν αυτό συνέβη κατά το παρελθόν, προσέθεσε μίσος, πόλωση και τελικά επέσυρε οδυνηρά τραύματα και αποτελέσματα που έπνιξαν το δημόσιο συμφέρον. 
Κυρίες και κύριοι συνάδελφοι, στη μνήμη των Γρηγορίου Λαμπράκη και Γιώργο Τσαρουχά καλούμεθα σήμερα εμείς να συνεχίσουμε να πορευόμαστε, υπερασπίζοντας τους δημοκρατικούς μας θεσμούς και διαδηλώνοντας την πεποίθησή μας ότι θα αγωνιστούμε με σθένος να αποκρούσουμε κάθε απειλή για τη δημοκρατία, κάθε απειλή για τα ατομικά και συλλογικά δικαιώματα, κάθε εκτροπή από τους δημοκρατικούς κανόνες και θα αποκρούσουμε κάθε απειλή τρομοκρατίας, απ’ όπου αυτή κι αν προέρχεται. 
Η ιστορική και πολιτισμική παράδοση της χώρας μας και οι αξίες οι οποίες αναδεικνύονται μέσα από αυτήν την παράδοση επιβάλλουν σε όλους εμάς να συνεχίσουμε ενωμένοι, δυνατοί, υπερήφανοι για την ιστορία του τόπου μας, για τον πολιτισμό μας, για τους αγώνες του ελληνικού λαού και θα θέλαμε να κληροδοτήσουμε στις επόμενες γενιές ένα φωτεινό δημοκρατικό παράδειγμα. 
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, ολοκληρώθηκε η αναφορά για τη μνήμη των πρώην Βουλευτών Γρηγορίου Λαμπράκη και Γεωργίου Τσαρουχάκη. 
Θα τηρήσουμε ενός λεπτού σιγή. 
(Στο σημείο αυτό τηρείται στην Αίθουσα ενός λεπτού σιγή)
Αιωνία τους η μνήμη. 
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 10401/9-5-2013&#160;ερώτηση πρώτου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Εργασίας, Κοινωνικής Ασφάλισης και Πρόνοιας, &#160;σχετικά με τις υποχρεώσεις του ΟΑΕΔ απέναντι στους δανειολήπτες του Οργανισμού Εργατικής Κατοικίας (ΟΕΚ), δεν θα συζητηθεί λόγω κωλύματος του κυρίου Υπουργού και διαγράφεται. 
&#160;Η δεύτερη με αριθμό 10215/25-4-2012 ερώτηση πρώτου κύκλου του Βουλευτή Ηλείας του Πανελλήνιου Σοσιαλιστικού Κινήματος κ. Ιωάννη Κουτσούκου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εφαρμογή υπουργικής απόφασης που αφορά δανειολήπτες του Οργανισμού Εργατικής Κατοικίας (ΟΕΚ), δεν θα συζητηθεί λόγω κωλύματος του κυρίου Υπουργού και διαγράφεται. 
Η τρίτη με αριθμό 10302/30-4-2013 ερώτηση πρώτου κύκλου του Βουλευτή Επικρατείας του Λαϊκού Συνδέσμου – Χρυσή Αυγή κ. Παναγιώτη Ηλιόπουλου προς τον Υπουργό Παιδείας, Θρησκευμάτων, Πολιτισμού και Αθλητισμού, σχετικά με τα προβλήματα στα σχολεία στους Λειψούς, δεν θα συζητηθεί λόγω κωλύματος του κυρίου Υπουργού και διαγράφεται.
Η πρώτη με αριθμό 10596/15-5-2013&#160;ερώτηση δευτέρου κύκλου του Βουλευτή Τρικάλων της Νέας Δημοκρατίας κ. Μιχαήλ Ταμήλου προς τον Υπουργό Αγροτικής Ανάπτυξης και Τροφίμων, σχετικά με τη διευθέτηση του ιδιοκτησιακού αγροτεμαχίου Λογγακίου, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί η τέταρτη με αριθμό 10538/14-5-2012 ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας, σχετικά με την κατάσταση του Κέντρου Υγείας Περιστερίου. 
Ο κ. Κατσώτης έχει το λόγο για δύο λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, γνωρίζετε ότι το Κέντρο Υγείας Περιστερίου, που υπάγεται στο Νοσοκομείο «Αττικόν», δυστυχώς είναι έτοιμο να κλείσει. 
Το συγκεκριμένο κέντρο υγείας, καλύπτει ανάγκες μιας περιοχής με τετρακόσιους πενήντα χιλιάδες κατοίκους και είναι από τις ελάχιστες δομές πρωτοβάθμιας φροντίδας υγείας. 
Από τις 17 Απρίλη, έχουν λήξει οι συμβάσεις του συνόλου του ιατρικού και νοσηλευτικού προσωπικού. Μέχρι τώρα λειτουργεί με εθελοντική δουλειά και με την απόσπαση ορισμένων γιατρών και νοσηλευτών από το Νοσκομείο «Αττικόν».</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συγγνώμη, κύριε συνάδελφε. 
Κυρίες και κύριοι συνάδελφοι,  παρακαλώ ησυχία στην Αίθουσα.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Αυτή, λοιπόν, η λειτουργία με εθελοντές και με απόσπαση έγινε για ορισμένο χρόνο, όπως έχετε πει, έως ότου γίνει διαγωνισμός για να προσληφθούν νέοι συμβασιούχοι, οι οποίοι όμως ακόμη δεν έχουν φανεί. 
Ξέρετε, ότι το συγκεκριμένο κέντρο υγείας, παρ’ όλο που καλύπτει έναν τόσο μεγάλο πληθυσμό και είναι, όπως είπαμε, από τις ελάχιστες δομές πρωτοβάθμιας φροντίδας υγείας, είναι σε μία περιοχή όπου συμβαίνουν πολλά εργατικά ατυχήματα λόγω της εντατικοποίησης αλλά και της έλλειψης μέτρων υγιεινής και ασφάλειας στην εργασία. Καλύπτει, βέβαια, εξειδικευμένες ανάγκες του πληθυσμού. Και όμως αυτό το κέντρο υγείας σήμερα δεν μπορεί να προσφέρει αυτές τις υπηρεσίες.
Εμείς σας ρωτάμε, κύριε Υπουργέ, τι μέτρα προτίθεστε να πάρετε, έτσι ώστε να παρέχονται υπηρεσίες σε αυτόν τον πληθυσμό της περιοχής βεβαίως δωρεάν και χωρίς όρους και προϋποθέσεις. Αυτό είναι μία απαίτηση και του ίδιου του λαού, να στελεχωθεί δηλαδή το κέντρο υγείας με μαζικές προσλήψεις εργαζομένων όλων των κλάδων και ειδικοτήτων πλήρους και αποκλειστικής απασχόλησης με επαρκή και σύγχρονο εξοπλισμό, ώστε να καλύπτονται οι ανάγκες όλο το εικοσιτετράωρο και βέβαια, να μη χάσει κανείς εργαζόμενος του κέντρου υγείας τη δουλειά που είχε μέχρι σήμερα η οποία, βέβαια, προσφέρεται σήμερα εθελοντικά. Επ’ αυτού θα θέλαμε τις απαντήσεις σας, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Υγείας κ. Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε. 
Κύριε συνάδελφε, είναι απόφασή μας, βούληση της Κυβέρνησης να εξακολουθήσει να λειτουργεί το Κέντρο Υγείας Περιστερίου. Γι’ αυτό κάνουμε ό,τι είναι δυνατόν να μην ανασταλεί η λειτουργία του, παρά το γεγονός ότι οι συμβάσεις ιατρών και νοσηλευτών, όπως σωστά αναφέρατε, έχουν λήξει. Επιστρατεύσαμε όλες μας τις δυνάμεις στο Υπουργείο Υγείας, ούτως ώστε να εξασφαλίσουμε τη συνέχεια της ομαλής λειτουργίας του Κέντρου Υγείας Περιστερίου, όπως ακριβώς αναφέρατε, με γιατρούς από το «Αττικό» Νοσοκομείο και νοσηλευτές, επειδή πιστεύουμε στην αξία του Κέντρου Υγείας Περιστερίου.
Εκ παραλλήλου, υπάρχει το θέμα της εξέλιξης της διαγωνιστικής διαδικασίας, η οποία βρίσκεται στη δικαιοδοσία του ΚΕΕΛΠΝΟ, διότι ήταν η μόνη δυνατή διαδικασία, όπως έχω εξηγήσει και άλλη φορά στην Ολομέλεια της Βουλής και στην Επιτροπή Κοινωνικών Υποθέσεων, για να μπορέσουν να εξασφαλιστούν συμβάσεις διετούς έργου και για ιατρούς και για νοσηλευτές. Μάλιστα με μία διαδικασία, στην οποία έχω αναφερθεί στη Βουλή, ως προς το σεβασμό της στις αντικειμενικές εκείνες παραμέτρους και τα αξιοκρατικά κριτήρια με τα οποία θα αναδειχθούν εκείνοι οι οποίοι τελικώς θα επιλεγούν και θα αναλάβουν εργασία. Δεν έχει τελεσφορήσει ακόμη η διαγωνιστική διαδικασία από το ΚΕΕΛΠΝΟ και είμαστε σε αναμονή των αποτελεσμάτων.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Όμως, μη χρησιμοποιείτε εκφράσεις όπως «τα ελάχιστα κέντρα υγείας που διατίθενται για την πρωτοβάθμια φροντίδα». Δεν ανταποκρίνεται αυτό στην αλήθεια και το ξέρετε. Το δίκτυο της πρωτοβάθμιας φροντίδας υγείας είναι εκτενώς ανεπτυγμένο στη χώρα και με τα κέντρα υγείας, τα εξωτερικά ιατρεία των νοσοκομείων, τα πολυιατρεία του ΕΟΠΥΥ, τα πολυιατρεία άλλων ασφαλιστικών ταμείων που σήμερα όλα ανήκουν στη διαδικασία του ΕΟΠΥΥ. 
Συνεπώς, δεκτές οι παρατηρήσεις σας και η έκφραση της αγωνίας σας, αλλά σας διαβεβαιώνω ότι η πραγματικότητα αποκαλύπτει ότι και ενδιαφέρον της Κυβέρνησης υπάρχει και συγκεκριμένο αποτέλεσμα για τη λειτουργία του Κέντρου Υγείας Περιστερίου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υπουργέ, νομίζω ότι εμείς ζούμε σε άλλο πλανήτη. Μα τα περισσότερα κέντρα υγείας, ήδη είναι συρρικνωμένα. Έχουν ένα γιατρό. Οι ασθενείς δεν μπορούν να βρουν κανέναν όταν πάνε εκεί. Τι μου λέτε ότι υπάρχει δίκτυο πρωτοβάθμιας φροντίδας υγείας; Είναι γνωστό σε όλους τους εργαζόμενους. Το ζουν καθημερινά. Ζουν αυτήν τη συρρίκνωση συνολικά της δημόσιας υγείας, όχι μόνο των κέντρων υγείας και των νοσοκομείων. 
Και βεβαίως αυτή η πολιτική που ασκείτε, είναι μια συνειδητή επιλογή. Ήδη υπάρχουν συγχωνεύσεις, καταργήσεις κλινικών και νοσοκομείων και εντός των ημερών ή εν πάση περιπτώσει μηνών, θα δούμε και κλείσιμο νοσοκομείων. Αυτή η συρρίκνωση θα έχει σοβαρές αρνητικές επιπτώσεις συνολικά στο λαό, και βέβαια, στο ανώτατο αγαθό του, την υγεία, το οποίο δεν μπορούν να το αποκαταστήσουν.
Το συγκεκριμένο Κέντρο Υγείας στο Περιστέρι, λειτουργεί με συνολικό νοσηλευτικό και ιατρικό προσωπικό είκοσι ατόμων. Είναι δυνατόν με είκοσι άτομα νοσηλευτικό και ιατρικό προσωπικό να καλύπτει ανάγκες ενός τέτοιου πληθυσμού τετρακοσίων πενήντα χιλιάδων κατοίκων; Πώς, λοιπόν, λέτε ότι υπάρχει από το Υπουργείο σας όλη αυτή η προσπάθεια, αφού ακόμα από τον Απρίλιο μέχρι τώρα, δεν έχουν καλυφθεί αυτές οι ανάγκες αυτής της περιοχής; 
Είπαμε ότι καλύπτει πέρα από τους κατοίκους και μια σειρά άλλα έκτακτα περιστατικά τα οποία συμβαίνουν στην περιοχή γιατί είναι εργατούπολη –όλη αυτή η περιοχή έχει εργατικό πληθυσμό- τα ατυχήματα είναι πάμπολλα και εσείς λέτε ότι δεν είναι μία από τις ελάχιστες δομές. Για πείτε μου, πού αλλού είναι οι δομές. Το Κέντρο Υγείας στο Λαύριο λειτουργεί; Παραπέρα, στη Μάκρη λειτουργεί και πώς λειτουργεί; 
Νομίζω, όμως, ότι εσείς μέσα από το Υπουργείο σας βλέπετε άλλους αριθμούς, ενώ οι ίδιοι οι εργαζόμενοι και οι κάτοικοι βλέπουν την πραγματικότητα η οποία είναι εντελώς διαφορετική.
 Και εμείς για αυτό λέμε ότι χρειάζεται οι εργαζόμενοι και ο λαός να διεκδικήσουν δημόσια αποκλειστικά υγεία με παροχές υγείας, βέβαια, σύγχρονες, δωρεάν για όλο το λαό. Σε αυτήν την κατεύθυνση πιστεύουμε ότι και το κέντρο υγείας θα πρέπει άμεσα να καλυφθεί με το ανάλογο προσωπικό, έτσι ώστε να καλύπτει ανάγκες της περιοχής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κύριε συνάδελφε, απέναντι στη λέξη «συρρίκνωση», εμείς επιλέγουμε τη λέξη «συνένωση». Απέναντι στον εκφυλισμό των διαδικασιών ως προς την παροχή υπηρεσιών σε ένα εθνικό σύστημα υγείας που στερείται αποδοτικότητος, αποτελεσματικότητος και ποιότητος, εμείς επιλέξαμε να ενώσουμε κλινικές, να ενώσουμε επιστημονικό προσωπικό, ιατρικό και νοσηλευτικό και να μπορούμε σήμερα να πούμε ότι και οι εργαζόμενοι, ιατροί και νοσηλευτές, δουλεύουν κάτω από πολύ καλύτερες συνθήκες και οι ασθενείς απολαμβάνουν καλύτερων συνθηκών. 
Ελάτε να πάμε στο Ογκολογικό Κέντρο «Άγιοι Ανάργυροι». Μεταθέσαμε εκεί ιατρικό και νοσηλευτικό προσωπικό από το 1ο και το 7ο Θεραπευτήριο. Είναι καλύτερα ή δεν είναι; Ελάτε να πάμε στον «Ευαγγελισμό», στη νεφρολογική κλινική. Είναι καλύτερες οι συνθήκες από το 3ο Θεραπευτήριο του ΙΚΑ στην Πειραιώς ή δεν είναι; Δεν μπορείτε, δηλαδή, να χρησιμοποιείτε επιχειρήματα τα οποία μπορεί να εξυπηρετούν κάποια κομματική σκοπιμότητα. Δεν θα ήθελα να σας το προσάψω αυτό αλλά εν πάση περιπτώσει να δούμε την πραγματικότητα πως έχει.
Δηλαδή, τι κάνει η Κυβέρνηση; Επιχειρεί την ορθολογική αξιοποίηση των δαπανών, του ανθρώπινου δυναμικού και την ενίσχυση του δικτύου παροχής υπηρεσιών υγείας. Και έρχεστε και μας λέτε «μαζικές προσλήψεις». Δεν μπήκατε ποτέ στον κόπο να πείτε ποιο είναι το κόστος αυτών των προσλήψεων, από πού θα εξευρεθούν οι πόροι για αυτές τις προσλήψεις. 
Ακολουθήσαμε τόσα χρόνια την περιβόητη οδό του κρατισμού, φτιάξαμε ένα τεράστιο, απέραντο, αδιαφανές, αναποτελεσματικό κράτος με τη συμμετοχή όλων και σήμερα πληρώνουμε το βαρύ τίμημα. Ποιο είναι το βαρύ τίμημα, κύριε συνάδελφε; Ότι επειδή η Ελλάδα δεν μπορεί να χρηματοδοτήσει τις υπηρεσίες τις οποίες θέλει να παρέχει –καθ’ υπερβολήν, θα έλεγα- αναγκάζεται να δανείζεται και να δανείζεται με όρους όχι πλέον αγοράς αλλά με όρους οι οποίοι καθορίζονται μεταξύ των εταίρων μας. 
Και σε αυτήν την περίπτωση, αντί να συζητείται εδώ μεταξύ των πτερύγων της Βουλής ότι η Ελλάδα σήμερα δανείζεται με χαμηλότερο επιτόκιο από αυτό που δανείζονται οι εταίροι μας για να μας στηρίζουν, εξαπολύεται πολεμική από πολλές πτέρυγες της Βουλής εναντίον εκείνων, οι οποίοι σήμερα στηρίζουν την Ελλάδα στην ευρωπαϊκή της προοπτική.
Και καταγγέλλονται οι Υπουργοί –θα έχω την ευκαιρία να αναφερθώ μετά- όσοι μπαίνουν μπροστά αυτήν την κρίσιμη ώρα, για να υπερασπιστούν την πατρίδα κάτω από αυτές τις δύσκολες συνθήκες. Τις εύκολες καταγγελίες και τις στοχοποιήσεις θα τις απαντήσω μετά. Δεν αφορούν εσάς. 
Εσάς, όμως, σας αφορά, να ξέρετε ότι από τον Απρίλιο και το Μάιο –τελευταία προκήρυξη στις 10 Μαΐου- για το «Αττικό» Νοσοκομείο προβλέπονται δεκαέξι θέσεις επικουρικών ιατρών και νοσηλευτών, πέραν των όσων προβλέπονται από το ΚΕΕΛΠΝΟ, για να ενισχυθεί το ανθρώπινο δυναμικό στο «Αττικό» Νοσοκομείο και κατ’ επέκταση στο Κέντρο Υγείας Περιστερίου.
(Στο σημείο αυτό κτυπάει το κουδούνι λήξης του χρόνου ομιλίας του κύριου Υπουργού)
Μια τελευταία λέξη, κύριε Πρόεδρε.
Αυτή η αγωνία για ένα Εθνικό Σύστημα Υγείας που να παρέχει υπηρεσίες με πληρότητα και ποιότητα, νομίζω ότι μας ενώνει όλους. Ας εγκαταλείψουμε, λοιπόν, ορισμένες άγονες θέσεις και αντιπαραθέσεις. Όταν εμείς, δηλαδή, τολμούμε και λέμε ότι πρέπει να συνενώσουμε κλινικές, τμήματα, δομές του Εθνικού Συστήματος Υγείας, στηρίξτε αυτήν την πολιτική, διότι μόνο προς όφελος των συμπολιτών μας είναι.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.
Στο σημείο αυτό ολοκληρώθηκε η συζήτηση των αναφορών και ερωτήσεων.
Ανακοινώνω προς το Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ναυτιλίας και Αιγαίου: «Κύρωση του Πρωτοκόλλου του 2005 της Διεθνούς Σύμβασης του 1988 για την καταστολή των παράνομων πράξεων κατά της ασφάλειας της ναυσιπλοΐας και του Πρωτοκόλλου του 2005 στο Πρωτόκολλο του 1988 για την καταστολή παράνομων πράξεων κατά της ασφάλειας των σταθερών εγκαταστάσεων στην υφαλοκρηπίδα».
Επίσης ο συνάδελφος Βουλευτής κ. Πολύδωρας ζητεί να εγκριθεί ολιγοήμερη άδεια απουσίας του στο εξωτερικό.
Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η Βουλή ενέκρινε τη ζητηθείσα άδεια.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»» και άλλες διατάξεις (Α΄32)». 
Η Διάσκεψη των Προέδρων αποφάσισε στη συνεδρίασή της, στις 13-6-2013, τη συζήτηση του νομοσχεδίου σε μία συνεδρίαση.
Προτείνω η συζήτηση να γίνει ενιαία επί της αρχής, επί των άρθρων και των τροπολογιών. 
Συμφωνεί το Σώμα;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα απεδέχθη την πρόταση του Προεδρείου.
Το λόγο έχει ο εισηγητής της Νέας Δημοκρατίας κ. Δημήτριος Χριστογιάννης.</ChairmanSpeech>
<Speech><Parlmember>ΔΗΜΗΤΡΙΟΣ ΧΡΙΣΤΟΓΙΑΝΝΗΣ</Parlmember>:  Ευχαριστώ, κύριε Πρόεδρε.
Κύριε Πρόεδρε, κύριε Υπουργέ, κυρίες και κύριοι συνάδελφοι, στο σχέδιο νόμου που φέρεται ενώπιον του Σώματος καταργούνται και προστίθενται τροπολογίες εξαιρετικά επείγουσες, οι οποίες αφορούν ένα ζήτημα εξαιρετικά σημαντικό. Είναι η ρύθμιση, προκειμένου να επιλυθεί η δεινή οικονομική κατάσταση του κοινωφελούς Ιδρύματος «Ερρίκος Ντυνάν».
Είναι επιτακτική η προστασία του νοσοκομείου από πιστωτές και η  δυνατότητα να του προσφέρεται ασφαλιστική ενημερότητα χωρίς παρακρατήσεις, καθώς το εν λόγω νοσοκομείο διαφοροποιείται από τα άλλα κοινωφελή ιδρύματα και νοσοκομεία νομικού προσώπου ιδιωτικού δικαίου λόγω του μη κερδοσκοπικού χαρακτήρα του.
Με την προς κύρωση πράξη νομοθετικού περιεχομένου, επιχειρείται κατεπειγόντως η ενίσχυση της προσπάθειας για τη διάσωση του κοινωφελούς Ιδρύματος «Ερρίκος Ντυνάν», το οποίο βρίσκεται σε ιδιαίτερα δυσχερή οικονομική κατάσταση και ελλοχεύει ο κίνδυνος της οριστικής διακοπής της λειτουργίας του με αποτέλεσμα την απώλεια των υπαρχουσών θέσεων εργασίας. 
Ως εκ τούτου, είναι εξαιρετικά επείγουσα και απρόβλεπτη ανάγκη να παρθούν κάποια μέτρα, ώστε όχι μόνο να διασφαλιστούν οι θέσεις εργασίας του προσωπικού του κοινωφελούς ιδρύματος αλλά και να προστατευτεί η συνέχιση της λειτουργίας του, δηλαδή η παροχή ιατροφαρμακευτικών και νοσηλευτικών υπηρεσιών καθώς και η υγεία των ήδη νοσηλευόμενων ασθενών.
Πρόκειται, λοιπόν, για ρυθμίσεις που θα διευκολύνουν την εύρυθμη λειτουργία, καθώς και τα έντονα προβλήματα ρευστότητας του νοσοκομείου. Οι ρυθμίσεις αυτές αφορούν καταργούμενες και τροποποιούμενες διατάξεις της από 30-10-2012 πράξης νομοθετικού περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»». 
Καταργούμενες τροποποιούμενες διατάξεις στο σχέδιο νόμου: Κύρωση της πράξης νομοθετικού περιεχομένου, τροποποίηση του άρθρου 1 της από 30-10-2012 πράξης νομοθετικού περιεχομένου, η οποία η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ» και άλλες διατάξεις».
Στο άρθρο 1 της από 30-10-2012 πράξης νομοθετικού περιεχομένου, το οποίο πλέον τροποποιείται, αναφέρεται: 
«Πρώτον, χορηγείται στο κοινωφελές, μη κερδοσκοπικό ίδρυμα με την επωνυμία «ΚΟΙΝΩΦΕΛΕΣ ΊΔΡΥΜΑ Ερρίκος Ντυνάν» ασφαλιστική ενημερότητα μέχρι τις 31-3-2013, χωρίς παρακράτηση, κατά παρέκκλιση των ισχυουσών διατάξεων. Δεύτερον, για το χρονικό διάστημα από 1-7-2012 έως 31-3-2013, αναστέλλονται οι πάσης φύσεως πράξεις διοικητικής και αναγκαστικής εκτέλεσης κατά τον Κώδικα Πολιτικής Δικονομίας ή κάθε άλλη διάταξη ειδικού νόμου, καθώς και η λήψη οποιουδήποτε ασφαλιστικού μέτρου κατά τον Κώδικα Πολιτικής Δικονομίας, τον Κώδικα Διοικητικής Δικονομίας ή κάθε άλλη διάταξη ειδικού νόμου που επισπεύδονται ή ασκούνται από τους πάσης πιστωτές του ανωτέρω ιδρύματος για οποιαδήποτε αιτία».
Ωστόσο, με τις διατάξεις της κυρούμενης πράξης νομοθετικού περιεχομένου παρατείνονται οι προθεσμίες των παραγράφων 1 και 2 του άρθρου 1 της από 30-10-2012 πράξης νομοθετικού περιεχομένου από τη λήξη τους έως τις 30-6-2013. Παρατείνεται, με άλλα λόγια, μέχρι την εν λόγω ημερομηνία, η χορήγηση στο ανωτέρω ίδρυμα ασφαλιστικής ενημερότητας χωρίς παρακράτηση, καθώς επίσης ρυθμίζεται και η προστασία του κοινωφελούς ιδρύματος από οφειλές προς τους προμηθευτές και πιστωτές με αναστολή πάσης φύσεως πράξης δικαστικής και αναγκαστικής εκτέλεσης, κατά τον Κώδικα Πολιτικής Δικονομίας. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ πάρα πολύ να σεβαστούμε τον ομιλητή που είναι στο Βήμα. Θα αρχίσω να αναφέρομαι προσωπικά! Σας παρακαλώ πολύ!
Συνεχίστε, κύριε συνάδελφε.</ChairmanSpeech>  
<Speech><Parlmember>ΔΗΜΗΤΡΙΟΣ ΧΡΙΣΤΟΓΙΑΝΝΗΣ</Parlmember>: Σε αυτό το σημείο, κύριε Υπουργέ, θα ήθελα να επισημάνω ότι η διαδικασία της αλλαγής του ιδιοκτησιακού καθεστώτος πρέπει να γίνει με απόλυτη διαφάνεια. Πρέπει να ξεκαθαριστεί ποιος είναι ο κάτοχος του δανείου, για να ξέρουμε με ποιο σχέδιο θα σωθεί το «ΚΟΙΝΩΦΕΛΕΣ ΙΔΡΥΜΑ Ερρίκος Ντυνάν». 
Εμάς, κύριε Υπουργέ, μας νοιάζει να συνεχίσει να λειτουργεί το «Ερρίκος Ντυνάν» και να προσφέρει τις υπηρεσίες του ως νοσηλευτική μονάδα παροχής υπηρεσιών υγείας υψηλού επιπέδου, να διατηρήσει τη φήμη του, η οποία στηρίζεται από το επιστημονικό και λοιπό προσωπικό.
Κύριε Υπουργέ, όλοι οι Βουλευτές παρακολουθούμε με αγωνία τις εξελίξεις, παρακολουθούμε τον αγώνα που κάνετε εσείς προσωπικά, αλλά θέλω να επισημάνω και να επιστήσω την προσοχή σας ως προς το ότι αυτή η υπόθεση δεν πρέπει να συνοδεύεται από σκιές και αμφιβολίες. Ξεκαθαρίστε την κατάσταση. 
Γι’ αυτό σας προτείνω να δοθεί παράταση μέχρι τις 31-12-2013. Καταλαβαίνω ότι αυτό δυσαρεστεί τους προμηθευτές του ιδρύματος, αλλά ούτως ή άλλως, αν δεν λυθεί το ιδιοκτησιακό καθεστώς δεν εξασφαλίζεται η δυνατότητα εξόφλησής τους.
Εφόσον, λοιπόν, με τις προτεινόμενες διατάξεις της κυρούμενης πράξης νομοθετικού περιεχομένου «Τροποποίηση του άρθρου 1 της από 30-10-2012 πράξης νομοθετικού περιεχομένου» δεν προκαλείται δαπάνη του κρατικού προϋπολογισμού ή των επιχορηγουμένων από αυτόν νομικών προσώπων, κρίνεται αναγκαίο να ληφθούν τα απαραίτητα μέτρα, ώστε να προστατευτεί και να συνεχίσει να λειτουργεί το μη κερδοσκοπικού χαρακτήρα «Ερρίκος Ντυνάν», προσφέροντας αδιάλειπτα τις ιατρικές υπηρεσίες στους πολίτες. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Έχει ζητήσει το λόγο ο Υπουργός Υγείας κ. Ανδρέας Λυκουρέντζος.
Ορίστε, κύριε Υπουργέ.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός  Υγείας):  Κύριε Πρόεδρε, θέλω να γνωστοποιήσω στις κυρίες και στους κυρίους συναδέλφους που πρόκειται να λάβουν το λόγο ότι δεν πρόκειται να δεχθώ καμμία τροπολογία, η οποία έχει υποβληθεί από συναδέλφους στο σχέδιο νόμου το οποίο συζητάμε.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ, κύριε Υπουργέ.
Το λόγο έχει ο κ. Κουρουμπλής για τρία λεπτά. Θέλετε να μιλήσετε επί της διαδικασίας ή επί αυτού που είπατε;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με βάση το άρθρο 73.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με βάση αυτό που είπε ο κύριος Υπουργός. 
Ορίστε, έχετε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, έχει υποβληθεί μία τροπολογία από το Κομμουνιστικό Κόμμα Ελλάδος, η οποία έχει υπογραφεί και από την Πρόεδρο της Κοινοβουλευτικής Ομάδας του Κομμουνιστικού Κόμματος Ελλάδος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μάλιστα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με βάση, λοιπόν, το άρθρο 73 παράγραφος 4, μπορεί να συζητηθεί και ας μην έχει δοθεί έγκριση από το Γενικό Λογιστήριο του Κράτους. 
Θεωρούμε, λοιπόν, την τροπολογία με όσα έχουν διαμειφθεί μέχρι σήμερα, με την πράξη νομοθετικού περιεχομένου, η οποία εξεδόθη χωρίς να προβλέπεται να υπάρχει έκτακτη ανάγκη, κάτι το απρόβλεπτο, κάτι το έκτακτο.
Μάλιστα, εξεδόθη μία πράξη νομοθετικού περιεχομένου, την οποία συνόδευσε η Κυβέρνηση με μία ΚΥΑ, που δεν προβλέπεται, κύριε Πρόεδρε, η πράξη νομοθετικού περιεχομένου να παρέχει εξουσιοδότηση, αφού με βάση το άρθρο 43 οι εξουσιοδοτήσεις παρέχονται από τυπικό νόμο. 
Επίσης, υπάρχει ακόμη ένα πρόσθετο ζήτημα, ότι αυτή η πράξη νομοθετικού περιεχομένου, σε σχέση με όσες είχαν προηγηθεί, δεν έχει εξασφαλίσει την κοινοβουλευτική πλειοψηφία, αφού η Δημοκρατική Αριστερά και το ΠΑΣΟΚ έχουν δηλώσει δημόσια ότι δεν υποστηρίζουν αυτή την πράξη νομοθετικού περιεχομένου. 
Γι’ αυτούς τους λόγους πιστεύουμε, λοιπόν, ότι η τροπολογία πρέπει να συζητηθεί. Υπάρχει, λοιπόν, διάταξη που το απαιτεί και το προβλέπει. Επομένως, θεωρούμε ότι η Κυβέρνηση πρέπει να δεχθεί τη συζήτηση αυτή της τροπολογίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Ο κ. Καπερνάρος, Κοινοβουλευτικός Εκπρόσωπος των Ανεξάρτητων Ελλήνων, έχει το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, έχουμε καταθέσει και εμείς τροπολογία. Συμφωνούμε με όσα είπε προηγουμένως ο κ. Κουρουμπλής. Όμως, θεωρούμε ιδιαιτέρως εξάρσιμο να αναφερθούμε στην άρνηση του κυρίου Υπουργού, όταν γνωρίζει ότι όλα τα κόμματα συναντώνται σε αυτό το αίτημα και θέλουν να γίνει αποδεκτή αυτή η τροπολογία. 
Και κάτι ακόμα, κύριε Υπουργέ. Νομίζω ότι στοιχειωδώς πρέπει να ικανοποιείτε τα αιτήματα, έστω και αιτιολογώντας την άρνησή σας. Τι θα πει «δεν θα δεχθώ τροπολογία χωρίς αιτιολογία»; Είναι αυτή υπουργική συμπεριφορά; Όλα τα κόμματα σάς ζητούν να τη δεχθείτε. Έχουμε την αιτιολογία μας είτε αυτή βασίζεται στη λογική είτε είναι πραγματιστικό το θέμα είτε στηρίζεται στον Κανονισμό –για οποιονδήποτε λόγο!- είτε συγκεντρώνονται δεκαπέντε υπογραφές, είτε όχι. Δηλαδή, στεκόμαστε στο τυπικό και όχι στην ουσία; 
Το ερώτημα το μέγα –και ως προς αυτό έχω απευθυνθεί και πάλι στον κύριο Προεδρεύοντα, τον κ. Τραγάκη, επικαλούμενος το γελοίο του θέματος, όσον αφορά τον Κανονισμό- είναι το εξής: Πώς είναι δυνατόν ο Υπουργός να αρνείται και να μην αιτιολογεί;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πάλι για τον Κανονισμό λέτε;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Βεβαίως!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να κάνετε προτάσεις συγκεκριμένες. Σας το έχω πει επανειλημμένως!</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Αναθέστε μας να φτιάξουμε Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συγκεκριμένες και γραπτές προτάσεις για την αλλαγή του Κανονισμού!</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι δυνατόν...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν θα τον χαρακτηρίσετε γελοίο ποτέ και μάλιστα όταν προεδρεύω εγώ! Κλείνει το θέμα εδώ!</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι δυνατόν ποτέ όλοι προηγουμένως -εκτός αν ήταν ευφημισμός- να μιλούν για δημοκρατία και να έρχεται ο Υπουργός και να λέει «δεν θα δεχθώ τροπολογία» χωρίς αιτιολογία; Και βεβαίως είναι δικό σας δικαίωμα, αφού σας καλύπτει ο Κανονισμός! Αυτό λέμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ποιος Κανονισμός; Το Σύνταγμα επικαλέσθη.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατόπιν τούτου, ζητούμε να γίνει δεκτή και η δική μας τροπολογία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, σας ρωτάνε εάν επικαλείσθε το άρθρο 73 παράγραφος 3. Έχετε το λόγο για να απαντήσετε.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, απέφυγα να δώσω εξηγήσεις για την κάθε επιμέρους τροπολογία, διότι κατά παγία πρακτική, όταν ο Υπουργός δεν δέχεται τις τροπολογίες, το ανακοινώνει στο Σώμα, ώστε οι ομιλητές και οι εισηγητές των κομμάτων να μην αναφέρονται σε αυτές για να διευκολύνεται η συζήτηση στην Ολομέλεια της Βουλής. 
Μετά από απαίτηση του Κοινοβουλευτικού Εκπροσώπου των Ανεξαρτήτων Ελλήνων, αναφέρομαι προφανώς στο 73 άρθρο του Συντάγματος παράγραφος 3 «καμία πρόταση νόμου ή τροπολογία ή προσθήκη δεν εισάγεται για συζήτηση αν προέρχεται από τη Βουλή, εφόσον συνεπάγεται σε βάρος του δημοσίου, των Οργανισμών Τοπικής Αυτοδιοίκησης κ.λπ.».</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Διαβάστε και το άρθρο 4.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας διαβάσει και το άρθρο 4. Μην ανησυχείτε, κύριε Κουρουμπλή.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Αν δεν με διακόψετε, θα σας δώσω απάντηση για όλα. 
Το άρθρο 73 παράγραφος 3 σαφώς ορίζει ότι για να συζητηθεί μια τροπολογία –και με όλο το σεβασμό στην Πρόεδρο της Κοινοβουλευτικής Ομάδας του Κομμουνιστικού Κόμματος και τους άλλους συναδέλφους που έχουν υποβάλει ανάλογες τροπολογίες- είναι υποχρεωτικό να συνοδεύεται από έκθεση, την οποία υπογράφουν ο Υπουργός Οικονομικών και ο Αναπληρωτής Υπουργός Οικονομικών, διότι προκαλεί δαπάνες στον προϋπολογισμό. 
Τέτοια έκθεση δεν υπάρχει. Άρα, είναι αυτονόητη η απόρριψη της τροπολογίας και η συζήτηση επ’ αυτής.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Υπάρχει και η παράγραφος 4, κύριε Υπουργέ! Διαβάστε την!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Θα σας τη διαβάσει. Μη βιάζεστε, κύριε Κουρουμπλή. Θα προχωρήσει. 
Επειδή, όμως, έχει ζητήσει το λόγο και ο κ. Παφίλης, κύριε Υπουργέ, ολοκληρώστε για το άρθρο 73 παράγραφος 3, να ακούσουμε και τον κ. Παφίλη, ο οποίος ζήτησε λίγο καθυστερημένα το λόγο και είναι από τους υπογράφοντες.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Βεβαίως. 
Επίσης, η παράγραφος 4, στην οποία αναφέρεστε δεν υπαγορεύει να γίνει υποχρεωτικά αποδεκτή η οποιαδήποτε τροπολογία. Αντιθέτως, κατισχύει η παράγραφος 3 και τυπικά σε ό,τι αφορά το πνεύμα και το γράμμα του Συντάγματος, διότι κάθε τροπολογία, η οποία συζητείται και εγκρίνεται ή απορρίπτεται, πρέπει να συνοδεύεται από έκθεση του Υπουργού Οικονομικών για να ξέρουμε εάν με την ψήφο μας επιβαρύνουμε και πόσο τον τακτικό προϋπολογισμό. Σε κάθε άλλη περίπτωση λοιπόν, θα είχαμε πληθώρα…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν προϋποθέτει έκθεση του Γενικού Λογιστηρίου.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Αφήστε με, σας παρακαλώ.
Σε κάθε άλλη περίπτωση θα είχαμε πληθώρα τροπολογιών, οι οποίες αλόγιστα θα αύξαναν τα βάρη του προϋπολογισμού και δεν θα υπήρχε ασφαλιστική δικλίδα, η οποία να προστατεύει το δημόσιο ταμείο.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι «κάθε άλλη περίπτωση»!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε Υπουργέ. 
Το λόγο έχει ο κ. Παφίλης για τρία λεπτά, για να κλείσουμε το θέμα.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η Κυβέρνηση προσπαθεί με συνδικαλιστικά τερτίπια και χρησιμοποιώντας κατά το δοκούν –όπως κάνει κάθε φορά- τον Κανονισμό και το Σύνταγμα να αποφύγει ένα τεράστιο πολιτικό ζήτημα που υπάρχει και που αφορά την πράξη νομοθετικού περιεχομένου και την υπουργική απόφαση, για την οποία ζητούμε να συζητηθεί η τροπολογία και να γίνει ονομαστική ψηφοφορία και να αποφασίσει ο καθένας ξεχωριστά αν συμφωνεί ή όχι. 
Πρώτον, η τροπολογία μας είναι εμπρόθεσμη, κύριε Υπουργέ. Αν ήθελε ο Υπουργός Οικονομικών να την απορρίψει με τέτοια επιχειρήματα, ας ζητούσε έκθεση. Είχε τη δυνατότητα, όλες τις μέρες από την προηγούμενη εβδομάδα να το κάνει. Δεν το έκανε! Κι έρχεστε εδώ σήμερα και μας λέτε ότι δεν δέχεστε την τροπολογία για τυπικούς λόγους. 
Δεύτερον, η τροπολογία είναι σχετική. Τι συζητάμε σήμερα; Πράξη νομοθετικού περιεχομένου δεν συζητάμε; Κι εμείς ζητάμε κατάργηση πράξης νομοθετικού περιεχομένου. Δεν είναι σχετική; Έχει σχέση με το Υπουργείο Οικονομικών, ναι ή όχι; Έχει σχέση. Ποιος υπογράφει την πράξη νομοθετικού περιεχομένου που συζητάμε; Την υπογράφει ο Υπουργός Οικονομικών μαζί με τον Υπουργό Υγείας. Επομένως, μην προσπαθείτε «να πετάξετε τη μπάλα στην εξέδρα», όπως λένε συνήθως. 
Σας προκαλούμε, λοιπόν, να βάλετε για συζήτηση και για ονομαστική ψηφοφορία την τροπολογία! Τα υπόλοιπα είναι για να κοροϊδεύετε τον ελληνικό λαό. Εάν έχετε πλειοψηφία και μπορείτε να την περάσετε, «ιδού η Ρόδος ιδού και το πήδημα»! Ο καθένας να αναλάβει τις ευθύνες του. Ζητάμε να αποφανθεί το Σώμα με ονομαστική ψηφοφορία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα ήθελα το λόγο για ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε Κουρουμπλή, τελειώσατε.
Το λόγο έχει ο κ. Ματθαιόπουλος για δυο λεπτά, αν και ζητήσατε πολύ καθυστερημένα το λόγο.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Κύριε Πρόεδρε, ασφαλώς και πρέπει να ακουστεί η άποψη της Χρυσής Αυγής σχετικά με το ζήτημα της ΕΡΤ. 
Ξεκαθαρίζουμε για πολλοστή φορά και από αυτό το Βήμα ότι τασσόμαστε υπέρ όλων των εργαζομένων, αυτών οι οποίοι βγάζουν τίμια το μεροκάματο τους, αυτών οι οποίοι τηρούν το ωράριο τους, ακόμη κι αυτών που δουλεύουν στους κομματικούς μηχανισμούς, που αντίκρισαν ένα βάναυσο εργασιακό καθεστώς και απολύθηκαν κι έχασαν τις δουλειές τους. 
Όμως, τασσόμαστε εναντίον όλων των δήθεν έγκριτων μεγάλων δημοσιογράφων, οι οποίοι «κατέβασαν τα ρολά» στη Χρυσή Αυγή, μη δίνοντας τη δυνατότητα σε ένα νόμιμο πολιτικό κόμμα να εκφράσει δημόσια τις θέσεις του. 
Συμφωνούμε με την πρόταση του ΚΚΕ, να συζητηθεί η τροπολογία αυτή. Αν είναι, όμως, πραγματικό το ενδιαφέρον τους για τους εργαζόμενους, ας προσλάβουν ξανά τους υπαλλήλους που απέλυσαν από τον «902» και την «ΤΥΠΟΕΚΔΟΤΙΚΗ»!
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ. 
Κύριε Υπουργέ, θέλετε να πείτε κάτι;</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Μάλιστα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Έχετε το λόγο, κύριε Υπουργέ, για να κλείσουμε το θέμα.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, για να κλείσουμε το θέμα, κατ’ αρχήν, δεν υπάρχει θέμα υπουργικής συμπεριφοράς με στοιχεία αυθαιρεσίας. Ούτε τα κόμματα ούτε οι Βουλευτές είμαστε πάνω από τα όσα ορίζει το Σύνταγμα και ο Κανονισμός της Βουλής. Περί αυτού πρόκειται. Αναφέρομαι σε συγκεκριμένες διατάξεις του Συντάγματος, οι οποίες καλύπτουν επαρκώς την απόφασή μου να μην δεχθούμε τις τροπολογίες. 
Κι εδώ τελειώνει η συζήτηση. 
Ευχαριστώ.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, μπορώ να έχω το λόγο για ένα λεπτό	;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Γιατί, κύριε Κουρουμπλή;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, η Κυβέρνηση δέχτηκε την τροπολογία των τριών Βουλευτών για να απαλλάξει τους τραπεζίτες για τα θαλασσοδάνεια με την παράγραφο 4, χωρίς καμία έκθεση του Γενικού Λογιστηρίου!
(Θόρυβος στην Αίθουσα)</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Άρθρο 75 παράγραφος 4!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριοι συνάδελφοι, σεβασμός στον κ. Κουρουμπλή! Θα του δώσω το λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Υπάρχει και η πρόταση ονομαστικής ψηφοφορίας, την οποία εμείς καταθέτουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν μπορεί να κατατεθεί.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρία Βούλτεψη, όχι, σας παρακαλώ.
Ετέθη ένα θέμα για το άρθρο 75 παράγραφος 4. Θα ήθελα να παρακαλέσω τους κυρίους συναδέλφους να κάνουν μια ανάγνωση του άρθρου 75 παράγραφος 4. Αντιλαμβάνεστε ότι το άρθρο 73 παράγραφος 4, το οποίο επικαλέστηκε ο κ. Κουρουμπλής, δεν μπορεί να ισχύσει στη συγκεκριμένη περίπτωση, ούτε μπορεί να υποβληθεί αίτηση ονομαστικής ψηφοφορίας.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Γιατί;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θέλετε να σας το αναγνώσω; Θα σας το αναγνώσω, λοιπόν.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, να το αναγνώσετε, γιατί με βάση αυτή τη διάταξη ψηφίσατε εκείνη την τροπολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι, όμως, παραδεκτή η τροπολογία ή η προσθήκη που την υποβάλλει Αρχηγός κόμματος -έχει γίνει αυτό, πράγματι- ή εκπρόσωπος ομάδας -έχει γίνει αυτό, πράγματι- κατά τους ορισμούς της παραγράφου 3 του άρθρου 74, όταν πρόκειται για νομοσχέδια -προσέξτε τη λέξη «νομοσχέδια», δεν αναφέρει ούτε προτάσεις νόμου ούτε τροπολογίες- που αφορούν την οργάνωση των δημοσίων υπηρεσιών και των οργανισμών δημοσίου συμφέροντος.
Κλείνει εδώ το θέμα. Δεν χρειάζεται…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το «Ερρίκος Ντυνάν» δεν είναι νομικό πρόσωπο;</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτά είναι τερτίπια. Η Βουλή δεν έπρεπε να μπει σε αυτή τη λογική. Έπρεπε να δίνει τη δυνατότητα συζητήσεων!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα μας απαντήσει ο Υπουργός γι’ αυτό. Αλλά, όπως ξέρετε, είναι κοινωφελές ίδρυμα ιδιωτικού δικαίου.
Ορίστε, κύριε Υπουργέ, τελειώστε και κλείστε το θέμα.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε συνάδελφε, νηφαλιότητα και ψυχραιμία! 
Είπα προηγουμένως ότι η συζήτηση έχει ολοκληρωθεί με την απάντηση που έδωσα σε σχέση με το άρθρο.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ορίζετε εσείς, κύριε Υπουργέ, το πέρας της συζήτησης! Υπάρχει Πρόεδρος.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εκτός αν καταργήσετε και τον Κανονισμό! 
(Θόρυβος από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Όχι πάλι!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να υποδείξετε στον κύριο Υπουργό ότι το πέρας της συζήτησης δεν το ορίζει ο Υπουργός!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Θα αρχίσω να αναφέρομαι προσωπικά και δεν το θέλω. Δεν θέλω να κάνω προσωπικές παρατηρήσεις σε συναδέλφους. Ξέρετε ότι σας σέβομαι όλους.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Η γνωστή πρακτική της απόκτησης δημοσιότητας μέσα από διακοπές δεν αφορά όλους τους συναδέλφους, που ορισμένες φορές αντιδρούν αυθορμήτως, αλλά αφορά εκείνους οι οποίοι εκ συστήματος προβαίνουν σε αυτή την πρακτική. Έχω εξηγήσει και άλλη φορά γιατί συμβαίνει αυτή η πρακτική. Εάν δεν είχα διακοπεί, λοιπόν, θα είχα ολοκληρώσει τη φράση μου, όταν είπα ότι η συζήτηση έχει ολοκληρωθεί από πλευράς επιχειρημάτων από την Κυβέρνηση. 
Να προσθέσω, για την ενημέρωση των κυριών και κυρίων συναδέλφων με απόλυτο σεβασμό, ότι όσον αφορά το «ΚΟΙΝΩΦΕΛΕΣ ΙΔΡΥΜΑ Ερρίκος Ντυνάν» με το ν. 2082/1992 ορίζεται ότι: «Το ίδρυμα αυτό αποτελεί νομικό πρόσωπο ιδιωτικού δικαίου μη κερδοσκοπικού χαρακτήρα και διέπεται από τις διατάξεις οι οποίες ακολουθούν». 
Στην Επιτροπή Κοινωνικών Υποθέσεων όσες φορές συζητήσαμε για το «ΚΟΙΝΩΦΕΛΕΣ ΙΔΡΥΜΑ Ερρίκος Ντυνάν» ουδεμία και ουδείς εκ των συναδέλφων αμφισβήτησε το νομικό του καθεστώς. Συνεπώς, και αυτή η απάντηση είναι πλήρης, νομικά στέρεη και δεν επιδέχεται αμφισβήτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσαμε, λοιπόν, το διαδικαστικό.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν είναι ιδιωτική επιχείρηση. Είναι ένα ίδρυμα δημοσίου συμφέροντος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσαμε, λοιπόν, το διαδικαστικό ζήτημα. 
Μετά τον εισηγητή κ. Χριστογιάννη το λόγο έχει ο εισηγητής του ΣΥΡΙΖΑ κ. Ζαχαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρακαλώ, θα ήθελα το λόγο. Έχω καταθέσει τροπολογία.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν έχει σημασία. Και επειδή καταθέσατε τροπολογία; Με συγχωρείτε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, εγώ έχω καταθέσει την τροπολογία! Ζητώ το λόγο! Δεν μπορώ να μιλήσω;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, καθίστε κάτω. Ακούστε με τώρα. Το ότι έχετε καταθέσει την τροπολογία, δεν σας δίνει το δικαίωμα να πάρετε το λόγο σ’ αυτή τη φάση της διαδικασίας. Το δικαίωμα αυτό το έχει ο Κοινοβουλευτικός Εκπρόσωπος, ο οποίος τα είπε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ, ως καταθέτων την τροπολογία, δικαιούμαι το λόγο!</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο κ. Ζαχαριάς ως εισηγητής από την πλευρά του ΣΥΡΙΖΑ.
Κύριε Ζαχαριά, έχετε το λόγο για δεκαπέντε λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχουμε κάνει αίτημα ονομαστικής ψηφοφορίας, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφού ξέρετε ότι δεν γίνεται.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχει υποβληθεί αίτημα ονομαστικής ψηφοφορίας.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κύριε Πρόεδρε, κυρίες και κύριοι συνάδελφοι, έρχεται σήμερα στη Βουλή η κύρωση μιας πράξης νομοθετικού περιεχομένου στη συνέχεια μιας άλλης πράξης νομοθετικού περιεχομένου, που συζητήσαμε ακριβώς πριν από έξι μήνες.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε συνάδελφε, με συγχωρείτε. 
Κυρίες και κύριοι συνάδελφοι, σταματήστε παρακαλώ. Απαιτώ για μια ακόμη φορά σεβασμό στον ομιλητή που είναι στο Βήμα. Παρακαλώ πάρα πολύ, όποιοι συνάδελφοι θέλουν να αποχωρήσουν, να αποχωρήσουν ησύχως, αλλά να σέβονται παρακαλώ τον ομιλητή  επί του Βήματος.
Ορίστε, κύριε Ζαχαριά, συνεχίστε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, σας ζήτησα το λόγο πριν, για να κάνω μία δήλωση. 
Μου επιτρέπετε, κύριε συνάδελφε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, δεν το επιτρέπει το Προεδρείο. Δεν μπορείτε να ζητήσετε την έγκριση του ομιλητή για να σας επιτρέψει υπάρχοντος Προέδρου.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, σας ζητώ το λόγο, για να κάνω μία δήλωση. Τον είχα ζητήσει πριν. Δεν θα περιμένω ένα τέταρτο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τη δήλωση θα την κάνετε αφού ολοκληρώσει ο ομιλητής.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Δήλωση...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η δήλωση είναι ότι σ’ αυτό το θέατρο δεν μπορούμε να καθόμαστε. Αν έχετε πλειοψηφία, βάλτε την σε ονομαστική ψηφοφορία. Σας προκαλούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το είπατε ξανά. Μα, το είπατε και κατεγράφη στα Πρακτικά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, αν το θέμα έχει λήξει και δεν πρόκειται να γίνει τίποτα, εμείς δεν καθόμαστε.
(Στο σημείο αυτό αποχωρεί από την Αίθουσα η Κοινοβουλευτική Ομάδα του Κομμουνιστικού Κόμματος Ελλάδας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Ζαχαριά, συνεχίστε. Ο  χρόνος σας έχει τρέξει κατά εικοσιπέντε δευτερόλεπτα. Θα σας τον κρατήσω.
(Θόρυβος στην Αίθουσα)
Συνεχίστε, κύριε Ζαχαριά. Εκτός αν παραιτείστε του λόγου.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κύριε Πρόεδρε,  δεν παραιτούμαι του λόγου μου, αλλά αν με διακόπτουν…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Υπάρχει το αίτημα για ονομαστική ψηφοφορία! 
Πείτε το, κύριε Ζαχαριά!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να αποφασίσουμε διά εγέρσεως. Θέλουμε να τοποθετηθεί το ΠΑΣΟΚ και η ΔΗΜΑΡ. Είναι κρίσιμο το ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε, κύριε Ζαχαριά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Μάλιστα, κύριε Πρόεδρε.
Αν η πράξη που σήμερα επικυρώνουμε επικαλείται τη σωτηρία ενός κοινωφελούς νοσηλευτικού ιδρύματος και τη διασφάλιση των θέσεων των εργαζομένων, πριν από οκτώ ημέρες μια άλλη πράξη νομοθετικού περιεχομένου «δολοφόνησε» τη δημόσια ραδιοτηλεόραση και μαζί της τη δημοκρατία στον τόπο μας.
Με την πράξη αυτή εξουσιοδοτήθηκαν οι Υπουργοί να μπορούν να διαλύουν δημόσιους οργανισμούς και επιχειρήσεις, να απολύουν το προσωπικό τους. Με την πράξη αυτή εμπεδώνεται το εξωθεσμικό και αντισυνταγματικό αίτημα επιβολής των μνημονίων τρία χρόνια τώρα. Γίνεται μια πρωτοφανής επίθεση στον κόσμο της εργασίας. Γίνονται απολύσεις με απλές υπουργικές αποφάσεις, όπως αυτή που απέλυσε όλο το προσωπικό της ΕΡΤ μέσα σε μια στιγμή, με μια κοινή υπουργική απόφαση του Υπουργού Οικονομικών και του Υφυπουργού στον Πρωθυπουργό.
Κύριοι συνάδελφοι, είμαστε σε μία πορεία έκπτωσης και συνταγματικής εκτροπής. Η Κυβέρνηση νομοθετεί με αυτόν τον τρόπο και αυτό πια αποτελεί κανόνα για τις πλέον σημαντικές διατάξεις, που ρυθμίζουν θέματα της οικονομικής και κοινωνικής ζωής του τόπου μας. Η Κυβέρνηση αποφασίζει χωρίς συζητήσεις και διάλογο. Δεν μπορεί πια να επικαλείται συνεχώς κατεπείγουσες καταστάσεις και λόγους. Αποφασίζει και διατάζει! Η Βουλή υποβαθμίζεται. Απλώς επικυρώνει εκ των υστέρων και πειθήνια. Ο διάλογος, η δημόσια διαβούλευση, η διαφάνεια έχουν διαγραφεί. 
Σ’ αυτόν τον μαύρο ορίζοντα ο ΣΥΡΙΖΑ δηλώνει ξεκάθαρα ότι θα υπερασπιστεί τους εργαζόμενους, θα υπερασπιστεί τη δημόσια ραδιοτηλεόραση, που δεν θα κλείσει.
Η εκτροπή δεν θα περάσει! Με εμπιστοσύνη σε αυτούς, στο εργατικό και λαϊκό κίνημα, που αναδεικνύει σήμερα το ανάστημά του, το μαύρο σκηνικό θα ανατραπεί. Ο δημόσιος λόγος, το Σύνταγμα και τα κοινοβουλευτικά θέσμια θα επανέλθουν. 
Γι’ αυτό σήμερα, κυρίες και κύριοι συνάδελφοι, καταρχήν και για λόγους αρχής καταψηφίζουμε και τη σημερινή πράξη νομοθετικού περιεχομένου για το «Ερρίκος Ντυνάν». 
Παρ’ όλα αυτά, έχουμε καταθέσει -η Κοινοβουλευτική Ομάδα του ΣΥΡΙΖΑ- πρόταση νόμου σχετικά με την κατάργηση και της πράξης νομοθετικού περιεχομένου που διέπει τα της ΕΡΤ και την κατάργηση και την άρση των συνεπειών της κοινής υπουργικής απόφασης, που επίσης διαλύει την Ελληνική Ραδιοφωνία και Τηλεόραση και απολύει όλους τους εργαζομένους.
Υπερψηφίζουμε όλες εκείνες τις τροπολογίες, τις προσθήκες και τις προτάσεις νόμου που συγκλίνουν στο ίδιο σκεπτικό, στην ίδια δηλαδή απόφαση: να υπερασπιστούν τη δημοκρατία στον τόπο μας, να πάψει να μπορεί η εκτελεστική εξουσία να κυβερνά με διατάγματα.
Κυρίες και κύριοι συνάδελφοι, με την πράξη νομοθετικού περιεχομένου σήμερα ζητούμε να παραχωρηθεί φορολογική ενημερότητα στο «ΚΟΙΝΩΦΕΛΕΣ ΙΔΡΥΜΑ Ερρίκος Ντυνάν». Επί της ουσίας, όμως, ζητούμε, να μπορέσει αυτό το ίδρυμα να εισπράξει τα οφειλόμενα ποσά από τον ΕΟΠΥΥ, να μπορέσει να ξεπληρώσει το ελάχιστο των δικών του υποχρεώσεων, το πρώτιστο των υποχρεώσεών του, που θα έπρεπε να είναι η αποπληρωμή των δεδουλευμένων των εργαζόμενων, που σήμερα φτάνουν τα 13 εκατομμύρια. Χίλιοι είκοσι πέντε εργαζόμενοι είναι απλήρωτοι για έντεκα ολόκληρους μήνες, γιατροί, νοσηλευτικό προσωπικό, παραϊατρικό, διοικητικό, τεχνικό προσωπικό, ένα προσωπικό που απέδειξε ότι μπορεί να έχει με την εργασία του σημαντική συμβολή στη δευτεροβάθμια περίθαλψη στην Αθήνα. Οι εργαζόμενοι παραμένουν απλήρωτοι έντεκα μήνες και έχουν εισπράξει μόνο 1.200 ευρώ σε δύο δόσεις και τα δώρα Χριστουγέννων και Πάσχα. 
Ποιο είναι, όμως, το ίδρυμα «Ερρίκος Ντυνάν»; Ποια είναι η πορεία του; Ιδρύθηκε το 1992 από τον Ελληνικό Ερυθρό Σταυρό ως κοινωφελές μη κερδοσκοπικό ίδρυμα, ως νομικό πρόσωπο ιδιωτικού δικαίου. Η κυριότητα, όμως, της περιουσίας του, που παραμένει στον Ελληνικό Ερυθρό Σταυρό, το συνδέει άρρηκτα με το άλλο νοσοκομείο το οποίο έχει ενταχθεί λειτουργικά στο Εθνικό Σύστημα Υγείας, το «Κοργιαλένειο Μπενάκειο Νοσοκομείο». Αυτή η «τριγωνική» σχέση αμαρτίας είναι αυτή που δημιουργεί τα προβλήματα και στο «ΚΟΙΝΩΦΕΛΕΣ ΙΔΡΥΜΑ Ερρίκος Ντυνάν» και στο «Κοργιαλένειο Μπενάκειο» και στον Ελληνικό Ερυθρό Σταυρό. Είναι το «τρίγωνο» που κατατρώει χρήματα του ελληνικού λαού, που δίνονται με μία πράξη αλληλεγγύης, με μία πράξη ανθρωπιάς για να μπορούν να βοηθηθούν συνάνθρωποί μας. Παρ’ όλα αυτά, καταλήγουμε σε ένα τεράστιο σε χρέος ύψους 240 εκατομμυρίων. 
Σε αυτήν, λοιπόν, την πολύπαθη σχέση του Ελληνικού Ερυθρού Σταυρού προστέθηκαν οι σπασμωδικές προσπάθειες επίλυσης του προβλήματος από τις αλληλοδιάδοχες ηγεσίες των κ.κ. Αβραμόπουλου, Ξενογιαννακοπούλου και Λοβέρδου στο Υπουργείο Υγείας. Έτσι, οδηγηθήκαμε με αδιαφανή διαχείριση, με οικονομικά σκάνδαλα που χρειάζονται οπωσδήποτε διερεύνηση, με διοικητικές και λειτουργικές συμπράξεις με ανώνυμες εταιρείες, όπως η «Γαία Μαιευτικό- Γυναικολογικό Κέντρο Αθηνών ΑΕ», στο σωρευμένο αυτό χρέος των 240 εκατομμυρίων. 
Κυρίες και κύριοι συνάδελφοι, εδώ προκύπτουν αμείλικτα ερωτήματα που παραμένουν μετέωρα, ερωτήματα που πρέπει να απαντηθούν. Πόσο, αλήθεια, χρόνο θα υπομένουν, ακόμη χωρίς να πληρώνονται οι χίλιοι είκοσι πέντε εργαζόμενοι -εκ των οποίων οι διακόσιοι πενήντα σε επίσχεση εργασίας- στο «Ερρίκος Ντυνάν»; 
Υπάρχει δυνατότητα να αποπληρωθούν οι μισθοί για το ενδεκάμηνο που παρήλθε; Υπάρχει πιθανότητα διασφάλισης των θέσεων εργασίας με τις επανειλημμένες πράξεις νομοθετικού περιεχομένου; 
Όλο αυτό το διάστημα που παρήλθε, από το Δεκέμβρη του 2012, πώς αξιοποιήθηκε, για να σωθεί από τη χρεοκοπία το νοσοκομείο; Τι γίνεται με αυτή τη συνεχώς εξαγγελλόμενη αναδιάρθρωση; Τι γίνεται με την ουσιαστική λειτουργία σήμερα των τετρακοσίων εξήντα κλινών, εκ των οποίων μόνο οι εξήντα αξιοποιούνται και το νοσοκομείο, αυτό το κοινωφελές ίδρυμα απαξιώνεται καθημερινά; 
Κύριοι συνάδελφοι, τα χρέη είναι και προς τους εργαζόμενους και τα ασφαλιστικά ταμεία και τους δημόσιους φορείς, τη ΔΕΗ, τον ΟΤΕ και στους προμηθευτές. Ο διαχειριστικός έλεγχος του ιδρύματος όλο αυτό το διάστημα προχώρησε; 
Ποια είναι τα χρέη, από την άλλη, του «Κοργιαλένειου- Μπενάκειου» προς το «Ερρίκος Ντυνάν», που αναφέρονται ως ένα σημαντικότατο ποσό, το οποίο κυμαίνεται κατά τις διάφορες εκδοχές από 1,5 έως 24 εκατομμύρια ευρώ; 
Πάλι ο κ. Μαρτίνης, ως ο εξουσιοδοτημένος Αντιπρόεδρος του Ερυθρού Σταυρού, μπορεί και διαπραγματεύεται καθοριστικά με επενδυτές και επιχειρηματικά σχήματα, με μεγάλα ιδιωτικά συμφέροντα που καταλήγουν σε αδιαφανείς συνομιλίες και τελικές συμφωνίες που δεν ανακοινώνονται. Αυτή τη στιγμή υπάρχουν προτάσεις για το διαχωρισμό του κτηριακού οικοδομήματος του «Ερρίκος Ντυνάν» από το λειτουργικό νοσοκομειακό του χαρακτήρα. Υπάρχουν δηλαδή προτάσεις για περαιτέρω απαξίωση και διάλυση του κοινωφελούς ιδρύματος. 
Τέλος, τι θα γίνει με την εκταμίευση των οφειλών του ΕΟΠΥΥ προς το «Ερρίκος Ντυνάν», προς όφελος των εργαζομένων; Γιατί είναι γνωστό ότι υπάρχει δεσμευτικός όρος στη συμφωνία του «Ερρίκος Ντυνάν» με τους πιστωτές του για παραχώρηση των χρημάτων που εισρέουν στα ταμεία του, από τον ΕΟΠΥΥ π.χ., υπέρ των πιστωτών και όχι προς όφελος των εργαζομένων. Έτσι, αυτή τη στιγμή υπάρχουν δεσμευμένα 2,5 με 3 εκατομμύρια ευρώ από τα οποία δεν μπορούν να πάρουν ένα μέρος οι εργαζόμενοι. 
Εδώ υπάρχει μια μεγάλη αντίφαση. Ενώ η πράξη νομοθετικού περιεχομένου μιλάει για διασφάλιση των θέσεων εργασίας, οι εργαζόμενοι πρέπει οπωσδήποτε να ψάξουν σε άλλο μέρος να βρουν δουλειά, αφού έντεκα μήνες είναι απλήρωτοι και τίποτε δεν μας λέει ότι μπορούν να πάρουν μέρος των χρημάτων τους, έστω και με αυτή την πράξη νομοθετικού περιεχομένου, με τη φορολογική ενημερότητα.
Κυρίες και κύριοι συνάδελφοι, μυστικά σύμφωνα και διαδικασίες, χορός εκατοντάδων εκατομμυρίων, αδιαφανής διαχείριση, οι ίδιοι μοιραίοι άνθρωποι, ο μυστικός χορός των επενδυτών, των μεγαλοεπιχειρηματιών, των μεγαλοσυμφερόντων που υποβλέπουν το νοσοκομείο και τη λειτουργία του. Το «Ερρίκος Ντυνάν» είναι ένα «φιλέτο» ως προς το οικοδόμημα, το χώρο, την υλικοτεχνική υποδομή, τη σημαντική του παρουσία σε εξειδικευμένους τομείς της δευτεροβάθμιας, ακόμη και της τριτοβάθμιας περίθαλψης σήμερα, αλλά και γενικότερα τη σημαντική του παρουσία χρόνια ολόκληρα στην ιατρική κοινότητα. Όλα αυτά οδηγούν το «Ερρίκος Ντυνάν» στα μεγάλα συμφέροντα.
Σήμερα, με σεβασμό και στην άποψη και τα αιτήματα των εργαζομένων, με σεβασμό στην αγωνία τους να μπορέσουν να διασφαλίσουν τις θέσεις εργασίας τους, να πάρουν τα χρήματά τους, η πρότασή μας είναι ότι πρέπει το «Ερρίκος Ντυνάν» να ενταχθεί στο Εθνικό Σύστημα Υγείας, ώστε να μπορέσει να επιβιώσει και να αναδιαρθρωθεί. Το Εθνικό Σύστημα Υγείας το έχει ανάγκη.
Το Εθνικό Σύστημα Υγείας, αντί να απαξιώνεται, πρέπει σήμερα να ενισχυθεί και με αξιόλογη υλικοτεχνική υποδομή και με εξειδικευμένους εργαζόμενους και με κάποια καινούργια ανάδειξη του ζητήματος επιτέλους των προσλήψεων στον πολύπαθο χώρο της δημόσιας υγείας. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, σας παρακαλώ να μου παραχωρήσετε και το χρόνο που έχασα.
Προχωρώντας στις τροπολογίες, θα ήθελα να πω για την αποπληρωμή των δεδουλευμένων αποδοχών των εργαζόμενων στο Ψυχιατρικό Νοσοκομείο Θεσσαλονίκης από τον Μάρτιο του 2011 μέχρι τον Οκτώβριο του 2012 που προβλέπει από εκεί και πέρα η ρύθμιση του ν.4151/2013. Πρέπει επιτέλους να γίνει, διότι υπάρχει γι’ αυτό πρόβλεψη και δεν χρειάζονται καινούργιες πιστώσεις. Υπάρχει πρόβλεψη στον προϋπολογισμό. Υπάρχει απόφαση του Γενικού Γραμματέα του Υπουργείου Υγείας κι επίσης, απόφαση της Υπηρεσίας Δημοσιονομικού Ελέγχου του Νομού Θεσσαλονίκης την οποία θα καταθέσω. 
Άρα, υπάρχουν τα χρήματα και δεν υπάρχει κανένας λόγος ο κύριος Υπουργός να μην δέχεται την τροπολογία αυτή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Υπουργέ, σήμερα με την άρνηση συζήτησης όλων των τροπολογιών, κατεβάσατε κι εσείς ένα μαύρο πανί στην Αίθουσα του Κοινοβουλίου. Η απαξίωση του Εθνικού Συστήματος Υγείας και η μεγάλη υποχρηματοδότησή του οδηγούν σε επανειλημμένες τροπολογίες στα διάφορα νομοσχέδια που κατατίθενται, όπως οι τέσσερις τροπολογίες που έχουν κατατεθεί σήμερα από όλα τα κόμματα της Βουλής. Δεν μπορεί, λοιπόν, να μην συζητούνται, όταν μάλιστα έχουν δίκαια αιτήματα και όταν είναι απολύτως τεκμηριωμένες. 
Επίσης, υπάρχει το ζήτημα των εργαζομένων στον ΟΚΑΝΑ. Από το 1999 τους ζητούνται ποσά ως αχρεωστήτως καταβληθέντα. Οι άνθρωποι καλόπιστα πληρώνονταν με συλλογικές συμβάσεις, με αποφάσεις του διοικητικού συμβουλίου του ΟΚΑΝΑ. Σήμερα, λοιπόν, έχει βρεθεί ότι ως νομικό πρόσωπο ιδιωτικού δικαίου δεν έπρεπε να παίρνουν αυτά τα χρήματα. Πρέπει να ρυθμιστεί σύντομα το θέμα, γιατί διαφορετικά θα κληθούν να πληρώσουν ποσά ακόμη και εκατοντάδων χιλιάδων ευρώ. 
Επίσης, υπάρχει τροπολογία για το «Μαντζαβινάτειο Γενικό Νοσοκομείο» του Ληξουρίου, το οποίο είναι ένα κληροδότημα. Θα πρέπει οπωσδήποτε να είναι αυτόνομο, βάσει και του άρθρου 190 του Συντάγματος, που προβλέπει ότι τα κληροδοτήματα που συστήνονται για ειδικό σκοπό, πρέπει να παραμένουν αυτόνομα ιδρύματα. 
Ολοκληρώνω με την τροπολογία που έχουμε καταθέσει, για την ανάκληση της απόφασης της διασύνδεσης κι όχι μόνο, αλλά και της λειτουργικής σε ένα νομικό πρόσωπο δημοσίου δικαίου ένα νοσοκομείο, της συγχώνευσης από τη μία των Νοσοκομείων της Σάμου με το Κέντρο Υγείας Ικαρίας και από την άλλη του Νοσοκομείου Λήμνου με το Γενικό Νοσοκομείο της Μυτιλήνης.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Είναι νοσοκομεία της περιφέρειας που πρέπει να παραμείνουν, γιατί είναι σε νησιωτική περιοχή. Προστατεύονται κι αυτά από το Σύνταγμα κι άρα, πρέπει να παραμείνουν αυτόνομα για να μπορέσουν να διαφυλάξουν το προσωπικό τους, να εξυπηρετήσουν τους ανθρώπους όπου υπάρχει ανάγκη.
 Αυτήν την ανάγκη σας καλούμε, κύριε Υπουργέ, να αξιολογήσετε, όπως την έχει αξιολογήσει ο ελληνικός λαός και να δεχθείτε να ψηφιστούν οι τροπολογίες που έχουν κατατεθεί.
Ευχαριστώ.
(Στο σημείο αυτό ο Βουλευτής κ. Κωνσταντίνος Ζαχαριάς  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, να κάνουμε μία δήλωση για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Κουρουμπλή, θέλετε πάλι να κάνετε δήλωση; 
Παρακαλώ να ανοιχτεί το μικρόφωνο στον κ. Κουρουμπλή για να κάνει μία δήλωση ενός λεπτού.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, είμαστε αναγκασμένοι να καταγγείλουμε τις μεθοδεύσεις που επιχειρεί η Νέα Δημοκρατία, προκειμένου να αποφύγει τη συζήτηση ενός πολύ κρίσιμου ζητήματος που αφορά το έθνος -γιατί η ελληνική τηλεόραση έχει να κάνει με ολόκληρο το έθνος, η ελληνική γλώσσα, η ελληνική φωνή- στέλνοντας δυόμισι χιλιάδες ανθρώπους στο «αποτεφρωτήριο». 
Είμαστε αναγκασμένοι να καταγγείλουμε την εκκωφαντική σιωπή του ΠΑΣΟΚ και της ΔΗΜΑΡ. Κι επειδή βλέπουμε μεθοδεύσεις που δεν συνηγορούν να έρθει η πρόταση νόμου που έχουμε καταθέσει, ώστε τώρα που είναι πολύ κρίσιμα τα πράγματα, να συζητηθεί και να πάρουμε όλοι θέση, όλα τα κόμματα και όλοι οι Βουλευτές σε αυτό το πολύ κρίσιμο ζήτημα, είμαστε αναγκασμένοι να αποχωρήσουμε.
(Στο σημείο αυτό η Κοινοβουλευτική Ομάδα του ΣΥΡΙΖΑ-ΕΚΜ αποχωρεί από την Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει  ο κ. Σίμος Κεδίκογλου.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ευχαριστώ, κύριε Πρόεδρε.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, όσοι αποχωρείτε από την Αίθουσα, παρακαλώ πιο γρήγορα για να συνεχίσουμε εμείς τη διαδικασία.
Κύριε Κεδίκογλου, περιμένετε λίγο, σας παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, αποχωρεί και η Νέα Δημοκρατία;</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, όσοι αποχωρείτε, βγείτε γρήγορα.
Κυρίες και κύριοι συνάδελφοι, σας ανακοινώνω ότι από τους Ανεξάρτητους Έλληνες έχει οριστεί ως ειδικός αγορητής ο κ. Παναγιώτης Μελάς και ως Κοινοβουλευτικός Εκπρόσωπος ο κ. Βασίλειος Καπερνάρος. Από τη Χρυσή Αυγή έχει οριστεί ως ειδικός αγορητής ο κ. Δημήτριος Κουκούτσης και ως Κοινοβουλευτικός Εκπρόσωπος ο κ. Αρτέμιος Ματθαιόπουλος. Από την Κοινοβουλευτική Ομάδα του Κομμουνιστικού Κόμματος Ελλάδος έχει οριστεί ως ειδικός αγορητής ο κ. Χαλβατζής.
(Θόρυβος στην Αίθουσα)
Κύριοι συνάδελφοι, τώρα όμως όσοι μείνατε, θα κάνετε ησυχία.
Κύριε Κεδίκογλου, συνεχίστε παρακαλώ.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ευχαριστώ, κυρία Πρόεδρε.
Αγαπητοί συνάδελφοι, είναι ελαφρώς ειρωνικό να συζητάμε σήμερα μία ακόμα κύρωση πράξης νομοθετικού περιεχομένου εν μέσω μιας κρίσης ή, αν θέλετε, στη σκιά μιας κρίσης που προκλήθηκε ακριβώς από μια ακόμα πράξη νομοθετικού περιεχομένου, που βέβαια έχει την ιδιαιτερότητα ότι δεν έχει υπογραφεί όχι απλά από τους Υπουργούς στο σύνολό τους, αλλά κατατέθηκε χωρίς καν να έχει εξασφαλιστεί η πλειοψηφία. Αυτό έφερε την κρίση που ζήσαμε όλοι μας με την ΕΡΤ. Ακόμα, έφτασε να είναι απειλή για την κυβερνητική συνοχή.
Έχω ξαναμιλήσει για το θέμα του «Ερρίκος Ντυνάν» και θα προσπαθήσω να μην επαναλάβω αυτά που έχω πει σε άλλες συνεδριάσεις. Η σημερινή δε, έρχεται σε συνέχεια της πρώτης που είχαμε τότε, το Δεκέμβριο, οπότε και είχαμε τονίσει ότι αυτό που ήρθε μπορεί να έρθει ξανά πάλι σε δύο μήνες. Και δικαιωθήκαμε. Δηλαδή, με το που τέλειωσε ο χρόνος της παράτασης είπαμε ότι το «Ερρίκος Ντυνάν» δεν είχε ασφαλιστική ενημερότητα. Άρα, χρειάζεται μια καινούργια πράξη νομοθετικού περιεχομένου και ίσως χρειαστεί και άλλη και άλλη. Γνωρίζαμε όλοι, ακόμα και σύμφωνα με την έγκριση των συνεπειών της προηγούμενης πράξης νομοθετικού περιεχομένου, ότι δεν λύνει κανένα ζήτημα οριστικά.
Επί της αρχής θα ήθελα για μια ακόμα φορά να τονίσω και να ζητήσω ως μέλος του ελληνικού Κοινοβουλίου περιορισμένη χρήση των πράξεων νομοθετικού περιεχομένου, που δυστυχώς αρχίζει να γίνεται κανόνας.
Εν προκειμένω τώρα, το έχουμε ξαναπεί: Η δεινή οικονομική κατάσταση στην οποία έχει περιέλθει το «Ερρίκος Ντυνάν» εδώ και κάποια χρόνια δεν επιτρέπει την πληρωμή των μισθών των εργαζομένων και την αγορά υγειονομικού υλικού. Τα νούμερα προκαλούν ίλιγγο. Οφείλει περίπου 90 εκατομμύρια ευρώ σε τράπεζες, 150 εκατομμύρια ευρώ σε προμηθευτές και εργαζομένους. Οι εργαζόμενοι, περίπου χίλιοι εξήντα, παραμένουν εδώ και πολλούς μήνες απλήρωτοι.
Στόχος της προηγούμενης πράξης νομοθετικού περιεχομένου ήταν η εξασφάλιση της βιωσιμότητας του νοσοκομείου, με σκοπό πρωτίστως τη διασφάλιση της υγείας των ασθενών. Επομένως, είχε χορηγηθεί η ασφαλιστική ενημερότητα στο ίδρυμα μέχρι τις 31-12-2012, χωρίς παρακράτηση, κατά παρέκκλιση των ισχυουσών διατάξεων, η οποία και τροποποιήθηκε σχεδόν αμέσως, με καταληκτική ημερομηνία την 31-3-2013.
Επιπρόσθετα είχαν ανασταλεί οι πάσης φύσεως πράξεις διοικητικής και αναγκαστικής εκτέλεσης που μπορούν να χρησιμοποιήσουν οι πιστωτές προς το νοσοκομείο, καθώς και η λήψη πάσης φύσεως ασφαλιστικού μέτρου για το χρονικό διάστημα από 1-7-2012 ως 31-1-2013, ημερομηνία που άλλαξε επίσης και έγινε 31-3-2013. Με την παρούσα τροποποίηση δίνεται επιπρόσθετη παράταση μέχρι τις 30-6-2013.
Έχουμε τονίσει σε όλες τις επιτροπές και στη συζήτηση για την προηγούμενη πράξη νομοθετικού περιεχομένου ότι η λογική των παρατάσεων δεν αποτελεί βιώσιμη λύση για το Ίδρυμα και την τύχη των εργαζομένων. Τα προβλήματα του «Ερρίκος Ντυνάν» είναι γνωστά εδώ και χρόνια. Η λύση που χρειάζεται οφείλει να είναι οριστική και όχι αποσπασματική. Κερδίζουμε λίγο χρόνο, ναι, αλλά πώς αξιοποιείται αυτός ο χρόνος που δίνεται;
Αναγνωρίζουμε τη δυσκολία του προβλήματος. Εμείς δεν λέμε ότι είναι κάτι που εύκολα μπορεί να διαχειριστεί κανείς και να έχουμε μια εύκολη λύση. Από εκεί και πέρα, όμως, πώς αξιοποιούμε πραγματικά αυτό το χρόνο που κάθε φορά δίνουμε με τις παρατάσεις;
Είχαμε ζητήσει ήδη από το Δεκέμβριο, με αφορμή την προηγούμενη πράξη νομοθετικού περιεχομένου, να γίνει διαχειριστικός έλεγχος με ορκωτό λογιστή. Εξ όσων γνωρίζω, δεν έχει διενεργηθεί αυτός ο διαχειριστικός έλεγχος. Τι συνέβη; Για ποιο λόγο;
Κύριε Υπουργέ, θα θέλαμε για αυτά τα θέματα ουσιαστική ενημέρωση.
Κανένα πρόβλημα δεν μπορεί να λυθεί, αν δεν διαγνωστεί, αν δεν το αναγνωρίσουμε και δεν το κοιτάξουμε στα μάτια. 
Στην περίπτωση του «Ερρίκος Ντυνάν» πρέπει να πούμε τα πράγματα ως έχουν. Πρόκειται για μέγιστο σκάνδαλο της τελευταίας δεκαετίας στο χώρο της υγείας. Με αδιαφανή τρόπο έχουν κατασπαταληθεί εκατοντάδες εκατομμύρια ευρώ, όπου η πολιτεία έμεινε αδρανής, κατά την πιο επιεική έκφραση. Δεν έγινε χρηστή διαχείριση των χρημάτων που διατίθενται σ’ αυτό το κοινωφελές ίδρυμα. 
Το νοσοκομείο, ωστόσο, ξεκίνησε με τις καλύτερες προδιαγραφές ως ένα παραδειγματικό εγχείρημα ανάμεσα στο δημόσιο και τον ιδιωτικό τομέα και έφθασε να ταυτίζεται με την κακοδιαχείριση, την αδιαφάνεια, τις σπατάλες, τη διαπλοκή. Είχαμε ακόμα και νομοθετική ρύθμιση –ακούστε, ακούστε- με την οποία εργαζόμενοι του «Ερρίκος Ντυνάν» μπορούσαν να αποσπαστούν και να μονιμοποιηθούν σε κεντρικές υπηρεσίες του Υπουργείου Υγείας. 
Υπήρχαν, επίσης, παχυλοί μισθοί. Για παράδειγμα, γενική διευθύντρια ήταν μία λογίστρια η οποία είχε οριστεί και έπαιρνε, απ’ ό,τι έχουν πει οι εργαζόμενοι, μισθό 18.000 ευρώ το μήνα και 80.000 ευρώ μπόνους το χρόνο. Επίσης, υπήρξε γνωστή δημοσιογράφος την οποία είχαν προσλάβει με 8.000 ευρώ το μήνα για δημόσιες σχέσεις. Αναφέρονται διπλά βιβλία και άλλα, τα οποία περιλαμβάνονται στην έκθεση του κ. Λιαρόπουλου, η οποία είχε διαβιβαστεί το 2010 στον εισαγγελέα.
Ας σταθούμε λίγο και στο θέμα της πολιτείας και συγκεκριμένα των ηγεσιών του Υπουργείου Υγείας, καθώς σύμφωνα με το καταστατικό, ασκούν την εποπτεία και τον έλεγχο του ιδρύματος. Στον Υπουργό Υγείας υποβάλλονται κάθε χρόνο καταστάσεις απολογισμού και πεπραγμένα του Δ.Σ. Βέβαια, αναφέρομαι σε παραλείψεις και αμέλειες διαχρονικά και όχι επί προσωπικού στη συγκεκριμένη ηγεσία του Υπουργείου.
Σ’ αυτό το σημείο εντοπίζονται οι ευθύνες της πολιτείας η οποία ουδέποτε ζήτησε το διορισμό ορκωτού λογιστή καθώς και διαχειριστικό έλεγχο. Το «Ερρίκος Ντυνάν» δεν διαχειριζόταν κρατικούς πόρους. Ωστόσο, απολάμβανε έμμεση ενίσχυση μέσω ευνοϊκών φορολογικών διατάξεων. Το ρόλο του το κράτος ως εγγυητής ότι τα χρήματα από τις δωρεές χρησιμοποιήθηκαν για ένα συγκεκριμένο σκοπό του νοσοκομείου, δεν τον ανέλαβε ποτέ. Αυτό είναι μία πραγματικότητα.
Κλείνοντας, θα ήθελα να πω ότι μας ενδιαφέρει να λειτουργήσει το «Ερρίκος Ντυνάν» χωρίς σπατάλες, προς όφελος των ασθενών και με διατήρηση των θέσεων των εργαζομένων. Το νομοσχέδιο δίνει μία ακόμα παράταση. Θα πρέπει να δούμε τις ενέργειές μας μέσα σ’ αυτήν. Πρέπει να δούμε σε ποια οριστική λύση μπορούμε να φθάσουμε.
Στην επιτροπή είχαμε πει ότι επιφυλασσόμεθα αν θα υπερψηφίσουμε τη συγκεκριμένη κύρωση πράξης νομοθετικού περιεχομένου. Ο Υπουργός έδωσε κάποιες εξηγήσεις και μας έκανε κάποια ενημέρωση. 
Εν πάση περιπτώσει, θα πρέπει να πω, κύριε Υπουργέ, ότι με βαριά καρδιά και για τελευταία φορά θα ψηφίσουμε μία ακόμα παράταση. Θα ψηφίσουμε αυτήν την κύρωση πράξης νομοθετικού περιεχομένου.
Όσον αφορά τις τροπολογίες, θα ήθελα να πω ότι βεβαίως ο Υπουργός είπε εξαρχής ότι δεν κάνει δεκτή καμμία από τις τροπολογίες που έχουν υποβληθεί από Βουλευτές. Ωστόσο, θα ήθελα να πω ότι όσον αφορά το «Ματζαβινάτειο» Γενικό Νοσοκομείο, εμείς είμαστε θετικοί. Αυτό το λέω γιατί είναι ένα κληροδότημα. Υπάρχει μία έκθεση από τον έγκριτο συνταγματολόγο τον κ. Αλιβιζάτο, που νομίζω ότι έχει ένα κύρος. Προχωρώντας σ’ αυτήν την τροπολογία δεν σημαίνει ότι «ξηλώνεται το πουλόβερ», γιατί κάθε νοσοκομείο είναι μία ξεχωριστή περίπτωση και έτσι θα πρέπει να τη δούμε. 
Ωστόσο, κύριε Υπουργέ, στον Τύπο είδαμε ότι προτίθενται να κλείσουν πέντε νοσοκομεία και θα θέλαμε περισσότερη ενημέρωση πάνω σ’ αυτό. Δεν είναι δυνατόν να τα μαθαίνουμε από τα blogs και από τα διάφορα μέσα ενημέρωσης. Αν σκεφτώ ότι κλείνει κάποιο απ’ αυτά για το οποίο έχω προσωπική άποψη, θα πω ότι καλώς τα κλείνετε, εφόσον είναι έτσι, κύριε Υπουργέ. 
Όσον αφορά το θέμα της «Παναγίας», σας θυμίζω ότι εμείς δεν είχαμε ψηφίσει τότε τη σχετική τροπολογία και γι’ αυτό το λόγο αισθανόμαστε δικαιωμένοι. 
Όσον αφορά την τροπολογία που φέρουν οι Βουλευτές του ΣΥΡΙΖΑ, θα έλεγα ότι και εμείς έχουμε αναγνωρίσει το πρόβλημα του Ψυχιατρικού Νοσοκομείου –αυτό ισχύει και για άλλα νοσοκομεία- σε σχέση με τις εφημερίες που δεν έχουν πληρωθεί. Είναι πράγματι ένα διαδικαστικό θέμα. Οι πιστώσεις έχουν εγκριθεί και πιστωθεί σε συγκεκριμένους κωδικούς. Δεν ζητάνε περαιτέρω πιστώσεις. Τα ποσά είχαν εγκριθεί με υπουργική απόφαση το Φεβρουάριο του 2012 για τις πρόσθετες αμοιβές όλου του 2012. Επί της διαδικασίας, το Γενικό Λογιστήριο του Κράτους ζήτησε να γίνει με νομοθετική ρύθμιση, αλλά το άρθρο 16 του ν. 4151/2013 τα δίνει από τον Οκτώβριο και όχι από τον πρώτο μήνα του 2012. Αυτό είναι κάτι που θα πρέπει να το δούμε στο άμεσο μέλλον.
Τέλος, θα ολοκληρώσω με τις υπουργικές τροπολογίες. Ουσιαστικά, έχουμε να κάνουμε με τέσσερις τροπολογίες. 
Με την πρώτη τροπολογία παρατείνεται ως τις 30-9-2013 η προθεσμία της ρύθμισης. Θεωρούμε ότι εκεί που δίνουμε την παράταση, απλά παρατείνουμε κι άλλο το χρόνο. Τη δεχόμαστε.
Όσον αφορά τη δεύτερη τροπολογία, όπου έχουμε ουσιαστικά επιτάχυνση των διαδικασιών πληρωμής των ληξιπρόθεσμων οφειλών του ΕΟΠΥΥ, θα έλεγα ότι αυτό είναι ένα πολύ μεγάλο θέμα. Είχαμε την ευκαιρία να το συζητήσουμε την Παρασκευή στο πλαίσιο της επερώτησης που κάναμε ως ΠΑΣΟΚ. Ένα από τα κύρια και βασικά ζητήματα ήταν η πληρωμή των ληξιπρόθεσμων οφειλών του ΕΟΠΥΥ. 
Στο σημείο αυτό θα πρέπει να δούμε και από πλευράς Υπουργείου Δικαιοσύνης πώς λειτουργεί το Ελεγκτικό Συνέδριο. Πρέπει να γίνουν όλες οι διαδικασίες, ώστε πραγματικά αυτό το χρήμα το οποίο έχει έρθει στη χώρα μας, να μπορεί άμεσα να διοχετευθεί στην αγορά. Συνεπώς υπερψηφίζουμε και τη συγκεκριμένη τροπολογία.
Όσον αφορά την τρίτη τροπολογία, η σχετική διάταξη προτείνεται προκειμένου να δοθεί η δυνατότητα πλήρους κάλυψης ιατρείων υπαίθρου που μέχρι σήμερα παραμένουν κενά ή δεν καλύπτονται από τους ιατρούς υπόχρεους υπηρεσίας υπαίθρου κάθε φορά που προκηρύσσονται κενές θέσεις ή τακτικές προκηρύξεις. Είναι αυτονόητο νομίζω ότι υπερψηφίζουμε και αυτήν την τροπολογία.
Η τέταρτη τροπολογία έχει να κάνει με την καλύτερη εξυπηρέτηση των αναγκών περίθαλψης των κρατουμένων στις φυλακές. Με την παρούσα διάταξη διευρύνεται η δυνατότητα κάλυψης των σωφρονιστικών καταστημάτων με ιατρικό προσωπικό τόσο από τα νοσοκομεία του ΕΣΥ όσο και από τον ΕΟΠΥΥ, χωρίς κάτι τέτοιο ωστόσο να προβαίνει σε βάρος των υπηρεσιακών καθηκόντων των ιατρών, αλλά και της πληρότητας και επάρκειας των νοσοκομείων. Και αυτήν την τροπολογία την υπερψηφίζουμε.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κεδίκογλου.
Το λόγο έχει ο ειδικός αγορητής των Ανεξάρτητων Ελλήνων κ. Παναγιώτης Μελάς.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κυρία Πρόεδρε, κυρίες και κύριοι συνάδελφοι, συζητούμε σήμερα για δεύτερη φορά κύρωση της πράξης νομοθετικού περιεχομένου, η οποία αφορά το Νοσοκομείο «Ερρίκος Ντυνάν». Το νοσοκομείο αυτό είναι νομικό πρόσωπο ιδιωτικού δικαίου φιλανθρωπικού χαρακτήρα, εποπτευόμενο από το Υπουργείο Υγείας. 
Τα προβλήματα λειτουργίας του συγκεκριμένου νοσοκομείου τα έχουμε συζητήσει πολλές φορές στο παρελθόν και εδώ στην Ολομέλεια και κυρίως στην Διαρκή Επιτροπή Κοινωνικών Υποθέσεων. Η πραγματικότητα είναι ότι η οικονομική του κατάσταση οδεύει συνεχώς από το κακό στο χειρότερο και σήμερα είναι απελπιστική, αφού οφείλει πολλά εκατομμύρια ευρώ και είναι υπό κατάρρευση.
Το «Ερρίκος Ντυνάν» οφείλει σήμερα γύρω στο 250 εκατομμύρια ευρώ. Οφείλει 120 εκατομμύρια ευρώ στους προμηθευτές και στα ασφαλιστικά ταμεία, 90 εκατομμύρια ευρώ σε τράπεζες και γύρω στα 12 εκατομμύρια ευρώ με 13 εκατομμύρια ευρώ στους εργαζόμενους. 
Οι εργαζόμενοι που φτάνουν περίπου τα χίλια άτομα, έχουν να πληρωθούν γύρω στους έντεκα μήνες, με αποτέλεσμα να αντιμετωπίζουν πολλά προβλήματα, να βιώνουν καθημερινά τραγικές καταστάσεις, ενώ παράλληλα αυτοί προσπαθούν να κρατήσουν το νοσοκομείο εν ζωή.
Σήμερα το νοσοκομείο έχει μία πληρότητα πενήντα έως εξήντα ασθενών στα τετρακόσια τριάντα κρεβάτια που έχει. Ο λόγος που έφτασε το νοσοκομείο αυτό σε αυτήν τη δεινή οικονομική κατάσταση είναι η κακοδιαχείριση η οποία έχει προέλθει από ανθρώπους του «Ερρίκος Ντυνάν» διαχρονικά από της ιδρύσεώς τους. 
Το Υπουργείο μέχρι σήμερα θα έπρεπε να έχει κάνει έναν έλεγχο σε βάθος, ώστε να είχαν αποκαλυφθεί οι αιτίες που έφτασε σε αυτό σημείο, δηλαδή, στο προθάλαμο του κλεισίματος. 
Προ ημερών είχαμε συζητήσει μια πράξη νομοθετικού περιεχομένου για το «Ερρίκος Ντυνάν» που αφορούσε ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς αυτού ιδρύματος, η οποία κυρώθηκε με το ν. 4118/2013. Η τροποποίηση αφορούσε τη διασφάλιση της απρόσκοπτης συνέχισης της λειτουργίας του Νοσοκομείου «Ερρίκος Ντυνάν» και την εξασφάλιση των θέσεων εργασίας των απασχολουμένων σε αυτό. 
Με την πράξη νομοθετικού περιεχομένου που συζητάμε σήμερα, παρατείνονται οι προθεσμίες που προβλέπονται στη τροποποιούμενη πράξη νομοθετικού περιεχομένου από της λήξης τους, στις 30-10-2012, μέχρι 30-6-2013. Οι προθεσμίες αφορούν χορήγηση ασφαλιστικής ενημερότητας του ως άνω κοινωφελούς ιδρύματος, χωρίς παρακράτηση, κατά παρέκκλιση των διατάξεων που ισχύουν, καθώς και την αναστολή πάσης φύσεως πράξεων διοικητικής αναγκαστικής εκτέλεσης κατά τον Κώδικα Πολιτικής Δικονομίας, τον Κώδικα Διοικητικής Δικονομίας ή άλλης διάταξης ειδικού νόμου, καθώς και η λήψη οποιουδήποτε ασφαλιστικού μέτρου που επισπεύδονται ή ασκούνται από τους πάσης φύσεως πιστωτές του ανωτέρου ιδρύματος για οποιαδήποτε αιτία.
Πιστεύω ότι οι ρυθμίσεις αυτές γίνονται με στόχο τη διασφάλιση της απρόσκοπτης συνέχισης της λειτουργίας του Νοσοκομείου «Ερρίκος Ντυνάν». Καλό είναι να συνεχιστεί η λειτουργία του «Ερρίκος Ντυνάν»  και για το καλό των ασθενών, αλλά και για το καλό των εργαζομένων. Και λέω για το καλό των εργαζομένων, διότι αν κλείσει το «Ερρίκος Ντυνάν» θα μείνουν άνεργα πάνω από χίλια άτομα, σε αυτή τη δύσκολή -τη πολύ δύσκολη θα έλεγα- οικονομική περίοδο που διερχόμεθα, όπου η ανεργία έχει φτάσει γύρω στο 27% και πάνω. 
Υπάρχουν πάνω από ένα εκατομμύριο εξακόσιες χιλιάδες άνεργοι. Και ένας εργαζόμενος αν χάσει τη δουλειά του και δεν μπορεί να συντηρήσει τον εαυτό του, δεν μπορεί να συντηρήσει την οικογένειά του, τότε οδηγείτε σε ψυχολογικά προβλήματα, για να μην πω και σε χειρότερες καταστάσεις.
Το ίδιο πάει να συμβεί και με το κλείσιμο της ΕΡΤ, της Ραδιοτηλεόρασης,  με αποτέλεσμα να μείνουν άνεργοι κάπου δυόμισι χιλιάδες εργαζόμενοι. Άλλο είναι να λειτουργεί ένας δημόσιος φορέας, ένα νοσοκομείο με τον καλύτερο δυνατό τρόπο για το καλό των πολιτών και άλλο να λειτουργεί με αδιαφάνεια και σπατάλη δημοσίου χρήματος. 
Εμείς είμαστε υπέρ της εξυγίανσης των δημοσίων υπηρεσιών, υπέρ της αναδιάρθρωσης των δημοσίων υπηρεσιών, αλλά κατά της κατάργησής τους, διότι η κατάργηση, όπως σας είπα, αυξάνει τους ανέργους και η ανεργία σήμερα ευρίσκεται σε πολύ υψηλό βαθμό. 
Γι’ αυτό θέλουμε και το «Ερρίκος Ντυνάν» να συνεχίσει τη λειτουργία του. Καλό είναι να υπάρξει ένας επενδυτής, ο οποίος να αναλάβει το ίδρυμα με την προϋπόθεση να λειτουργήσει, όπως σας είπα και για το καλό των ασθενών, αλλά και για να εξασφαλιστεί η παραμονή των εργαζομένων. Από την επικοινωνία που είχα με τους εργαζόμενους λέγεται ότι ο υποψήφιος επενδυτής με τον οποίο γίνεται η συζήτηση και οι ανάλογες διαδικασίες, είναι το Νοσοκομείο «Μετροπόλιταν». Θα ήθελα  το «Μετροπόλιταν» να αναλάβει το «Ερρίκος Ντυνάν» και να λειτουργεί -όπως σας είπα- υπέρ των ασθενών και υπέρ των εργαζομένων. 
Όμως, εμείς, οι Ανεξάρτητοι Έλληνες, θα καταψηφίσουμε αυτήν την πράξη νομοθετικού περιεχομένου, διότι αποφασίσαμε να καταψηφίζουμε κάθε πράξη νομοθετικού περιεχομένου. Αν ερχόταν με νόμιμο τρόπο, θα τη ψηφίσαμε. Αυτή η νομοθετική διαδικασία με πράξεις νομοθετικού περιεχομένου, πρέπει κάποτε να τελειώσει, πρέπει να αλλάξει. 
Κλείνοντας, θέλω να τονίσω σχετικά με την τροπολογία που έχει έρθει και αφορά τη διατήρηση του «Ματζαβινάτειου» Γενικού Νοσοκομείου Ληξουρίου.
 Κύριε Υπουργέ, συζητάμε σήμερα για την υγεία του ελληνικού λαού. Έτσι και η τροπολογία αυτή έχει σχέση με το «Ματζαβινάτειο» Γενικό Νοσοκομείο, έχει σχέση με την υγεία του λαού. 
Το «Ματζαβινάτειο» Γενικό Νοσοκομείο εξυπηρετεί περίπου το 1/5 των κατοίκων της Κεφαλονιάς, η οποία έχει περίπου 42.000 κατοίκους που εξυπηρετούνται και από αυτό αλλά και από το Γενικό Νοσοκομείο Κεφαλλονιάς. Το νοσοκομείο αυτό ιδρύθηκε με κληροδότημα. Λειτούργησε υπό τη μορφή αυτή από το 1961 έως το 1989 και στη συνέχεια εντάχθηκε στο ΕΣΥ. Καλύπτει πλήρως την πρωτοβάθμια και τη δευτεροβάθμια περίθαλψη των κατοίκων της περιοχής του Ληξουρίου, οι οποίοι ανέρχονται γύρω στις οκτώ χιλιάδες με εννέα χιλιάδες, ενώ το καλοκαίρι αυξάνονται πάρα πολύ και φθάνουν τις είκοσι χιλιάδες κατοίκους, όπως αυξάνονται και όλοι οι κάτοικοι της Κεφαλλονιάς. 
Λέγεται ότι όλα τα νοσοκομεία που προέρχονται από τα κληροδοτήματα παραμένουν. Γιατί, λοιπόν, να μην παραμείνει και το «Ματζαβινάτειο» Γενικό Νοσοκομείο; Και αυτό διότι θα ταλαιπωρούνται πολλοί ασθενείς ιδιαίτερα κατά τους χειμερινούς μήνες, αφού θα χρειάζονταν περίπου μια ώρα για να φτάσουν στο Γενικό Νοσοκομείο Κεφαλλονιάς. Θα διέρχονται μέσα από ορεινή διαδρομή και αυτό θα έχει οικονομική επιβάρυνση και πολλές φορές και επιπτώσεις για την υγεία τους.
Είναι μια τροπολογία που κατατέθηκε από Βουλευτές διαφόρων κομμάτων και από εμάς την έχει υπογράψει ο Βουλευτής κ. Κουίκ.
Τελειώνοντας, για μια ακόμα φορά, κύριε Υπουργέ, τονίζω ότι πρέπει να προσέξουμε την υγεία του ελληνικού λαού. Πρέπει να του παρέχουμε όσο το δυνατόν καλύτερες υπηρεσίες υγείας, χωρίς μεγάλο οικονομικό κόστος, λόγω της δεινής οικονομικής κατάστασης που διέρχεται σήμερα. 
Σας ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μελά.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κυρία Πρόεδρε, θα παρακαλούσα να λάβω το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ευχαριστώ, κυρία Πρόεδρε. 
Καλούμεθα πάλι να συζητήσουμε μια πράξη νομοθετικού περιεχομένου, παραβιάζοντας εντελώς το Σύνταγμα, τους νόμους και την κοινοβουλευτική πρακτική. 
Δεν θα μιλήσω, λοιπόν, επί της πράξης νομοθετικού περιεχομένου,  όπως δεν θα μιλήσουμε  πλέον, από δω και πέρα για καμμία πράξη νομοθετικού περιεχομένου που θα φέρνει η Κυβέρνηση και ιδίως, πράξεις νομοθετικού περιεχομένου, οι οποίες ενίοτε δεν φέρουν ούτε τις υπογραφές των συγκυβερνώντων κομμάτων, δηλαδή δεν έχουν ούτε τον αριθμό των εκατόν πενήντα ενός Βουλευτών που προβλέπει το Σύνταγμα. 
Πριν πάρω θέση ουσιαστικά επί της τροπολογίας την οποία καταθέσαμε και την καταθέσαμε όχι βάσει του άρθρου που επικαλέσθηκε το Προεδρείο, του άρθρου δηλαδή 73 παράγραφος 3, αλλά του άρθρου 73 παράγραφος 4 –και θα εξηγήσω αργότερα γιατί- θέλω να απευθυνθώ στον Υπουργό Υγείας.
Κύριε Υπουργέ, έρχομαι από περιοδεία στα νησιά του Αιγαίου. Η κατάσταση των νοσοκομείων στα νησιά του Αιγαίου είναι τραγική. Η κατάσταση στα κέντρα υγείας των μικρών νησιών είναι απελπιστική. Η κατάσταση που υπάρχει αυτήν τη στιγμή σε αγροτικά ιατρεία είναι κατάσταση την οποία δεν έχουμε αντιμετωπίσει ούτε σε περίοδο πολέμου. 
Θέλω, λοιπόν, κατ’ αρχάς να σας ζητήσω αυτό που ζητήσαμε κι επισήμως  από το Υπουργείο Εθνικής Άμυνας: Νοσοκομεία, κέντρα υγείας και αγροτικά ιατρεία τα οποία θα μπορούν να επανδρωθούν από ιατρούς που υπηρετούν τη θητεία τους θα σας ζητήσω αύριο το πρωί να πάρετε πρωτοβουλία με τον Υπουργό Εθνικής Άμυνας και να καλύψουμε τις θέσεις. 
Είναι απίστευτο σε νησιά τα οποία αυτήν τη στιγμή ποντάρουν επάνω στον τουρισμό να μην υπάρχει κανένας γιατρός. Στη Γλώσσα της Σκοπέλου, απόσταση περίπου μιάμιση ώρα από το κέντρο της Σκοπέλου, δεν υπάρχει γιατρός. Το ίδιο συμβαίνει σε όλο το νησί της Ικαρίας. Το Καρκινάγρι απέχει από τον Άγιο Κήρυκο τρεισήμισι ώρες δρόμο με το αυτοκίνητο. Δεν υπάρχει αγροτικός γιατρός. Στις Ράχες, που είναι το ενδιάμεσο χωριό, δεν υπάρχει αγροτικός γιατρός. Στο Κέντρο Υγείας του Ευδήλου, που είναι η αμέσως επόμενη πόλη μετά από δυο ώρες περίπου χωματόδρομου με το αυτοκίνητο, υπάρχει μία γιατρός η οποία παλεύει μόνη της και είναι και καρκινοπαθής. Στο Νοσοκομείο της Ικαρίας λείπουν ειδικότητες ιατρών. 
Ενοποιείται δε, κατά παρέκκλιση αυτού που μας υποσχεθήκατε στη Βουλή, το Νοσοκομείο της Ικαρίας με της Σάμου, όπως και το Νοσοκομείο της Λήμνου με της Μυτιλήνης, ενώ μας είπατε ακριβώς το αντίθετο, με αποτέλεσμα να μην έχουν ούτε τη δυνατότητα να έχουν τα πρώτης ανάγκης υλικά για να αντιμετωπίσουν περιστατικά. 
Επειδή φοβούμαι ότι θα θρηνήσουμε θύματα το καλοκαίρι, σας ζητώ τώρα να μας απαντήσετε τι μπορεί να γίνει σε σχέση με την κινητοποίηση στρατιωτικών που υπηρετούν τη θητεία τους, εφέδρων δηλαδή, που μπορεί να τους δοθεί η δυνατότητα να υπηρετήσουν τουλάχιστον κατά την καλοκαιρινή περίοδο που υπάρχει και τουρισμός στα νησιά του Αιγαίου. 
Η ίδια κατάσταση είναι σε όλα τα Δωδεκάνησα, από τη Λέρο μέχρι την Κάσο, στο βόρειο Αιγαίο από τον Άη Στράτη μέχρι τους Φούρνους και τη Θύμαινα, ακόμα και στις Κυκλάδες. 
Πρέπει να δοθεί μια λύση άμεσα και δεύτερον, πρέπει να δοθούν κίνητρα, κύριε Υπουργέ, στους γιατρούς που πράγματι υπηρετούν σε παραμεθόριο και σε ακριτικές περιοχές, ιδιαίτερα δε νησιωτικές περιοχές. Πρέπει να συμφωνήσουμε όλοι ότι δεν είναι δυνατόν να ζητάμε να πηγαίνουν ειδικότητες ιατρών, όταν δεν τους παρέχεται κανένα άλλο κίνητρο απ’ ό,τι στους ιατρούς που πηγαίνουν στις μεγάλες πόλεις. 
Σας το επισημαίνω με όλη την καλή διάθεση, λέγοντάς σας ότι αυτό είναι υπεράνω των πάντων, ακόμα και της πολιτικής αντιπαράθεσης, ακόμα και της παραβίασης του Συντάγματος που υπάρχει αυτήν τη στιγμή.
Επίσης, όσον αφορά την τροπολογία, η τροπολογία που καταθέσαμε οι Ανεξάρτητοι Έλληνες –δεν ξέρω τι έκανε το ΚΚΕ- κατατέθηκε με μία υπογραφή, δηλαδή με την υπογραφή του Κοινοβουλευτικού Εκπροσώπου των Ανεξαρτήτων Ελλήνων του κ. Μαριά, ο οποίος λειτουργεί, όπως όλοι οι Κοινοβουλευτικοί Εκπρόσωποι, αντί του Προέδρου της Κοινοβουλευτικής Ομάδος.
Εδώ, λοιπόν, σας διαβάζω το άρθρο 73 παράγραφος 3 του Συντάγματος που επικαλέσθηκε το Προεδρείο. Λέει: «Καμμία πρόταση νόμου ή τροπολογία ή προσθήκη δεν εισάγεται για συζήτηση αν προέρχεται από τη Βουλή, εφόσον συνεπάγεται σε βάρος του δημοσίου, των Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου δαπάνες ή ελάττωση εσόδων ή της περιουσίας τους, για να δοθεί μισθός ή σύνταξη ή γενικά όφελος σε κάποιο πρόσωπο».
Όμως, το άρθρο 4 το οποίο επικαλούμαστε και το οποίο είναι σαφές ότι καταργεί το άρθρο 3, όταν η τροπολογία κατατίθεται από Πρόεδρο κόμματος, Κοινοβουλευτικής Ομάδας είτε από Κοινοβουλευτικό Εκπρόσωπο, λέει: «Είναι όμως παραδεκτή τροπολογία ή προσθήκη που την υποβάλλει Αρχηγός κόμματος ή εκπρόσωπος Ομάδας κατά τους ορισμούς της παραγράφου 3 του άρθρου 74, όταν πρόκειται για νομοσχέδια που αφορούν την οργάνωση των δημόσιων υπηρεσιών και των οργανισμών δημόσιου ενδιαφέροντος, την υπηρεσιακή γενικά κατάσταση των δημόσιων υπαλλήλων, των στρατιωτικών και των οργάνων των Σωμάτων Ασφαλείας, των υπαλλήλων Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου, καθώς και δημόσιων γενικά επιχειρήσεων».
Είναι σαφές, λοιπόν, σύμφωνα με τον Κανονισμό της Βουλής, όταν υπάρχει τροπολογία που καταθέτει Αρχηγός κόμματος ή Κοινοβουλευτικός Εκπρόσωπος δεν απαιτείται να έχει έκθεση του Γενικού Λογιστηρίου του Κράτους. Αυτό είναι ακόμα μία παραβίαση του Κανονισμού. 
Δεν αναφέρομαι στην Πρόεδρο, αναφέρομαι σε εσάς, γιατί εδώ παραβιάζεται και το Σύνταγμα. Η Κυβέρνηση έχει υποχρέωση -τουλάχιστον μέσα στη Βουλή- αφού παραβιάζεται ο Κανονισμός της Βουλής, να μην παραβιάζεται το Σύνταγμα. Συζητήστε την τροπολογία και απορρίψτε την, αν έτσι έχετε αποφασίσει. 
Εδώ θα πρέπει να μιλήσουν και εκείνοι που βγαίνουν στα κανάλια και λένε στον ελληνικό λαό διαφορετικά πράγματα. Άκουσα σήμερα το πρωί με τα αυτιά μου τον εκπρόσωπο της Δημοκρατικής Αριστεράς να λέει ότι θα την ψηφίσει την τροπολογία. Κάτι ανάλογο ειπώθηκε και από τους συναδέλφους του ΠΑΣΟΚ.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Δεν μπήκαμε στην ουσία όμως.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ακριβώς.
Εμείς, λοιπόν, λέμε να μπούμε στην ουσία ως υποχρεούται να κάνει η Κυβέρνηση και να δεχθεί την τροπολογία, όταν κατατίθεται από Κοινοβουλευτικό Εκπρόσωπο ή Αρχηγό κόμματος και, από εκεί και πέρα, ας αποφασίσει η Βουλή αν θα την ψηφίσει ή όχι. Δεν μπορεί να καταλύεται ακόμα και το δικαίωμα της συζήτησης. Δεν μπορεί να ακυρώνουμε όλο το Σύνταγμα, για να αποφύγουμε μία ψηφοφορία. 
Έγινε μία φορά αποσύροντας τις κάλπες, ψηφίζοντας στη μία κάλπη για να μην παραπεμφθεί ο κ. Παπανδρέου και, όπως είδατε, ογδόντα Βουλευτές ψήφισαν υπέρ της παραπομπής Παπανδρέου. 
Τώρα, δεν συζητάμε την τροπολογία που καταθέτει Κοινοβουλευτικός Εκπρόσωπος –κατά το άρθρο 73, παράγραφος 4.  Δεν καταλαβαίνετε ότι και εσείς συμμετέχετε –και ως πρόσωπα πλέον- σε αυτήν την κατάλυση του Συντάγματος και των δημοκρατικών θεσμών; 
Αντιλαμβάνομαι ότι μπορεί να υπάρχουν διαφορετικές πολιτικές, αλλά εδώ έχουμε και προσωπική ευθύνη. Έχουμε δώσει όρκο ενώπιον της Εκκλησίας –όσοι πιστεύουμε σε αυτήν- να τηρούμε το Σύνταγμα και τους νόμους του κράτους. Επιτέλους, τηρήστε τους!
Εάν δεν συζητηθεί η τροπολογία, οι Ανεξάρτητοι Έλληνες θα αποχωρήσουμε από τη Βουλή και θα αποχωρήσουμε και αύριο, εάν πάλι επιμείνει το Προεδρείο να μη συζητήσει και να παραβιάσει το άρθρο 73 παράγραφος 4. 
Και πλέον θα καθορίσουμε τη στάση μας, κυρία Πρόεδρε, διότι αυτό που γίνεται είναι καθημερινό, είναι συνεχής παραβίαση του Κανονισμού της Βουλής, είναι παραβίαση του Συντάγματος και είναι πληγή για τη δημοκρατία. 
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς σας ευχαριστούμε. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός  Υγείας): Ευχαριστώ, κυρία Πρόεδρε. 
Κύριε Πρόεδρε, ενώνουμε την αγωνία μας, το ενδιαφέρον μας και τις προσπάθειές μας για τις νοσηλευτικές μονάδες της νησιωτικής Ελλάδος. 
Θα σας δώσω ορισμένα στοιχεία: Πρόσφατα είχαμε μία προκήρυξη περίπου πεντακοσίων θέσεων επικουρικών ιατρών. Απέβη άγονος στις ενενήντα τρεις θέσεις και αμέσως αποφάσισα να επαναπροκηρυχθούν οι θέσεις αυτές, οι οποίες αφορούν κυρίως το Αιγαίο. 
Μόλις πριν από λίγο ο εκλεκτός συνάδελφος και Πρόεδρος της Επιτροπής μας ο κ. Κρεμαστινός, μου ανέφερε ότι από τις δεκαέξι θέσεις που προκηρύξαμε για τη Ρόδο ανταποκρίθηκαν μόλις τέσσερις. 
Πρώτον, σε ότι αφορά τα αγροτικά ιατρεία, επανειλημμένως, ο μόνος κωδικός του Υπουργείου που πέρυσι είχε αποθεματικό είναι ο κωδικός που διατίθεται για τους αγροτικούς ιατρούς. 
Θα δεχθώ αυτό το οποίο είπατε και να το συζητήσουμε στην Επιτροπή Κοινωνικών Υποθέσεων με τον εξαίρετο συνάδελφο, ο οποίος χειρίζεται τα θέματα για λογαριασμό του κόμματός σας, τον κ. Μελά. Να συζητήσουμε κίνητρα, δεν υπάρχει αντίρρηση. Αυτήν την πρόταση τη δέχομαι, να τη συζητήσουμε και να την υποβάλουμε στον Υπουργό Οικονομικών για να βρούμε μία λύση. 
Δεύτερον, ανέφερα και στην Ολομέλεια και στην επιτροπή μας ότι μας ενεκρίθησαν εκατόν πενήντα εννέα θέσεις τακτικού προσωπικού με προτεραιότητα το Αιγαίο, τη νησιωτική Ελλάδα γενικότερα. Ξεκινήσαμε τη διαδικασία. Έχουμε μαρτυρήσει –και συγχωρέστε με για τη φράση- οι διοικητικές υπηρεσίες του Υπουργείου, η πολιτική ηγεσία για να φτάσουμε σε ένα αποτέλεσμα. 
Έχουμε γιατρούς οι οποίοι έχουν εκλεγεί για μια ή για δυο ή για τρεις θέσεις. Δεν επιλέγουν τη νησιωτική Ελλάδα. Επιμένουμε να αποδεχθούν τη θέση. Σκέφτομαι να προτείνω νομοθετική ρύθμιση με την οποία, όποιοι έχουν εκλεγεί και ορίζονται στην πρώτη τους θέση να είναι υποχρεωμένοι να υπηρετήσουν μια πενταετία. Διαφορετικά μπορεί να κάνουν χρήση άλλης διάταξης με την οποία αφού οριστούν στη Νάξο, ή στους Αρκιούς, να πάρουν την πίστωση και να έρθουν στην άλλη θέση που έχουν εκλεγεί. Έχετε πάει στους Αρκιούς και έχουμε πάει σε άλλη ευκαιρία, για να βρεθούμε κοντά στα λίγα παιδιά στους Αρκιούς τότε φοιτούσαν τρεις μαθητές και ένας δάσκαλος. 
Τι θα κάνουμε; Ενώ θα διορίζουμε για να θωρακίσουμε υγειονομικά το Αιγαίο, το Ιόνιο, την Κρήτη, θα επιστρέφουν σε θέσεις στις οποίες έχουν κριθεί στο λεκανοπέδιο της Αττικής. Ήδη σήμερα πήγε για δημοσίευση στην Εφημερίδα της Κυβερνήσεως ένας περιορισμένος αριθμός, περίπου τριάντα γιατρών, οι οποίοι επιτέλους ορίστηκαν, αποδέχθηκαν να υπηρετήσουν στο Αιγαίο. 
Σε ό,τι αφορά στη σχέση του Υπουργείου Άμυνας με το Υπουργείο Υγείας, θέλω να πω ότι υπάρχει και διάταξη γι’ αυτό ώστε να μπορούν να υπηρετήσουν οι στρατεύσιμοι είτε ιατροί είτε φαρμακοποιοί είτε νοσηλευτές. Υπάρχει κατ’ αρχάς μια ανάγκη για να στελεχώνονται οι μονάδες των Ενόπλων Δυνάμεων. Σ’ αυτό δεν μπορώ να αξιώσω από τον Υπουργό της Άμυνας να αδιαφορήσει για τις νοσηλευτικές του μονάδες. Αλλά σε περιπτώσεις, όπως το Καστελλόριζο -στο οποίο, επίσης, κύριε Πρόεδρε, ξέρω ότι έχετε ευαισθησία και το έχετε επισκεφθεί- ορίσαμε ιατρό να λειτουργήσει το φαρμακείο το οποίο υποστηρίζεται επίσης με εθελοντική προσφορά από το Φαρμακευτικό Σύλλογο της Ρόδου. Ο Φαρμακευτικός Σύλλογος της Ρόδου διαθέτει τα φάρμακα. Βρήκαμε στρατιώτη φαρμακοποιό, ο οποίος θα υπηρετήσει εκεί και θα λειτουργήσει το φαρμακείο. 
Τέλος, στην προσθήκη διατάξεων στην οποία υπογράφουν οι Υπουργοί Υγείας, Οικονομικών και Εργασίας προβλέπεται αφού κηρυχθούν άγονες για δυο συνεχόμενες φορές οι θέσεις των αγροτικών, των περιφερειακών ιατρείων να προχωρήσουμε στην προκήρυξη της θέσεως για ιατρό επί θητεία. Είναι ένα πρώτο κίνητρο και θέλουμε τη στήριξή σας σ’ αυτό. Θα μας επιτρέψει να αυξήσουμε μεν την δαπάνη του τακτικού προϋπολογισμού από το αποθεματικό που σας είπα ότι  υπήρξε πέρυσι, χωρίς δηλαδή να υπερβούμε τα όρια του τακτικού προϋπολογισμού του Υπουργείου Υγείας, αλλά τουλάχιστον να δώσουμε μια λύση.
Τώρα σε ό,τι αφορά στις τροπολογίες, χωρίς να θέλω να υποτιμήσω την επιχειρηματολογία σας την οποία στηρίζετε με το δικό σας σκεπτικό, εγώ εξήγησα και προηγουμένως στους συναδέλφους ότι περιορίζομαι στο άρθρο 73 παράγραφος 3. Και η τέταρτη παράγραφος του άρθρου 73 δεν αναιρεί την ουσία της ανάγκης υπάρξεως εκθέσεως του Υπουργείου Οικονομικών διότι προφανώς πρόκειται για επιβάρυνση του προϋπολογισμού. 
Ο Υπουργός Υγείας δεν μπορεί να αποδεχθεί τη συζήτηση τροπολογιών, οι οποίες ξεφεύγουν των αρμοδιοτήτων του. Διαφορετικά, όπως είπα προηγουμένως, κάθε τροπολογία η οποία θα κατατίθετο εδώ με το ίδιο επιχείρημα από τους Κοινοβουλευτικούς Εκπροσώπους ή από τους Προέδρους των Κοινοβουλευτικών Ομάδων –απόλυτα σεβαστή, όπως είπα και προηγουμένως- θα μπορούσε να γίνεται αυτομάτως αποδεκτή και στο τέλος να προκαλούμε μια αλόγιστη και ανεξέλεγκτη δαπάνη στον προϋπολογισμό. Αυτή είναι η ασφαλιστική δικλίδα που υπάρχει εκ του Συντάγματος και εκ του Κανονισμού της Βουλής για τον τρόπο με τον οποίο αποδεχόμαστε τις τροπολογίες. Περί αυτού πρόκειται. 
Σε ό,τι αφορά δε στο πολιτικό ζήτημα που θέσατε, νομίζω ότι με την κατάθεση του νόμου για τη Δημόσια Ραδιοτηλεόραση, που θα καταθέσει η Κυβέρνηση, θα έχετε την ευκαιρία σε συζήτηση ενδεχομένως σε επίπεδο Αρχηγών κομμάτων και εσείς και οι άλλοι Αρχηγοί καθώς και οι Κοινοβουλευτικοί Εκπρόσωποι να πάρουν θέση. Δεν είναι η παρούσα συζήτηση για το συγκεκριμένο σχέδιο νόμου η κατάλληλη για να συζητήσουμε αυτό το θέμα.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, έχετε το λόγο.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κατ’ αρχάς, θα αναφερθώ στο πρώτο θέμα, για τα νησιά. 
Χρησιμοποιήσατε, κύριε Υπουργέ, το άρθρο 101, παράγραφος 4, του Συντάγματος που λέει: «Ο κοινός νομοθέτης και η διοίκηση όταν δρουν κανονιστικά υποχρεούνται να λαμβάνουν υπ’ όψιν τις ιδιαίτερες συνθήκες των νησιωτικών και ορεινών περιοχών μεριμνώντας για την ανάπτυξή τους». Δίνει τη δυνατότητα το Σύνταγμα, δηλαδή, για τα νησιά να δώσετε άλλα μπόνους, άλλα κίνητρα στο γιατρό που θα πάει. 
Αλλά για τους στρατιωτικούς γιατρούς που σας λέω –με βάση τις καταγεγραμμένες ανάγκες γιατρών που κατάγονται από τα νησιά, έχουν κατάλυμα, οι ίδιες οι κοινότητες τούς παρέχουν τη δυνατότητα για να μείνουν- δεν θα επιβαρυνθούν ούτε με τον ύπνο ούτε με το φαγητό και καλύπτουν ανάγκες, οι οποίες βρίσκονται στη ζυγαριά της ζωής και του θανάτου.
Για το θέμα της τροπολογίας, δυστυχώς, κύριε Υπουργέ, η παράγραφος 4 του άρθρου 73 του Συντάγματος δεν αναφέρει πουθενά για την έκθεση του Λογιστηρίου του Κράτους, αλλά θα σας πω το εξής απλό: Μου λέτε για επιβάρυνση του προϋπολογισμού. Θα σας θυμίσω ότι στον προϋπολογισμό που έχετε ψηφίσει και προτείνει προβλέπονται οι δαπάνες για την ΕΡΤ, δηλαδή τα έξοδα αυτά της λειτουργίας της δημόσιας τηλεόρασης και του ραδιοφώνου έχουν ψηφιστεί από τη Βουλή για το συγκεκριμένο προϋπολογισμό. 
Άρα, δεν πρόκειται για επιπλέον δαπάνη, η οποία πρέπει να υπολογιστεί από το Γενικό Λογιστήριο του Κράτους και να επιβαρύνει τον προϋπολογισμό του κράτους. Στον προϋπολογισμό του έτους τον οποίο διανύουμε, υπάρχει εκ των προτέρων η έγκριση της λειτουργίας της δημόσιας τηλεόρασης και του ραδιοφώνου μέχρι τις 31 Δεκεμβρίου. Δεν υπάρχει λοιπόν κανένα θέμα επιβάρυνσης του προϋπολογισμού. 
Επίσης η ΕΡΤ κατά τα λεγόμενα της διοικήσεώς της μέχρι χθες, είναι κερδοφόρα φέτος, δηλαδή όχι απλώς δεν επιβαρύνει τον προϋπολογισμό, αλλά αποφέρει και κέρδη. Και εδώ, εάν θεωρήσουμε το θέμα αυτό, σε σχέση με τη θέση που παίρνει η Κυβέρνηση, έρχεστε σήμερα εκ μέρους της, να αρνηθείτε έσοδα στον προϋπολογισμό, που θα είχε αν λειτουργούσε η ΕΡΤ, βάσει των στοιχείων της διοικήσεως, όπως τα παρουσίασε. Και όπως αντιλαμβάνεστε, αυτό δεν έχετε δικαίωμα να το κάνετε. Δεν έχετε δικαίωμα χωρίς να περάσει από τη Βουλή, να νομοθετήσετε, στερώντας έσοδα από τη δημόσια τηλεόραση, τα οποία προβλέπει και η διοίκηση, αλλά και ο προϋπολογισμός. 
Εγώ σας λέω λοιπόν ότι μέχρι αύριο, αντί να γίνεται συζήτηση στα κλειστά σαλόνια των VIP Αρχηγών που συμμετέχουν στη συγκυβέρνηση, ελάτε στο Κοινοβούλιο, ελάτε στη Βουλή των Ελλήνων που έχει και την ευθύνη της νομοθεσίας και συζητείστε την τροπολογία και ας αναλάβει ο καθένας την ευθύνη του, γιατί το να διευκολύνετε κάποιους να λένε άλλα στις τηλεοράσεις και άλλα στη Βουλή, αυτό δεν είναι συνεταιρισμός, αυτό είναι συγκάλυψη.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Βασίλειος Οικονόμου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κυρία Πρόεδρε, δεν θα έπαιρνα το λόγο και προηγουμένως δεν τον πήρα εκ μέρους της Δημοκρατικής Αριστεράς, όταν συζητήθηκε το διαδικαστικό θέμα, για τον απλούστατο λόγο ότι συζητήθηκε, εάν θα μπει ή δεν θα μπει η τροπολογία και όχι εάν συμφωνούμε ή δεν συμφωνούμε με αυτήν.
Και το λέω αυτό, κυρία Πρόεδρε, γιατί ξέρετε ότι σας εκτιμώ και σας σέβομαι, αλλά παρακαλώ, μέχρι εδώ πέρα η σπέκουλα πάνω σε άλλα κόμματα και πάνω σε αυτά για τα οποία έχετε κάνει ένα σχεδιασμό. Και καλά κάνετε και τον κάνετε, τον σχεδιασμό σας, αλλά έχουμε και εμείς το σχεδιασμό μας. Ο σχεδιασμός μας είναι η πρόταση νόμου που κατέθεσε η Δημοκρατική Αριστερά μαζί με το ΠΑΣΟΚ και αυτή είναι η δική μας γραμμή, που τραβάμε για το θέμα της ΕΡΤ, της δημόσιας ραδιοφωνίας και της τηλεοράσεως. 
Αν εσείς θυμηθήκατε τώρα να φέρετε την τροπολογία σας, το θυμήθηκε και το ΚΚΕ, θυμήθηκε και ο ΣΥΡΙΖΑ να κάνει το παιχνίδι του το πολιτικό, για να στείλει τα μηνύματα «πάνω» ή στους διαφόρους, εγώ λέω ότι, εκ των υστέρων, «είναι αργά για δάκρυα, Στέλλα». Άρα λοιπόν, κάντε την πολιτική σας και αφήστε και εμάς να κάνουμε τη δική μας πολιτική. 
Η δική μας πολιτική, κυρία Πρόεδρε και κύριε Υπουργέ, είναι πολύ καθαρή. Είναι φανερό ότι βάσει του άρθρου 73 παράγραφος 3 δεν μπορεί να εισαχθεί η τροπολογία, γιατί δεν έχει την έκθεση του Γενικού Λογιστηρίου, όπως είπατε. Εκ των πραγμάτων όμως, θα μπορούσατε να επιδείξετε έναν ελιγμό να συζητηθεί –θα μπορούσε να μην μπει σε ψηφοφορία- για να εκφραστούν όλες οι πτέρυγες.
Εμείς ούτως ή άλλως, κύριε Υπουργέ, για το θέμα επί της ουσίας, γνωρίζετε –και ξαναεπιβεβαιώνω εδώ σήμερα, εγώ και σας ξαναλέω- ότι η δική μας θέση είναι μία και καθαρή και δεν αλλάζει με τίποτα: Να ανοίξει εδώ και τώρα -έχουμε και την προσωρινή διαταγή του Συμβουλίου της Επικρατείας- η ΕΡΤ. Η ΕΡΤ ανοιχτή, για να μπορέσει να γίνει αναδιάρθρωση. Επειδή εδώ γίνεται μεγάλη σπέκουλα και ο καθένας λέει «το μακρύ του και το κοντό του», η θέση της Δημοκρατικής Αριστεράς είναι μία και καθαρή: «Ναι στην αναδιάρθρωση της ΕΡΤ, του δημόσιου οργανισμού». 
Εμείς δεν υποσχόμαστε ότι, όπως ήταν αυτό το «μαγαζί» θα μείνει έτσι. Εμείς ποτέ δεν το είπαμε αυτό. Όποιος θέλει να διατηρήσει εκεί την κατάσταση, ας έρθει να το πει. Εμείς τι είπαμε από την πρώτη στιγμή; Αναδιάρθρωση της εταιρείας, αναδιάρθρωση της ΕΡΤ, με ανοιχτή όμως την ΕΡΤ, με την οθόνη να παίζει και να υπάρχει δημόσια τηλεόραση. Αυτή είναι η καθαρή θέση της Δημοκρατικής Αριστεράς. 
Ακόμα και σήμερα αυτό το πράγμα λέμε και εισηγούμαστε, κυρία Πρόεδρε, και στην τοποθέτησή μας θα εξηγήσουμε και θα πούμε, γιατί για εμάς οι μεταρρυθμίσεις πηγαίνουν πακέτο και μαζί με τη δημοκρατία. Μεταρρυθμίσεις με δημοκρατία, διότι η Δημοκρατική Αριστερά λέει ότι «πρέπει η χώρα να σωθεί από τη χρεοκοπία» -το πετύχαμε αυτό, κάναμε όλη αυτήν την προσπάθεια- αλλά «η δημοκρατία πρέπει κι αυτή να μείνει σταθερή και ακλόνητη. Πρέπει να μη διαπραγματευόμαστε αγαθά και έννοιες, για τις οποίες έχουμε κάνει πολύ μεγάλη προσπάθεια σε αυτήν τη χώρα για να τις κρατήσουμε».
	Ευχαριστώ.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Οικονόμου.
	Ζήτησε το λόγο και η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου, αλλά και η κ. Βούλτεψη.
 Έχετε το λόγο, κυρία Χριστοφιλοπούλου.</ChairmanSpeech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Εμείς είμαστε εναντίον του Ιδρύματος «Ερρίκος Ντυνάν».</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Θα το ακούσουμε, δεν θα το ακούσουμε; Σε λίγο.</ChairmanSpeech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Για να το ξέρετε.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Απλώς πρέπει να περιμένετε λίγο. Σας εγκλωβίσαμε εδώ μέσα, τι να κάνουμε; Έχουν ζητήσει το λόγο και οι κυρίες συνάδελφοι.
Ορίστε, κυρία Χριστοφιλοπούλου, έχετε το λόγο για τρία λεπτά, προκειμένου να τοποθετηθείτε κι εσείς.</ChairmanSpeech> 
	<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κυρία Πρόεδρε.
	Κατ’ αρχάς θέλω να τοποθετηθώ και επί του θέματος που προέκυψε, με πρωτοβουλία του Προέδρου των Ανεξαρτήτων Ελλήνων για το θέμα των νησιών.
	Κύριε Υπουργέ, άκουσα προσεκτικά αυτό που είπατε και νομίζω ότι είναι καλό τα κίνητρα που συζητήθηκαν μέχρι τώρα και οι προτάσεις που κατατέθηκαν για την εξυπηρέτηση των πολιτών του νησιωτικού χώρου να γίνουν ειδικό αντικείμενο στην Επιτροπή Κοινωνικών Υποθέσεων. Θα ήθελα επίσης να θυμίσω εδώ στο Σώμα ότι προϋπήρχε η ρύθμιση με τα πέντε έτη παραμονής των γιατρών στην αρχική τους θέση. Προϋπήρχε αυτή η ρύθμιση της υποχρέωσης των γιατρών να μένουν επί πενταετία, πρέπει να τη δούμε ξανά και την ίδια τη ρύθμιση και τυχόν άλλες προτάσεις – κίνητρα που θα συζητηθούν. Άρα η έκκλησή μας προς εσάς είναι και αυτή.
	Τώρα, κυρία Πρόεδρε, θέλω να αναφερθώ για λίγο, στην τροπολογία, γιατί πραγματικά θα συμφωνήσω ότι η σπέκουλα έχει τα όριά της. Η θέση μας είναι σαφής.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Δεν μπορούμε να βρούμε άλλη λέξη για το «σπέκουλα»; Δεν μου αρέσει καθόλου.</ChairmanSpeech>
	<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Το ρίσκο, το πολιτικό ρίσκο, το επικοινωνιακό παιχνίδι.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Έτσι, πείτε το καλύτερα. Έχουμε τόσες άλλες ωραίες λέξεις.</ChairmanSpeech>
	<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαρίστως, κυρία Πρόεδρε. Όσο πιο νηφάλιοι είμαστε, τόσο πιο καλά πάει η συζήτηση.
	Η  θέση μας είναι σαφής και επί της ουσίας της τροπολογίας, η οποία δεν έχει πολύ μεγάλη διαφορά από την πρόταση νόμου που καταθέσαμε το ΠΑΣΟΚ από κοινού με τη ΔΗΜΑΡ. Εν τω μεταξύ όμως, είχαμε εξελίξεις. Πέραν της συνάντησης των Αρχηγών, υπήρξε και η προσωρινή διαταγή του Συμβουλίου της Επικρατείας. Άρα πριν καν μπούμε στην ουσία -που πιστεύω τουλάχιστον και ελπίζω οι τρεις κυβερνητικοί εταίροι να συμφωνήσουμε- υπάρχει ένα θέμα άμεσης λειτουργίας των συχνοτήτων της δημόσιας τηλεόρασης, τώρα, «χτες», όσο γρήγορα μπόρεσαν να εκπέμψουν, έπεσαν ξανά. 
Να επισημάνω εδώ, κυρία Πρόεδρε, προς όλο το Σώμα ότι και αυτή εδώ η συνεδρίαση που πέρα από το Ίδρυμα «Ερρίκος Ντυνάν» και τη σημασία του, περιλαμβάνει και θέματα, όπως την τροπολογία για τον ΕΟΠΥΥ -που την είχατε εξαγγείλει με την ευκαιρία της επερώτησής μας για τον ΕΟΠΥΥ, κύριε Υπουργέ- αλλά και άλλα πολύ σοβαρά ζητήματα, που αφορούν την υγεία, που ήδη ξεκινήσαμε να τα συζητάμε, γίνεται σε σκοτάδι. Υπάρχει λοιπόν η απόφαση του Συμβουλίου της Επικρατείας και πρέπει τώρα, να ανοίξει η δημόσια τηλεόραση.
	Επιπρόσθετα να επισημάνω ότι, εφόσον μπούμε επί της ουσίας, θέλω να ελπίζω, κύριε Υπουργέ, ότι το νομοσχέδιο στο οποίο αναφερθήκατε, θα γίνει μετά από τη συνεννόηση των τριών Αρχηγών και υπό τις παραμέτρους που έχουν τεθεί κι οι οποίες θεωρώ κι εκτιμώ ότι πρέπει να γίνουν αποδεκτές. Η ριζοσπαστικά διαφορετική νέα δημόσια τηλεόραση πρέπει να δημιουργηθεί με ανοικτούς πομπούς και όχι με μαύρες οθόνες.
	Ευχαριστώ.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κυρία Χριστοφιλοπούλου.
	Κυρία Βούλτεψη, έχετε το λόγο για τρία λεπτά.</ChairmanSpeech>
	<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κυρία Πρόεδρε, πέραν του γεγονότος ότι είναι βέβαιο ότι πρέπει να συνοδεύονται αυτές οι προτάσεις από έκθεση του Γενικού Λογιστηρίου του Κράτους, γιατί δεν ξέρουμε τι έξοδα μπορεί να υπάρχουν, που δεν έχουν ακόμα εμφανιστεί ή υποκρύπτονται, θέλω να επισημάνω ότι –νομίζω- έχουμε ξεπεραστεί από τα γεγονότα. Πλέον δεν μιλούμε για πράξη νομοθετικού περιεχομένου, αλλά μιλούμε για απόφαση του Συμβουλίου της Επικρατείας, το οποίο ερμηνεύεται διαφορετικά, αν έχω καταλάβει, από διαφορετικές δηλαδή πλευρές. Γίνονται διαρκώς διευκρινιστικές σημειώσεις εκ μέρους του Συμβουλίου της Επικρατείας. Η τελευταία δείχνει ότι επ’ αυτού πρέπει να συζητήσουμε. Υπήρχε χθεσινό, υπάρχει και σημερινό τηλεγράφημα του Αθηναϊκού Πρακτορείου. Από τη συζήτηση που γίνεται με δικαστικούς κύκλους, προκύπτει ότι το θέμα της ΕΡΤ είναι τετελεσμένο και από εδώ και πέρα, το Συμβούλιο της Επικρατείας λέει ότι θα προσληφθεί προσωπικό, αδιάφορο αν θα είναι από το ήδη υπάρχον ή από άλλο, ώστε να συμβεί αυτό, το οποίο έχει διατάξει, δηλαδή να λειτουργήσουν οι συχνότητες.
Επομένως βρισκόμαστε πολύ πιο μπροστά από τις προτάσεις νόμου πλέον, βρισκόμαστε στις διευκρινίσεις, πολύ περισσότερο τώρα, που έχει φύγει και το μισό Κοινοβούλιο, του οποίου ήδη η μια πτέρυγα, ο ΣΥΡΙΖΑ, από το πρωί δεν συμφωνούν μεταξύ τους ως προς τι ακριβώς προκύπτει από την απόφαση του Συμβουλίου της Επικρατείας. Ο ένας Βουλευτής λέει ότι δικαιώθηκε ο ΣΥΡΙΖΑ και ο άλλος λέει ότι δικαιώθηκε ο κ. Σαμαράς, που πράγματι έχει κάνει μια πρόταση, σχετικά με προσωρινή λειτουργία, πολύ πριν μάλιστα δοθεί στη δημοσιότητα η απόφαση του Συμβουλίου της Επικρατείας.
Επομένως εδώ είμαστε, παραπέρα. Το Συμβούλιο της Επικρατείας το λέει σαφώς: «Έχει δικαίωμα το κράτος να κλείσει την ΕΡΤ, να απολύσει, αλλά δεν έχει δικαίωμα να εκπέμπει «μαύρο»». Προκειμένου να συμβεί αυτό, λέει με σημερινή διευκρίνισή του το Συμβούλιο της Επικρατείας, θα προσληφθεί με σύμβαση έργου ή με σύμβαση ορισμένου έργου προσωπικό είτε από το υπάρχον είτε άλλο, εκτός ΕΡΤ. 
Άρα νομίζω ότι μπορούμε να κάνουμε μια ολοκληρωμένη συζήτηση και με αφορμή την πρόταση νόμου, αλλά δεν είναι αυτή η ώρα. Έτσι πιστεύω εγώ. Και νομίζω ότι πρέπει…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αυτό όμως πρέπει να γίνει γρήγορα, κυρία Βούλτεψη. Προφανώς η Κυβέρνηση πρέπει αμέσως να υλοποιήσει έστω, την προσωρινή απόφαση του Συμβουλίου Επικρατείας.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Βεβαίως.
Με συγχωρείτε, επειδή είπατε αυτό, σας λέω ότι και σε αυτήν τη διευκρίνιση λέει ότι δεν υπήρχε ο αναγκαίος χρόνος από χθες που δημοσιεύτηκε μέχρι σήμερα, να γίνει. Το «μαύρο» μπορεί εύκολα να μπαίνει, αλλά δύσκολα βγαίνει, όπως ξέρετε, όταν πρέπει να επαναλειτουργήσουν…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Από την άλλη όμως, αν μου επιτρέπετε, και τα κόμματα έχουν την αγωνία να τοποθετηθούν, έστω και με προτάσεις νόμου, έστω και με τροπολογίες, ακόμη κι αν αυτές απορρίπτονται.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Φυσικά, δεν αντιλέγω. Και εμείς θέλουμε να τοποθετηθούμε επί της ουσίας, γιατί δεν έχουμε τοποθετηθεί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ.
Κύριε Υπουργέ, έχετε το λόγο για δύο λεπτά.</ChairmanSpeech>
<Speech><Parlmember>ΠΑΝΟΣ ΚΑΜMΕΝΟΣ</Parlmember> (Πρόεδρος των Ανεξάρτητων Ελλήνων): Θα ήθελα και εγώ το λόγο, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα σας δώσω το λόγο μετά τον κύριο Υπουργό.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Σε καμμία των περιπτώσεων δεν θα ήθελα να μετατραπεί η συζήτηση για το νομοσχέδιο που συζητάμε, σε μια συζήτηση για τη δημόσια ραδιοτηλεόραση.</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Με συγχωρείτε, αλλά το κάνετε.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε συνάδελφε, μπορώ να…</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Όχι …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Βαρβιτσιώτη.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Το όχι είναι, ότι απαγορεύεται να μιλήσω; Το όχι ποιο είναι;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τουλάχιστον, σεβαστείτε τον κύριο Υπουργό. 
Κύριε Υπουργέ, σας παρακαλώ. Τοποθετηθείτε σ’ αυτό που είχατε ξεκινήσει.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, είπατε: «Ελάτε στο Κοινοβούλιο». Σας είπα, πριν τοποθετηθείτε εσείς, ότι θα έρθει η πρόταση νόμου για τη νέα δημόσια ραδιοφωνία, τηλεόραση και internet και θα έχετε την ευκαιρία και εσείς και όλοι οι άλλοι πολιτικοί Αρχηγοί και οι Κοινοβουλευτικοί Εκπρόσωποι να τοποθετηθείτε.
Θα κάνω δύο μόνο πολύ σύντομες παρατηρήσεις: Η χθεσινή απόφαση του Συμβουλίου της Επικρατείας δεν ακυρώνει την προηγηθείσα πράξη νομοθετικού περιεχομένου. 
Τώρα σε ό,τι αφορά την έκθεση του Υπουργού Οικονομικών, εγώ δεν μπορώ να προεξοφλώ ως Υπουργός Υγείας, τι θα λέει μια έκθεση. Όπως, για παράδειγμα, δεν γνωρίζουμε ποια είναι η εξέλιξη των προϋπολογισμών των διάφορων νομικών προσώπων δημοσίου δικαίου, ούτε ποια είναι η δυνατότητα εκταμίευσης, διότι τα ποσά που διατίθενται από τον προϋπολογισμό, διατίθενται ποσοστιαία, όπως γνωρίζετε, ανά τρίμηνο και τετράμηνο. Άρα υπάρχει ένα θέμα για την αξία της έκθεσης, την οποία πρέπει να υπογράφει ο Υπουργός Οικονομικών. 
Τέλος για τη διάταξη στην οποία έγινε αναφορά, σε ό,τι αφορά την πενταετία, ήθελα να πω ότι υπήρχε διάταξη για διετία, αλλά εάν κάποιος δεν αποδεχόταν το διορισμό του και την παραμονή του για δύο έτη σε ένα νησί, δεν μπορούσε μετά, για τα επόμενα πέντε έτη, να συμμετάσχει σε νέες κρίσεις.
Αποδέχομαι την πρόταση και του Προέδρου του κ. Καμμένου και τη δική σας, κυρία Χριστοφιλοπούλου, και σίγουρα και των άλλων πτερύγων, να συζητήσουμε με λεπτομέρειες, στην Επιτροπή Κοινωνικών Υποθέσεων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο Πρόεδρος των Ανεξάρτητων Ελλήνων.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εμείς έχουμε καταθέσει πρόταση νόμου, κύριε Οικονόμου –το λέω επειδή αναφερθήκατε- η οποία θα συζητηθεί σε δύο μήνες, εάν συζητηθεί. Η τροπολογία έλυνε το θέμα σήμερα και γι’ αυτό επικαλεστήκαμε το άρθρο 73 παράγραφος 4, για το οποίο δεν άκουσα να παίρνετε θέση. Θα έπρεπε, λοιπόν, να στηρίξετε ότι με το άρθρο 73 παράγραφος 4, θα έπρεπε να συζητηθεί η τροπολογία. 
Όμως, για να τελειώνουμε, εγώ θα σας θυμίσω μία τροπολογία, η οποία πέρασε απ’ αυτό το Κοινοβούλιο και η οποία στηρίχθηκε από τα κόμματα της συγκυβέρνησης. Η τροπολογία αυτή δεν είχε καμμία έκθεση του Γενικού Λογιστηρίου του Κράτους. Όμως βλέπετε ότι, όταν πρόκειται να συζητάμε για τραπεζίτες, τέτοιου είδους έγγραφα δεν είναι απαιτητά. 
Η τροπολογία λοιπόν που κατέθεσαν οι τρεις Βουλευτές της Νέας Δημοκρατίας για την άρση των ποινικών ευθυνών των τραπεζιτών, για τη χορήγηση των δανείων των κομμάτων, δεν είχε έκθεση του Γενικού Λογιστηρίου του Κράτους.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Δεν την ψηφίσαμε εμείς.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Την ψήφισαν η Νέα Δημοκρατία και το ΠΑΣΟΚ. Τα δικά τους δάνεια διέγραφαν. 
Κι εμείς θέλουμε αλλαγές στην ΕΡΤ. Δεν είναι κουμπάροι δικοί μας, άλλων κουμπάροι είναι αυτοί, που είναι μέσα και οι καινούργιοι κουμπάροι είναι περισσότεροι από τους παλιούς. Όμως οι αλλαγές πρέπει να γίνουν με δημοκρατικό τρόπο, όχι ρίχνοντας το σήμα, και χωρίς να αφήνουμε επιχειρηματίες, όπως η «DIGEA», να προαναγγέλουν ποιο θα είναι το νέο όνομα του δημόσιου φορέα, για τον οποίο έχουν προαποφασίσει. 
Πέραν αυτού, όσον αφορά τον προϋπολογισμό, βλέπουμε ότι πάνε καλά τα οικονομικά, κατά τα λεγόμενα του Υπουργού των Οικονομικών και ο προϋπολογισμός εκτελείται μία χαρά. Στη δε ΕΡΤ, σας λέω ότι είχαν προβλεφθεί μέχρι 31-12. Η διαφορά λοιπόν μέσα στη Βουλή είναι η εξής: Από τη μία, είναι η τροπολογία την οποία φέρνουμε, προκειμένου να εκπέμψει το σήμα της δημόσιας τηλεόρασης και να γίνουν όποιες αλλαγές πρέπει να γίνουν. Να συμφωνήσουμε κι εμείς σε αλλαγές.
Δεν συζητείται η τροπολογία αυτή. Και αφορά δυόμισι χιλιάδες εργαζομένους και καμμία εκατοστή κουμπάρους, αλλά και δυόμισι χιλιάδες οικογένειες.
Από την άλλη, η τροπολογία για τους τραπεζίτες και για τις ευθύνες τις ποινικές που έχουν, για τα θαλασσοδάνεια που έδιναν στα κόμματα -τα 150 εκατομμύρια στο ένα κόμμα, τα 250 εκατομμύρια στο άλλο κόμμα- δεν έχει καμμία έκθεση του Γενικού Λογιστηρίου του Κράτους! 
Να κάνω και μία πρόβλεψη, αποχωρώντας από τη Βουλή; Φοβούμαι πολύ ότι όλο αυτό το παιχνίδι το οποίο γίνεται, με κόμματα της συγκυβέρνησης, θα οδηγήσει στην πολιτική λύση της μετονομασίας των κομμάτων, κάποιων κομμάτων, προκειμένου να αλλάξουν ΑΦΜ, να διαγραφούν τα χρέη προς τις τράπεζες, τα οποία έχουν υποχρέωση να πληρώσουν, να εμφανιστούν με ένα νέο κόμμα, πιθανώς και από κοινού, προκειμένου να εισπράξουν και την επιδότηση για τις εκλογές που θα διενεργήσουν, για να συγκυβερνήσουν. Αυτό ας γραφεί στα Πρακτικά και μακάρι να βγω ψεύτης. 
Εμείς πάντως με αυτήν τη λογική δεν μπορούμε να συνεχίσουμε να καθόμαστε στη Βουλή. Αποχωρούμε, οι Ανεξάρτητοι Έλληνες. Θα φέρουμε και αύριο την τροπολογία και θα αποχωρήσουμε ξανά, αν παραβιάζονται το Σύνταγμα και ο Κανονισμός της Βουλής. 
(Στο σημείο αυτό αποχωρεί από την Αίθουσα η Κοινοβουλευτική Ομάδα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Δημήτριος Κουκούτσης εκ μέρους της Χρυσής Αυγής.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κυρία Πρόεδρε.
Το Νοσοκομείο «Ερρίκος Ντυνάν» προέρχεται από κληροδοτήματα και εκποιήσεις ακινήτων του Ελληνικού Ερυθρού Σταυρού. Ο Πρόεδρος και τα μέλη του Ερυθρού Σταυρού προχώρησαν στην ίδρυση ιδρύματος, ως Κοινωφελές Ίδρυμα «Ερρίκος Ντυνάν», στο οποίο παραχώρησαν κατά κυριότητα, ακίνητα του Ερυθρού Σταυρού, αξίας 10 δισεκατομμυρίων δραχμών, περίπου. Βέβαια το Συμβούλιο Εφετών με βούλευμά του, ανέφερε ότι δεν έχει κοινωφελές και μη κερδοσκοπικό χαρακτήρα, αλλά κερδοσκοπικό και ζημιογόνο. 
Η πρώτη συνεργασία, στον ιδιωτικό τομέα, του Νοσοκομείου «Ερρίκος Ντυνάν» έρχεται το 2006, με το Θεραπευτήριο «Υγεία» και σκοπό τη δημιουργία μαιευτηρίου στο χώρο του «Ασκληπιείου» Βούλας. Τότε το δάνειο του «Ερρίκος Ντυνάν» μεταφέρεται στην Τράπεζα MARFIN, αλλά η συγκεκριμένη σύμπραξη δεν γίνεται, γιατί το Υπουργείο με πρόσχημα ότι το «Ασκληπιείο» ανήκει στο ΕΣΥ, τη σπάει. 
Το 2008, το μάνατζμεντ αναλαμβάνει η «EUROHOSPITAL», που ελέγχεται από το «Ιατρικό» και από τη «EUROMEDICA» και αυτή η σύμπραξη διαλύεται. Το 2009 γίνεται η σύμπραξη του Νοσοκομείου «Ερρίκος Ντυνάν»  με το Μαιευτήριο «Γαία». Διαταράσσονται τότε κάποια συμφέροντα άλλων μαιευτηρίων και ακολουθεί η καταγγελία της σύμβασης με την Τράπεζα MARFIN από τη MARFIN με το αιτιολογικό ότι το Νοσοκομείο «Ερρίκος Ντυνάν»  δεν πάει καλά. 
Το φθινόπωρο του 2010 λαμβάνει ξανά άδεια καλής λειτουργίας με το Μαιευτήριο «Γαία» ι ενώ αναμενόταν να δοθεί λύση, ο Πρόεδρος του Ερυθρού Σταυρού, κ. Μαρτίνης, προκηρύσσει διαγωνισμό για το μάνατζμεντ. Στη συνέχεια και εν αναμονή των αποτελεσμάτων του διαγωνισμού, ανακοινώνεται ότι περιμένει το Νοσοκομείο «Ερρίκος Ντυνάν» έως 20 Ιανουαρίου τότε, πρόταση εξαγοράς από το «Ιατρικό».
Το Δεκέμβριο του 2012 κατατίθενται οκτώ προσφορές και ουσιαστικά τα σενάρια είναι τρία: Το νοσοκομείο να πωληθεί εξ ολοκλήρου, η συμμετοχή του επενδυτή ή το σπάσιμο του «Ερρίκος Ντυνάν» σε πολλές εταιρείες και έτσι, η πώλησή του να είναι ξεχωριστά. Ισχυρά χαρτιά είναι το brand name, ενώ αδύναμα η πτώση του τζίρου και η ζημιογόνος λειτουργική δραστηριότητα. Τα χρέη πλέον, έχουν φτάσει τα 250 εκατομμύρια ευρώ. Παρά το ότι η Κυβέρνηση φρόντισε και εξασφάλισε παροχή ασφαλιστικής ενημερότητας και πάγωσε τα χρέη του και κάθε απαίτηση των προμηθευτών και των πιστωτών, τι θα γίνει μετά; Εδώ είναι το μεγάλο ερώτημα. Τι θα γίνει με τους γιατρούς που έχουν αποχωρήσει; Τι θα γίνει με το προσωπικό το οποίο δεν έχει  πάρει τα δεδουλευμένα του; Φτάνουν τα χρήματα που θα δώσει το Υπουργείο;
Κατ’ εμάς, η υπόθεση του Νοσοκομείου «Ερρίκος Ντυνάν»  αποτελεί ένα πολιτικό, κοινωνικό, επιχειρηματικό -όπως θέλετε πείτε το- σκάνδαλο λόγω των στημένων παιχνιδιών γύρω από την απόκτησή του. Η καλύτερη πρόταση -έτσι κρίνουμε εμείς- είναι το Νοσοκομείο «Ερρίκος Ντυνάν»  να ενταχθεί στο σύστημα υγείας και να μείνει έξω από παιχνίδια πολιτικά και επιχειρηματικά. Άλλωστε, ποιο άλλο θα είναι το μέλλον του ιδρύματος αυτού; Ως πολιτική θέση λοιπόν, έχουμε την καταψήφιση ενάντια στην πρόταση αυτή. 
Θα ήθελα, επειδή πολλά έχουν λεχθεί σε αυτήν την Αίθουσα γύρω από την ΕΡΤ, να πω δύο κουβέντες συγκεκριμένες. Ως Έλληνας, ως Μεσσήνιος και ως ένας άνθρωπος ο οποίος στην οικογένειά του έχει θύματα ένθεν και ένθεν στον Εμφύλιο, άκουσα έξω από το ραδιομέγαρο εργαζομένους της ΕΡΤ μαζί με διάφορους άπλυτους μακρυμάλληδες της Αριστεράς, να ουρλιάζουν στην κυριολεξία το σύνθημα «ΕΑΜ – ΕΛΑΣ – Μελιγαλάς». Πού είναι οι πανανθρώπινες αξίες της Αριστεράς για ισονομία, αγάπη, ισοπολιτεία; Γιατί τόσος ρεβανσισμός; Γιατί τόσο μίσος απέναντι σε καθετί το εθνικό; Γιατί εχθρεύονται καθετί το εθνικό, καθετί που δηλώνει το γένος μας, τη φυλή μας, την ίδια μας την ιστορία;
Για εμένα προσωπικά και για την πολιτική παράταξη που ανήκω, για το κίνημά μας και γενικότερα για τους Έλληνες εθνικιστές, μακριά οι εμφύλιοι, μακριά καθετί που μπορεί να δώσει το δικαίωμα σε Έλληνα να σηκώσει το χέρι σε Έλληνα. Πολλοί μάς έχουν κατηγορήσει ότι εμείς έχουμε εμφυλιοπολεμικά ένστικτα, ότι θέλουμε να γυρίσουμε πίσω τη χώρα, ότι θέλουμε να κάνουμε κακό. Προφανώς όμως, άλλοι δεν άλλαξαν. Άλλοι στο πίσω μέρος του μυαλού τους έχουν άλλες σκέψεις. Άλλοι είναι αυτοί που έχουν κρυφές επιθυμίες σε αυτόν τον τόπο. 
Εμείς για μια ακόμα φορά, λέμε όχι στα κηρύγματα μίσους. Γιατί -σας το λέω ξανά- οι γιαγιάδες μας μαυροφορέθηκαν στο Μελιγαλά. Μη νομίζει όμως κάποιος ότι οι δηλώσεις αυτές είναι και δηλώσεις ηττοπάθειας. Δεν θα αφήσουμε τις μανάδες μας και τις αδελφές μας να ξαναφορέσουν μαύρα. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κύριε συνάδελφε. 
Κυρίες και κύριοι συνάδελφοι, θέλω να θέσω υπ’ όψιν σας ότι η Ειδική Κοινοβουλευτική Επιτροπή «προς διενέργεια προκαταρτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC», που έχει συσταθεί κατά τα άρθρα 153 και επόμενα του Κανονισμού της Βουλής και για την οποία η Ολομέλεια της Βουλής έχει ορίσει προθεσμία υποβολής του πορίσματός της μέχρι την Τρίτη 25 Ιουνίου 2013, ζητεί παράταση της λειτουργίας της, έως την Πέμπτη 4 Ιουλίου 2013. 
Συμφωνεί το Σώμα;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα συμφώνησε ομοφώνως. 
Επίσης έχω την τιμή να ανακοινώσω ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για την χορήγηση άδειας ποινικής δίωξης κατά Βουλευτών. 
Το λόγο τώρα έχει ο κ. Θωμάς Ψύρρας, εκ μέρους της Δημοκρατικής Αριστεράς.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κυρία Πρόεδρε. 
Θα αναφερθώ πρώτα στην τροπολογία, που για τυπικούς λόγους, απορρίφθηκε μόλις πριν λίγο. 
Η προσωρινή διαταγή του Συμβουλίου της Επικρατείας πρέπει να γίνει αμέσως εκτελεστή. Έπρεπε ήδη από χθες, να λειτουργήσει η δημόσια ραδιοτηλεόραση, να μεταδίδονται οι ραδιοτηλεοπτικές εκπομπές και να ενεργοποιηθούν οι διαδικτυακοί ιστότοποι της ΕΡΤ. Έπρεπε ήδη από χθες κιόλας, να καταστούν ενεργές όλες οι συχνότητες της ΕΡΤ, γιατί η μη εκτέλεση της προσωρινής διαταγής αποτελεί ήδη παράνομη ενέργεια. 
Η ΔΗΜΑΡ επιμένει στην ανάκληση της πράξης νομοθετικού περιεχομένου. Από εκεί και πέρα, με την ΕΡΤ σε λειτουργία, να προωθηθούν οι αναγκαίες αναδιαρθρώσεις και ο εξορθολογισμός της ΕΡΤ. 
Η ΔΗΜΑΡ ήδη έχει καταθέσει πρόταση νόμου όμοια με την τροπολογία που κατέθεσε το ΚΚΕ και ζητά, αφού η τροπολογία απορρίφθηκε για λόγους τυπικούς, να έρθει στη Βουλή χωρίς καθυστέρηση, να συζητηθεί η πρόταση και τελικά να αποφανθεί η Βουλή. 
Έρχομαι τώρα στο Νοσοκομείο «Ερρίκος Ντυνάν». Το Νοσοκομείο «Ερρίκος Ντυνάν» δημιουργήθηκε από δωρεές πολιτών και έχει άμεση σχέση με τον Ελληνικό Ερυθρό Σταυρό. Μάλιστα, προεδρεύεται από το ίδιο άτομο. 
Ξεκίνησε ως παραδειγματικό εγχείρημα. Επιχειρήθηκε πλάι στο κρατικό και ιδιωτικό σύστημα υγείας, να υπάρξει ένας μη κρατικός φορέας δημοσίου οφέλους, όμως στην πορεία ταυτίστηκε με την κακοδιαχείριση, τη σπατάλη, τις καταχρήσεις, τη διαπλοκή. 
Σήμερα, η οικονομική κατάσταση του Νοσοκομείου «Ερρίκος Ντυνάν» είναι απελπιστική. Οφείλει 90 εκατομμύρια ευρώ σε τράπεζες και 150 εκατομμύρια ευρώ σε προμηθευτές και σε εργαζομένους. Το προσωπικό και οι γιατροί, όλοι παραμένουν απλήρωτοι έντεκα μήνες. Επειδή είναι κοινωφελές ίδρυμα και όχι ανώνυμη εταιρεία, δεν έχει τη δυνατότητα να αυξήσει το μετοχικό του κεφάλαιο, ώστε να υπάρξει εισροή κεφαλαίων. 
Το «Ερρίκος Ντυνάν» είναι ίσως το μεγαλύτερο σκάνδαλο της τελευταίας δεκαετίας στο χώρο της υγείας. Είναι σκάνδαλο οικονομικό, πολιτικό και ηθικό. 
Είναι οικονομικό σκάνδαλο, διότι έχουν κατασπαταληθεί με εντελώς αδιαφανή τρόπο, εκατοντάδες εκατομμύρια ευρώ.
Είναι πολιτικό σκάνδαλο, διότι οι διάφορες κυβερνήσεις αδράνησαν, βλέποντας αυτήν την εξέλιξη των πραγμάτων, χρόνο με το χρόνο. 
Είναι ηθικό σκάνδαλο, γιατί οι δωρεές που έδωσαν οι πολίτες για έναν συγκεκριμένο σκοπό, χρησιμοποιήθηκαν για εντελώς διαφορετικό σκοπό. Ας μην ξεχνάμε τις προσλήψεις που έγιναν, εν μια νυκτί, με ειδική νομοθετική ρύθμιση, που έδινε τη δυνατότητα οι εργαζόμενοι του Νοσοκομείου «Ερρίκος Ντυνάν» να μπορούν να αποσπαστούν και να μονιμοποιηθούν στις κεντρικές υπηρεσίες του Υπουργείου Υγείας, ρύθμιση που είχε τότε προκαλέσει έντονες αντιδράσεις, καθώς θεωρήθηκε ένα μέγα τρικ για την τακτοποίηση πολιτικών ρουσφετιών. 
Έτσι φτάσαμε σήμερα σε μια κατάσταση ενός ιδρύματος, που συμπυκνώνει όλα τα μειονεκτήματα του δημόσιου και του ιδιωτικού τομέα, αλλά δεν έχει κανένα από τα πλεονεκτήματα ούτε του ενός ούτε του άλλου. 
Η έκθεση του καθηγητή Λιαρόπουλου το 2010, η οποία ήδη έχει διαβιβαστεί στον εισαγγελέα, περιλαμβάνει απίστευτες ατασθαλίες: Μισθοί των 18.000 ευρώ, διπλά βιβλία, επιλεκτικές πληρωμές σε συγκεκριμένους προμηθευτές, ακριβά δώρα, ύποπτες παροχές. 
Τίθεται λοιπόν το ερώτημα: Γιατί, παρά τις επισημάνσεις πολλών και πρώτα απ’ όλα των εργαζομένων και την κατά καιρούς δημοσιοποίηση στοιχείων, κανείς δεν ασχολήθηκε σοβαρά με τον έλεγχο της διαχείρισης του Νοσοκομείου «Ερρίκος Ντυνάν», κανείς δεν ενδιαφέρθηκε για την εξυγίανση και την αναδιάρθρωσή του; Το ερώτημα είναι, τι είδους πολιτική και νομική ασυλία απολαμβάνει η διοίκηση του Νοσοκομείου «Ερρίκος Ντυνάν» και του Ελληνικού Ερυθρού Σταυρού. 
Παρεμπιπτόντως, θέλω να υπενθυμίσω ότι η Διεθνής Ομοσπονδία των Εθνικών Ερυθρών Σταυρών, με επιστολές προς τον Πρωθυπουργό και τον Υπουργό Υγείας στις 16 Οκτωβρίου 2012 και προς τον Υπουργό Εξωτερικών στις 31 Ιανουαρίου 2013, καταγγέλλει ότι ο Ελληνικός Ερυθρός Σταυρός δεν παρέδωσε τις εκθέσεις οικονομικού ελέγχου, δεν πλήρωσε τις συνδρομές και απειλείται με έξωση από το διεθνή Οργανισμό. 
Επίσης επισημαίνει ότι το καταστατικό του Ελληνικού Ερυθρού Σταυρού είναι πλέον, εντελώς απαρχαιωμένο, δεν δίνει χώρο στα μέλη του και στους εθελοντές να συμμετέχουν στη λήψη των αποφάσεων και ζητά να θεσμοθετηθεί διακυβερνητική επιτροπή, η οποία θα παρακολουθεί τα τεκταινόμενα στον  Ελληνικό Ερυθρό Σταυρό. 
Υπάρχουν βεβαίως ευθύνες και της διοίκησης και του Υπουργείου Υγείας. Σύμφωνα με το καταστατικό, ο εκάστοτε Υπουργός Υγείας ασκεί την εποπτεία και τον έλεγχο του ιδρύματος. Του υποβάλλονται κάθε χρόνο καταστάσεις, ισολογισμός και απολογισμός των πεπραγμένων του διοικητικού συμβουλίου. Το Υπουργείο τα τελευταία δέκα χρόνια, γνώριζε την πραγματική οικονομική κατάσταση του ιδρύματος. Όμως ποτέ δεν ζητήθηκε διορισμός ορκωτού λογιστή ή διεξαγωγή οικονομικού και διαχειριστικού ελέγχου.
Το κράτος –και πρέπει να το προσέξουμε- έχει ρόλο εγγυητή για τις δωρεές των ιδιωτών. Τα λεφτά που διατέθηκαν για το «Ερρίκος Ντυνάν» δεν είναι ιδιωτικά κεφάλαια. Είναι συνδρομές απλών ανθρώπων. Είναι δωρεές που έκανε ο καθένας από το υστέρημά του για ένα συγκεκριμένο σκοπό. Το κράτος δεν έχει δυνατότητα να κρίνει αυτόν το σκοπό. Όμως έχει ένα ρόλο εκ του νόμου: να εγγυηθεί ότι αυτά τα χρήματα χρησιμοποιήθηκαν πραγματικά γι’ αυτόν το σκοπό. Και αυτόν το ρόλο δεν τον εκπλήρωσε το κράτος ποτέ.
Η Βουλή λοιπόν έχει ευθύνη και θα πρέπει να εξετάσουμε κάθε μέσο, για να διαλευκανθεί αυτή η υπόθεση είτε μέσω μιας εξεταστικής επιτροπής, είτε αξιοποιώντας άλλους θεσμούς της Βουλής, όπως την Επιτροπή Θεσμών και Διαφάνειας. Εμείς, η Δημοκρατική Αριστερά λέμε ότι χρειάζεται εξονυχιστικός έλεγχος και πλήρης διαλεύκανση αυτού του σκανδάλου. 
Η πράξη νομοθετικού περιεχομένου που καλούμαστε σήμερα να επικυρώσουμε, δεν λύνει βέβαια το πρόβλημα. Πρέπει να δρομολογηθεί οριστική λύση για τη βιωσιμότητα του νοσοκομείου, την εξόφληση των δεδουλευμένων και την εξασφάλιση των θέσεων εργασίας. 
Με τη νομοθετική ρύθμιση που γίνεται, θα συμφωνήσουμε. Συμφωνούμε με την προϋπόθεση ότι το νοσοκομείο θα συνεχίσει τη λειτουργία του για το καλό των ασθενών, χωρίς ανεξέλεγκτες οικονομικές επιβαρύνσεις σε βάρος του κράτους και φυσικά, με την προϋπόθεση ότι θα εξασφαλιστούν οι εργαζόμενοι, οι οποίοι με δική τους ανοχή και δραστηριότητα κρατούν σήμερα ανοικτό το νοσοκομείο. 
Διαφωνούμε και με το κλείσιμο αλλά και με την πιθανή πώληση του νοσοκομείου, η οποία προφανώς θα συνοδεύεται με συμψηφισμούς οφειλών προς το ΙΚΑ, με κούρεμα των χρημάτων που οφείλονται στους προμηθευτές. Δεν είναι δυνατόν κάθε ίδρυμα, κάθε όργανο, κάθε επιχείρηση που δεν μπορεί να επιβιώσει να τα διασώζουμε εις βάρος του κράτους.
Πιστεύω ότι το Νοσοκομείου «Ερρίκος Ντυνάν» δεν μπορεί να ενταχθεί στο Εθνικό Σύστημα Υγείας. Ο αρχικός σκοπός του «Ερρίκος Ντυνάν» δεν ήταν να προσθέσουμε άλλη μια μονάδα στο σύστημα υγείας, αλλά να κάνουμε κάτι εντελώς διαφορετικό. Γι’ αυτό λοιπόν, η πρόταση της Δημοκρατικής Αριστεράς ήταν από την αρχή, ότι δεν πρέπει να εγκαταλειφθεί ο ιδιαίτερος χαρακτήρας του ιδρύματος. 
Νομίζω ότι χρειαζόμαστε μια φόρμουλα μέσα από ένα νέο νομικό πλαίσιο για την κοινωνική οικονομία, ώστε να παραμείνει το «Ερρίκος Ντυνάν» ιδιωτικό ίδρυμα, αλλά με κοινωφελή σκοπό. Αυτό το οποίο μπορούμε να κάνουμε, επειδή υπάρχει το νομοθετικό πλαίσιο, είναι να εντάξουμε το «Ερρίκος Ντυνάν» στο πλαίσιο της κοινωνικής οικονομίας. Υπάρχει ο ν. 4019/2011 που προβλέπει αυτήν τη δυνατότητα. Βέβαια αυτό θα πρέπει να προέλθει από την πρωτοβουλία και τη συμμετοχή των ίδιων των γιατρών και των υπόλοιπων εργαζομένων. Για τους υπόλοιπους εργαζομένους νομίζω ότι είναι κάτι πολύ επιθυμητό. Δεν ξέρω για τους γιατρούς. Πάντως η πρωτοβουλία θα πρέπει να προκύψει από κοινού.
Οι κοινωνικές επιχειρήσεις χρησιμοποιούν τα όποια κέρδη τους για την επίτευξη των σκοπών τους: την αύξηση των θέσεων εργασίας, την επέκταση των δραστηριοτήτων και όχι το αντίστροφο. Αν υπάρξει μια τέτοια πρωτοβουλία, προφανώς θα τη στηρίξουμε. Και φυσικά νομίζω ότι έχουμε θεσμική υποχρέωση να το κάνουμε και τίποτα δεν μας εμποδίζει να αναλάβουμε τέτοιου είδους πρωτοβουλίες.
Όσον αφορά τις τροπολογίες που έχουν κατατεθεί, θα επιμείνουμε να στηρίζουμε την πρόταση για την αναγκαιότητα της αυτοτέλειας των Νοσοκομείων Σάμου, Ικαρίας, Λήμνου και του «Βοστανείου» Νοσοκομείου Μυτιλήνης. 
Επίσης στηρίζουμε την τροπολογία που υπογράφεται από Βουλευτές όλων των κομμάτων, για τη διαφύλαξη του χαρακτήρα του κληροδοτήματος του «Μαντζαβινάτειου» Γενικού Νοσοκομείου Ληξουρίου, επισημαίνοντας ότι η διοικητική συνένωση σε ενιαίο νομικό πρόσωπο, είναι αντίθετη με το πνεύμα της δωρεάς και ίδρυσης του «Μαντζαβινάτειου» Γενικού Νοσοκομείου Ληξουρίου. Είναι ένα νοσοκομείο το οποίο, εάν δεν διαφυλάξουμε το χαρακτήρα του κληροδοτήματος, αργά ή γρήγορα θα πέσουμε σε διαδικασίες νομικής διευθέτησης του θέματος, που θα κάνουν κακό και στην ελληνική πολιτεία αλλά και στην ίδια την Κεφαλλονιά, η οποία σε ένα μεγάλο μέρος της, θα μείνει χωρίς ένα τέτοιο σημαντικό κληροδότημα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κ. Ψύρρα.
Εισερχόμαστε στον κατάλογο των αγορητών. 
Το λόγο έχει ο κ. Μιλτιάδης Βαρβιτσιώτης.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Κυρία Πρόεδρε, κύριοι συνάδελφοι, όλοι μίλησαν για ένα σκάνδαλο, ένα σκάνδαλο κολοσσιαίων διαστάσεων, αλλά δεν μίλησαν για τους υπευθύνους αυτού του σκανδάλου.
Και υπεύθυνος για αυτό το σκάνδαλο δεν είναι άλλος, από τον Πρόεδρο του «Ερρίκος Ντυνάν», κ. Μαρτίνη, ο οποίος δημιούργησε αυτό το νοσοκομείο, το οδήγησε στο γκρεμό και σήμερα με διαφόρους τρόπους, προσπαθεί να ξεφύγει των ευθυνών της κολοσσιαίας κακοδιαχείρισης, της οποίας είναι αποκλειστικά υπεύθυνος.
Διόρισε κατά σειρά, πολλούς διευθύνοντες συμβούλους, ακατάλληλους, με υπέρογκες αμοιβές και μπόνους. Έδωσε υπέρογκες αμοιβές στον ίδιο και παροχές από το νοσοκομείο, όπως τεθωρακισμένα αυτοκίνητα, πολυτελείς διακοπές, συνοδευτικά αυτοκίνητα για να μετακινείται, καθώς και προσωπική φρουρά. Επίσης αξιοποίησε το νοσοκομείο, ως μέσο δικής του προσωπικής προβολής, αλλά και δικής του προσωπικής προστασίας, καταρτίζοντας συμβάσεις πολύ εκλεκτικές.
 Είναι χαρακτηριστικό ότι υπάρχουν ειδικές συμβάσεις για παροχή ειδικών εκπτώσεων με τα ταμεία των δικαστικών, των υπαλλήλων των δικαστηρίων, των αποστράτων αξιωματικών της Αστυνομίας και βέβαια των δημοσιογράφων.
Κύριε Υπουργέ, όσο διατηρεί η διοίκηση του Ελληνικού Ερυθρού Σταυρού την παρούσα μορφή της ως διοικητικό συμβούλιο, αλλά ιδιαίτερα το Νοσοκομείο «Ερρίκος Ντυνάν» όσο διατηρεί τον κ. Μαρτίνη μέσα στα όργανά του, το μόνο που θα γίνεται, είναι να χρεώνεται ο ελληνικός λαός εκατομμύρια ευρώ το μήνα. Και απορώ γιατί δεν έχετε μέχρι τώρα επιδείξει το θάρρος να διορίσετε μία χρηστή διοίκηση, μία διοίκηση που θα βάλει ένα τέρμα σε αυτήν την κατρακύλα, την οποία θα πληρώσει ο ελληνικός λαός. Τα περίπου 300 εκατομμύρια ευρώ σωρευμένων χρεών και ζημιών πληρώνουν σήμερα, οι εργαζόμενοι, που έχουν να δουν μισθό στη τσέπη τους, κοντά στον ένα χρόνο.
Και δεν καταλαβαίνω πώς δεν έχει ξεκινήσει μία σε βάθος έρευνα και δεν υπάρχουν υπεύθυνοι για τα 11 εκατομμύρια σε επιταγές, που είναι σφραγισμένα στον «Τειρεσία». Δεν καταλαβαίνω πώς κωφεύουμε τόσον καιρό, απέναντι στον Διεθνή Ερυθρό Σταυρό, ο οποίος ήρθε, έκανε επίσκεψη στην Ελλάδα, είδε όλους τους αρμοδίους, είπε «δεν μπορώ να συνεχίσω να έχω στα μέλη μου τον Ελληνικό Ερυθρό Σταυρό», καταγγέλλει ότι δεν υπάρχει διαχειριστική επάρκεια του Ελληνικού Ερυθρού Σταυρού και όμως, από την τελευταία τους επιστολή, δεν έχουμε δει τίποτα να συμβαίνει, σαν να μην ήρθε ο Διεθνής Ερυθρός Σταυρός, του οποίου η Ελλάδα είναι από τα αρχαιότερα μέλη, από τα πρώτα μέλη. Πρέπει, λοιπόν, να πάρει σοβαρά υπ’ όψιν όλες αυτές τις καταγγελίες.
Εγώ θέλω να σας είμαι πάρα πολύ ειλικρινής. Βοά ο Τύπος, τουλάχιστον μερίδα του Τύπου. Η πλειοψηφία του Τύπου αποσιωπά λόγω των ειδικών προνομίων που απολαμβάνουν οι δημοσιογράφοι στο Νοσοκομείο «Ερρίκος Ντυνάν». Όταν ο ΕΔΟΕΑΠ πληρώνει τρίτη θέση, όλοι φιλοξενούνται σε σουίτες. Και αυτό έχει κοστίσει ήδη στα λειτουργικά του νοσοκομείου. Η ζημία είναι άνω των 35 εκατομμυρίων με 40 εκατομμυρίων για όλα αυτά τα ρουσφετάκια, τις εξυπηρετήσεις κ.ο.κ..
Κάποια στιγμή πρέπει να μπει ένα τέλος. 
Χαίρομαι που άκουσα από τη ΔΗΜΑΡ -παρ’ ότι δεν άκουσα να αναφέρεται το όνομα του κ. Μαρτίνη- να αναφέρεται στην ανάγκη σύστασης εξεταστικής επιτροπής.
Εγώ, θα έλεγα ότι αυτό θα έπρεπε να ήταν μια επείγουσα εισαγγελική έρευνα, κατεπείγουσα, με εντολή σας, κύριε Υπουργέ. Αύριο το πρωί να στείλετε όχι μόνο την έκθεση του καθηγητή, του κ. Λιαρόπουλου, που έχει αναλάβει την τακτική δικαιοσύνη, αλλά και να προχωρήσετε και σε κάτι άλλο: Στον άμεσο διορισμό μιας άλλης διοίκησης. 
Ποιες είναι οι οικονομικές λύσεις για το Νοσοκομείο «Ερρίκος Ντυνάν» που μπορούν να είναι πλέον επωφελείς; Δεν υπάρχουν. Περιουσία 10 δισεκατομμυρίων δραχμών του Ελληνικού Ερυθρού Σταυρού που είχε συλλέξει με δωρεές και εισφορές, δαπανήθηκαν για να δημιουργηθεί το καλύτερο και πιο άρτια εξοπλισμένο νοσοκομείο της χώρας. Σε αυτά τα 10 δισεκατομμύρια δραχμές έχουν προστεθεί περίπου 280 εκατομμύρια ευρώ χρέη. Στη MARFIN είχαν φτάσει τα 88 εκατομμύρια. Τώρα μπορεί να έχουν εκτοξευτεί πάνω από τα 100 εκατομμύρια μόνο και μόνο για την κατασκευή, χώρια οι προμηθευτές, χώρια το νοσηλευτικό και ιατρικό προσωπικό.
Πρέπει να ξέρετε κάτι, κύριε Υπουργέ. Μιλώ ως Βουλευτής της Νέας Δημοκρατίας που στηρίζει την κυβερνητική πλειοψηφία. Δεν πρόκειται να σας δώσω τη στήριξή μου σε καμμία άλλη παράταση, ρύθμιση ή οτιδήποτε άλλο που θα αθωώνει αυτήν την εγκληματική διοίκηση του Ελληνικού Ερυθρού Σταυρού και θα βγάζει από τη φυλακή αυτόν ο οποίος είναι υπεύθυνος για τα χρέη τού νοσοκομείου τα οποία διαχειρίστηκε. Είμαι ξεκάθαρος! Διότι τα λεφτά είναι πολλά για να τα φορτώσουμε πάλι στον Έλληνα φορολογούμενο και συνταξιούχο, ο οποίος μάτωσε για 300 εκατομμύρια ευρώ. Μάτωσε! Και ματώσαμε και όλοι πολιτικά για να του πούμε ότι είναι αναγκαία αυτή η περικοπή. Σήμερα κλείνουμε τα μάτια σε ένα τεράστιο σκάνδαλο. 
Κύριε Υπουργέ, όχι μόνο σας τιμώ, αλλά εκτιμώ και την τιμιότητά σας. Θέλω να οπλίσω την αποφασιστικότητά σας, την οποία ξέρω ότι έχετε, για να ξεκαθαρίσετε αυτήν την κατάσταση σύντομα, άμεσα, χθες. Είναι ντροπή για τη χώρα, είναι ντροπή να ζητήσουμε από τους Έλληνες φορολογούμενους να καλύψουν τα χρέη μιας αισχρής διοίκησης.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βαρβιτσιώτη.
Το λόγο έχει ο κ. Ηλίας Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, θα είμαι πολύ σύντομος. Θεώρησα καθήκον να κάνω και εγώ μια παρέμβαση στο συζητούμενο σχέδιο νόμου, δηλαδή την κύρωση της πράξης νομοθετικού περιεχομένου.
Δεν διαφωνώ με την τυπική διαδικασία της κύρωσης της πράξης νομοθετικού περιεχομένου. Διαφωνώ με το περιεχόμενο της νομοθετικής πράξης. Πραγματικά όλοι απορούμε γιατί πρέπει συνέχεια να δίνουμε παρατάσεις, για να λειτουργούν τέτοια ιδρύματα που τύποις είναι μη κερδοσκοπικά, στην ουσία, όμως, κοστίζουν στους πολίτες όσο και τα άλλα νοσηλευτικά ιδρύματα.
Έχουν γραφεί κατά καιρούς διάφορα για σκάνδαλα στον «Ερυθρό Σταυρό», στο «Ερρίκος Ντυνάν» και για έρευνες που γίνονται. Όμως, η Βουλή δεν έχει ενημερωθεί ποτέ για τα αποτελέσματα αυτών των ερευνών.
Όλοι είναι αθώοι μέχρι αποδείξεως του εναντίου, μέχρι να αποδειχθούν ένοχοι. Αυτό δεν σημαίνει όμως ότι δεν πρέπει να έχουμε τη σχετική πληροφόρηση για το στάδιο των ερευνών, πού βρίσκονται όλες οι διαδικασίες. Αυτό δεν αφορά μόνο τον «Ερυθρό Σταυρό». Κατά τη γνώμη μου, η έρευνα πρέπει να απλωθεί σε όλα τα μη κερδοσκοπικά νοσηλευτικά ιδρύματα. Πρέπει να δούμε και το «Παπαγεωργίου», και το «Ωνάσειο» και όλα αυτά τα μη κερδοσκοπικά ιδρύματα πόσο κοστίζουν πραγματικά στον Έλληνα φορολογούμενο. 
Η έρευνα επίσης θα πρέπει να επεκταθεί όχι μόνο σε κεντρικό επίπεδο, αλλά και σε περιφερειακό, στα παραρτήματα του Ελληνικού Ερυθρού Σταυρού. Πολλά ακούγονται για διάφορα παραρτήματα σε όλη την Ελλάδα. Καλό είναι η έρευνα να επεκταθεί και σε αυτά, έτσι ώστε ο πολίτης να ξέρει ότι η εισφορά που δίνει, το φιλοδώρημα που δίνει υπέρ του Ερυθρού Σταυρού πραγματικά πιάνει τόπο. 
Έχουν υποστεί τόσες θυσίες, πραγματικά, οι συνταξιούχοι, όπως είπε και ο προηγούμενος συνάδελφος, αστυνομικοί, στρατιωτικοί και ίσως κληθούμε να βάλουμε πάλι βαθιά το μαχαίρι στις τσέπες τους… Και πρέπει να δικαιολογηθούμε στον ελληνικό λαό, γιατί σε αυτά τα μη κερδοσκοπικά ιδρύματα πρέπει να δίνουμε τόσους πολλούς πόρους από τον κρατικό προϋπολογισμό. 
Η έρευνα σε βάθος, σε κεντρικό και περιφερειακό επίπεδο, στα παραρτήματα του Ελληνικού Ερυθρού Σταυρού, πιστεύω ότι είναι μια δίκαιη απαίτηση της κοινωνίας. Αυτό το κάνουμε για να προστατεύσουμε όλους όσοι διαχειρίστηκαν χρήματα των πολιτών, που τα έδωσαν απ’ το υστέρημά τους για σκοπούς πραγματικά ιερούς. Το ίδιο πρέπει να γίνει και για τα άλλα ιδρύματα, όπως προείπα, το «Παπαγεωργίου», το «Ωνάσειο», ώστε να ξέρουν πραγματικά ότι αυτά είναι μη κερδοσκοπικά ιδρύματα, δεν κερδοσκοπούν και οι διοικήσεις τους πραγματικά προσφέρουν έργο στο κράτος και όχι ότι είναι επαγγελματίες που ασκούν αυτό το έργο απλώς για κερδοσκοπικούς σκοπούς οι ίδιοι, σε προσωπικό επίπεδο και όχι προς όφελος του λαού.
Πολλά ακούγονται και πολλά λέγονται. Εμπιστευόμαστε απόλυτα την ακεραιότητα του Υπουργείου Δικαιοσύνης και του κυρίου Υπουργού και είμαστε βέβαιοι ότι με αυτόν τον Υπουργό θα προχωρήσει σε βάθος η έρευνα. Θα έρθει στη Βουλή το αποτέλεσμα της έρευνας, έτσι ώστε αν υπάρχουν και όπου υπάρχουν σκιές, να μην υπάρξουν στο μέλλον, γιατί ο τόπος έχει ανάγκη από καθαρές λύσεις κι από καθαρές προτάσεις.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βλαχογιάννη.
Ο κ. Χρήστος Κέλλας έχει τον λόγο.</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Ευχαριστώ, κυρία Πρόεδρε. 
Κύριε Υπουργέ, αγαπητοί συνάδελφοι, είναι η δεύτερη φορά που συζητάμε τους τελευταίους μήνες για το «Ερρίκος Ντυνάν»! Είναι ένα ίδρυμα μη κερδοσκοπικού χαρακτήρα, το οποίο αναγκαζόμαστε να χρηματοδοτήσουμε με μερικά εκατομμύρια ευρώ του ελληνικού λαού, όταν έχουν γίνει περικοπές σε συντάξεις, σε μισθούς, όταν ο κόσμος υποφέρει. Εν πάση περιπτώσει, κύριε Υπουργέ, δεν θα αναφερθώ. Τα είπε ο κ. Βαρβιτσιώτης, τα είπε κι ο κ. Βλαχογιάννης και άλλοι συνάδελφοι. Ελπίζω να είναι η τελευταία φορά που αναγκαζόμαστε να έρθουμε σε αυτό το σημείο. 
Εγώ θα ήθελα να θίξω ένα άλλο θέμα. Ακούσαμε απόψε εδώ για Λαμπράκη, επέτειος μνήμης του Γρηγόρη Λαμπράκη, ακούσαμε για την ΕΡΤ πολλά και μεγάλα λόγια, ακούσαμε για Μελιγαλά από τον συνάδελφο. Γι’ αυτόν τον έρημο τον αστυνομικό που σκοτώθηκε προχθές, δεν βρέθηκε ένας να πει μια λέξη; Για έναν νέο άνθρωπο με δύο παιδάκια, με μια έγκυο γυναίκα, ένας δεν βρέθηκε απόψε να πει κάτι; 
Εγώ νομίζω ότι πρέπει η Βουλή να τιμήσει τον θανόντα αστυνομικό στο πλαίσιο της άσκησης των καθηκόντων του, όπως θα πρέπει επίσης να λάβει μέτρα για τη χήρα του έρημου του αστυνομικού αυτού. Είναι κρίμα από το θεό αυτοί οι αστυνομικοί, όλο το Σώμα των αστυνομικών, να δίνουν καθημερινά μάχες με τη ζωή τους, να έχουμε απώλειες πολύ συχνότερα από ό,τι στο παρελθόν και αυτά τα παιδιά να μην τιμούνται από αυτό το Σώμα εδώ της Βουλής.
Είναι πραγματικά κρίμα από το θεό. Δεν έχουν απεργήσει ούτε μια φορά. Δεν έχουν διαμαρτυρηθεί ούτε μια φορά. Μέρα-νύχτα, κρύο-ζέστη, είναι στην πρώτη γραμμή. Τίποτε άλλο. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Κωνσταντίνος Μαρκόπουλος έχει το λόγο και κλείνουμε τον κατάλογο των αγορητών.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, κύριε Υπουργέ, ας δούμε την Αίθουσα σήμερα. Και να δούμε το contrast, του τι έγινε στην αρχή της συνεδρίασης, όταν υπήρχε ανοιχτό το θέμα της τροπολογίας του Κομμουνιστικού Κόμματος για την ΕΡΤ, τις αντεγκλήσεις μεταξύ των κομμάτων και την πολυπληθή παρουσία των Βουλευτών για την ΕΡΤ. Και αυτή τη στιγμή, μιλάμε για ένα κοινωφελές ίδρυμα, το «Ερρίκος Ντυνάν», το οποίο έχει εργαζόμενους απλήρωτους, μισούς ακριβώς απ’ όσους έχει η ΕΡΤ. Απλήρωτους επί δώδεκα μήνες, ενώ η ΕΡΤ τους έχει καλοπληρωμένους. Και για την ΕΡΤ κόντευε να διαλυθεί, να διαρρηχθεί η ενότητα και ομόνοια του πολιτικού συστήματος. Μου προκαλεί μειδίαμα, κύριε Υπουργέ, το γεγονός ότι η Κυβέρνηση κινδυνεύει να «γλιστρήσει» για μια ΕΡΤ, την οποία πληρώνει το ελληνικό κράτος. Κάποιοι μιλούν και λένε ότι είναι κερδοφόρα. Μα, είναι κερδοφόρα γιατί την πληρώνουμε εμείς. Δεν είναι κερδοφόρα από τα δικά της έσοδα. Δεν είναι όπως είναι τα άλλα κανάλια κερδοφόρα ή ζημιογόνα, επειδή είναι θετικός ή αρνητικός ισολογισμός. Είναι κερδοφόρα γιατί την πληρώνει υποχρεωτικά μέσα από το λογαριασμό της ΔΕΗ ο κάθε πολίτης, που έχει ρεύμα χωρίς να τον ρωτήσουμε αν βλέπει ΕΡΤ. 
Είναι παροιμιώδης η παρουσία αυτή τη στιγμή της ΔΗΜΑΡ, η οποία ενώ ζήτησε δια του εκπροσώπου της, δια του εισηγητή της εξεταστική επιτροπή για το «Ερρίκος Ντυνάν» – δικαίως κατά την άποψή μου και θα επεκταθώ σ’ αυτό- κινδυνεύει να ρίξει μια Κυβέρνηση, υπερασπιζόμενη ένα άλλο οργανισμό που τον πληρώνουμε όλοι μας -που ουσιαστικά είναι ζημιογόνος, αν δεν τον πληρώναμε- και είναι απούσα αυτήν τη στιγμή ακόμα και διά του εισηγητή. Και ο ΣΥΡΙΖΑ έφυγε και οι Ανεξάρτητοι Έλληνες έφυγαν και το Κομμουνιστικό Κόμμα έφυγε. Φύγανε όλοι.
Οι χίλιοι είκοσι πέντε εργαζόμενοι του «Ερρίκος Ντυνάν» είναι έντεκα μήνες απλήρωτοι και μαζί με αυτούς πεντακόσιοι είκοσι πέντε εργαζόμενοι από τον Ελληνικό Ερυθρό Σταυρό για τον οποίο πληρώνει το ελληνικό κράτος 12 εκατομμύρια. Και όμως, είναι απλήρωτοι έντεκα μήνες και αυτοί. Και τα δύο επιτηρούνται από το ελληνικό κράτος. Και για τα δύο υπάρχει επιστολή του Διεθνούς Ερυθρού Σταυρού που βάζει αστερίσκο και πήγε στον Πρωθυπουργό. Ο Πρωθυπουργός, όπως έμαθα -και παρακαλώ πολύ να με διαψεύσετε, γιατί μπορεί και να κάνω λάθος- στην προσπάθειά του να δείξει το δικό του ενδιαφέρον, είπε ότι στο Διοικητικό Συμβούλιο του Ελληνικού Ερυθρού Σταυρού, του Ιδρύματος, της μεγαλύτερης μη κυβερνητικής οργάνωσης που υπάρχει στον κόσμο και της πιο ισχυρής και της πιο εύρωστης σε ό,τι αφορά περιουσίας στην Ελλάδα από το υστέρημα όλων  –το είπαν όλοι οι συνάδελφοι- ένας εκπρόσωπος, διπλωμάτης του Υπουργείου Εξωτερικών θα επιτηρεί –εν πάση περιπτώσει- τα λογιστικά και τα οικονομικά ή θα συμμετέχει στο Διοικητικό Συμβούλιο του Ελληνικού Ερυθρού Σταυρού, ο οποίος δεν έχει πατήσει ούτε μια μέρα το πόδι. Το ξέρω το όνομά του. Δεν έχει καμμία σημασία να το αναφέρω. Έχει να κάνει, όμως, με την αξιοπιστία της χώρας και σ’ αυτό. 
Πώς δημιουργήθηκε το «Ερρίκος Ντυνάν»; Από το υστέρημα, τις δωρεές και την περιουσία του Ελληνικού Ερυθρού Σταυρού διά των ετών. Ο κ. Μαρτίνης –που πολύ σωστά είπε ο Μιλτιάδης Βαρβιτσιώτης, που ξέρει πάρα πολύ καλά γιατί και η δική του οικογένεια συμμετέχει ενεργά και βοηθάει τον Ελληνικό Ερυθρό Σταυρό δεκάδες χρόνια τώρα- επήρε και αφαίρεσε την περιουσία του Ελληνικού Ερυθρού Σταυρού και την μετέτρεψε σε ένα υποτιθέμενο μη κερδοσκοπικό ίδρυμα, το «Ερρίκος Ντυνάν», το οποίο έριξε έξω. Δεν τα λέω εγώ αυτά. Τα λέει η έκθεση του κ. Λιαρόπουλου, την οποία ζήτησε ο κ. Λοβέρδος,  Υπουργός Υγείας στη θέση σας και η οποία είναι στην Εισαγγελία Πρωτοδικών Αθηνών. Και η Εισαγγελία Πρωτοδικών Αθηνών δυόμισι χρόνια τώρα –διότι αυτό είναι από το 2010- αγνοούμε το τι κάνει. Κανείς, λοιπόν, από τα κόμματα που σηκώθηκαν και φύγανε σήμερα, δεν συγκινείται γι’ αυτό το τεράστιο έγκλημα αξιοπιστίας και διασπάθισης δημοσίου χρήματος; Συγκινούνται μόνο για το άλλο που ζει και βασιλεύει; Καταπληκτική δημοκρατία έχουμε! Να τους χαιρόμαστε τους απόντες της Αριστεράς και όχι μόνο. 
Έχετε, λοιπόν, ευθύνη, κύριε Υπουργέ. Σας είχα πει και την προηγούμενη φορά που ζητήσατε το ίδιο που ζητάτε σήμερα ότι θα επανέλθετε. Δικαιώθηκα. Επανήλθατε. Σας λέω, λοιπόν, ότι θα επανέλθετε και το Σεπτέμβρη –ή τον Οκτώβρη, όποτε τελειώνει- και θα επανέλθετε, γιατί ο γόρδιος δεσμός δεν λύνεται παρά μονάχα με έναν τρόπο. Κι ενώνω τη φωνή μου με τον κ. Βαρβιτσιώτη.
Να πάτε αύριο το πρωί ο ίδιος στην εισαγγελία –έχετε αυτό το δικαίωμα- και να πάρετε και τον κ. Ρουπακιώτη μαζί, τον Υπουργό Δικαιοσύνης, ώστε να βγει το πόρισμα γρήγορα. Να μας εξηγήσουν γιατί στον «Ερυθρό Σταυρό» που έπρεπε να τον επιτηρεί το κράτος –και ήταν πάντα στο Διοικητικό Συμβούλιο και το Υπουργείο Οικονομικών και το Υπουργείο Υγείας, διά των ετών- είχε Διευθύντρια Οικονομικού γυναίκα χωρίς πτυχίο επί πολλά έτη. 
Να μας πουν πώς έγινε η διοικήτρια του «Κοργιαλένιου –Μπενάκειου» να βεβαιώσει ένα υπέρογκο χρέος –αμφισβητούμενο κατ’ εμέ- του «Κοργιαλένειου Μπενακείου», 38 εκατομμυρίων προς το «Ερρίκος Ντυνάν» και μετά –ω του θαύματος- όταν παραιτήθηκε η διοικήτρια από το «Κοργιαλένειο-Μπενάκειο» –την είχε βάλει η Νέα Δημοκρατία, κύριε Υπουργέ- πήγε ως διοικήτρια με πολλαπλάσιο μισθό, βεβαίως στο «Ερρίκος Ντυνάν» και διεκδίκησε αυτά που είχε βεβαιώσει το «Κοργιαλένειο- Μπενάκειο». Αυτή ήταν η κ. Τότα Χατζοπούλου. Να ελεγχθεί το γεγονός αυτό.
Επίσης, να ελεγχθεί το γεγονός ότι στο «Ερρίκος Ντυνάν» υπήρχαν πενήντα εργαζόμενοι με μισθούς από 8.000 ευρώ μέχρι 30.000 ευρώ το μήνα και με ετήσιες αποδοχές που ξεπερνούσαν τις 300.000 ευρώ το χρόνο και με μπόνους Cartier και Louis Vuitton. Αυτά είναι γραμμένα στην έκθεση του κ. Λιαρόπουλου. 
Αλήθεια, ο κ. Μαρτίνης είναι ακόμη ελεύθερος και περιφέρεται στις δεξιώσεις, συναγελαζόμενος με το πολιτικό σύστημα; Αποτελεί αλήθεια, παράγοντα, αυτού του τόπου; 
Όλη η Ελλάδα έχει καταρρεύσει. Η Κυβέρνησή σας κινδυνεύει να καταρρεύσει. Κι εσείς δεν θα πάτε αύριο το πρωί στον εισαγγελέα; Οφείλετε να πάτε, κύριε Υπουργέ. Γνωρίζω την τιμιότητά σας. Γνωρίζω την πορεία σας. Σας γνωρίζω προσωπικά. Είμαι απολύτως βέβαιος ότι δεν έχετε καμμία σχέση με αυτά, ούτε είναι δυνατόν να έχετε ποτέ. 
Έχετε χρέος, όμως, απέναντι σε αυτούς τους εργαζόμενους, επιστημονικό και μη προσωπικό. Έχετε χρέος απέναντι στους πεντακόσιους εργαζόμενους του Ελληνικού Ερυθρού Σταυρού. Έχετε χρέος απέναντι στην αξιοπιστία της χώρας. Έχετε χρέος απέναντι στους χιλιάδες ανέργους που δεν έχουν δουλειά κι ακούν αυτά και τρελαίνονται, όσο τρελαινόμαστε κι εμείς. Έχετε χρέος να λύσετε αυτόν το γόρδιο δεσμό. 
Έχετε, επίσης, χρέος να μας πείτε –και είμαι σίγουρος ότι θα μας το πείτε- ότι δεν υπάρχουν ωφελημένοι ή μη από τους επίδοξους αγοραστές του «Ερρίκος Ντυνάν» και ότι θα γίνει μια σωστή διαδικασία, διότι τα δημοσιεύματα που βλέπω, ότι κάποιοι είναι πιο κοντά και κάποιοι είναι πιο μακριά…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Δέχεστε, κύριε συνάδελφε, να κάνω μια διακοπή για το συγκεκριμένο;</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Παρακαλώ, κύριε Υπουργέ, με τιμάτε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ορίστε, κύριε Υπουργέ.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ πολύ.
Θα απαντήσω σε όλα όσα αναφέρατε κι εσείς και ο κ. Βαρβιτσιώτης και άλλοι συνάδελφοι και εισηγητές. Σε αυτό το θέμα ειδικά, επειδή υπάρχει εξαιρετική ευαισθησία από όλους μας, θέλω να πω ότι δεν υπάρχει καμμία μεθόδευση που να ευνοήσει τον οποιοδήποτε όμιλο. 
Πρέπει να αντιληφθούν οι πάντες ότι οι πρακτικές του παρελθόντος δεν ισχύουν, δεν γίνονται ανεκτές, δεν γίνονται αποδεκτές! Κι αν κάποιοι μετέρχονται μεθοδεύσεων για να περιέλθει το «Ερρίκος Ντυνάν» σε κάποιο συγκεκριμένο όμιλο, όχι μόνο σφάλλουν αλλά θα με βρουν και απέναντί τους ως Υπουργό. Σας το λέω αυτό με τον πιο κατηγορηματικό τρόπο. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Χαίρομαι, κύριε Υπουργέ, και ευχαριστώ πάρα πολύ για τη διακοπή. Με δικαιώνετε απέναντι σε αυτά που πιστεύω για εσάς. Χαίρομαι ειλικρινά. 
Θέλω μονάχα να ξέρετε –και σας το λέω ως λειτουργός της υγείας- ότι το «Ερρίκος Ντυνάν» είναι ένα από τα στολίδια. Δεν έχει σημασία που έπεσε έξω. Δεν έχει σημασία το ότι κάποιοι έγιναν πλούσιοι –γιατί είναι βέβαιο ότι έγιναν πλούσιοι- ως μη όφειλαν από το «Ερρίκος Ντυνάν».  
Όμως, οφείλετε αυτό το στολίδι να το κάνετε εφαλτήριο επιστημονικής και ερευνητικής εκτόξευσης του τομέα της υγείας. Κι αυτό για να γίνει, πρέπει πρώτα να ξεκαθαρίσει η ήρα από το στάρι εκεί μέσα. Κάποιοι πρέπει να τιμωρηθούν, γιατί η κοινωνία ζητάει τιμωρία, γιατί το πολιτικό σύστημα ζητάει τιμωρία για να αισθανόμαστε εντάξει απέναντι στον καθρέφτη με τη συνείδησή μας. Μετά να προχωρήσετε στα νόμιμα και στα δέοντα, όπως πολύ καλά ξέρετε να κάνετε. 
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κύριε Μαρκόπουλε. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Σας ευχαριστώ, κυρία Πρόεδρε.
 Κυρίες και κύριοι συνάδελφοι, συζητούμε πάντοτε την υπόθεση του μέλλοντος του «Ερρίκος Ντυνάν» υπό τη βαριά ατμόσφαιρα των όσων ήδη καταγγέλθηκαν από εντίμους και εκλεκτούς συναδέλφους, οι οποίοι προηγήθηκαν εμού ως ομιλητές και αναγνωρίζω στο πρόσωπό τους την ευθύτητα, την αξιοπρέπεια, την εντιμότητα και την υπερηφάνεια, την οποία αισθάνονται απέναντι στις δημόσιες υποθέσεις που αφορούν την πατρίδα μας. Και η περίπτωση αυτή είναι μια δημόσια υπόθεση, η οποία έχει εξελιχθεί κατά το χειρότερο δυνατό τρόπο.
Είναι δυσχερής η θέση του Υπουργού Υγείας, όταν αναγκάζεται να εισηγείται πράξεις νομοθετικού περιεχομένου, οι οποίες συμπεριλαμβάνουν χρονική επέκταση της ασφαλιστικής ικανότητας του Κοινωφελούς Ιδρύματος «Ερρίκος Ντυνάν» και αυτό χάριν της δυνατότητας, εκ των ελαχίστων διαθεσίμων πόρων από τον ΕΟΠΥΥ, να μπορούν να ανακουφιστούν οι εργαζόμενοι. Μόνο περί αυτής της επιλογής πρόκειται και τίποτε άλλο, η οποία βεβαίως έχει την αρνητική συνέπεια να μην μπορούν να ασκηθούν άλλες διεκδικήσεις σε βάρος του νοσοκομείου, καθόσον ισχύει η ασφαλιστική ικανότητα του νοσοκομείου. 
Όμως, αυτό δεν σημαίνει ότι κλείνουμε τα μάτια μπροστά στην πραγματικότητα. Θα καταθέσω ως απόδειξη την προσωπική μου στάση. Ουδέποτε δέχτηκα ως Υπουργός οποιαδήποτε αντιπροσωπεία με οποιοδήποτε σχήμα του «Ερυθρού Σταυρού» ή του «Ερρίκος Ντυνάν». Συνεργάστηκα μόνο με τον καθ’ ύλην αρμόδιο σε συσκέψεις για την αντιμετώπιση των αναγκών του νοσοκομείου, με τον προηγούμενο Διευθύνοντα Σύμβουλο κ. Χαραμή.
Το ιστορικό, όμως, έχει ως εξής: Υπό το βάρος αυτών των τεραστίων χρεών, επισπεύδουσα αρχή για την αλλαγή του ιδιοκτησιακού καθεστώτος είναι η τράπεζα, η οποία κατέχει το δάνειο. Αυτή έχει τη δυνατότητα να επισπεύσει τις διαδικασίες και το έπραξε. Η μέχρι πρότινος Λαϊκή Τράπεζα όρισε εκτιμητές, καθόρισε τις διαδικασίες και ζήτησε προσφορές. 
Ανεξαρτήτως των επιφυλάξεων που μπορεί να υπάρχουν σε αυτήν τη διαδικασία, εμπλοκή της πολιτικής ηγεσίας του Υπουργείου δεν υπήρξε –και δεν πρόκειται να υπάρξει- αλλά, δυστυχώς, μετά τη 15η Μαρτίου του τρέχοντος έτους έχουμε την εμπλοκή στην Κυπριακή Δημοκρατία του τραπεζικού συστήματος, με αποτέλεσμα στην παρούσα φάση να μην είμαστε σε θέση να γνωρίζουμε τον κάτοχο του δανείου. 
Γνωρίζω ότι η Τράπεζα Πειραιώς, η οποία ανέκτησε τα υποκαταστήματα της Τράπεζας Κύπρου και της Λαϊκής Τράπεζας στην Ελλάδα υπό τη δικαιοδοσία της, έχει ζητήσει και την αγορά του δανείου με επίσημη επιστολή, ούτως ώστε να υπάρξει η αρχή εκείνη από την οποία θα ξεκινήσει η διαδικασία αλλαγής του ιδιοκτησιακού καθεστώτος. Αυτή είναι η αφετηρία της όποιας πορείας προς την αλλαγή του ιδιοκτησιακού καθεστώτος. Κάθε άλλη διαδικασία είναι άκυρη. 
Και για να απαντήσω ευθέως και στον εκλεκτό συνάδελφο κ. Μαρκόπουλο, δεν πρόκειται να διαμορφωθούν συνθήκες μεταβίβασης του νοσοκομείου εκ των υστέρων. Και εκείνοι, οι οποίοι εισηγούνται σε μελλοντικούς επενδυτές ότι αυτό μπορεί να επισυμβεί, πρέπει να επανεξετάσουν τις εισηγήσεις τους λαμβάνοντας υπ’ όψιν το ισχύον νομικό πλαίσιο, αλλά και τη Βουλή των Ελλήνων. Διότι αν υποθέσουμε ότι ένας Υπουργός δεν ελάμβανε υπ’ όψιν του το νομοθετικό πλαίσιο και ήθελε παρ’ όλα ταύτα να αλλάξει τα δεδομένα, να προχωρήσει μια μεταβολή των δεδομένων, θα συναντούσε ευλόγως τις αντιδράσεις -τις οποίες και απόψε διαπιστώσαμε- εντίμων και εκλεκτών συναδέλφων της Ολομελείας της Βουλής –και επιτρέψτε μου να πω, κύριε Μαρκόπουλε- και από όλες τις πτέρυγες, ανεξαρτήτως εάν για άλλους πολιτικούς λόγους δεν είναι εδώ οι συνάδελφοι της Αριστεράς.
Τα όσα καταγγέλθηκαν αποτελούν αντικείμενο της δικαιοσύνης και θα γίνω συγκεκριμένος. Επί θητείας του προκατόχου μου κ. Ανδρέα Λοβέρδου έχει μεταβιβαστεί ο φάκελος μέσω της Επιτροπής Κοινωνικών Υποθέσεων στην εισαγγελία, στον τότε εισαγγελέα του Αρείου Πάγου κ. Τέντε. 
Ακολούθως υπεβλήθη η έκθεση του κ. Λιαρόπουλου. Κύριε συνάδελφε, στις 25-2-2013 εκλήθη ο κ. Λιαρόπουλος από τον εισαγγελέα διαφθοράς κ. Ελευθεριάνο για κατάθεση, κατόπιν τηλεφωνικής επικοινωνίας του προέδρου της επιτροπής κ. Κρεμαστινού, καθ’ ον χρόνο συνεδρίαζε η επιτροπή μας, με τον εισαγγελέα κ. Τέντε. Τον διαβεβαίωσε την ίδια περίπου χρονική περίοδο ότι η έρευνα εξελίσσεται κανονικά. Και αυτή είναι η πληροφόρηση, την οποία έχω.
Όμως, θα υιοθετήσω τη δική σας πρόταση και την πρόταση του κ. Βαρβιτσιώτη και θα επισκεφθώ ο ίδιος άμεσα τις εισαγγελικές αρχές για να ζητήσω ενημέρωση επί της πορείας των ερευνών, διότι αυτή είναι η εντολή, την οποία παίρνω από τους συναδέλφους Βουλευτές και αυτήν την εντολή θα την τιμήσω.
Έχουμε, λοιπόν, μία υπόθεση, η οποία τέμνεται μεταξύ δύο συστημάτων: Ο Ελληνικός Ερυθρός Σταυρός και το Κοινωφελές Ίδρυμα «Ερρίκος Ντυνάν».
Σε ό,τι αφορά τον Ελληνικό Ερυθρό Σταυρό, κυρία και κύριοι συνάδελφοι,  διέταξα έρευνα από τις αρχές του έτους για το πώς διαχειρίζεται ο Ελληνικός Ερυθρός Σταυρός την κρατική επιχορήγηση, η οποία καταβάλλεται ετησίως της τάξεως των 13 εκατομμυρίων ευρώ από τον τακτικό προϋπολογισμό του Υπουργείου Υγείας. 
Παρήγγειλα, λοιπόν, στο Γενικό Επιθεωρητή Υπηρεσιών Υγείας και Πρόνοιας να κάνει την έρευνα. Ο κ. Γενικός Επιθεωρητής έκρινε σκόπιμο να απευθυνθεί τόσο στον κ. Ρακιντζή όσο και στους επιθεωρητές της Δημόσιας Διοίκησης, για να εισπράξει την απάντηση από αυτούς τους δύο εντεταλμένους πολιτειακούς θεσμούς ότι και στη δική του αρμοδιότητα –και όχι μόνο αυτών- είναι να γίνει η έρευνα. Αφού βεβαιώθηκε η αρμοδιότητα, ο Γενικός Επιθεωρητής προχωράει στον έλεγχο, διότι κάθε κίνηση, η οποία γίνεται, πρέπει να είναι ασφαλής.
Προ ημερών, όπως ενημέρωσα την Επιτροπή Κοινωνικών Υποθέσεων, περιήλθε στα χέρια μου πόρισμα των επιθεωρητών της Δημόσιας Διοίκησης για το έτος 2009 και αφορά τον Ελληνικό Ερυθρό Σταυρό. Το παρέπεμψα στις Υπηρεσίες του Υπουργείου Υγείας. Σήμερα παρέλαβα πόρισμα, το οποίο λέει ότι υπάρχουν ευθύνες, οι οποίες πρέπει να εξεταστούν από τη δικαιοσύνη και αμέσως μεταβιβάζεται και αυτό στον εισαγγελέα, ο οποίος ερευνά την υπόθεση. Δηλαδή, από την πλευρά της πολιτικής ηγεσίας του Υπουργείου Υγείας όλα όσα έχουν περιέλθει σε γνώση μας έχουν ελεγχθεί και έχουν αποσταλεί στα αρμόδια όργανα της πολιτείας για έλεγχους.
Το «Ερρίκος Ντυνάν» έχει διοίκηση αυτούς που είναι διοίκηση και στον Ελληνικό Ερυθρό Σταυρό. Άρα εδώ η τομή μεταξύ των δύο συστημάτων είναι συγκεκριμένη και αφορά συγκεκριμένα πρόσωπα. Επ’ αυτού του θέματος, επίσης, σας βεβαιώνω ότι δεν υπάρχει η παραμικρή επιείκεια και ανοχή. Όποιες ευθύνες υπάρχουν, ελέγχονται από τον εισαγγελέα, όπως είπα, και θα καταλογιστούν ακόμη περισσότερο από εμάς καθόσον έχουμε στα χέρια μας τα αποδεικτικά στοιχεία.
Ναι, κύριε συνάδελφε, έχετε δίκιο. Πληροφορούμαστε για μισθούς υπέρογκους, εξωφρενικούς, για απολαβές, οι οποίες ξεφεύγουν από κάθε λογική και αυτό έχει τεθεί υπό τον έλεγχο της δικαιοσύνης.
Εμείς αυτό για το οποίο μπορούμε να σας διαβεβαιώσουμε είναι ότι δεν υπάρχει συμβιβασμός, δεν υπάρχει επιείκεια, δεν υπάρχει ανοχή, δεν γυρίζουμε την πλάτη, δεν κλείνουμε τα αυτιά. Επιπλέον, ουδεμία σχέση έχουμε με όλους αυτούς. Από εκεί και πέρα, θα εξαντλήσω ό,τι έχω στη διάθεσή μου σύμφωνα και με τις δικές σας υποδείξεις για να προστατευθεί το δημόσιο συμφέρον.
(Στο σημείο αυτό την Προεδρική Έδρα καταλαμβάνει ο  Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Ποια είναι η πραγματική κατάσταση; Η τράπεζα, όπως ανέφερα προηγουμένως, έχει το δάνειο. Το ύψος του δανείου είναι στα επίπεδα που ανέφεραν οι συνάδελφοι. Είναι στην περιοχή των 100 εκατομμυρίων.
Ανάλογες είναι και οι οφειλές προς τους προμηθευτές του νοσοκομείου –επίσης στην περιοχή των 100 εκατομμυρίων- και περίπου 40 εκατομμύρια είναι οι οφειλές του νοσοκομείου για την ασφάλιση των εργαζομένων, για οφειλές προς το δημόσιο και άλλες υποχρεώσεις. Αυτή είναι η πραγματικότητα και γι’ αυτό κάτω από τις σημερινές δημοσιονομικές συνθήκες δεν είναι δυνατόν να ενταχθεί το νοσοκομείο στο Εθνικό Σύστημα Υγείας με τη μορφή μιας κρατικοποίησης, όπως θα λεγόταν στο παρελθόν. 
Όμως είναι καθημερινή μας έγνοια να μη χαθεί μια θέση εργασίας, να κρατήσουμε το νοσοκομείο σε λειτουργία, να ενισχυθεί η φήμη του νοσοκομείου ευθύς ως ομαλοποιηθεί η διαδικασία αλλαγής του ιδιοκτησιακού καθεστώτος, να δοθεί μια προοπτική, την οποία αξίζει το νοσοκομείο λόγω της παράδοσης που δημιούργησαν οι ίδιοι οι επιστήμονες, ιατροί, νοσηλευτές, διοικητικό προσωπικό που εργάζονται τόσα χρόνια στο νοσοκομείο. 
Η παρατήρηση, την οποία έκανε ο κ. Μαρκόπουλος για το «Κοργιαλένειο», είναι πολύ σημαντική. Τα ποσά τα οποία ακούγεται ότι οφείλονται δεν ανταποκρίνονται στην πραγματικότητα, σύμφωνα με τις εκτιμήσεις εγκύρων αναλυτών και εκτιμητών στο χώρο της υγείας, όπως επίσης το επιχείρημα ότι δεν έγινε καταλογισμός δαπανών σε πολιτικούς και πολιτικά μπορεί να έχει αυτό μια βάση αληθείας, αλλά ποτέ δεν μπορεί να φθάσει τα νούμερα, χάριν των οποίων θέλουν να δικαιολογήσουν κάποιοι τις δικές τους ευθύνες. Εδώ δηλαδή η κριτική μας πρέπει να εστιάζει στις πραγματικές διαστάσεις του προβλήματος και όχι προς την κατεύθυνση εκείνη που θέλουν κύκλοι του «Ερρίκος Ντυνάν» και του «Ερυθρού Σταυρού» για να μεταθέσουν τις δικές τους ευθύνες σε τρίτους. Αυτή είναι η άποψή μας σε σχέση με τα συμβαίνοντα. 
Επίσης, πρέπει να σας πω ότι και στον «Ερυθρό Σταυρό» απαντήσαμε και υπάρχει εκπροσώπηση από τη χώρα μας –ενδεχομένως, δεν έχουμε ανταποκριθεί πλήρως, αλλά αυτό θα το δούμε στη συνέχεια και μετά τα όσα αναφέρθηκαν- αλλά δεν πρόκειται να επιτρέψουμε στην επόμενη Γενική Συνέλευση του Διεθνούς Οργανισμού «Ερυθρός Σταυρός» να φθάσουμε σε αποπομπή της χώρας μας από έναν Οργανισμό, του οποίου είμαστε εκ των ιδρυτικών μελών. Αυτό είναι δέσμευση, την οποία σας γνωστοποιώ. 
Θα ήθελα, ακόμη –λόγω και της συζήτησης που προηγήθηκε- να αναφερθώ και σε ορισμένα θέματα γενικότερης σημασίας. Ας σημειώσω ότι η άρνηση ψήφισης τροπολογίας ούτε περιφρόνηση συνιστά προς τη Βουλή ούτε αδυναμία να ανταποκριθούμε στη συζήτηση. Εξήγησα τους λόγους, για τους οποίους δεν δέχθηκα τη συζήτηση καμμίας βουλευτικής τροπολογίας. 
Μόνο μία τροπολογία γίνεται δεκτή, αυτή την οποία εισηγήθηκαν τα κόμματα, τα οποία μετέχουν της Κυβερνήσεως. Πρόκειται για την τροπολογία των τριών Υπουργών με γενικό αριθμό 601 και ειδικό 31 που αφορά τα θέματα της πληρωμής των ληξιπρόθεσμων και αυτό το οποίο συζήτησα με τον Πρόεδρο των Ανεξάρτητων Ελλήνων, δηλαδή το θέμα της δυνατότητας της προκήρυξης των επί θητεία θέσεων των περιφερειακών ιατρών στην περίπτωση κατά την οποία για δύο φορές δεν έχει υπάρξει ανταπόκριση. 
Κυρίες και κύριοι συνάδελφοι, συμπληρώνοντας τις σκέψεις μου θέλω να σας διαβεβαιώσω ότι ανεξαρτήτως των άλλων θεμάτων τα οποία ετέθησαν, ιδιαίτερης πολιτικής σημασίας, που αφορούν τις εξελίξεις στη χώρα μας, αφορούν το μείζον ζήτημα της δημόσιας ραδιοφωνίας και τηλεόρασης και υπηρεσιών ίντερνετ, όλα τα άλλα τα οποία συζητήθηκαν εντός της θεματογραφίας του προτεινομένου σχεδίου νόμου, με βοήθησαν και στο να σχηματίσω μια καλύτερη άποψη, ξεκάθαρη, αλλά και να ενισχύσω την αποφασιστικότητά μου, να προχωρήσω σε αυτές τις κρίσιμες αποφάσεις. 
Εγώ σας ζητώ να εγκρίνετε την πρόταση του σχεδίου νόμου για τους λόγους που ανέφερα αλλά και για να έχουμε τη δυνατότητα στο επόμενο τρίμηνο να αξιοποιηθεί πραγματικά ο χρόνος του Κοινωφελούς Ιδρύματος «Ερρίκος Ντυνάν», του Ελληνικού Ερυθρού Σταυρού, του επιστημονικού, ιατρικού, νοσηλευτικού και διοικητικού προσωπικού, όπως επίσης και για ένα λόγο που υπαινίχθησαν οι συνάδελφοι που έλαβαν το λόγο, ότι δηλαδή για το κύρος της χώρας μας δεν πρέπει να επιτρέψουμε να υπάρχουν σκιές αλλά και το νοσοκομείο να αποτελεί ένα στέρεο βάθρο του Εθνικού Συστήματος Υγείας με την ευρεία έννοια. 
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Δεν υπάρχει άλλος ομιλητής. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»» και άλλες διατάξεις (Α΄32)».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»» και άλλες διατάξεις (Α΄32)» έγινε δεκτό επί της αρχής ομοφώνως. 
Εισερχόμαστε στην ψήφιση του άρθρου και της τροπολογίας. 
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Συνεπώς το άρθρο πρώτο έγινε δεκτό ως έχει ομοφώνως. 
Ερωτάται το Σώμα: Γίνεται δεκτή η τροπολογία με γενικό αριθμό 601 και ειδικό 31 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 601 και ειδικό 31 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»» και άλλες διατάξεις (Α΄32)» έγινε δεκτό επί της αρχής, του άρθρου και της τροπολογίας ομοφώνως.
Κυρίες και κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο και στο σύνολο;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το νομοσχέδιο έγινε δεκτό και στο σύνολο ομοφώνως.
Συνεπώς το νομοσχέδιο του Υπουργείου Υγείας: «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν. 4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»» και άλλες διατάξεις (Α΄32)» έγινε δεκτό ομοφώνως, σε μόνη συζήτηση, επί της αρχής, του άρθρου και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 190α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα παρέσχε τη ζητηθείσα εξουσιοδότηση. 
Κυρίες και κύριοι συνάδελφοι, έχουν διανεμηθεί τα Πρακτικά της Τετάρτης 22 Μαΐου 2013, της Πέμπτης 23 Μαΐου 2013, της Παρασκευής 24 Μαΐου 2013 και της Δευτέρας 27 Μαΐου 2013 και ερωτάται το Σώμα εάν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς τα Πρακτικά της Τετάρτης 22 Μαΐου 2013, της Πέμπτης 23 Μαΐου 2013, της Παρασκευής 24 Μαΐου 2013 και της Δευτέρας 27 Μαΐου 2013 επικυρώθηκαν. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 22.09’ λύεται η συνεδρίαση για αύριο ημέρα Τετάρτη 19 Ιουνίου 2013 και ώρα 10.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ 					ΟΙ ΓΡΑΜΜΑΤΕΙΣ
Τελευταία Αποθήκευση:	26/6/2013 10:53:00 πμ	Από:	Γεωργοπαπαδάκου Κανέλλα 
Εκτυπώθηκε:	18/6/2013 6:54:00 μμ</body>
</html>