<html><head><meta name="cp:revision" content="3"><meta name="date" content="2012-02-21T10:17:00Z"><meta name="Company" content="OTS"><meta name="Keywords" content=""><meta name="meta:word-count" content="47162"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-02-20T09:48:00Z"><meta name="Word-Count" content="47162"><meta name="dcterms:created" content="2012-02-21T10:13:00Z"><meta name="dcterms:modified" content="2012-02-21T10:17:00Z"><meta name="Last-Modified" content="2012-02-21T10:17:00Z"><meta name="Last-Save-Date" content="2012-02-21T10:17:00Z"><meta name="meta:character-count" content="254681"><meta name="Template" content="Normal.dot"><meta name="meta:save-date" content="2012-02-21T10:17:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-02-21T10:17:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-02-21T10:13:00Z"><meta name="Last-Printed" content="2012-02-20T09:48:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-02-21T10:13:00Z"><meta name="xmpTPg:NPages" content="1"><meta name="resourceName" content="15-2-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="254681"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ ΟΛΟΜΕΛΕΙΑΣ 15-2-2012ΣΕΛ.-247-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΠΕ΄
Τετάρτη 15 Φεβρουαρίου 2012

ΘΕΜΑΤΑ 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γυμνάσιο Ελληνογαλλικής Σχολής &quot; Άγιος Ιωσήφ&quot; Πεύκης, το 26ο Δημοτικό Σχολείο Καλλιθέας , το 9ο Δημοτικό Σχολείο Αχαρνών, το 1ο Γυμνάσιο Αχαρνών και το 3ο Γυμνάσιο Ναυπάκτου, σελ. 
3. Αναφορά στα βίαια επεισόδια και στις καταστροφές που προκλήθηκαν στο κέντρο της Αθήνας κατά τη διάρκεια της συγκέντρωσης διαμαρτυρίας πολιτών της Κυριακής 12 - 2- 2012 στο Σύνταγμα, σελ. 
4. Ανακοινώνεται ότι ο Πρόεδρος της Νέας Δημοκρατίας κ. Αντώνης Σαμαράς απέστειλε επιστολή προς τον Πρόεδρο της Βουλής κ. Φίλιππο Πετσάλνικο με την οποία γνωστοποιεί ότι Κοινοβουλευτικοί Εκπρόσωποι της Νέας Δημοκρατίας ορίζονται οι Βουλευτές κ.κ. Ν. Δένδιας, Κ. Μουσουρούλης και Μ. Σαλμάς, σελ. 
5. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Πέμπτης 16 Φεβρουαρίου 2012, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί των άρθρων και των τροπολογιών του σχεδίου νόμου του Υπουργείου Πολιτισμού και Τουρισμού: &quot;Αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις&quot;, σελ. 
ΠΡΟΕΔΡΕΥΟΝΤΕΣ
ΑΡΓΥΡΗΣ Ε., σελ                                                       
ΖΗΣΗ Ρ. , σελ.                                                
ΚΟΥΡΑΚΗΣ Α. , σελ.                                                                 
ΠΟΛΥΔΩΡΑΣ Β., σελ

ΟΜΙΛΗΤΕΣ
Α. Επί της αναφοράς στα βίαια επεισόδια και στις καταστροφές που προκλήθηκαν στο κέντρο της Αθήνας: 
ΒΟΥΡΟΣ Ι. , σελ.
ΔΑΒΑΚΗΣ Α. , σελ.
ΚΑΡΑΤΖΑΦΕΡΗΣ Γ. , σελ.

Β. Επί διαδικαστικού θέματος:
ΖΗΣΗ Ρ. , σελ.
ΝΕΡΑΝΤΖΗΣ Α. , σελ.

Γ. Επί του σχεδίου νόμου του Υπουργείου Πολιτισμού και Τουρισμού:
ΑΪΒΑΛΙΩΤΗΣ Κ. , σελ.
ΑΝΑΤΟΛΑΚΗΣ Γ. , σελ.
ΑΥΓΕΝΑΚΗΣ Ε. , σελ.
ΒΑΡΒΙΤΣΙΩΤΗΣ Μ. , σελ.
ΒΑΡΔΙΚΟΣ Π. , σελ.
ΒΟΥΓΙΑΣ Σ. , σελ.
ΒΟΥΡΟΣ Ι. , σελ.
ΓΕΙΤΟΝΑΣ Κ. , σελ.
ΓΕΡΟΥΛΑΝΟΣ Π. , σελ.
ΓΚΙΟΚΑΣ Ι. , σελ.
ΔΑΒΑΚΗΣ Α. , σελ.
ΕΜΙΝΙΔΗΣ Σ. , σελ.
ΖΗΣΗ Ρ. , σελ.
ΖΩΪΔΗΣ Ν. , σελ.
ΘΕΟΧΑΡΗ Μ. , σελ.
ΙΩΑΝΝΙΔΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΡΑΤΖΑΦΕΡΗΣ Γ. , σελ.
ΚΑΡΤΑΛΗΣ Κ. , σελ.
ΚΕΦΑΛΟΓΙΑΝΝΗ Ό. , σελ.
ΚΟΥΡΑΚΗΣ Α. , σελ.
ΚΟΥΤΣΟΥΚΟΣ Γ. , σελ.
ΛΙΑΝΗΣ Γ. , σελ.
ΜΑΡΚΑΚΗΣ Π. , σελ.
ΝΕΡΑΝΤΖΗΣ Α. , σελ.
ΝΙΚΗΤΙΑΔΗΣ Γ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΟΥΤΣΗΣ Δ. , σελ.
ΡΟΝΤΟΥΛΗΣ Α. , σελ.
ΧΑΡΑΛΑΜΠΟΠΟΥΛΟΣ Γ. , σελ.
ΨΑΡΙΑΝΟΣ Γ. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΠΕ΄
Τετάρτη 15 Φεβρουαρίου 2012
Αθήνα, σήμερα στις 15 Φεβρουαρίου 2012, ημέρα Τετάρτη και ώρα 10.15΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΒΥΡΩΝΑ ΠΟΛΥΔΩΡΑ.
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κυρίες και κύριοι συνάδελφοι, αρχίζει η συνεδρίαση.
 (</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 14-2-2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΠΔ΄ συνεδριάσεώς του, της Τρίτης 14 Φεβρουαρίου 2012 σε ό,τι αφορά την ψήφιση στο σύνολο του σχεδίου νόμου: «Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν. 4024/2011 «Συνταξιοδοτικές ρυθμίσεις, ενιαίο μισθολόγιο – βαθμολόγιο, εργασιακή εφεδρεία και άλλες διατάξεις εφαρμογής του μεσοπρόθεσμου πλαισίου δημοσιονομικής στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015» και άλλες διατάξεις.».)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 16 Φεβρουαρίου 2012.
&#160;Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 2 και 3 του Κανονισμού της Βουλής)
 1. Η με αριθμό 513/13-2-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Αηδόνη προς τους Υπουργούς Ανάπτυξης, Ανταγωνιστικότητας και Ναυτιλίας και Αγροτικής Ανάπτυξης και Τροφίμων, σχετικά με τη λήψη μέτρων εύρυθμης λειτουργίας ελέγχου και πιστοποίησης των αγροτικών προϊόντων.
 2. Η με αριθμό 522/13-2-2012 επίκαιρη ερώτηση του Βουλευτή της Νέας Δημοκρατίας κ. Ανδρέα Λυκουρέντζου προς τον Υπουργό Αγροτικής Ανάπτυξης και Τροφίμων, σχετικά με την ανάγκη για άμεση εκτίμηση των ζημιών στην αγροτική οικονομία λόγω των δυσμενών καιρικών συνθηκών στην Αρκαδία.
 3. Η με αριθμό 520/13-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Εργασίας και Κοινωνικής Ασφάλισης και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων του Ταμείου Υγείας Δικηγόρων Επαρχίας (ΤΥΔΕ). 
 4. Η με αριθμό 517/13-2-2012 επίκαιρη ερώτηση της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου -Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας και Κοινωνικής Ασφάλισης, σχετικά με τη στήριξη της Ελληνικής Φαρμακοβιομηχανίας. 
 5. Η με αριθμό 519/13-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τους Υπουργούς Εργασίας και Κοινωνικής Ασφάλισης και Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων προστασίας των εργαζομένων της επιχείρησης «Αριάδνη ΑΕΒΕ». 
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 2 και 3 του Κανονισμού της Βουλής)
 &#160;1. Η με αριθμό 515/13-2-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αικατερίνης Μπατζελή προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την εξαίρεση των Δήμων των Περιφερειών Στερεάς Ελλάδας και Νοτίου Αιγαίου από τον Άξονα Προτεραιότητας 1 του Επιχειρησιακού Προγράμματος «Τεχνική Υποστήριξη Εφαρμογής». 
 2. Η με αριθμό 523/13-2-2012 επίκαιρη ερώτηση του Ανεξάρτητου Βουλευτή κ. Εμμανουήλ Κεφαλογιάννη προς τον Υπουργό Οικονομικών, σχετικά με την επιβολή ειδικού φόρου κατανάλωσης στο κρασί.
 3. Η με αριθμό 518/13-2-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την οριοθέτηση των ρεμάτων της Σκιάθου.
Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Πολιτισμού και Τουρισμού: «Αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα. 
Θέλω επίσης να σας ανακοινώσω ότι κατά τη σημερινή συζήτηση επί των άρθρων και του συνόλου του σχεδίου νόμου του Υπουργείου Πολιτισμού ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξης Τσίπρας ορίζει ως Κοινοβουλευτικό Εκπρόσωπο τον Βουλευτή κ. Αναστάσιο Κουράκη, Ζ΄ Αντιπρόεδρο της Βουλής. 
Το λόγο έχει ο εισηγητής του ΠΑΣΟΚ κ. Σάββας Εμινίδης, Βουλευτής Καβάλας.</Speech> 
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, ολοκληρώνουμε σήμερα τη διαδικασία συζήτησης του αθλητικού νομοσχεδίου. Τα πενήντα τρία άρθρα κατανέμονται σε τέσσερα κεφάλαια. Τα τρία πρώτα κεφάλαια επιφέρουν τροποποιήσεις στον αθλητικό νόμο 2725/99, ενώ στο τέταρτο περιέχονται ρυθμίσεις για επιμέρους ζητήματα αρμοδιότητας του Υπουργείου Πολιτισμού και Τουρισμού.
Ειδικότερα τώρα, τα άρθρα 1 και 2 ανασυγκροτούν και αναβαθμίζουν τα όργανα της πολιτείας για τον αθλητικό σχεδιασμό και την αντιμετώπιση της βίας. Το ΕΣΑΣ αναλαμβάνει ρόλο γνωμοδοτικού οργάνου της πολιτείας για τη χάραξη πολιτικής στο χώρο του αθλητισμού με τη συμμετοχή και σύνθεση εκπροσώπων, οργανισμών και φορέων σε ανώτατο επίπεδο, ενώ για τον αθλητικό σχεδιασμό σε επίπεδο περιφέρειας δημιουργούνται τα ΠΕΣΑΣ. Η σύνθεση της ΔΕΑΒ, επανακαθορίζεται με συμμετοχή επιστημόνων και προσωπικοτήτων κύρους και στις αρμοδιότητες προστίθεται η συνεργασία με τις αστυνομικές αρχές για την αντιμετώπιση των προσυνεννοημένων αγώνων και η παρακολούθηση εφαρμογής των νόμων, των κανονισμών που αφορούν την αντιμετώπιση της βίας στα γήπεδα. 
Στο άρθρο 3 θεσπίζεται απαγόρευση υπό όρους της μετατροπής ή αναστολής της ποινής σε σοβαρές περιπτώσεις εγκλημάτων που τελούνται κατά τη διεξαγωγή ή με αφορμή αθλητικές συναντήσεις καθώς και η δυνατότητα να μετατρέπεται η επιβληθείσα ποινή σε παροχή κοινωφελούς εργασίας κατ’ εξαίρεση. 
Στο άρθρο 4 προτείνεται ειδική ποινική μεταχείριση της οργανωμένης διάπραξης αδικημάτων με αφορμή αθλητικές εκδηλώσεις. 
Στο άρθρο 5 θεσπίζεται αρμοδιότητα του Υπουργού Πολιτισμού και του Τουρισμού προς λήψη διοικητικών μέτρων σε εξαιρετικές περιπτώσεις κατά τις οποίες προμηνύεται χρήση βίας επ&apos; αφορμή αθλητικής εκδήλωσης. 
Στο άρθρο 6 επανακαθορίζονται ζητήματα σχετικά με τη θέσπιση ηλεκτρονικού εισιτηρίου. 
Στο άρθρο 7 καθορίζονται οι προϋποθέσεις για τη διενέργεια οργανωμένων μετακινήσεων και προσδιορίζονται οι ποινικές ευθύνες για την παραβίαση τους. Οι ομάδες οφείλουν να μισθώνουν μαζικό μέσο μεταφοράς και να διαθέτουν αναγκαίο προσωπικό ασφαλείας για τη συνοδεία των φιλάθλων. 
Το άρθρο 8 ρυθμίζει κανόνες λειτουργίας των λεσχών φίλων. Οι ομάδες πλέον ευθύνονται για τις πράξεις βίας που τελούν τα μέλη των λεσχών κατά τις οργανωμένες μετακινήσεις και δικαιούνται να ασκούν εποπτεία και έλεγχο. Στους συνδέσμους που δεν θα προσαρμοστούν στα νέα δεδομένα δίνεται η δυνατότητα μέχρι το Σεπτέμβριο να το κάνουν, διαφορετικά θα σφραγιστούν.
Με το άρθρο 9 προβλέπεται η υποχρέωση των αθλητικών σωματείων να προσλαμβάνουν πιστοποιημένες ιδιωτικές επιχειρήσεις παροχής υπηρεσιών ασφαλείας, οι οποίες ειδικά για το ποδόσφαιρο θα εκπαιδεύονται και θα πιστοποιούνται υποχρεωτικώς από την ΕΠΟ.
Το άρθρο 10 παρέχει τη δυνατότητα στις ομάδες και στις διοργανώτριες αρχές να απαγορεύουν αιτιολογημένα την είσοδο στο γήπεδο προσώπων που είναι ύποπτα για τη δημιουργία επεισοδίων ή βρίσκονται υπό την επήρεια ουσιών και αλκοόλ. 
Στο άρθρο 11 το ΕΣΚΑΝ μετονομάζεται σε ΕΟΚΑΝ και λαμβάνει νομική μορφή. Είναι πλέον νομικό πρόσωπο ιδιωτικού δικαίου. Η σύνθεση του ΕΛΓΑΝ αλλάζει, καθώς και η θητεία των μελών γίνεται τετραετής από τριετής. 
Στα άρθρα 12 και 13 προβλέπονται αυστηρότερες ποινικές κυρώσεις για την τιμωρία του ντόπινγκ και των υπαιτίων των προσυνεννοημένων αγώνων. Το άρθρο 14 ρυθμίζει θέματα επιχορηγήσεων σωματείων καλαθοσφαίρισης και πετοσφαίρισης. 
Στο άρθρο 15 επιχειρούνται διαρθρωτικές παρεμβάσεις στο σύστημα επίλυσης των οικονομικών διαφορών στον επαγγελματικό αθλητισμό. Το άρθρο 16 περιορίζει τη δυνατότητα συγχώνευσης ομάδος εντός της ίδιας περιφέρειας. Δεν θα έχουμε πλέον φαινόμενα μια ομάδα από τη μια άκρη της Ελλάδας στην άλλη να αγοράζει και να παίρνει το ΑΦΜ. 
Με το άρθρο 17 παρατείνεται για ένα έτος η λογιστική διευκόλυνση σχετικά με την αποτίμηση της αξίας των αθλητών. Με τα άρθρα 18 και 19 αυστηροποιούνται οι όροι και οι προϋποθέσεις για την απόκτηση μετοχών και την άσκηση διοίκησης σε μια ΠΑΕ και ενισχύεται η διαφάνεια. Εδώ μπαίνει πλέον θέμα του ότι η πολιτεία διασφαλίζει το δημόσιο συμφέρον. 
Στο άρθρο 20 παρέχεται και σε φυσικά πρόσωπα πλέον, με ιθαγένεια τρίτης χώρας εκτός Ευρωπαϊκής Ένωσης, η δυνατότητα απόκτησης μετοχών μετά όμως από έλεγχο και άδεια της Επιτροπής Επαγγελματικού Αθλητισμού, όπου θα διασφαλίζεται η νομιμότητα και των προσώπων αλλά και των χρημάτων που δαπανούν. 
Τα άρθρα 21, 22 και 23 διαγράφηκαν. Όλοι πιστεύω ότι το προτείναμε και με τη σύμφωνη γνώμη του Υπουργού αποσύρθηκαν. 
Το άρθρο 23 ρυθμίζει θέματα Ολυμπιακού Σταδίου, του Σταδίου Ειρήνης και Φιλίας και των αθλητικών κέντρων της Θεσσαλονίκης, ενώ το 24 ρυθμίζει θέματα άδειας λειτουργίας και χρήσης αθλητικών εγκαταστάσεων.
Στο άρθρο 25 προβλέπεται η δυνατότητα παραχώρησης στους ΟΤΑ Α’ και Β’ βαθμού, χωρίς αντάλλαγμα αθλητικών εγκαταστάσεων του δημοσίου. Στο άρθρο 26 προβλέπεται η αδειοδότηση και λειτουργία γυμναστηρίων σε κτήρια που σήμερα δεν προβλέπεται. 
Το άρθρο 27 προβλέπει την αναστολή της άδειας προπονητή ή αθλητικού επαγγέλματος, σε περίπτωση έκδοσης παραπεμπτικού βουλεύματος από το δικαστικό συμβούλιο για έγκλημα κατά της γενετήσιας ελευθερίας κατά ανηλίκου.
Το κεφάλαιο Δ’ ασχολείται με θέματα τουρισμού και πολιτισμού. Θα αναφέρω εν συντομία –και λόγω του χρόνου- τα πιο σημαντικά.
Στα άρθρα 28 έως 37 ρυθμίζονται θέματα αναδιάρθρωσης των υπηρεσιών και του προσωπικού του ΕΟΤ του εξωτερικού και θέματα χρηματοδότησης και αρμοδιοτήτων αυτών των γραφείων. 
Το άρθρο 38 πραγματικά είναι τομή. Εκεί αναφέρονται οι δήμοι στους οποίους πλέον παραχωρείται, χωρίς αντάλλαγμα, η κυριότητα ακινήτων ιδιοκτησίας του ΕΟΤ.
Το άρθρο 41 παρατείνει μέχρι 31-12-2012 τις προθεσμίες για την προμήθεια ειδικού σήματος λειτουργίας μονάδων και κέντρων ιαματικής θεραπείας και με διοικητικές πράξεις, για τις οποίες παραχωρήθηκαν ή μισθώθηκαν ιαματικές πηγές, τους δίνει πλέον κατά σαράντα έτη στους ΟΤΑ. 
Το άρθρο 42 ρυθμίζει το όριο των συμβάσεων εργασίας που καταρτίζονται από επιστημονικό προσωπικό και εξειδικευμένους τεχνίτες στα αρχαιολογικά έργα και τους δίνει πλέον τη δυνατότητα για πέντε έτη εργασίας αντί δύο. 
Το άρθρο 46 ικανοποιεί ένα αίτημα των κινηματογραφιστών.
Το άρθρο 49 περαιώνει την εκκαθάριση επιτέλους του Οργανισμού Πολιτιστικής Πρωτεύουσας της Ευρώπης, τη Θεσσαλονίκη. 
Κυρίες και κύριοι συνάδελφοι, πιστεύω ότι το νομοσχέδιο αυτό δίνει τη δυνατότητα επίλυσης πολλών σημαντικών ζητημάτων. Πρέπει, βέβαια, να πούμε ότι με τη συνεργασία του Υπουργού μέχρι τώρα και στις επιτροπές και κατά τη συζήτηση επί της αρχής αλλά πιστεύω και σήμερα επί των άρθρων, όπως και στις τροπολογίες –γιατί έχουν κατατεθεί πολύ σημαντικές τροπολογίες που θα τις συζητήσουμε μετά- καθώς και με τη συναίνεση και των άλλων Υπουργών, θα δώσουμε πλέον τη δυνατότητα διαμόρφωσης ενός σωστού νομοσχεδίου, που δεν θα λύσει διά μαγείας προβλήματα του ελληνικού αθλητισμού, αλλά θα δώσει τη δυνατότητα σε όλους τους φορείς να έχουν εργαλείο, για να ασχοληθούν σοβαρά και να λύσουμε κάποια ζητήματα..
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Σάββα Εμινίδη. 
Παρακαλείται ο εισηγητής της Νέας Δημοκρατίας κ. Ιωάννης Ιωαννίδης, Βουλευτής Α΄ Θεσσαλονίκης να προσέλθει στο Βήμα.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, στη χθεσινή συζήτηση επί της αρχής αναφέρθηκα με γενικές παρατηρήσεις στο νομοσχέδιο και έκανα ορισμένα σχόλια στα άρθρα, στα οποία –κατά την άποψή μου- υπάρχουν τα κυριότερα προβλήματα.
Στη σημερινή συζήτηση θα αναφερθώ και σε επιπλέον σημεία που ίσως είναι δευτερευούσης σημασίας, αλλά χρήζουν και αυτά μνείας. Αναμένω φυσικά και τις απόψεις του κυρίου Υπουργού και τις τελικές θέσεις του Υπουργείου για όσα συνολικά μέχρι τώρα έχουν ειπωθεί.
Το άρθρο 1 αναφέρεται στο Εθνικό Συμβούλιο Αθλητικού Σχεδιασμού, το ΕΣΑΣ, το οποίο υπήρχε στο νόμο, απλώς αυτήν τη στιγμή ενεργοποιείται και έχει σκοπό την υποβολή στον αρμόδιο Υπουργό εισηγήσεων, γνωμοδοτήσεων και προτάσεων αναφορικά με τον εθνικό αθλητικό σχεδιασμό και προγραμματισμό. Άρα, έχει ρόλο καθαρά συμβουλευτικό, χαρακτηριστικό που πρέπει να διέπει όλες τις αρμοδιότητές του. Η διαφωνία έγκειτο στην τετραετή θητεία των μελών. Εμείς λέμε ότι τα δύο χρόνια είναι υπέρ αρκετά. 
Αναφορικά με την ανασυγκρότηση της ΔΕΑΒ, στο άρθρο 2, πρέπει να προβλεφθούν πρόσθετα μέτρα διευκόλυνσης στο έργο της ΔΕΑΒ, ώστε αυτό να γίνει αποδεκτό, για παράδειγμα, από την ΕΠΟ ώστε αυτή να χορηγεί την άδεια, για να εισέρχονται παντού εκπρόσωποι της ΔΕΑΒ, ενέργεια απαραίτητη για το ελεγκτικό έργο της. 
Η μείωση των μελών της επιτροπής από δεκατρία σε εννέα νομίζω ότι μπορεί να δημιουργήσει προβλήματα, αφού έτσι αποκλείονται από τη σύνθεσή της αξιόλογοι φορείς και παράγοντες. Για παράδειγμα είχατε αναφέρει, κύριε Υπουργέ, τη Γενική Γραμματεία Νέας Γενιάς και τον εκπρόσωπο βετεράνων αθλητών και κυρίως των ποδοσφαιριστών ή κάποιο εκπρόσωπο του ΟΠΑΠ, δεδομένου ότι είναι χορηγός στα πρωταθλήματα και σε άλλες αθλητικές δραστηριότητες και ίσως χρειάζεται σε ορισμένες περιπτώσεις να ενεργοποιείται η λεγόμενη «ρήτρα βίας» για να σταματήσει τις χορηγίες. 
Επίσης, προβλέπεται ότι με απόφαση του Υπουργού θεσπίζεται κανονισμός λειτουργίας της ΔΕΑΒ τη στιγμή που ήδη υπάρχει κανονισμός λειτουργίας, ο οποίος θεσπίστηκε από το 2005 με την υπ’ αριθμόν 15556 απόφαση του Υφυπουργού Πολιτισμού και δημοσιεύθηκε στο υπ’ αριθμόν 446Β ΦΕΚ. Άρα, κύριε Υπουργέ, υπάρχει ήδη κανονισμός λειτουργίας. Πιθανόν να κρίνεται αναγκαία μόνο η επικαιροποίηση. 
Όσον αφορά το άρθρο 3, την ποινική αντιμετώπιση της βίας στα γήπεδα, αν και φιλοδοξεί να αντιμετωπίσει επί το αυστηρότερον τα αδικήματα της αθλητικής βίας, εντούτοις ουδέν νεότερον ή καινοφανές επιφέρει. Οι περιπτώσεις που προβλέπει το νομοσχέδιο για τη μη αναστολή και μη μετατροπή της επιβληθείσας ποινής είναι περιπτώσεις που και ο ίδιος ο δικαστής, με βάση τις διατάξεις του Ποινικού Κώδικα, θα μπορούσε να επιβάλει κατά περίπτωση. Δηλαδή, εμείς είχαμε πει ότι την πρώτη φορά επιτρέπεται ο δικαστής να αποφασίσει ανάλογα με το βάρος του παραπτώματος και να μπορεί να δώσει αναστολή. Η παρεπόμενη ποινή δεν μπορούσε να ανασταλεί. Έπρεπε, λοιπόν, να πηγαίνουν στο Τμήμα της γειτονιάς, όταν υπήρχε παιχνίδι, ενώ τώρα λέτε ότι μπορεί ο δικαστής να αποφασίσει, όταν υπάρχει όπλο. Εδώ υπάρχει «επικίνδυνη λέξη», καθώς το όπλο μπορεί να είναι ο,τιδήποτε, παραδείγματος χάριν είτε ένας σουγιάς, είτε ένα αιχμηρό αντικείμενο. Η λέξη «όπλο» παραπέμπει στο συγκεκριμένο, που όποιος ακούει θεωρεί. Είναι ό,τι μπορεί να χρησιμοποιηθεί σαν όπλο. Άρα, αυτό είναι πολύ ανοιχτό.
Το άρθρο 4 αφορά την ποινική αντιμετώπιση οργανωμένης βίας με αφορμή ή αιτία αθλητικές εκδηλώσεις. 
Το άρθρο 5 αφορά διοικητικά μέτρα κατά της βίας στα γήπεδα.
Το άρθρο 6 αφορά το ηλεκτρονικό εισιτήριο. Το ηλεκτρονικό εισιτήριο, σε συνδυασμό με την ύπαρξη καμερών, έχει αποφασιστεί εδώ και αρκετά χρόνια σε πρώτη φάση σε τέσσερα γήπεδα ποδοσφαίρου και δύο καλαθοσφαίρισης. Οι διατάξεις του προς έκδοση προεδρικού διατάγματος της παραγράφου 6 θα πρέπει να είναι συγκεκριμένες και να λαμβάνουν υπ’ όψιν τα όσα προβλέπονται στην ήδη από το 2005 εκδοθείσα υπ’ αριθμόν 62038 υπουργική απόφαση. 
Στο σημείο αυτό δεν έχω λάβει καμμία απάντηση στο γιατί αφαιρέθηκε η ρητή πρόβλεψη που υπήρχε στον προηγούμενο ν. 3372∕2005, κύριε Υπουργέ, ότι μπορεί να ορίζεται ότι η μέριμνα και ο καθορισμός των σχετικών διαδικασιών για την τοποθέτηση του ηλεκτρονικού συστήματος ανήκει στη Γενική Γραμματεία Αθλητισμού σε χρέωση των κατά τις κείμενες διατάξεις υπόχρεων διοργανωτριών  αρχών κ.λπ. και ανωνύμων εταιρειών. Το ηλεκτρονικό σύστημα έκδοσης εισιτήριων είναι μία διαρκής διαδικασία και είναι δυνατόν στο μέλλον να χρειαστεί να τοποθετηθεί και σε άλλα γήπεδα ή να τοποθετηθεί βελτιωμένη έκδοση. Σε ποιον θα ανήκει η αρμοδιότητα αυτή; 
Επίσης, δεν συμπεριλήφθηκε η διάταξη του άρθρου 7 του ν. 3708∕2008 με την οποία προβλεπόταν η διοργανώτρια αρχή να τηρεί μητρώο, στο οποίο να καταγράφονται τα στοιχεία των προσώπων εκείνων σε βάρος των οποίων επιβάλλονται πειθαρχικές ή ποινικές κυρώσεις από τα αρμόδια όργανα ή τη δικαστική αρχή για παραπτώματα ή παραβάσεις και αξιόποινες πράξεις σχετικές με την εκδήλωση αντιαθλητικής ή βίαιης συμπεριφοράς εντός και εκτός γηπέδων με αφορμή αθλητικές εκδηλώσεις.
Όσον αφορά το άρθρο 7, σχετικά με τη διενέργεια οργανωμένων μετακινήσεων, είπαμε ότι έχει γίνει αλλαγή. Παλιά δεν επιτρεπόταν η μεταφορά μελών λεσχών με μοναδικό μέσο με φροντίδα ή δαπάνη αθλητικών σωματείων. Με τις νέες διατάξεις, τα αθλητικά σωματεία οφείλουν να μισθώνουν το μαζικό μέσο μεταφοράς, που πρόκειται να χρησιμοποιήσουν οι οπαδοί τους και μέλη των λεσχών.
Κύριε Υπουργέ, είπαμε ότι σε αυτήν την περίπτωση μπορεί να πάνε πέντε φίλοι με ΙΧ, να κατέβουν, να πάνε και για άλλες δουλειές και να πάνε στο γήπεδο. Αυτό δεν είναι οργανωμένη εκδρομή και γι’ αυτό το λόγο, θα πρέπει να τα ξεκαθαρίσουμε. Αυτός ο πρόεδρος ή το σωματείο έχει ευθύνη μόνο για την οργανωμένη εκδρομή και ό,τι έχει σχέση με το αθλητικό κομμάτι και όχι για το κάθε άτομο της λέσχης, που μπορεί να έχει οποιοδήποτε πρόβλημα με την κοινωνία, τη δικαιοσύνη κ.λπ. και να είναι υποχρεωμένος να λογοδοτεί ή να έχει πρόβλημα τα σωματείο, ο πρόεδρος, ο διευθύνων σύμβουλος κ.ο.κ..
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δεν προλαβαίνω, κύριε Πρόεδρε. Είναι εκατόν πενήντα άρθρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα έχετε άνεση χρόνου.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Επίσης, στις λέσχες φίλων των αθλητικών σωματείων προβλεπόταν ότι κατά την έκδοση και διάθεση εισιτηρίων απαγορευόταν ο καθορισμός ζωνών στις κερκίδες που να προορίζεται αποκλειστικά για τα μέλη των λεσχών. Προβλεπόταν, επίσης, η υποχρέωση των σωματείων να υποβάλουν έκθεση στη ΔΕΑΠ και στη διοργανώτρια αρχή στις περιπτώσεις ελέγχων και επιβολής κυρώσεων. 
Αναρωτιέμαι γιατί στο παρόν νομοσχέδιο δεν υπάρχει αντίστοιχη διάταξη.
Πάμε στο άρθρο 9, το οποίο είπε ο κύριος Υπουργός ότι θα το ξεκαθαρίσει. Όπως, λοιπόν, είπα και χθες -στην παράγραφο 5 συγκεκριμένα- οι προβλεπόμενες τιμωρίες των αθλητικών σωματείων, είτε είναι ΑΑΕ είτε είναι ΤΑΑ, αλλά και οι ποινές προς τα μέλη των διοικήσεών τους θα πρέπει να επιβάλλονται μόνο εάν υπάρχει αντικειμενική ευθύνη των μετακινούμενων οπαδών για συμμετοχή στα επεισόδια, ευθύνη και συμμετοχή που διαπιστώνονται από την έκθεση των αστυνομικών αρχών.
Στο άρθρο αυτό θα πρότεινα, επίσης, να προστεθεί η διάταξη με την οποία θα υποχρεώνονται τα αθλητικά σωματεία ως γηπεδούχοι να μεριμνούν με δικά τους έξοδα για την περίθαλψη φιλάθλου, ο τραυματισμός του οποίου έλαβε χώρα κατά την διάρκεια αθλητικής εκδήλωσης.
Η προβλεπόμενη υποχρέωση των ανωνύμων εταιρειών που αγωνίζονται στα εθνικά επαγγελματικά πρωταθλήματα ποδοσφαίρου, καλαθοσφαίρισης και πετοσφαίρισης να προσλαμβάνουν πιστοποιημένες ιδιωτικές εταιρείες παροχής υπηρεσιών ασφάλειας, για την εφαρμογή μέτρων ευταξίας των γηπέδων και για τη συνοδεία φιλάθλων, είναι εν πρώτοις θετικό. Ειδικά, για το ποδόσφαιρο η ΕΠΟ πιστοποιεί τις υπηρεσίες ασφάλειας.
Το άρθρο 10 λέει να απαγορεύεται η είσοδος στα γήπεδα. Θα πρέπει, πράγματι, εάν υπάρχει σοβαρός λόγος, να μην μπαίνουν μέσα στο γήπεδο, αλλά να μην υπεροπλίζουμε με εξουσίες τα συγκεκριμένα πρόσωπα τα οποία θα αποφασίζουν και πολλές φορές μπορεί να μην είναι δίκαιο να μην αφήσουν κάποιον να μπει στο γήπεδο.
Άρθρο 11: Εθνικός Οργανισμός Καταπολέμησης του Ντόπινγκ. Στις αρμοδιότητες του νεοσύστατου ονομαστικά ΕΟΚΑΝ, αντί για ΕΣΚΑΝ, θα πρέπει ρητά να προβλεφθεί το ελάχιστο, δηλαδή, ότι θα δίνει την εντολή διενέργειας ελέγχου ντόπινγκ στις υπηρεσίες δειγματοληψίας και θα αναθέτει την ανάλυση των δειγμάτων σε αναγνωρισμένο εργαστήριο, όπως άλλωστε προβλεπόταν και παλαιότερα.
Για τη σύνθεσή του πιστεύω ότι τα μέλη του πρέπει να ασκούν δράση όσο το δυνατόν πιο αθόρυβα και θα ήταν φρόνιμο να προβλέπεται αποπομπή για τα μέλη που συστηματικά δεν παρίστανται στις συνεδριάσεις του, αλλά και μη δυνατότητα ανάκλησης του διορισμού τους. Εννοείται ότι πρέπει ρητά να αναφερθεί ότι μέλη του ΕΟΚΑΝ, πρώην αθλητές, δεν μπορεί στο μέλλον να επανέλθουν στην ενεργό δράση. Επίσης, είναι καλό να μην υπάρχει μέλος-εκπρόσωπος κάποιας ομοσπονδίας, ώστε να αποφευχθούν στο μέλλον δυσλειτουργίες από τη σύγκρουση συμφερόντων.
Γενικά, το ΕΟΚΑΝ θα πρέπει με κάποιο τρόπο να έχει δικαίωμα έφεσης κατά των αποφάσεων των ομοσπονδιών που αφορούν περιπτώσεις ντόπινγκ ή τουλάχιστον, να παρευρίσκεται παρατηρητής στις σχετικές συνεδριάσεις των επιτροπών που εξετάζουν τις περιπτώσεις ντόπινγκ.
Στις αρμοδιότητές του προβλεπόταν παλαιότερα να δίνει εντολή διενέργειας ελέγχου ντόπινγκ στις υπηρεσίες δειγματοληψίας και να αναθέτει την ανάλυση των δειγμάτων σε αναγνωρισμένο εργαστήριο. Στην αρχή δεν είχε προβλεφθεί αυτό, αλλά τώρα είπε ο κύριος Υπουργός ότι πράγματι θα έχει τον πλήρη έλεγχο το ΕΟΚΑΝ.
Άρθρο 12: Ποινική αντιμετώπιση του ντόπινγκ. Η συμπλήρωση του άρθρου 187 του Ποινικού Κώδικα με το χαρακτηρισμό ως επιβαρυντικής της περίπτωσης κατά την οποία εμπλέκονται στα εγκλήματα ντόπινγκ γιατροί, προπονητές και φυσιοθεραπευτές, με βρίσκει απόλυτα σύμφωνο.
Άρθρο 13: Ποινική αντιμετώπιση των προσυνεννοημένων αγώνων. Γι’ αυτούς τους αγώνες η αυστηροποίηση των ποινών για όσους επηρεάζουν ή απαιτούν ή δέχονται ή υπόσχονται ωφελήματα οπωσδήποτε θα συμβάλει στην μείωση του φαινομένου.
Στην παράγραφο 5 του άρθρου προστέθηκε η διάταξη με την οποία επιβάλλεται μειωμένη ποινή σε όποιον τελέσει κάποιο από τα αδικήματα των παραγράφων 1 έως 4 και στη συνέχεια, συμβάλλει με αναφορά του στις αρχές στην πρόληψη του σχετικού αδικήματος.
Άρθρο 14: Θέματα αθλοπαιδιών. Συμφωνώ με τη διάταξη ότι πλέον το ύψος της ετήσιας τακτικής επιχορήγησης για τα ΤΑΚ της Α2 Εθνικής Κατηγορίας, τα ΤΑΠ της Α1 και τα σωματεία που θα συμμετέχουν στο πρωτάθλημα Α2 θα καθορίζεται με κοινή απόφαση των Υπουργών Οικονομικών και Πολιτισμού και Τουρισμού.
Κύριε Υπουργέ, είπαμε ότι αυτά ήταν 100.000 για το κάθε σωματείο, για το οποίο δεν μπορείτε να πείτε μέχρι να ξεμπερδέψουμε με τη δανειακή σύμβαση, αλλά θα πρέπει να το τηρήσουμε, γιατί αλλιώς θα σβήσει ο αθλητισμός σε αυτά τα δύο αθλήματα, στην Α1 κατηγορία στο βόλεϊ και στην Α2 στο μπάσκετ.
Άρθρο 15: Θέματα επίλυσης οικονομικών και αθλητικών διαφορών. Και εδώ θα επαναλάβω ότι οι αποφάσεις των πρωτοβάθμιων επιτροπών επίλυσης οικονομικών διαφορών είναι προσωρινά εκτελεστές.
Πρέπει αυτό να συμπληρωθεί με συγκεκριμένο ποσοστό επί τοις εκατό, πόσα χρήματα θα πάρει από αυτά που του οφείλονται. Δηλαδή αν έχει να πάρει 100.000, θα πάρει 20% -που θα είναι ποινοκατάλογος ή κατάλογος έκδοσης απόφασης- δηλαδή θα πάρει 20.000. Όλα αυτά πρέπει να τα ξεκαθαρίσουμε, ώστε να μην δίνουν άλλα χρήματα σε έναν και άλλα χρήματα σε άλλον. 
Όσον αφορά το άρθρο 16, τη συγχώνευση αθλητικών σωματείων και Αθλητικών Ανωνύμων Εταιρειών, αυτή γίνεται ανάλογα με την περιφέρεια κ.λπ., όπως το έχετε βάλει. 
Το άρθρο 17 αναφέρεται στην Επιτροπή Αποτίμησης της Αξίας των Αθλητών. Συνεχίζεται ακόμα αυτό το οποίο προϋπήρχε.
Το άρθρο 18 αναφέρεται στη διαφάνεια στη μετοχική σύνθεση στις Ανώνυμες Αθλητικές Εταιρείες. Για τη συμμετοχή σε αυτές το ελάχιστο ποσοστό μεταβίβασης, για το οποίο απαιτείται άδεια της Επιτροπής Επαγγελματικού Αθλητισμού, κατέρχεται από το 10% στο 2% και αυτό είναι πάρα πολύ θετικό. 
Στο άρθρο 19 «Κωλύματα εγγραφής-Περιορισμοί» η προτεινόμενη ρύθμιση του νομοσχεδίου ότι δηλαδή μέτοχος των ανωνύμων εταιρειών δεν θα μπορεί να γίνει για παράδειγμα όποιος έχει παραπεμφθεί στο δικαστήριο για κακούργημα με κλητήριο θέσπισμα ή με τελεσίδικο βούλευμα είναι προβληματική, διότι έτσι περιορίζεται το κατοχυρωμένο συνταγματικά δικαίωμα της ελεύθερης ανάπτυξης της προσωπικότητας του ατόμου, στο μέτρο που ο επαγγελματικός αθλητισμός αποτελεί οικονομική δραστηριότητα. 
Επιπρόσθετα, το μη αμετάκλητο παραπεμπτικό βούλευμα εν όψει και του τεκμηρίου αθωότητας του κατηγορουμένου εμπεριέχει αναπόφευκτα ένα τεράστιο βαθμό αβεβαιότητας για τη δικαστική έκβαση, αβεβαιότητα που εξαλείφεται μόνο με την έκδοση αμετάκλητης δικαστικής απόφασης, ούτε καν αμετάκλητου βουλεύματος και πρέπει αυτό να ληφθεί υπ’ όψιν στη διατύπωση του άρθρου. 
Στο άρθρο 19 υπάρχει, πράγματι, η σχέση που έχουμε με το αυτοδιοίκητο. Είπατε, λοιπόν και χθες ότι μόλις το πειθαρχικό δίκαιο θα βάλει τις ποινές, ως προς τη σχέση που έχει με την Επιτροπή Επαγγελματικού Αθλητισμού η ΕΠΟ, τότε από εκεί και πέρα θα δεσμευτούμε να μεταφέρουμε κατ’ ευθείαν τις ποινές στο αυτοδιοίκητο. Η Επιτροπή Επαγγελματικού Αθλητισμού θα τα βλέπει όλα, -ασφαλιστικές, φορολογικές ενημερότητες- τα οποία δεν μπορεί να βλέπει μία ανεξάρτητη αρχή και θα λέει αν το παράπτωμα είναι σοβαρό, δηλαδή βαρύ, πολύ βαρύ, μέτριο ή μικρό. 
Εγώ σας λέω, λοιπόν, ότι μίλησα σήμερα το πρωί με την ΕΠΟ –γιατί δεν μπορώ να πάρω τέτοια ευθύνη, αν τυχόν δεν συμφωνεί η ΕΠΟ- και τους είπα «αν τυχόν θέλετε και πιο γρήγορα, αφήστε να κάνετε τον Ιούνιο τη γενική συνέλευση και κάντε μία έκτακτη συνέλευση και βγάλτε ποινές, όμως, οι οποίες πράγματι θα είναι ανάλογες με το παράπτωμα». Ο Πρόεδρος της ΕΠΟ, ο κ. Πιλάβιος, συμφώνησε με την προϋπόθεση ότι θα μεταφερθούν όλα αυτά στην ΕΠΟ, ώστε να εξασφαλίσουμε –κύριε Υπουργέ, αυτό είναι πολύ βασικό- τις δύο ομάδες αυτήν τη στιγμή που παίζουν στην Ευρώπη και την Εθνική Ομάδα, η οποία το καλοκαίρι έχει το «EURO», ώστε να μην έχουμε πρόβλημα σε τόσο σοβαρά θέματα. 
Όσον αφορά το άρθρο 20 για τη χορήγηση άδειας σε φυσικό πρόσωπο με ιθαγένεια τρίτης χώρας, δηλαδή εκτός Ευρωπαϊκής Ένωσης –σας έχω πει ότι έχει γίνει αυτό το ερώτημα από Ευρωβουλευτή στην Ευρωπαϊκή Επιτροπή, η οποία απάντησε θετικά- για την απόκτηση μετοχών της Ανωνύμου Εταιρείας, η Επιτροπή Επαγγελματικού Αθλητισμού θα απαιτεί τουλάχιστον τα ίδια δικαιολογητικά και πιστοποιητικά, που απαιτεί και στις περιπτώσεις φυσικών προσώπων με ιθαγένεια χώρας-μέλους της Ευρωπαϊκής Ένωσης ή του οιουδήποτε Έλληνα πολίτη. 
Τα άρθρα 21 και 22 τα έχετε αποσύρει. 
Όσον αφορά το άρθρο 23, τη μείωση των ετών στο ΟΑΚΑ και στο ΣΕΒ την έχετε κάνει. 
Το άρθρο 24 αναφέρεται στην άδεια λειτουργίας αθλητικών εγκαταστάσεων και στην άδεια τέλεσης αγώνων. Όσον αφορά στην επιτροπή που συστήνεται σε κάθε περιφέρεια αποκεντρωμένης διοίκησης για το ζήτημα της άδειας λειτουργίας των αθλητικών εγκαταστάσεων και την άδεια τέλεσης αγώνων, διαφωνώ με την προσθήκη που μπήκε, ώστε η άδεια λειτουργίας να μπορεί να εκδοθεί υπό όρους ή και προσωρινά μέχρι τον επανέλεγχο ή και να επιτρέπεται η τέλεση αγώνων χωρίς θεατές, παρά τη σχετική μέριμνα για την ασφάλεια. 
Επίσης, ενώ στην παράγραφο 3 προβλέπεται ότι η επιτροπή έχει γνωμοδοτικό χαρακτήρα και υποβάλλει έκθεση προς το Γενικό Γραμματέα της αποκεντρωμένης διοίκησης, ώστε ο ίδιος ο Γενικός Γραμματέας να χορηγήσει τις άδειες. Εν τούτοις, στην παράγραφο 6 –δείτε αυτό, κύριε Υπουργέ- και στο β΄ εδάφιο αναφέρεται ότι η ίδια η Γνωμοδοτική Επιτροπή δύναται να χορηγεί άδεια λειτουργίας μέχρι τον επανέλεγχο, ενώ αυτό πρέπει να το έχει μόνο ο Γενικός Γραμματέας της Περιφέρειας.
Το άρθρο 25 είναι οι όροι και οι προϋποθέσεις για την παραχώρηση κατά κυριότητα ή χρήση αθλητικών εγκαταστάσεων προς ΟΤΑ Α΄ και Β΄ βαθμού. Η συγκεκριμένη διάταξη με βρίσκει σύμφωνο.
Το άρθρο 26 αναφέρεται στα γυμναστήρια σε εργασιακούς χώρους του δημοσίου, κλπ.. Προβλέπεται ότι μέχρι να εκδοθεί το σχετικό προεδρικό διάταγμα, να ισχύουν οι διατάξεις του παλαιού π.δ. 219/2006.
Δεν μπορώ, όμως, να κατανοήσω την εξαίρεση ορισμένων απ’ αυτές τις διατάξεις, όπως συγκεκριμένες παραγράφους των άρθρων 3, 5, 6, 8, 11 και 12 και θα παρακαλούσα να μας δοθούν περισσότερες εξηγήσεις γι’ αυτήν την εξαίρεση. Ειδικά, υπάρχει μία συνάδελφος η οποία ενδιαφέρεται πάρα πολύ γι’ αυτό το συγκεκριμένο θέμα. Γιατί, για παράδειγμα, η εξαίρεση της παραγράφου 1 του άρθρου 5 θα είχε ως αποτέλεσμα το γυμναστήριο να μπορεί να έχει ως νόμιμο εκπρόσωπο ακόμα και δημόσιο υπάλληλο;
Τέλος, για τα άρθρα που αφορούν ρυθμίσεις λοιπών θεμάτων του Υπουργείου Πολιτισμού και Τουρισμού, ήθελα να σταθώ στα άρθρα 38, 42 και 49. Στο άρθρο 38 αναφέρομαι στην έκταση των οκτώ στρεμμάτων –το οποίο το έχετε βγάλει τελείως στο ηλεκτρονικό που στείλατε- στο σύνολο των σαράντα δύο στρεμμάτων οκτακοσίων μέτρων που κακώς παραχωρείται στην Περιφέρεια Αττικής. Σας είπα και εχθές ότι τα οκτώ στρέμματα αποτελούν ιδιωτική έκταση στο Δαφνί που ανήκει στο κοινωφελές ίδρυμα «Βοτανικός Κήπος Ιουλίας και Αλεξάνδρου Διομήδους» του Εθνικού και Καποδιστριακού Πανεπιστημίου. Ο ίδιος ο Υφυπουργός κ. Αλιβιζάτος έκανε παρέμβαση στην Εταιρεία Τουριστικών Ακινήτων και πράγματι προέκυψε ότι η ΕΤΑ εμφάνιζε στα αρχεία της τη συγκεκριμένη έκταση ως αγνώστου ιδιοκτήτη. 
Δεν είναι, λοιπόν, αγνώστου ιδιοκτήτη. Το είδε και ο Υφυπουργός που το ξέρει. Πρέπει να το λύσετε αυτό το θέμα. Το έχετε βγάλει τελείως.
Όσον αφορά το άρθρο 42 για τις συμβάσεις εργασίας προσωπικού του Υπουργείου Πολιτισμού, ο κύριος Υπουργός μας διαβεβαίωσε ότι αυτό το θέμα έχει επιλυθεί. Μ’ αυτό παρατείνεται στα πέντε χρόνια το ανώτερο επιτρεπόμενο χρονικό διάστημα διαδοχικότητας των συμβάσεων –π.δ. 164/2004 του κ. Παυλόπουλου- για το επιστημονικό προσωπικό, τους εξειδικευμένους τεχνίτες και λοιπό προσωπικό συμβασιούχων Υπουργείου Πολιτισμού σε συγχρηματοδοτούμενα έργα έρευνας, ανασκαφής, κλπ, ή έργα χρηματοδοτούμενα από διεθνείς οργανισμούς.
Αυτή η προτεινόμενη ρύθμιση δεν έλυνε ουσιαστικά το εργασιακό πρόβλημα. Εσείς τώρα το μηδενίζετε το κοντέρ και τους ξεκινάτε από την αρχή. Επομένως, τους βοηθάτε πράγματι για να έχουν πέντε χρόνια τελείως ξεκάθαρα από την ώρα που λύνεται τώρα η σύμβαση.
Όσον αφορά το άρθρο 49 για την περάτωση εκκαθάρισης Οργανισμού Πολιτιστικής Πρωτεύουσας της Ευρώπης-Θεσσαλονίκη ’97, είχατε πει ότι θα τη λήγατε. Εμείς ζητήσαμε –και πράγματι το δέχεστε- να πάει μέχρι το Μάιο του 2012 να ζητηθούν στο δικαστήριο πολύ σημαντικές υποθέσεις, κάτι που χρειάζονται αυτοί οι άνθρωποι οι οποίοι ξέρουν τα γεγονότα.
Αξιοσημείωτο είναι και το γεγονός ότι στο σχέδιο νόμου δεν προβλέπεται αναλυτικά η διαδικασία για τον τρόπο ανάληψης των υποχρεώσεων και δικαιωμάτων από το ελληνικό δημόσιο για τη συνέχιση των δικών, γεγονός που ενισχύει την άποψη για βεβιασμένη περάτωση της εκκαθάρισης, δεδομένου ότι μετά την ψήφιση του νομοσχεδίου, οι υποθέσεις θα χαθούν μέσα στους διαδρόμους των Υπουργείων, αφού κανένας δεν ορίζεται ως αρμόδιος για τη συνέχισή τους.
Έτσι, λοιπόν, το λύνετε αυτό το θέμα πράγματι με το ότι παρατείνεται η επιτροπή μέχρι το τέλος Μαΐου.
Κυρίες και κύριοι συνάδελφοι, όπως είπα και στη χθεσινή συζήτηση στην Ολομέλεια, πιστεύω ότι ο κύριος Υπουργός πρέπει να αποδεχθεί –και έχει αποδεχθεί- πάρα πολλές αλλαγές. Άλλωστε, αυτές οι αλλαγές που προτείνουμε, γίνονται για το καλό του αθλητισμού και αποβλέπουν στην εξυπηρέτηση των σκοπών του αθλητισμού.
Επίσης, υπάρχει και μία τροπολογία η οποία είναι για την ενίσχυση των κινήτρων των αθλητών, γιατί κινδυνεύει ο αθλητισμός. Και σας το λέω εγώ που όταν ήμασταν εμείς έγινε ο νόμος αυτός που σταμάτησε τα κίνητρα. Θα πρέπει οπωσδήποτε να περάσει. Πρέπει όλοι μαζί να ζητήσουμε από την Υπουργό Παιδείας να το αποδεχθεί, γιατί είναι κατ’ εξαίρεση και θα δώσει στον αθλητή το 10%.
Τι ζητάμε; Δηλαδή, αν ο τελευταίος μαθητής έχει πάρει εκατό μόρια στο Φυσικό Τμήμα, τα μόρια αυτά τα παίρνει σαν μπόνους για να φτάσει στο 10% λιγότερο, δηλαδή να φτάσει στο ενενήντα. Δηλαδή, θα είναι καλός μαθητής για να μπει και επομένως πρέπει οπωσδήποτε να τον βοηθήσουμε.
Ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Ιωαννίδη, του οποίου οι παρατηρήσεις ήταν εύστοχες, λόγω της τεράστιας πείρας στον αθλητισμό και λόγω των υπουργικών του καθηκόντων. Ελπίζω να τις έλαβε υπ’ όψιν του ο κύριος Υπουργός.</ChairmanSpeech> 
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Αντιλαμβάνομαι, κύριε Πρόεδρε, πόσο χρόνο θα δώσετε σε μένα!</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Όχι, κύριε Λιάνη. 
Θα ήθελα να προτρέψω τους ομιλητές να τηρούν τη συμφωνία στα άρθρα συνοπτικά και για λίγο και να οικονομούν το χρόνο τους υπογραμμίζοντας τις κριτικές παρατηρήσεις τους και τις προτάσεις τους για τη βελτίωση των άρθρων. Έτσι, θα έχουμε ευχέρεια στη συζήτησή μας. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και τρεις εκπαιδευτικοί συνοδοί τους από το Γυμνάσιο Ελληνογαλλικής Σχολής «Άγιος Ιωσήφ» Πεύκης. 
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Ιωάννης Γκιόκας.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε. 
Και για λόγους οικονομίας της συζήτησης, αλλά και λόγω χρόνου, δεν θα επαναλάβουμε την κριτική μας επί της αρχής του νομοσχεδίου. 
Θεωρούμε ότι είναι ένα νομοσχέδιο που επιδιώκει να διαχειριστεί επί της ουσίας ορισμένα νοσηρά φαινόμενα που πραγματικά υπάρχουν και εκδηλώνονται στο χώρο του αθλητισμού. Όμως, αυτή η προσπάθεια, ανεξάρτητα από τις όποιες προθέσεις υπάρχουν, θα είναι ένα βήμα στο κενό, γιατί η βάση και η αιτία αυτών των φαινομένων, που είναι η επιχειρηματική δράση στο χώρο του αθλητισμού και συνολικά οι επιχειρηματικοί ανταγωνισμοί οι οποίοι εκδηλώνονται εντός και εκτός αθλητισμού οδηγούν στο να ενισχύονται αυτά τα φαινόμενα. Άλλωστε, μέσα από αυτό το νομοσχέδιο, αλλά και μέσα από τη συνολικότερη πολιτική σας, η επιχειρηματική δράση στο χώρο του αθλητισμού, όχι μόνο δεν θίγεται, αλλά αντίθετα ενισχύεται. 
Ειπώθηκε και χθες και από αρκετούς ομιλητές του ΠΑΣΟΚ και της Νέας Δημοκρατίας ότι ο χώρος του αθλητισμού πρέπει να είναι χώρος επενδύσεως και κερδοφορίας. Και βέβαια, μέσα στο πλαίσιο αυτής της λογικής και αυτής της πολιτικής, αυτό που χάνεται είναι ο αθλητισμός, η φυσική αγωγή ως δικαίωμα και ως ανάγκη του λαού που πρέπει να διασφαλίζεται με ευθύνη του κράτους και να παρέχονται όλες εκείνες οι προϋποθέσεις, προκειμένου να ικανοποιείται αυτή η ανάγκη. 
Σε σχέση τώρα πιο συγκεκριμένα με τα άρθρα του νομοσχεδίου, διαφωνούμε με τα άρθρα 1 και 2. Βέβαια, δεν είναι τόσο η σύνθεση αυτών των οργανισμών και επιτροπών που συγκροτούνται -αν και ως προς τη σύνθεση, έχουμε μια σειρά από επιφυλάξεις, ιδιαίτερα σε σχέση με τον παραγκωνισμό των εκπροσώπων του αθλητισμού- αλλά η βασική μας ένσταση αφορά το περιεχόμενο και τις αρμοδιότητες που επί της ουσίας έχουν οι συγκεκριμένοι οργανισμοί, οι οποίοι θα κληθούν να καλύπτουν, να νομιμοποιούν μια αντιδραστική πολιτική που υλοποιείται στο χώρο του αθλητισμού. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κυρίες και κύριοι συνάδελφοι, σας παρακαλώ πολύ να κάνετε ησυχία. Μην κάνετε διαλόγους μεταξύ σας και μάλιστα εξ αποστάσεως.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Σε σχέση με το άρθρο 3, υπάρχουν βελτιώσεις όσον αφορά την αρχική διατύπωση του νομοσχεδίου και την αρχική εκτεταμένη χρήση της απαγόρευσης μετατροπής και αναστολής. Εντούτοις, διατηρούμε μια σειρά ενστάσεων τις οποίες αναφέραμε και χθες στη συζήτηση επί της αρχής, ιδιαίτερα σε σχέση με τη χρήση του θεσμού του ιδιώνυμου, παρά το γεγονός ότι έτσι όπως κατατίθεται το νομοσχέδιο, είναι σαφώς βελτιωμένο από την αρχική διατύπωση που υπήρχε στο κείμενο του νομοσχεδίου. 
Καταψηφίζουμε το άρθρο 4, γιατί διαφωνούμε ριζικά επί της αρχής σε σχέση με τη χρησιμοποίηση των ειδικών ανακριτικών πράξεων του άρθρου 253 Α΄ του Κώδικα Ποινικής Δικονομίας, του «τρομονόμου» και τους κινδύνους που δημιουργεί αυτή η χρήση των ειδικών ανακριτικών πράξεων σε σχέση συνολικά με τις δημοκρατικές ελευθερίες και τα δικαιώματα. 
Συμφωνούμε με το άρθρο 5.
Σχετικά με το άρθρο 6 και το ηλεκτρονικό εισιτήριο, η ένστασή μας, την οποία διατυπώσαμε και στη συζήτηση στην επιτροπή, είναι ότι δεν μπορούμε να δώσουμε μία νομοθετική εξουσιοδότηση στον Υπουργό και να έρθουν να ρυθμιστούν με προεδρικό διάταγμα μια σειρά σοβαρά ζητήματα που άπτονται προσωπικών δεδομένων και ιδιαίτερα, όσον αφορά τους κανόνες συλλογής, διατήρησης, επεξεργασίας αυτών των δεδομένων των υπευθύνων να κάνουν χρήση αυτών των δεδομένων. Είναι προτιμότερο να ερχόταν ένα άρθρο στο νομοσχέδιο που να προέβλεπε αναλυτικά αυτούς τους κανόνες. Τότε θα μπορούσαμε να το συζητήσουμε.
Σχετικά με το άρθρο 7 και την οργανωμένη μετακίνηση των οπαδών κι εδώ υπάρχει σαφής βελτίωση σε σχέση με το αρχικό κείμενο. Παραδείγματος χάριν, διορθώνετε αυτό που και εμείς είπαμε στην επιτροπή, ότι η ιδιωτική μετακίνηση πρέπει να προσιδιάζει σε οργανωμένη μετακίνηση φιλάθλων και να μην –ας το πούμε έτσι, έστω και θεωρητικά- ποινικοποιείται η ιδιωτική μετακίνηση δύο-τριών ανθρώπων. Λύνεται με τη διατύπωση που υπάρχει στο συγκεκριμένο άρθρο.
Όμως η διαφωνία μας, η ένστασή μας σε σχέση με την οργανωμένη μετακίνηση και σε σχέση με το άρθρο 9 είναι η οποιασδήποτε μορφής εμπλοκή ιδιωτικών εταιρειών security για τη φύλαξη, την ασφάλεια των γηπέδων, τη μετακίνηση των οπαδών, των φιλάθλων, οι οποίες μάλιστα εταιρείες θα έχουν και οιονεί αρμοδιότητες για την άσκηση δημόσιας εξουσίας. Ακούστηκε χθες το επιχείρημα ότι, εν πάση περιπτώσει, οι ΠΑΕ πρέπει να περιφρουρούν τα μαγαζιά τους –όπως ειπώθηκε- όμως τα γήπεδα δεν είναι μαγαζιά των ΠΑΕ. Μπορεί να είναι οι ομάδες έτσι όπως λειτουργούν, όμως τα γήπεδα ως χώροι συνάθροισης πολλών ανθρώπων δεν είναι μαγαζιά κανενός ιδιοκτήτη ΠΑΕ και κανένας δεν είναι υποχρεωμένος να υφίσταται από ιδιωτικές εταιρείες security, που είναι ανεξέλεγκτες, τον οποιοδήποτε έλεγχο. Εδώ είναι η διαφωνία μας σε σχέση με τα συγκεκριμένα άρθρα του νομοσχεδίου.
Σε σχέση με το άρθρο 8 και τους συνδέσμους τοποθετηθήκαμε χθες.
Όσον αφορά το άρθρο 11 για τη μετατροπή του ΕΣΚΑΝ σε νομικό πρόσωπο ιδιωτικού δικαίου, εμείς θεωρούμε ότι το ΕΣΚΑΝ πρέπει να παραμείνει νομικό πρόσωπο δημοσίου δικαίου και να εξασφαλίζεται από χρήματα του κρατικού προϋπολογισμού. Πρέπει να εξασφαλίζονται και να καλύπτονται όλα τα έξοδα λειτουργίας, μισθοδοσίας του συγκεκριμένου συμβουλίου. Αυτή η μορφή κατά κάποιο τρόπο ιδιωτικοποίηση που γίνεται στο ΕΣΚΑΝ, κατά τη γνώμη μας, μπορεί δυνητικά να δημιουργήσει προβλήματα αξιοπιστίας του συγκεκριμένου θεσμού.
Σε σχέση με τα άρθρα αυτά του νομοσχεδίου που αφορούν την ποινική αντιμετώπιση του ντόπινγκ και των συνεννοημένων αγώνων, δεν έχουμε αντίρρηση. Εκφράζουμε όμως κι εδώ τις επιφυλάξεις μας όσον αφορά τη χρήση των ειδικών ανακριτικών πράξεων του άρθρου 253Α του Κώδικα Ποινικής Δικονομίας.
Συμφωνούμε με τα άρθρα 14 και 15 που αφορούν τα οικονομικά θέματα και τη διαδικασία επίλυσης των διαφορών και με τις βελτιώσεις που έγιναν, ιδιαίτερα στο άρθρο 15. Παρ’ όλα αυτά, θέλουμε να επισημάνουμε το εξής, το είπαμε και στην επιτροπή: Στο άρθρο 14 δεν υπάρχει σαφής δέσμευση για το ύψος της επιχορήγησης. Δεύτερον, οι Επιτροπές Επίλυσης των Οικονομικών Διαφορών θα δικάσουν με βάση τη συμφωνία που εμφανίζεται ως επίσημη. Η πραγματικότητα όμως έχει αλλάξει στο χώρο του επαγγελματικού αθλητισμού. Υπάρχουν συμφωνίες κάτω από το τραπέζι, υπάρχουν μαύρα συμβόλαιο. Επομένως, όλα αυτά ξεφεύγουν από τον έλεγχο της οποιασδήποτε επιτροπής και αρμοδιότητας της Επιτροπής Επίλυσης Οικονομικών Διαφορών. Δυστυχώς, αυτή είναι η πραγματικότητα που υπάρχει σήμερα στο χώρο του επαγγελματικού αθλητισμού και σε μεγάλες κατηγορίες και σε δημοφιλή αθλήματα. 
Απ’ αυτήν τη σκοπιά εμείς θεωρούμε ότι μέσα από όλες αυτές τις εξελίξεις καταρρέει και όλο αυτό το μοντέλο του επαγγελματία αθλητή που είχε διαμορφωθεί, που το δικαίωμά του για επιβίωση επί της ουσίας το καθορίζουν οι νόμοι της αγοράς.
Την ίδια στιγμή υπάρχουν παγκόσμιοι πρωταθλητές σε μία σειρά αθλήματα –χαρακτηριστικό είναι το πόλο- που δεν τους εξασφαλίζεται το δικαίωμα να έχουν δουλειά για να μπορούν να επιβιώσουν.
Εμείς θεωρούμε ότι πρέπει να κατοχυρωθεί το δικαίωμα στη δουλειά, όπως για όλους τους εργαζόμενους, έτσι και για τους αθλητές. Ιδιαίτερα γι’ αυτούς τους αθλητές που είναι υψηλού επιπέδου, πρέπει να υπάρχει μέριμνα, ώστε να μπορούν απερίσπαστοι να ασχολούνται με το άθλημά τους. Αυτοί οι άνθρωποι είναι χρήσιμοι και μετά το τέλος της αθλητικής τους σταδιοδρομίας –βεβαίως με την κατάλληλη εκπαίδευση ή μετεκπαίδευση- όσον αφορά τη στελέχωση του σωματειακού, του ερασιτεχνικού ή του σχολικού αθλητισμού. 
Όσον αφορά τα άρθρα 18 και 19, για το οποίο έγινε και πολύς λόγος, εμείς ψηφίζουμε παρών. Υπάρχουν ορισμένα θετικά στοιχεία σε αυτές τις διατάξεις. Συμφωνούμε να υπάρχουν κανόνες διαφάνειας, όσον αφορά τη μετοχική σύνθεση, τη σύνθεση των διοικητικών συμβουλίων των αθλητικών ανωνύμων εταιρειών. Βέβαια, η στάση μας δεν καθορίζεται με βάση το οποιοδήποτε αυτοδιοίκητο «λάστιχο», όπως το εννοεί ο καθένας, ή με βάση το τι λέει η UEFA κ.ο.κ. Δυστυχώς, όμως, η αποτελεσματικότητα αυτών των ρυθμίσεων δεν καθορίζεται από προθέσεις.
Ανέφερε χθες και ο Κοινοβουλευτικός μας Εκπρόσωπος ότι στο χώρο του αθλητισμού υπάρχει μία οικονομική βάση που αντικειμενικά και νομοτελειακά θα αναπαράγει νοσηρά φαινόμενα και νοσηρούς παράγοντες. Αυτή είναι η πραγματικότητα. Όσο υπάρχει το κέρδος, όσο το κέρδος είναι η κινητήριος δύναμη στο χώρο του αθλητισμού, αυτά τα φαινόμενα θα αναπαράγονται και θα είναι, όπως εύστοχα ανέφερε και ο Κοινοβουλευτικός μας Εκπρόσωπος, σαν τη Λερναία Ύδρα: ένα κεφάλι θα κόβεις, τρία θα βγαίνουν. Παρ’ όλα αυτά, εκτιμούμε ότι υπάρχουν θετικά σημεία στη συγκεκριμένη διάταξη. 
Καταψηφίζουμε το άρθρο 20, που αφορά την προσέλκυση ξένων επενδυτών, όχι γιατί θεωρούμε ότι είναι ή δεν είναι φωτογραφική, αλλά γιατί εντάσσεται στο πλαίσιο της συνολικότερης πολιτικής για την ενίσχυση της επιχειρηματικής δράσης στο χώρο του αθλητισμού.
Καταψηφίζουμε το άρθρο 23, που αφορά τις ρυθμίσεις για το ΟΑΚΑ, το ΣΕΦ και των αθλητικών κέντρων της Θεσσαλονίκης. Μπαίνουν ζητήματα εργασιακής εφεδρείας στο συγκεκριμένο άρθρο. 
Ψηφίζουμε το άρθρο 24 σε σχέση με την άδεια λειτουργίας των αθλητικών εγκαταστάσεων. 
Καταψηφίζουμε το άρθρο 25, γιατί θεωρούμε ότι υπάρχει αρνητική εμπειρία όσον αφορά την παραχώρηση χρήσης αθλητικών κέντρων στους δήμους. Οι δήμοι αυτή τη στιγμή επιβάλλουν ενοίκιο επί της ουσίας στα σωματεία. Υπάρχουν σωματεία που επειδή δεν μπορούν να ανταποκριθούν σε αυτήν την υποχρέωση, πετιούνται έξω από γυμναστήρια και αθλητικά κέντρα. 
Ψηφίζουμε τα άρθρα 26 και 27.
Σχετικά με τα άρθρα που αφορούν τον ΕΟΤ, δεν διαφωνούμε με τη διάρθρωση και αναδιάρθρωση των υπηρεσιών του. Η ένστασή μας έγκειται στη συνολική στρατηγική που έχει ο ΕΟΤ. 
Ο ΕΟΤ δεν έχει ως προτεραιότητα πώς θα εξασφαλιστεί το δικαίωμα στις διακοπές, το δικαίωμα στην αναψυχή των εργαζομένων των λαϊκών οικογενειών στη χώρα μας. Με βάση τα στοιχεία που υπάρχουν ένας στους δύο εργαζόμενους δεν μπορεί να κάνει διακοπές. Αυτά είναι στοιχεία περσινά και προπέρσινα. Με βάση τα νέα δεδομένα που διαμορφώνει το μνημόνιο της λαϊκής χρεοκοπίας, τα ποσοστά αυτά θα αυξηθούν δραματικά. Και αντί ο ΕΟΤ να ασχολείται μ&apos; αυτό το ζήτημα, λειτουργεί με αποκλειστικό κριτήριο την προσέλκυση ξένων τουριστών. Δεν διαφωνούμε μ&apos; αυτό, αλλά δεν μπορεί να είναι προτεραιότητα πώς θα αυξηθεί η κερδοφορία των διαφόρων επιχειρηματικών ομίλων που δραστηριοποιούνται στο χώρο του τουρισμού. 
Το μέλημα και η βασική υποχρέωση του ΕΟΤ, θα πρέπει να είναι το δικαίωμα στην αναψυχή για τις λαϊκές οικογένειες. 
Ιδιαίτερα στα άρθρα 31 και 32 που αφορούν τις διαδικασίες στελέχωσης αυτών των υπηρεσιών εμείς θεωρούμε ότι θα πρέπει αυτές να στηρίζονται σε αντικειμενικά κριτήρια. 
Καταψηφίζουμε το άρθρο 38 που παραχωρεί την κυριότητα μεγάλων εκτάσεων σε Οργανισμούς Τοπικής Αυτοδιοίκησης γιατί θεωρούμε ότι κινείται στη λογική της εμπορευματοποίησης και της κερδοσκοπικής εκμετάλλευσης αυτών των εκτάσεων.
Υπερψηφίζουμε το άρθρο 40. Είναι αυτονόητη αυτή η ρύθμιση.
Καταψηφίζουμε το άρθρο 41 που αφορά τη ρύθμιση των ιαματικών πηγών. Εδώ υπάρχει ζήτημα όσον αφορά την ιδιωτικοποίηση και την εμπορευματοποίηση του τουρισμού και ιδιαίτερα του ιαματικού τουρισμού, ο οποίος, λόγω των θεραπευτικών ιδιοτήτων που έχει, πρέπει να είναι προσιτός σε όσους τον έχουν ανάγκη. Δεν μπορεί να είναι πεδίο ιδιωτικής εκμετάλλευσης και επιχειρηματικής δράσης. Επί της ουσίας η παραχώρησή του στους δήμους για σαράντα χρόνια, όπως αναφέρεται στο κείμενο του νόμου, υπηρετεί αυτό το σκοπό και κάνει τον ιαματικό τουρισμό δυσπρόσιτο, αν όχι τελείως απρόσιτο για όσους τον έχουν ανάγκη αλλά δεν έχουν την οικονομική δυνατότητα να καταφύγουν σ’ αυτές τις υπηρεσίες.
Καταψηφίζουμε το άρθρο 42 που προβλέπει ότι οι αρχαιολόγοι επί της ουσίας δεν θα μπορούν να εργαστούν ποτέ ξανά με τη συμπλήρωση πέντε ετών απασχόλησης. Μέχρι τώρα βέβαια αυτό συνέβαινε με την παρέλευση είκοσι τεσσάρων μηνών, όμως αντί να επιλύεται ένα χρόνιο πρόβλημα, επί της ουσίας αφήνεται για το εγγύς μέλλον το ζήτημα παρατείνοντας την αγωνία και την ομηρία αυτών των ανθρώπων. 
Μάλιστα θέλουμε να αναδείξουμε και το εξής: Με άλλο νομοσχέδιο που αναμένεται να ψηφιστεί στη Βουλή, τους αρχαιολόγους που θα εργάζονται στις σωστικές ανασκαφές στα μεγάλα ιδιωτικά έργα δεν θα τους επιλέγει η αρχαιολογική υπηρεσία, όπως γίνεται μέχρι σήμερα, αλλά ιδιώτες κατασκευαστές και αυτό κατά τη γνώμη μας είναι ένα ακόμα πλήγμα στο εργασιακό δικαίωμα αυτών των ανθρώπων.</Speech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Πού είναι αυτό;</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Δεν είναι στο νομοσχέδιο αυτό. Να σας πω, μπορεί να κάνω και λάθος. Είναι στο νομοσχέδιο για τη βελτίωση του επιχειρηματικού περιβάλλοντος. Δεν ξέρω. Πείτε μας αν έχουμε λάθος ενημέρωση, όμως η ενημέρωση που έχουμε από τους ίδιους τους ανθρώπους είναι ότι προωθείται το να γίνεται η επιλογή αρχαιολόγων από τις ιδιωτικές εταιρείες που θα αναλάβουν και όχι από την αρχαιολογική υπηρεσία.
Κυρίες και κύριοι Βουλευτές, αυτή είναι η τοποθέτησή μας επί των άρθρων και αναμένουμε και την τοποθέτηση του Υπουργού για τυχόν αλλαγές-τροποποιήσεις στα άρθρα του νομοσχεδίου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Ιωάννη Γκιόκα.
Το λόγο έχει ο ειδικός αγορητής του Λαϊκού Ορθόδοξου Συναγερμού κύριος Γιώργος Ανατολάκης. Με την προσέλευσή του στο Βήμα να χαιρετίσουμε και τη νίκη του Ολυμπιακού στη Μόσχα. Έφτιαξα συνάφεια με τον ομιλητή.
Ορίστε, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, σας είπα και χθες ότι έχετε κάνει πάρα πολλά πράγματα για τα περισσότερα άρθρα. Υπάρχουν βέβαια κάποιες λεπτομέρειες που θα δούμε. 
Στο άρθρο 2 θα πρέπει να φύγουν κάποιες λεπτομέρειες που είναι για τη ΔΕΑΒ. 
Για τα άρθρα 3 και 4 τα είπε και ο κοινοβουλευτικός μας εκπρόσωπος κ. Πλεύρης. 
Στο άρθρο 6 που είναι για το ηλεκτρονικό εισιτήριο θα πρέπει να πούμε τι θα γίνει με τη συντήρηση για τα δημόσια γήπεδα που ανήκουν στη Γενική Γραμματεία και στους δήμους. Ποιος θα πληρώσει τη συντήρηση; 
Για το άρθρο 7 μίλησε και χθες ο κ. Ψαριανός. Είναι για τη διενέργεια οργανωμένων μετακινήσεων. Ως οργανωμένη μετακίνηση σ’ αυτό το κομμάτι θεωρείται η ελεύθερη μετακίνηση. Είναι συνταγματικά κατοχυρωμένη, άρα δεν μπορούμε να απαγορεύσουμε στα ΙΧ να κινηθούν όπου επιθυμούν και με όποιο τρόπο θέλουν.
Στο άρθρο 8 υπάρχει μεγάλη γραφειοκρατία. Νομίζω ότι πρέπει να γίνουν ρυθμίσεις Αστικού Κώδικα και η Αστυνομία να έχει τη λειτουργία του.
Στο άρθρο 9 από «οι ΑΑΕ και τα ΤΑΑ» μέχρι «σε τρίτους» η ευθύνη μιας ομάδας περιορίζεται γεωγραφικά στον εν γένει χώρο του γηπέδου και χρονικά ως μετά τον αγώνα. Υπό τις έννοιες αυτές καθορίζονται στο άρθρο 1 του ΚΑΠ σε συνδυασμό με τον ν. 3479/2006.
Στο άρθρο 10, για την απαγόρευση και την αιτιολογία, συμφωνούμε. 
Στο άρθρο 11, για το ντόπινγκ κοντρόλ, γράφετε για τετραετή θητεία των μελών του διοικητικού συμβουλίου. Σας είπα και στην επιτροπή ότι υπάρχει περίπτωση να τελειώνει η προεδρεία πριν την Παραολυμπιάδα. Να το φτιάξουμε και να τελειώνει μετά την Παραολυμπιάδα. Δεν είναι μέχρι στιγμής εδώ.
Στα άρθρα 17 και 18 συμφωνούμε.
Στο άρθρο 19 είναι το μεγάλο μας ζήτημα. Εσείς είπατε χθες ότι ζητάτε να μπουν ποινές προς την ΕΠΟ. Αλλά για να δεχθεί τις ποινές που ζητά η πολιτεία θα πρέπει να γίνει μια γενική συνέλευση. Προτείνω κάτι άλλο. Θα ήταν καλύτερο να αποσυρθεί το άρθρο και με το που θα γίνει αυτό να μπουν οι ποινές γιατί πρέπει να γίνει γενική συνέλευση.</Speech> 
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): … (δεν ακούστηκε).</Speech>
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Θα είναι Επιτροπή Επαγγελματικού Αθλητισμού.</Speech> 
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): … (δεν ακούστηκε).</Speech>
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Δεν το δέχεστε. 
Θα πρέπει όμως να σας πω κάτι άλλο. Το είπα και χθες. Αναφέρεστε συνέχεια στα δώδεκα χρόνια της λειτουργίας. Μάλλον κάποιοι σύμβουλοί σας δε σας λένε πραγματικά την αλήθεια. Από το 2006 με το ν. 3479, άρθρο 29, παράγραφος 12, μέχρι φέτος, μέχρι πριν πέσει η Καβάλα και ο Ολυμπιακός Βόλου δεν έδιναν τα χαρτιά. Πρέπει να σας πουν τις αλήθειες, κύριε Γενικέ. Να μην την κρύβουν και να λένε για τα δώδεκα χρόνια συνέχεια. Να σταματήσει αυτό το πράγμα. Δεν είναι έτσι.
Ο κ. Ιωαννίδης ήταν Υπουργός και το ξέρει. Δε σας λένε τις αλήθειες. Υπάρχουν τόσοι σύμβουλοι, τόσοι νομικοί. Γιατί δε λένε τις αλήθειες και λένε άλλα αντί άλλων. Και βγαίνετε και κάνετε δηλώσεις, σύμφωνα μ’ αυτά που σας λένε. Και καλά κάνετε, αφού αυτά σας λένε. Πρέπει να παραδεχθούμε κάποια πράγματα εδώ πέρα μέσα. Να σταματήσει αυτό το ψέμα. 
Η απάντηση που θα στείλει η FIFA στην ερώτηση που έκανε η ΕΠΟ νομίζω ότι θα κοινοποιηθεί σε εσάς και στον κύριο Γενικό. 
Ως προς το άρθρο 20 έχω ακούσει τόσα πολλά για τους επενδυτές. Το είπα και στην επιτροπή και το ξεκαθαρίζω, εγώ προσωπικά και το κόμμα μου λέμε ναι. Απλά πρέπει να μπουν πολύ καλές δικλίδες ασφαλείας. Το είχα ξεκαθαρίσει και στην επιτροπή. Είπα από την αρχή ναι. Γιατί ακούστηκαν άλλα αντί άλλων. Εγώ ζητάω να υπάρχουν οι ίδιες ακριβώς προϋποθέσεις που έχουν οι Έλληνες επενδυτές. Ό,τι μπορούμε να διασφαλίσουμε για το καλό του αθλητισμού. Δε ζητάω τίποτα άλλο. Δε λέω όχι. Το ξεκαθαρίζω. Είμαι ξεκάθαρος σ’ αυτό. Άρα, συμφωνούμε.
Το άρθρο 24 αφορά στην άδεια λειτουργίας εγκαταστάσεων και την άδεια τέλεσης. Κύριε Υπουργέ, θα πρέπει να ξέρετε και θα πρέπει να εξαιρέσετε τα ερασιτεχνικά γήπεδα του αθλητισμού. 
Ξέρετε πολύ καλά ότι δεν υπάρχουν άδειες λειτουργίας των γηπέδων. Σχεδόν όλα τα γήπεδα δεν έχουν άδεια, εκτός από κάποια που είναι Ολυμπιακά. Κάποιοι δήμαρχοι, κάποιοι φορείς έχουν πάρει μία αλάνα και θέλουν να κάνουν ένα γήπεδο. Θα πρέπει να γίνει όλη αυτή η διαδικασία; Θα πρέπει είτε με προεδρικό διάταγμα ή με κοινή υπουργική απόφαση –δεν ξέρω με τι- να εξαιρεθούν κάποια πράγματα και να μπουν στη σειρά τους.
Στα θέματα τουρισμού: Είχαμε καταθέσει μία τροπολογία με τον κ. Ιωαννίδη και με τον κ. Εμινίδη στο άρθρο 41, για την επέκταση, δηλαδή, των διοικητικών πράξεων ή συμβάσεων. Την κάνατε δεκτή, με την έννοια ότι το ανεβάσατε στα σαράντα χρόνια. Είμαστε θετικοί σε αυτό, πάρα πολύ θετικοί.
Γενικά όσον αφορά τον τουρισμό, σύμφωνα και με τον Αντιπρόεδρο της Βουλής, τον κ. Αποστολάτο, είμαστε θετικοί.
Έχω να κάνω κάποιες παρεμβάσεις στα θέματα του γραφείου. Σας είπα και στην επιτροπή, κύριε Υπουργέ, ότι είναι πολύ κακό που απουσιάζει το γραφείο της Ινδίας. Και ξέρετε αυτήν τη στιγμή πώς είναι στην Ινδία και πόσο μπορεί να μας βοηθήσει. Και νομίζω ότι δεν πρέπει να γίνει εκεί ένα γραφείο. Θα πρέπει να γίνουν δύο γραφεία. Στο Μιλάνο. Αντί για Μιλάνο, στη Ρώμη. Και να υπάρχει ένα παράρτημα στη Βενετία όπου υπάρχει το Ινστιτούτο Ελληνικών Σπουδών.
Όσον αφορά το γραφείο της Ρουμανίας, θεωρώ, κύριε Υπουργέ, ότι θα πρέπει να φύγει. Και βλέπετε πώς είναι τα πράγματα. 
Τα άρθρα 7 «Διενέργεια οργανωμένων μετακινήσεων», 8 «Λέσχες Φίλων των Αθλητικών Σωματείων», 9 «Ειδικές υποχρεώσεις και ευθύνες των Λεσχών Φίλων των Αθλητικών Σωματείων» και 19 τα καταψηφίζω. 
Πιο συγκεκριμένα, όσον αφορά το άρθρο 19, κύριε Υπουργέ, έχω την ελπίδα να μη συμβεί το κακό. Αλήθεια σας το λέω. Και το λέω γιατί το ένιωσα. Και όταν θα έρθει ο κ. Λιάνης στο Βήμα, μπορεί να σας πει ακόμα περισσότερα. Θα πρέπει να τελειώνει αυτό το θέμα. Όταν σας είπα για την απόσυρση, εννοούσα να φύγει τώρα, να τα βρείτε και να έρθει μετά ο νόμος.
Ευχαριστώ πολύ.
(Χειροκροτήματα από την πτέρυγα του ΛΑΟΣ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Γεώργιο Ανατολάκη.
Παρακαλείται ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Αναστάσιος Κουράκης, Ζ΄ Αντιπρόεδρος της Βουλής, να λάβει το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Ευχαριστώ, κύριε Πρόεδρε.
Κύριε Υπουργέ, θα μπω κατευθείαν στα άρθρα στα οποία συμφωνούμε και διαφωνούμε. 
Θα αρχίσω από το πιο σημαντικό άρθρο, για το οποίο δίνεται και μάχη μέσα στη Βουλή, το άρθρο 19.
Παρ’ όλο που έχουμε επισημάνει και στην πρωτομιλία μας ότι η γενεσιουργός αιτία των παθογενειών του αθλητισμού είναι η εμπορευματοποίησή του και η παράδοσή του στους νόμους της αγοράς, εκτιμούμε ότι με τη ρύθμιση αυτή γίνεται ένα βήμα για την κάθαρση του επαγγελματικού ποδοσφαίρου. Είναι χαρακτηριστική η αντίδραση που συναντά από εθνικά και υπερεθνικά κέντρα. Το στηρίζουμε.
Όσον αφορά τα υπόλοιπα άρθρα, συμφωνούμε, επίσης, με το άρθρο 5. Είναι, βέβαια, ένα από τα μέτρα τα οποία εμείς προτείνουμε. 
Άρθρο 6: Διαφωνούμε με το ηλεκτρονικό ή άλλο φακέλωμα και για τις βάσεις δεδομένων με αμφίβολη χρήση. Δεν ξέρουμε από ποιον θα χρησιμοποιηθούν. 
Διαφωνούμε με το άρθρο 7, το οποίο δεν λαμβάνει υπ’ όψιν καθόλου την ελληνική πραγματικότητα, την οποία οι κυβερνήσεις του ΠΑΣΟΚ και της Νέας Δημοκρατίας έχουν εκθρέψει. Λόγου χάριν: Σημεία του εδαφίου α΄ περί αναλογίας προσωπικού ασφαλείας και μετακινουμένων 1:20.
Διαφωνούμε με τη χρήση ιδιωτικής ασφάλειας και μ’ ένα αίτημα που ήρθε από την Ένωση Σωματείων Ποδοσφαιριστών και ιδιαίτερα από το τμήμα αντισφαίρισης όπου προτείνουν και αυτοί την καθ’ ολοκληρία εξαίρεση από το συγκεκριμένο άρθρο του βόλεϊ, καθώς δεν υπάρχει η παραμικρή οικονομική δυνατότητα για μίσθωση πούλμαν για μετακινήσεις ούτε παρατηρούνται μετακινήσεις οπαδών στο βόλεϊ. Νομίζω ότι αυτό θα τους πλήξει καίρια. 
Επίσης συνοδό είναι και το άρθρο 9 όπου πάλι αναφέρεται στις ιδιωτικές εταιρείες ασφάλειας, προφανώς διαφωνούμε. 
Για το άρθρο 10, θεωρώ ότι είναι απαράδεκτο να κάνουν face control διοικήσεις των ομάδων και να απαγορεύουν την είσοδο σε θεατές χωρίς κάποια επιβαρυντικά στοιχεία
Για το άρθρο 11, πιστεύουμε ότι η σύνθεση του ΕΣΚΑΝ πρέπει να παραμείνει όπως ήταν, καθώς μέχρι τώρα οι επιστήμονες επιλέγονταν από καταλόγους που συνέθεσαν οι πρόεδροι των σχετικών πανεπιστημιακών τμημάτων και ο Πανελλήνιος Ιατρικός Σύλλογος και τώρα αυτή η επιλογή πηγαίνει στους Υπουργούς Υγείας και Πολιτισμού. 
Το άρθρο 13, το ψηφίζουμε. 
Στο άρθρο 20, διερωτώμεθα αν μπορούν να υπάρχουν αναγκαίοι έλεγχοι για ενδεχόμενο ξέπλυμα μαύρου χρήματος σε φυσικά πρόσωπα τρίτης χώρας και καθώς θεωρούμε ότι ενισχύει την επιχειρηματική διείσδυση περισσότερο στον αθλητισμό από ό,τι σήμερα υπάρχει, διαφωνούμε. 
Συμφωνούμε με το άρθρο 21, για τη μείωση του αριθμού των μελών. Βέβαια δυστυχώς, έχει αποσυρθεί.
Διαφωνούμε με το άρθρο 24 και το 25.
Συμφωνούμε με το άρθρο 26 και 27.
Σχετικά με τις τροπολογίες που έχουμε καταθέσει, εξακολουθούμε να λέμε, κύριε Υπουργέ -συμφωνεί ευτυχώς και ο κ. Ιωαννίδης- για την καθιέρωση της απλής αναλογικής. Ο κύριος Υπουργός, εχθές έβαλε ένα δίλημμα αν θα πρέπει να προχωρήσουμε τώρα ή να το αφήσουμε για αργότερα. Είπα και χθες ότι πολύ φοβάμαι ότι αργότερα με την αλλαγή κυβέρνησης και με τις εκλογές, δεν θα βρεθούμε σ’ αυτήν την ευνοϊκή κατάσταση όπου σχεδόν όλες οι πτέρυγες της Βουλής θα συμφωνούν. Είναι και στη δική σας αντίληψη, δεν έχουμε κανένα λόγο να μην προχωρήσουμε, έστω και με ατέλειες. Θα είναι πάρα πολύ σημαντικό. Θεωρώ ότι θα σας συνοδεύει αυτό και στη μετέπειτα πορεία σας. Να προχωρήσουμε με κάθε τρόπο, νομίζω ότι θα δικαιωθείτε και θα δικαιωθεί και το Κοινοβούλιο. Θα είναι από τα ένα - δύο σημαντικά άρθρα που θα ψηφιστούν. Εμείς βέβαια προσθέτουμε για τις δύο θητείες και για την ανανέωση μεταξύ των θητειών των μελών του διοικητικού συμβουλίου κατά 30%.
Θα επιμείνουμε επίσης στο άρθρο 42, για το θέμα των αρχαιολόγων. Θεωρούμε ότι για πάρα πολλούς λόγους που έχουν σχέση με την υπεράσπιση του πολιτισμού και όχι μόνο του εργασιακού δικαιώματος των αρχαιολόγων, το οποίο δεν θεωρώ καθόλου έλασσον σημείο, θα πρέπει να εξαιρεθούν από το π.δ. 164. Έχουμε καταθέσει και τη σχετική τροπολογία. Θα ήμασταν ιδιαίτερα ευτυχείς αν το κάνατε δεκτό και πιο ευτυχής θα ήταν ο πολιτισμός.
Θα συμφωνήσω με τον κ. Ιωαννίδη, στην αναφορά που έκανε στο τέλος της ομιλίας του για τα οκτώ στρέμματα στο Βοτανικό Κήπο. Είναι πολύ σημαντικό και νομίζω ότι πρέπει να το κάνετε δεκτό. Είναι ένας χώρος, ο οποίος χρησιμοποιεί τη συγκεκριμένη έκταση για πάρα πολλούς σκοπούς. Έχει μόνο θετική ιστορία και το να μεταφερθεί στο δήμο νομίζω ότι θα είναι ατυχές. Γι’ αυτό έχουμε μια τροπολογία - προσθήκη που λέει ότι εξαιρούνται των ακινήτων που αναφέρονται και περιγράφονται στο τμήμα του πίνακα της Περιφέρειας Αττικής στο άρθρο 38. Καταλάβατε το πνεύμα, να επανέρθει, δηλαδή στο Πανεπιστήμιο Αθηνών και στο συγκεκριμένο ίδρυμα.
Σχετικά στο άρθρο 28, επειδή ακριβώς -το είχαμε πει και στην επιτροπή- υπάρχει ένα πρόβλημα με την άσκηση έτσι, όπως εφαρμόζεται στο σχολείο και μάλιστα είναι εξαιρετικά υποβαθμισμένη, καθώς έχουν μειωθεί οι τρεις ώρες που δίνονται για την άσκηση στο σχολείο σε δύο ώρες εβδομαδιαίως, προτείνουμε οι ώρες φυσικής αγωγής και υποχρεωτικής άσκησης στο ωρολόγιο πρόγραμμα όλων των βαθμίδων της εκπαίδευσης να είναι κατ’ ελάχιστον τρεις ώρες.
Επίσης το ότι σε όλες τις νεοαναγειρόμενες σχολικές εγκαταστάσεις είναι υποχρεωτική η ύπαρξη σύγχρονων αθλητικών υποδομών και η ύπαρξη αίθουσας πολλαπλών χρήσεων δεν υποκαθιστά την υποχρέωση αυτή. 
Σχετικά με το άρθρο 20, προκειμένου να ενθαρρυνθούν οι φίλαθλοι-μέλη να επανέρθουν στα κέντρα λήψης αποφάσεων και στην ενεργό συμμετοχή τους στα κοινά των ομάδων, προτείνουμε οι ανερχόμενες από τη Γ΄ στη Β΄ εθνική κατηγορία ποδοσφαίρου και από τη Β΄ στην Α΄ κατηγορία στη Σουπερ Λίγκα, εφεξής να δύνανται να επιλέγουν τη μορφή της ποδοσφαιρικής ανώνυμης εταιρείας ή του τμήματος αμειβομένων ποδοσφαιριστών ή της κοινωνικοποιημένης εταιρείας λαϊκής βάσης ή του ερασιτεχνικού αθλητικού σωματείου. Πιστεύουμε ότι στην εποχή της κρίσης που περνάμε μια επιστροφή έστω και δειλή στον ερασιτεχνικό αθλητισμό θα ήταν εξαιρετικά θετική. 
Στο άρθρο 52, επειδή υπάρχουν πολλοί καταξιωμένοι παλαίμαχοι ποδοσφαιριστές που αγωνίστηκαν σε μεγάλες ομάδες, πρόσφεραν πολλά στο ελληνικό ποδόσφαιρο και εξακολουθούν να αντιμετωπίζουν πρόβλημα, λόγω της μη συμπλήρωσης προϋποθέσεων λήψεως της ελάχιστης σύνταξης, νομίζουμε ότι θα μπορούσε να γίνει μία παράταση για ένα χρόνο από την έναρξη ισχύος του νόμου, ώστε να μπορούν να τακτοποιηθούν και στα ασφαλιστικά τους δικαιώματα.
Να ενισχύσω και εγώ τις τροπολογίες της κ. Σακοράφα, καθώς έτσι όπως είναι τα πράγματα στο νόμο, πάρα πολλά γυμναστήρια θα υποχρεωθούν να κλείσουν και πάρα πολύ άνθρωποι να βρεθούν στο δρόμο.
Στο άρθρο 2 παράγραφος 1, υπάρχει μία προτεινόμενη διάταξη, κάθε μορφή ατομικής ή ομαδικής άσκησης και τεχνικής άσκησης, όπως γιόγκα, πιλάτες, δηλαδή νέες μορφές, να μπορούν επίσης να είναι μέσα στο πνεύμα και το γράμμα του νόμου. 
Επίσης τα γυμναστήρια μπορούν να παρέχουν ακόμη υπηρεσίες υδρομασάζ, σάουνα, σολάριουμ, όλα αυτά που ουσιαστικά σκοπεύουν στην αποθεραπεία των αθλουμένων προσώπων. 
Επίσης πάλι στις τροπολογίες που κατέθεσε η κ. Σακοράφα για την έννοια του κτηρίου, είναι πολύ σημαντικό το παράδειγμα που είπε για το γυμναστήριο της Βουλής. Είναι ενδεικτικό ότι αν ίσχυε η διατύπωση, όπως την έχετε, θα έπρεπε όλο το κτήριο να έχει άδεια γυμναστηρίου. Νομίζω ότι θα το κάνετε δεκτό. 
Επίσης η ιστορία για το πόσιμο νερό και την αποχέτευση νομίζω ότι δεν αντέχει στην κριτική. Νομίζω ότι θα το διορθώσετε. 
Σχετικά με την στελέχωση των υπηρεσιών του ΕΟΤ και εδώ έχουμε καταθέσει τροπολογίες που νομίζουμε ότι θα γίνουν δεκτές. Επίσης σχετικά με τις μικρές αναθέσεις της αρχαιολογικής υπηρεσίας, νομίζουμε ότι θα πρέπει να δοθεί η δυνατότητα, σύμφωνα με την τροπολογία που έχουμε καταθέσει, στον προϊστάμενο της αρχαιολογικής υπηρεσίας της Γενικής Γραμματείας Πολιτισμού, που εκπονεί μελέτη να μπορεί να καταθέτει συμβάσεις μελετών μέχρι ορισμένο ύψος. 
Κλείνοντας αυτήν την ενότητα, κύριε Υπουργέ, νομίζουμε ότι θα υιοθετηθούν, παρ’ όλο που είμαστε αρνητικοί επί της αρχής του νομοσχεδίου, αρκετές από τις τροπολογίες έτσι, ώστε να κάνουμε ένα καλύτερο βήμα προς την κατεύθυνση του αθλητισμού, συνεισφέροντας ό,τι μπορεί ο καθένας από την πλευρά του.
Σας ευχαριστώ.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι οκτώ μαθητές και δύο εκπαιδευτικοί από το 26ο Δημοτικό Σχολείο Καλλιθέας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο Πρόεδρος του ΛΑΟΣ κ. Γεώργιος Καρατζαφέρης.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Δεν χωρά καμμία αμφιβολία ότι το νομοσχέδιο κινείται προς τη σωστή κατεύθυνση. Έχει βέβαια ελλείψεις όπως και υπερβολές. Πιστεύω ότι αν είχε μελετηθεί περισσότερο, θα ανταποκρινόταν περισσότερο και στις ανάγκες της εποχής, αλλά και η πληρότητά του θα επέτρεπε να μην υπάρχουν τόσες επιφυλάξεις μέσα στο Κοινοβούλιο. 
Θα ήθελα να ξεκινήσω από το βράδυ της Κυριακής. Είχαμε δύο πράγματα, κύριε Υπουργέ, βανδαλισμούς στο κέντρο της Αθήνας και ταυτοχρόνως τον αγώνα Ολυμπιακού-Παναθηναϊκού. Τόσο σοφία χρειαζόταν και στα δύο Υπουργεία, για να μεταφερθεί μια μέρα ο αγώνας και να φύγουν οι ισχυρές δυνάμεις που ήταν στο γήπεδο και να δοθούν εδώ στην περιφρούρηση της εθνικής και της ατομικής περιουσίας; Τόσο δύσκολο ήταν να σκεφτείτε δύο Υπουργεία να πάει μια μέρα μετά ο αγώνας και να απεγκλωβιστούν όλες αυτές οι ισχυρές δυνάμεις; Ούτε αυτό; 
Θα έλεγα λοιπόν ότι θα πρέπει να υπάρχει μια στενότερη συνεργασία ανάμεσα στα δύο Υπουργεία με αφορμή αυτό το οποίο έγινε προχθές, για να μπορούμε να έχουμε αποτελέσματα, να παράξουμε αποτελέσματα. Γιατί να τα προχθεσινά αποτελέσματα, κάηκαν ιστορικά κτήρια, χάσαμε μεγάλο κομμάτι του πολιτισμού μας με άμεση συνέπεια τα δίκτυα της Ευρώπης να παίζουν και να ξαναπαίζουν αυτές τις εικόνες, σε μια περίοδο εξαιρετικά δύσκολη για εσάς, κύριε Νικητιάδη, γιατί τώρα κλείνονται οι τελευταίες κρατήσεις στα ξενοδοχεία. Πιστεύετε ότι μετά από αυτήν την εικόνα θα είναι πιο ευχερής η διαδικασία του κλεισίματος δωματίων ή κάποιοι θα φύγουν για άλλες γειτονικές χώρες και θα χάσουμε το πολύτιμο συνάλλαγμα το οποίο είναι οξυγόνο, είναι νερό ζωής; Αλλά αυτά φαίνεται ότι κάποιοι δεν μπορούν να τα σκεφτούν, αλλά και δεν μπορούν να τα αντιμετωπίσουν. 
Εγώ δεν θα μπω στον πειρασμό να πω τι ήταν αυτό. Ο λαός έχει κρίση, ο λαός γνωρίζει, ο λαός αντιλαμβάνεται και αντιλαμβάνεται εκ του γεγονότος τούτου τι τον αναμένει. Δεν είναι αυτό που λέμε χρεοκοπία, μην κοροϊδευόμαστε μεταξύ μας. Ενδεχόμενο χρεοκοπίας το 2012 δεν υπάρχει! Με εκλογές στη Γαλλία, στη Γερμανία και στις Ηνωμένες Πολιτείες δεν μπορεί να υπάρξει χρεοκοπία. Εδώ μια τράπεζα έπεσε στην Αμερική, η LEHMANN BROTHERS και κλονίστηκε όλος ο κόσμος, θα αφήσουν μια χώρα; Θα το βρουν μπροστά τους και το ξέρει και ο Σαρκοζί και η Μέρκελ και το ξέρει και ο Ομπάμα.
Άρα λοιπόν εμένα δεν με φοβίζει η χρεοκοπία. Τι με φοβίζει; Η επαναστατική έκρηξη, η εξέγερση. Πρόβα τζενεράλε ήταν τα προχθεσινά. Και ο φόβος μου έχει μεγαλώσει, γιατί είδα ότι δεν μπορεί να αντιμετωπιστεί επαρκώς από τις νοητικές διαδρομές των κυβερνώντων. Και βρίσκομαι ίσως σε κατάσταση μεγάλης αγωνίας, όταν δεν μπόρεσαν αυτό το οποίο ήταν προσχεδιασμένο και σχεδόν διαφημισμένο ότι έρχεται ούτε αυτό δεν μπόρεσαν να αντιμετωπίσουν. Αύριο το πρωί που θα είναι πιο οργανωμένα, αύριο το πρωί που θα αποφασίσουν να κάνουν τη μεγάλη ρήξη, ποιος εξασφαλίζει την κοινωνία; 
Σαφώς είναι ανεπαρκής η Κυβέρνηση και φάνηκε. Ομολογήθηκε βίαια με αυτό το οποίο έγινε προχθές. Πρέπει να είστε εξαιρετικά προσεκτικοί. Με φοβίζει πάρα πολύ αυτό και ελπίζω να διαψευστώ, αλλά σε μια σειρά πραγμάτων, τα οποία σας έχω πει μέσα στην Αίθουσα, μέχρι στιγμής δεν έχω διαψευστεί. Θέλω τώρα να διαψευστώ. Θέλω να προλάβουμε αυτήν την κοινωνική έκρηξη από την έλλειψη της κοινωνικής συνοχής που θα οδηγήσει τα πράγματα στο απροχώρητο. 
Να ξεκαθαρίσουμε λοιπόν ότι βιώνουμε δύσκολες στιγμές που θα γίνουν ακόμα δυσκολότερες τις επόμενες ημέρες, γιατί είδατε χθες στο Ευρωπαϊκό Κοινοβούλιο μια διαδικασία που ξεκίνησε από εμάς, που δεν με ακολούθησε η Κυβέρνηση, που πήγα το θέμα στους πολιτικούς αρχηγούς των ευρωπαϊκών κομμάτων, με κάποιους από τους οποίους συνδέομαι από την περίοδο που ήμουν επάνω. 
Είδατε χθες τη δριμυτάτη κριτική όλων των πολιτικών αρχηγών, από το Λαϊκό Κόμμα που ανήκει η Νέα Δημοκρατία μέχρι τον Σβόμποντα του Σοσιαλιστικού Κόμματος. Όλοι διαφωνούν με την αποδοχή του μνημονίου. Όλοι συμφωνούσαν με την επιχειρηματολογία την οποία ανέπτυξα εγώ. Όλοι μίλησαν για την επικυριαρχία της Γερμανίας πάνω στην Ευρωπαϊκή Ένωση, όλοι.
Και ζήτησα, κύριοι Υπουργοί, να πάμε το θέμα στο Ευρωπαϊκό Κοινοβούλιο. Εγώ το έφτασα μέχρι εκεί στη Διάσκεψη των Προέδρων. Παραπέρα δεν μπορούσα. Η Κυβέρνηση δεν δέχθηκε να πάει στο Ευρωπαϊκό Κοινοβούλιο, να ακουστεί η φωνή των λαών όλης της Ευρώπης. Θα είχαμε σωθεί από τις δεσμεύσεις του μνημονίου. Και τώρα το Eurogroup βλέπει. Και τώρα το Eurogroup απαιτεί υπογραφή, να γίνουν οι πολιτικοί ηγέτες του τόπου δηλωσίες, κοινώς νενέκοι. Εγώ δεν νομίζω ότι θα γίνει. Έχω πλείστες όσες επιφυλάξεις ότι τουλάχιστον ο ένας εκ των δύο δεν θα ενδώσει. Δεν μπορεί όλος ο κόσμος να είναι προσκυνημένος. Αποκλείεται. Πιστεύω ότι θα καταλάβουν ότι η εθνική κυριαρχία, το φιλότιμο του Έλληνα, το φρόνημα του Έλληνα πρέπει να είναι πάνω απ’ όλα αυτά. 
Κύριοι Υπουργοί, αποσυνδέστε όσο μπορείτε την πολιτεία από τις ομάδες. Αποσυνδέστε τις όσο μπορείτε. Γιατί αυτό το οποίο έγινε με την ωμή παρέμβαση της πολιτείας απέναντι στην Καβάλα και στο Βόλο, που πλήρωσαν τα ανομήματα των προέδρων, αυτό τι σημαίνει; Με το Αγγλικό Δίκαιο που απεδέχθη η Κυβέρνηση, αύριο το πρωί θα τρέμει ο Ολυμπιακός, ο Παναθηναϊκός, η ΑΕΚ, ο ΠΑΟΚ, ο Άρης, όποια ομάδα παίζει στην Ευρώπη, ότι θα κατάσχονται οι επιχορηγήσεις. Πού θα πάτε; Εάν λοιπόν έρθει μία δύσκολη στιγμή, το Αγγλικό Δίκαιο θα μπορεί να πάει να πάρει, να κατάσχει τις επιχορηγήσεις. Θα ανατιναχθεί το σύμπαν στον αέρα. Αποδεσμευθείτε από αυτήν την σχέση για να μειώσετε τον κίνδυνο αυτό. Είναι ένας κίνδυνος ο οποίος είναι ορατός. 
Και έρχομαι στο θέμα της Αστυνομίας. Για να γίνει ένας αγώνας, χρειάζονται δύο ομάδες, πέντε διαιτητές και η Αστυνομία. Άρα λοιπόν η Αστυνομία πρέπει να γίνει ένα προνομιακός εταίρος σε όλα τα ταμεία ενός αγώνα. Και δεν είναι μόνο τα εισιτήρια από τα ταμεία, είναι τα δικαιώματα, είναι και οι επιχορηγήσεις. Δεν μπορούμε να έχουμε τον αστυνομικό, πέρα από το καθήκον του, να είναι ο απαραίτητος συντελεστής για να γίνει ένας αγώνας, να βάλλεται και να προσβάλλεται και να μη φθάνει το αντίτιμο που του αναλογεί στο ταμείο του.
Έρχομαι στο άρθρο 19. Πιστεύω ότι πρέπει να το δείτε διαφορετικά. Άλλο ένα τέτοιο επεισόδιο να γίνει σαν και αυτό που έγινε με τον Ολυμπιακό Βόλου και την Καβάλα, θα τινάξει το σύστημα στον αέρα. Αφήστε την ΕΠΟ στα δικά της θέματα. Εξάλλου είναι και δεσμευμένη από τις διεθνείς συμφωνίες. Έχετε χαρτί στο χέρι σας που λέει ότι κακώς ήρθε το κράτος και έβγαλε τον Ολυμπιακό Βόλου και τη Καβάλα από το πρωτάθλημα. Το έχετε στα χέρια σας. Τι περιμένετε; Τα χειρότερα; Να αποκλείσουν και την ελληνική εθνική ομάδα; Γιατί λοιπόν επιμένετε τόσο πολύ; Βρείτε τα με την ΕΠΟ. Δεν μπορείτε; Είναι τόσο δύσκολο να βρεθεί μία λύση; Πιστεύω λοιπόν ότι έστω και την τελευταία στιγμή, θα υπάρξει εκείνη η μικρή διαφοροποίηση που θα μας οδηγήσει να το ψηφίσουμε. Θα υπάρξει, θέλω να πιστεύω. Δεν νομίζω ότι είστε παράλογοι ούτε εσείς του Υπουργείου ούτε ο Γενικός Γραμματέας. Το αντίθετο. Θέληση να υπάρχει και θα βρεθεί λύση.
Και έρχομαι σ’ αυτό που λέτε ότι δύο αυτοκίνητα είναι οργανωμένη εξόρμηση. Αν πάμε, δηλαδή με δύο αυτοκίνητα και κάποιος φοράει το φουλάρι του ΠΑΟΚ ή του Ολυμπιακού, αυτοί είναι οργανωμένοι; Αυτά δεν αντέχουν και κινούνται προς την παράνοια. 
Δείτε το λοιπόν και αυτό, να μην πηγαίνουμε από το ένα άκρο στο άλλο. Γιατί πολύ φοβούμαι ότι από την πλήρη ασυδοσία, αυτός ο αυταρχισμός θα φέρει περισσότερη αντίδραση. Και αυτό που δεν χρειαζόμαστε, είναι να έχουμε περισσότερη αντίδραση.
Κάνω λοιπόν μία έκκληση, να υπάρξει βελτίωση σ’ αυτά τα πράγματα, που δυσκολεύουν το Κοινοβούλιο να σας δώσει την ψήφο. Θέλω να πιστεύω, κύριε Υπουργέ, ότι εσείς, όντας μη Κοινοβουλευτικός, θα έχετε την ευαισθησία περαιτέρω διευκρινίσεων και διαπιστώσεων που θα επιτρέψουν να ψηφιστεί το νομοσχέδιό σας.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και δύο εκπαιδευτικοί από το 9ο Δημοτικό Σχολείο Αχαρνών.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο Υπουργός Πολιτισμού και Τουρισμού κ. Γερουλάνος.</ChairmanSpeech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): Κύριε Πρόεδρε, κατ’ αρχάς να ευχαριστήσω για την παρέμβασή σας. 
Μπορώ να πω ότι σε προσωπικό επίπεδο, μπορεί να συμμερίζομαι πολλές από τις ανησυχίες του Προέδρου σε ό,τι αφορά μία πολύ συντηρητική Ευρώπη και τις αποφάσεις που παίρνει κάτω από πολύ πιεσμένες συνθήκες. Αυτό όμως για το οποίο δεν έχω καμμία αμφιβολία, είναι ότι οι Αρχηγοί των Κομμάτων και ο Πρωθυπουργός θα σταθούν στο ύψος των περιστάσεων, θα διαπραγματευτούν με τον καλύτερο δυνατό τρόπο όσα είναι προς διαπραγμάτευση έτσι, ώστε τα συμφέροντα της χώρας να είναι απολύτως προστατευμένα.
Όσον αφορά τις μετακινήσεις, δεν ξέρω εάν έχει ενημερωθεί ο Πρόεδρος. Η διάταξη έχει ήδη αλλάξει έτσι, ώστε δύο αυτοκίνητα να μη σημαίνουν αναγκαστικά οργανωμένη μετακίνηση, παρά μόνο εφόσον είναι μέρος μιας τέτοιας διαδικασίας που η Αστυνομία ορίζει ποιο είναι. 
Σε ό,τι αφορά το άρθρο 19, είπα χθες και το επαναλαμβάνω –και αναφέρομαι σ’ αυτό που είπε και ο κ. Ιωαννίδης «ότι εφόσον η πολιτεία έχει την υποχρέωση» –και την έχει, δεν νομίζω ότι το αμφισβήτησε κανείς, όταν το είπα χθες το βράδυ- να κοιτάει ποιος είναι αυτός που αγοράζει μία ομάδα, δηλαδή εάν έχει πληρώσει τους φόρους του και τις εισφορές του, θα συνεχίσει να το κάνει. Αυτό που είμαστε διατεθειμένοι να συζητήσουμε, είναι εφόσον η Ποδοσφαιρική Ομοσπονδία βάλει ποινές για τέτοιου είδους πράγματα τα οποία θα ελέγχει η επιτροπή, να περάσουμε τότε και τις αρμοδιότητες.
Γιατί δεν αποσύρουμε το άρθρο επάνω σ’ αυτό το θέμα; Διότι, κύριε Ανατολάκη, δεν μπορεί μία πολιτεία να αφήνει τον εαυτό της μονίμως ανοχύρωτο, επειδή κάποιοι ενοχλούνται από τα άρθρα της. Δεν γίνεται. Αυτό το Κοινοβούλιο έχει μία υποχρέωση επάνω απ’ όλα και αυτή είναι απέναντι στον ελληνικό λαό, σε κανέναν άλλον! Σας το υπογραμμίζω για δεύτερη φορά. Μη με κάνετε να το πω και τρίτη φορά.
Εδώ το πρώτο μας μέλημα είναι να υπερασπιστούμε αυτό που είναι καλό για τον ελληνικό λαό. Αν ποτέ αυτό έρθει σε αντίθεση με το συμφέρον οποιουδήποτε άλλου, λυπάμαι, αλλά τούτο εδώ το Κοινοβούλιο πρέπει να νομοθετεί υπέρ του ελληνικού λαού. Εκεί που μπορούμε να βρούμε το χώρο ένα αυτοδιοίκητο να λειτουργεί σωστά, εκεί βεβαίως και θα το κάνουμε, χωρίς να διακινδυνεύσει καμμία ομάδα.
Σας επαναλαμβάνω το εξής: Πόσοι ήταν εδώ μέσα που έλεγαν να κλείσει το πρωτάθλημα πέρυσι; Μην τα ξεχνάτε αυτά. Το θυμάστε; Θυμάστε γιατί; Τι μας λέτε τώρα; «Τότε λέγαμε να το κλείσουμε, αλλά τώρα λέμε να μην είναι ούτε καν οχυρωμένη η πολιτεία απέναντι στα στοιχειώδη;». Ε, αυτό δεν γίνεται.
Γι’ αυτό λέμε, με πολύ καλή διάθεση συνεργασίας, να αλλάξετε τις ποινές σας, να φτιάξετε τα πράγματα έτσι, ώστε να μπορούμε να λέμε ότι αυτό είναι ένα αυτοδιοίκητο που λειτουργεί και εμείς θα το υποστηρίξουμε γι’ άλλη μία φορά, όπως το έχουμε κάνει μέχρι τώρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Εισερχόμεθα στον κατάλογο των πρωτολογιών. 
Το λόγο έχει ο κ. Κωνσταντίνος Γείτονας, Βουλευτής του ΠΑΣΟΚ στη Β΄ Αθηνών, για οκτώ λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, για να πιάσω το νήμα από εκεί που το άφησε ο Υπουργός, πιστεύω ότι σε μια συντεταγμένη δημοκρατική πολιτεία κάθε αυτοδιοίκητο, κάθε αυτονομία όπως λέγεται –μιλάμε τώρα για το αυτοδιοίκητο του ποδοσφαίρου ή, όπως λέγαμε τις προάλλες, για τη συλλογική αυτονομία- κάμπτεται και υποχωρεί μπροστά στο γενικό δημόσιο συμφέρον. Αυτό πρέπει να το έχουμε υπ’ όψιν μας όλοι.</Speech> 
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Καλά, εντάξει!</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Έτσι είναι!
Έρχομαι τώρα στα άρθρα του νομοσχεδίου. Συζητούμε στο πλαίσιο του νομοσχεδίου ρυθμίσεις για την αντιμετώπιση της βίας στα γήπεδα, την ώρα που η πόλη της Αθήνας, η πρωτεύουσά μας, μετρά ακόμα τις πληγές της από τους βανδαλισμούς, από τη βία κουκουλοφόρων που έδρασαν με οργανωμένο σχέδιο, καταστρέφοντας και τις περιουσίες δεκάδων συμπολιτών μας. 
Δεν είναι του παρόντος να μιλήσουμε για τις ευθύνες που υπάρχουν και για την ανάληψη νέων πρωτοβουλιών που πρέπει να πάρει το πολιτικό σύστημα. Όμως είναι φανερό και θέλω να επισημάνω, ότι από αυτά που παρακολουθούμε αυτές τις ημέρες, γεννώνται σημαντικά ερωτηματικά για το ρόλο, τη λειτουργία και τη σχέση μεταξύ τους, θεσμών και εξουσιών, στους οποίους βασίζεται η δημοκρατία μας. Και αυτό είναι κάτι που το είδαμε. 
Κυρίες και κύριοι συνάδελφοι, ζούμε σε μια εποχή που η βία παγκοσμίως εξελίσσεται και εκδηλώνεται ποικιλοτρόπως. Θα έλεγα ότι είναι σε έξαρση. Πολλές φορές μάλιστα βλέπουμε τους δρόμους της βίας να διασταυρώνονται. Δικαιολογημένα ίσως θα πουν κάποιοι ότι οι ρίζες είναι βαθιές, δεν είναι της ώρας και ούτε μπορούμε να κάνουμε εδώ συζήτηση για τα αίτια της βίας.
Εν πάση περιπτώσει εγώ εκείνο που θέλω να πω, για να τα συνδέσω και να προχωρήσω με τις ρυθμίσεις του νομοσχεδίου, είναι ότι κουκουλοφόροι και χούλιγκανς συναντώνται στο ίδιο αποτέλεσμα της καταστροφής, για να μην πω ότι μπορεί τα ίδια πρόσωπα μερικές φορές, να κρύβουν το πρόσωπό τους είτε με κουκούλα είτε με κασκόλ. 
Αυτό που πρέπει να τονίσουμε και έχει σημασία είναι ότι τα αποτρεπτικά και προληπτικά μέτρα είναι πιο αποτελεσματικά. Στο χώρο του αθλητισμού, πραγματικά, η βία σπιλώνει ένα καθαρό τοπίο, έναν βιότοπο. Έτσι βλέπω εγώ το χώρο του αθλητισμού. Αυτό θα έπρεπε να είναι. 
Διαχρονικές σε παγκόσμιο επίπεδο είναι οι προσπάθειες να εξαλειφθεί η βία από τις αθλητικές εκδηλώσεις. Άλλωστε η βία δεν είναι –όπως θέλουν να πουν μερικοί- συνυφασμένη με το μαζικό αθλητισμό, ιδίως με τα γήπεδα. Πιστεύω ότι με τις ρυθμίσεις του νομοσχεδίου, σωστά, επιχειρείται θωράκιση του χώρου έναντι της βίας στα γήπεδα καθώς και έναντι του ντόπινγκ, παθογένειες που έχουν τραυματίσει βαθιά τον αθλητισμό. 
Με αυτές τις διατάξεις, ουσιαστικά, τροποποιούνται και βελτιώνονται διατάξεις του ν. 2725/1999, όπως μερικές από αυτές ισχύουν αφού τροποποιήθηκαν με το ν. 3708/2008. Με τα πρώτα άρθρα αναβαθμίζεται η Διαρκής Επιτροπή Αντιμετώπισης της Βίας και ενισχύεται πιστεύω, σωστά το ποινικό οπλοστάσιο έναντι της βίας. Δεν θα αναφερθώ πάρα πέρα, ο εισηγητής μας αναφέρθηκε λεπτομερώς σε αυτές τις διατάξεις. 
Εκείνο που εγώ θέλω να τονίσω και με την εμπειρία μου, ως διατελέσας Υπουργός Δημοσίας Τάξης, είναι ότι με αυτό το νομοσχέδιο γίνονται παρεμβάσεις σε τέσσερα βασικά πεδία που έχουν σχέση με τη βία. Και αναφέρομαι στο θέμα της εισόδου στα γήπεδα –έχει σχέση με το ηλεκτρονικό εισιτήριο- στο θέμα της ασφάλειας μέσα στα γήπεδα –έχει σχέση και με τις εταιρείες φύλαξης- στο θέμα της οργανωμένης μετακίνησης των οπαδών και στο θέμα των λεσχών φιλίας. 
Με το άρθρο 6, καθορίζονται τα της εφαρμογής του ηλεκτρονικού εισιτηρίου που ενώ είναι θεσμοθετημένο, εφαρμόζεται ακόμα σποραδικά. Πρέπει να εφαρμοστεί με κοινούς κανόνες καθολικά και αυτό προωθείται. 
Με το άρθρο 7 επίσης, ρυθμίζονται θέματα οργανωμένων μετακινήσεων και με τα άρθρα 8 και 9 τα θέματα των Λεσχών Φίλων των αθλητικών σωματείων. Εδώ συμπληρώνονται οι διατάξεις του ν. 3708/2008, με τις οποίες έγινε η μετάβαση από τους συνδέσμους στις λέσχες.
Εγώ τότε, στη συζήτηση των διατάξεων αυτών είχα ορισμένες επιφυλάξεις.
Για να μην κρυβόμαστε πίσω από το δάχτυλό μας, εγώ θέλω να επαναλάβω ότι η «οπαδική» ανομία πολλές φορές, κύριε Υπουργέ, έχει σχέση με «την πελατειακή» ανοχή, από τα σωματεία. Να μην το ξεχνάμε αυτό.
Υπ’ αυτήν την έννοια, κύριε Υπουργέ, θα ήθελα μια ενημέρωση στη Βουλή. Εγώ είχα εκφράσει τότε αντιρρήσεις στη μετάβαση και σε σχέση με το ρόλο των λεσχών. Φύγαμε από τους συνδέσμους, πήγαμε στις λέσχες. Σήμερα, πράγματι, όπως θα πω παρακάτω, θωρακίζεται παραπέρα το σύστημα με τους επιβαλλόμενους ελέγχους και με τη συνευθύνη των αθλητικών σωματείων.
Επειδή η μόνη μου γνώση είναι από το αστυνομικό δελτίο -και είδαμε πολλά να συμβαίνουν αυτό το διάστημα από τότε που κάναμε το νόμο, από το 2008 μέχρι σήμερα, σε σχέση με τις λέσχες, είδαμε να είναι μερικές από αυτές «άντρα» εγκληματικά με οπλοστάσια, όπως είδαμε από το αστυνομικό δελτίο- εγώ θα ήθελα να έχω μια εκτίμηση και αποτίμηση του Υπουργείου, σε σχέση με τη λειτουργία αυτών των λεσχών. Ασφαλώς οι ρυθμίσεις που προχωράτε με τη γενική εποπτεία των Λεσχών από τη Γενική Γραμματεία, με την εποπτεία από τα αθλητικά σωματεία μέσω του εκπροσώπου τους και με τη συνευθύνη, είναι θετικές. Δεν το αμφισβητώ, θωρακίζουν το σύστημα, αλλά εγώ θα διατηρήσω, ως Έλλην πολίτης, τις επιφυλάξεις μου σε σχέση με το ρόλο των λεσχών.
Ανάμεσα στις πρόσθετες υποχρεώσεις των ομάδων είναι και ένα άλλο ζήτημα. Μίλησα ήδη για το ηλεκτρονικό εισιτήριο, για τις Λέσχες Φιλίας, και τώρα θα σταθώ στο θέμα της φύλαξης, της ασφάλειας μέσα στα γήπεδα. Εκεί προβλέπονται οι ιδιωτικές εταιρείες, οι security. Δεν μπορεί και δεν πρέπει η Αστυνομία να αναλάβει άλλο το βάρος, σωστά. Προϋπήρχε η διάταξη, αλλά δεν είχαμε πιστοποιημένες εταιρείες.
Αυτή η προσθήκη που κάνει σήμερα το νομοσχέδιο είναι σημαντική. Η πιστοποίηση, δηλαδή αυτών και μάλιστα, με κανόνες της FIFA και για να μην έχουμε προβλήματα ιδιωτικού στρατού, πιστεύω πως είναι προς τη σωστή κατεύθυνση.
Θα ήθελα να μιλήσω για μισό λεπτό στο θέμα του ντόπινγκ. Είναι μια εξελισσόμενη μάστιγα, βρίσκει πάντα νέα πλοκάμια. Σωστή είναι η με το άρθρο 12 αυστηρότερη ποινική αντιμετώπιση, όπως και η αναβάθμιση του ΕΣΚΑΝ. Το θέμα είναι να έχει το επαρκές και κατάλληλο προσωπικό, όμως, για να μπορέσει να λειτουργήσει αποτελεσματικά.
Και κάτι επιπλέον, κύριε Υπουργέ. Είχαμε δει και στην Ελλάδα από περιστατικά ότι το θέμα των συμπληρωμάτων διατροφής αποτελούσε τη γέφυρα πολλές φορές για ντόπινγκ. Εγώ είχα προτείνει τότε -και με την εμπειρία μου ως πρώην Υπουργός Υγείας- να καθορισθεί μια παραγωγική και θεσμική συνεργασία του ΕΣΚΑΝ του νέου ΕΟΚΑΝ, όπως τον λέτε τώρα, με τον ΕΟΦ γι’ αυτά τα θέματα. Δεν ξέρω ακριβώς πού βρίσκεται αυτό το θέμα. Διότι μέσα από τα συμπληρώματα διατροφής και ό,τι άλλα δίνονται στους αθλητές μπορούσαν και περνούσαν εύκολα οι ουσίες του ντοπαρίσματος. Δεν ξέρω τι γίνεται. Παρακολουθείστε τουλάχιστον πού βρίσκεται και πώς πάει αυτή η συνεργασία.
Κλείνω, θεωρώντας ότι η διάταξη για μεταβίβαση ορισμένων ακινήτων στους δήμους, εκεί όπου ανήκουν και όχι στις περιφέρειες, όπως βελτιώθηκε, είναι προς τη σωστή κατεύθυνση. Αρκεί ένα πράγμα -και το λέω εδώ, που είναι παρών στο θεωρείο και ο πρώην συνάδελφος και Δήμαρχος Χανίων, ο κ. Σκουλάκης, που βλέπω ότι είναι ευχαριστημένος από αυτή την αλλαγή- να τα αξιοποιήσουν οι δήμοι. Όχι απλώς να αλλάξουν χέρια!
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Αν είναι να τα αξιοποιήσουν όπως τα αξιοποίησαν στα Γιάννενα…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Μα, γι’ αυτό το τόνισα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Στον ιδιώτη έφτασε. Και το έκανε και το μισό αυθαίρετο.
Η Βουλευτής της Νέας Δημοκρατίας κ. Όλγα Κεφαλογιάννη, έχει το λόγο.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember>: Κυρίες και κύριοι συνάδελφοι, το συζητούμενο σχέδιο νόμου αφορά σοβαρές παθογένειες του αθλητισμού, που για πολλά χρόνια υπονόμευαν την ποιότητα και το κύρος του. Ως εκ τούτου, ορθά θεσπίζονται μέτρα για την αντιμετώπισή τους. Όμως το ότι ρυθμίζετε στις λοιπές διατάξεις σοβαρά ζητήματα για τον τουρισμό, είναι κάτι που δεν το πράττετε ούτε ορθά ούτε λογικά.
Η ανάπτυξη του τουρισμού είναι άμεσα συνδεδεμένη με την ανάκαμψη της οικονομίας, γι’ αυτό θα έπρεπε να αποτελεί προτεραιότητα για το νομοθέτη και όχι να ρυθμίζεται παρεμπιπτόντως σε άσχετα νομοσχέδια. 
Συνεχίζοντας την ευκαιριακή αντιμετώπιση του ελληνικού τουρισμού, δυστυχώς, αποδεικνύεται πόσο υποτιμάτε τη συμβολή του στην ανάκαμψη και πόσο αδιαφορείτε για την ουσιαστική αντιμετώπιση των παθογενειών του. 
Επιτρέψτε μου να περάσω στα επιμέρους άρθρα, στα πρώην άρθρα 28 και 37, όπου ρυθμίζονται λειτουργικά θέματα του ΕΟΤ. Ήδη τα άρθρα αυτά έχουν αλλάξει αρίθμηση και είναι τα άρθρα 26 και 35.
Με το πρώην άρθρο 28, νυν άρθρο 26, παραμένουν τα γραφεία εξωτερικού στον ΕΟΤ ως υπηρεσίες του. Συμφωνούμε με αυτήν τη ρύθμιση. Θα πρέπει ωστόσο να την είχατε κάνει νωρίτερα, ώστε να αποφευχθούν σοβαρά λειτουργικά προβλήματα, όπως για παράδειγμα ανανεώσεις συμβάσεων, πληρωμές επιτόπιου προσωπικού και χρηματοδοτήσεις. 
Στο άρθρο 27, πρώην 29, είναι σαν να ακυρώνετε το σκεπτικό με το οποίο σπεύσατε κακήν κακώς προ διετίας να κλείσετε γραφεία του εξωτερικού. Ορίζετε ότι οι αγορές εκεί όπου κλείσατε γραφεία, θα υπαχθούν στην εποπτεία των άλλων, εν ενεργεία γραφείων. Εμείς δεν λέμε «αφήστε τα στην τύχη τους», αλλά λέμε ότι κακώς κλείσατε τα γραφεία που κλείσατε, χωρίς στρατηγικό σχεδιασμό και ασχέτως τού ότι το κόστος του «λουκέτου» μπορεί τελικά να ξεπερνά το κόστος που θα είχε ένας λειτουργικός εξορθολογισμός. 
Αναφορικά με το άρθρο 28, πρώην 30, η ενίσχυση γραφείων σε αναπτυσσόμενες αγορές –Κίνα, Σουηδία, Ισραήλ, Ολλανδία και Ισπανία- με εξειδικευμένα στελέχη είναι σημαντική. Είναι εξάλλου και δική μας θέση ότι πρέπει να υπάρχει περισσότερος επαγγελματισμός και τεχνογνωσία στην προώθηση του τουριστικού μας προϊόντος. Πείτε μας όμως, αφού αναγνωρίζετε την Κίνα, για παράδειγμα, ως αγορά με μεγάλες ανάγκες προβολής και προώθησης για τον ελληνικό τουρισμό, γιατί κλείσατε το γραφείο του ΕΟΤ στη Σαγκάη; 
Ανάλογα αντιφατικά νομοθετείτε και στο άρθρο 29, πρώην 31. Σας ενδιαφέρει –λέτε- η καλύτερη κάλυψη των αναγκών μάρκετινγκ και επικοινωνίας, γι’ αυτό θεσπίζετε τη στελέχωση γραφείων του εξωτερικού με δυναμικό της Γενικής Γραμματείας Ενημέρωσης και Επικοινωνίας, εφόσον δεν υπάρχουν καταρτισμένα στελέχη στον ΕΟΤ και τη Γενική Γραμματεία Τουρισμού. Μα, αν σας ενδιέφερε, αντί να δημιουργείτε «παραθυράκια» με την εισαγωγή άσχετων με τον τουρισμό υπαλλήλων σε τόσο ζωτικά πόστα, θα φροντίζατε να υπάρχει εξειδίκευση στις υπηρεσίες του τουρισμού. 
Αναφορικά με τα προσόντα των υποψηφίων για τα γραφεία εξωτερικού, στο άρθρο 30, πρώην 32, δεν έχω κάποιο σχόλιο, πέραν του ότι επιβάλλεται να πληρούνται τα προσόντα αυτά απαρεγκλίτως, χωρίς να επαναλαμβάνονται παλινωδίες, που έχουμε δει στο παρελθόν, όπως για παράδειγμα, στελέχη γραφείων του εξωτερικού χωρίς καν γνώσεις αγγλικών.
Στο άρθρο 31, πρώην 33, προτείνετε την επιλογή προσωπικού μέσω συνέντευξης. Προσθέτω ότι πρέπει να εξασφαλίσετε παράλληλα ότι θα τηρούνται οι αρχές της διαφάνειας, της αξιοκρατίας και της αντικειμενικότητας σε αυτήν τη διαδικασία. 
Στο άρθρο 32, πρώην 34, ορίζετε σε περιπτώσεις εκτάκτων υπηρεσιακών αναγκών την πρόσληψη προσωπικού με εξάμηνη σύμβαση. Θεωρούμε ότι σε αυτήν τη χρονική διάρκεια είναι αδύνατον να εκπαιδευθεί το προσωπικό και να αποδώσει. 
Παραπέρα, με το άρθρο 33, πρώην 35, υπάγονται οι Διευθύνσεις Επιθεώρησης στη Γενική Διεύθυνσης Ανάπτυξης και τη Γενική Διεύθυνση Προβολής, ώστε να ενσωματωθούν στις διοικητικές διαδικασίες του ΕΟΤ. Σας θυμίζω ότι το 2007, όταν ιδρύθηκαν οι Διευθύνσεις Επιθεώρησης και Συντονισμού, σκοπίμως δεν εντάχθηκαν στις Γενικές Διευθύνσεις του ΕΟΤ έτσι, ώστε να μπορεί ο Γενικός Γραμματέας του ΕΟΤ να απευθύνεται άμεσα μέσω των διευθύνσεων που υπάγονται σε αυτόν, σε όλο το φάσμα δραστηριοτήτων της τουριστικής αγοράς, χωρίς γραφειοκρατικά εμπόδια. Έτσι ο ΕΟΤ είχε καταλυτική παρουσία στον ξενοδοχειακό κλάδο σε περιφερειακό επίπεδο. Δεν αντιλαμβάνομαι γιατί θέλετε να το αλλάξετε αυτό.
Προχωράω στο άρθρο 34, πρώην 36, με το οποίο εισάγετε για τη χρηματοδότηση των γραφείων, το σύστημα προπληρωμών ισόποσων ενταλμάτων στο όνομα των προϊσταμένων. Το σύστημα αυτό –το τονίζω- θέλει ιδιαίτερη προσοχή, διότι σε αυτήν την περίπτωση ο προληπτικός έλεγχος του Ελεγκτικού Συνεδρίου δεν είναι άμεσος και αυτό εγκυμονεί ευνόητους κινδύνους.
Κλείνοντας τη δέσμη ρυθμίσεων που αφορά στον ΕΟΤ, με το άρθρο 35, πρώην 37, δημιουργείτε πλαίσιο συνεργειών με νομικά και φυσικά πρόσωπα. Επιτέλους κάνετε αυτό που τόσο καιρό λέμε, περί ανάγκης συμπράξεως ιδιωτικού και δημοσίου τομέα, κάτι που αν το είχατε κάνει νωρίτερα και θα βελτιώνατε την αποτελεσματικότητα του ΕΟΤ και θα κέρδιζε ο Οργανισμός από τον καταμερισμό του κόστους για δράσεις προώθησης και προβολής. 
Προχωράω στο πιο αδύναμο κομμάτι του νομοσχεδίου, στο άρθρο 36 –πρώην 38- στο οποίο επιχειρείται η ενίσχυση της τοπικής αυτοδιοίκησης με την αξιοποίηση ακινήτων, των οποίων η αξιοποίηση είχε περιέλθει στον ΕΟΤ και των οποίων τη διοίκηση, τη διαχείριση και τη εκμετάλλευση είχε η ΕΤΑ Α.Ε.. Πείτε μας –σας ρωτήσαμε και στην επιτροπή, αλλά δεν μας απαντήσατε- με ποια κριτήρια, αλλά κυρίως με ποια μέσα, με ποια εμπειρία και με ποια στελέχη θα προχωρήσουν οι αυτοδιοικήσεις και οι ΟΤΑ, τη στιγμή που ακόμα και η ίδια η ΕΤΑ Α.Ε. δυσκολευόταν να προβεί στις αξιοποιήσεις αυτές υπό πολύ καλύτερες προϋποθέσεις. Προσθέτω στα παραπάνω ότι είναι άξιο απορίας πώς εξαιρούνται τα εν λόγω ακίνητα από την ευρύτερη πολιτική αξιοποίησης των ακινήτων του δημοσίου, σε μια συγκυρία όπου η πολιτεία υποτίθεται ότι θα έπρεπε να αποζητά ώριμα για αξιοποίηση, ακίνητα, στο πλαίσιο μιας συγκροτημένης, συγκεκριμένης εθνικής πολιτικής. 
Όσον αφορά τα επόμενα άρθρα, συμφωνούμε με το άρθρο 37 και το 38 –πρώην 39 και 40- στα οποία επιχειρείτε αφ’ ενός, τη λειτουργική αναβάθμιση του Ξενοδοχειακού Επιμελητηρίου Ελλάδος και αφ’ ετέρου, τη νομιμοποίηση ειδικού τμήματος μαγειρικής στο Εκπαιδευτήριο Θράκης, με πρωτοβουλία του ΟΤΕΚ, με τη δέσμευση ότι θα μπει στο τραπέζι πιο συγκροτημένα, η γενικότερη αναβάθμιση της τουριστικής εκπαίδευσης στη χώρα μας. 
Τέλος αναφορικά με όσα θεσπίζετε στο άρθρο 39 –πρώην 41- για την αξιοποίηση των ιαματικών πόρων και την ανάπτυξη του ιαματικού τουρισμού, δεν θεωρώ ότι καλύπτουν τα σημερινά κενά. Φοβάμαι ότι αντί για δραστικές λύσεις, φέρνετε χαλαρές ρυθμίσεις που διαιωνίζουν τελικά την ανεπάρκεια των υπηρεσιών και συντηρούν το υφιστάμενο καθεστώς απραξίας στην αναγνώριση και αξιοποίηση των ιαματικών πόρων. 
Κύριοι συνάδελφοι, εδώ και δύο χρόνια νομοθετήθηκαν ελάχιστα σε σχέση με τις πραγματικές ανάγκες του τουρισμού. Λίγα συνέβαλαν στην ανάπτυξή του. Κάποια από αυτά, όπως η αποκλειστικής έμπνευσης ΠΑΣΟΚ, μερική άρση του καμποτάζ, αντί να βελτιώσουν, χειροτέρευσαν την προοπτική του. 
Σαφώς δεν μπορούμε να είμαστε ικανοποιημένοι και τώρα, ψηφίζοντας θετικά σκόρπιες διατάξεις σε ένα σχέδιο νόμου με άσχετο περιεχόμενο. Ζητάμε εδώ και δύο χρόνια να υπάρξει συγκροτημένος εθνικός στρατηγικός σχεδιασμός για τον ελληνικό τουρισμό, για την εφαρμογή του οποίου θα προκύπτουν προγραμματισμένες νομοθετικές πρωτοβουλίες. Εμμένουμε σε αυτό το αίτημά μας. Αυτός είναι ένας λόγος που εδώ και δύο χρόνια ζητάμε την επανασύσταση αυτόνομου Υπουργείου Τουρισμού. Θα ήταν μία θεσμική εγγύηση ότι ο σημαντικότερος κλάδος για την οικονομία μας δεν θα αντιμετωπίζεται συγκυριακά, αλλά με τη σοβαρότητα, τη νομοθετική αποκλειστικότητα και τη συνέπεια που του αναλογεί. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Ελευθέριος Αυγενάκης, Ανεξάρτητος Βουλευτής στο Νομό Ηρακλείου.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, η ποινική αντιμετώπιση της βίας στα γήπεδα, αλλά και της βίας που προέρχεται από την ενασχόληση με τον οπαδισμό, πρέπει να αντιμετωπιστεί συνολικά και με τη μέγιστη σοβαρότητα από όλους τους εμπλεκομένους. 
Το φαινόμενο είναι σε έξαρση. Δεν περνάει εβδομάδα, κυρίες και κύριοι συνάδελφοι και κύριε Υπουργέ, που να μη διαβάσουμε για ένα νέο περιστατικό. Πλέον δεν μιλάμε για μικροσυμπλοκές -που είναι και αυτές καταδικαστέες- αλλά για οργανωμένες επιθέσεις. Βεβαίως στις λίγες συλλήψεις που γίνονται, αποκαλύπτονται οπλοστάσια. Από τύχη μέχρι αυτήν την ώρα δεν έχουμε θρηνήσει θύματα. 
Διαβάζοντας το σχέδιο νόμου που συζητάμε σήμερα, έμεινα έκπληκτος με το εξής παράδοξο: Ανασυγκροτούνται δύο φορείς για τη χάραξη και για την αντιμετώπιση της βίας. Υπήρχαν δηλαδή δύο οργανισμοί ανενεργοί έως σήμερα που θα μπορούσαν να ελέγξουν το φαινόμενο, ώστε να μη λάβει αυτές τις εκρηκτικές διαστάσεις. Επιπλέον διαβάζω ότι ενισχύονται με γνωμοδοτικά όργανα, επιστημονικές επιτροπές και με άλλες –κατά την άποψή μου- θεωρητικές προσεγγίσεις. Πράγματι και αυτές οι εισηγήσεις είναι απαραίτητες, αλλά δεν βλέπω πουθενά, δεν διακρίνω ουσιαστικά μέτρα πάταξης της βίας. 
Διαβάζω ξανά και ξανά για το ηλεκτρονικό εισιτήριο. Όλοι, μηδενός εξαιρουμένου, οι προκάτοχοί σας, κύριε Υπουργέ, έχουν μιλήσει για το ηλεκτρονικό εισιτήριο και ακόμα δεν έχει γίνει τίποτα. Ο βασικός λόγος –το ξέρετε, το ξέρουμε και αν δεν το ξέρουμε, να το μάθουμε- είναι το κόστος, κύριε Υπουργέ. Εν μέσω οικονομικής κρίσης, τι ακριβώς περιμένετε από ανώνυμες εταιρείες που οι πιο πολλές είναι ζημιογόνες, αλλά και από φιλάθλους, οι οποίοι οικονομικά δεν είναι και στην καλύτερή τους κατάσταση;
Ναι, πρέπει να θεσπιστεί το ηλεκτρονικό εισιτήριο. Πρέπει να γνωρίζουμε τα στοιχεία ενός οιονεί ταραξία. Τι προβλέπουμε, όμως, για την επιτυχή εφαρμογή αυτού του μέτρου; Περάσαμε ένα ολόκληρο καλοκαίρι να συζητούμε για τους στημένους αγώνες, κύριε Υπουργέ. Να σας θυμίσω ότι η Δημοκρατική Συμμαχία, με πλείστες παρεμβάσεις, έφερε το θέμα στη Βουλή τότε. Ειδικά στη Β΄ Εθνική, κύριε Υπουργέ, η κατάσταση έχει κυριολεκτικά ξεφύγει από κάθε έλεγχο. 
Έντονες φημολογίες υπάρχουν ακόμα και από αντικειμενικούς παρατηρητές για το στήσιμο παιχνιδιών εις βάρος ομάδων της Football League. Ακόμα και η Ένωση Ποδοσφαιρικών Σωματείων πολλών νομών, ακόμα και του Ηρακλείου που γνωρίζω πολύ καλά, έχει καταγγείλει επώνυμα και ενυπόγραφα σοβαρά περιστατικά διαφθοράς εις βάρος ομάδων –όπως για παράδειγμα στο Ηράκλειο έχουν πει ονομαστικά για τον ΟΦΗ- αλλά και για άλλες ομάδες. 
Ακόμα όμως περιμένουμε την ουσιαστική παρέμβαση της πολιτείας σ’ αυτό το θέμα. Περιμένουμε πολιτικές πρωτοβουλίες από υπεύθυνες πολιτικές ηγεσίες, κύριε Υπουργέ.
Εσείς πιστεύετε ότι με τον υποβιβασμό δύο ομάδων και με τη φυλάκιση άλλου ενός –γιατί ο δεύτερος σας ξέφυγε- βάλατε το θέμα στο αρχείο και καθαρίσατε. Στη συνείδηση του κόσμου έχει καταγραφεί η ολιγωρία σας και η ανικανότητά σας, η ανικανότητα της ηγεσίας του Υπουργείου Πολιτισμού και Τουρισμού, να βάλει τάξη και να ξηλώσει επιτέλους όλα αυτά τα βρώμικα κυκλώματα.
Κι όμως θα σας πω κάτι το οποίο μπορεί να είναι χρήσιμο και σε εσάς, αλλά και σε όλους. Έρευνα της Παγκόσμιας Ομοσπονδίας Επαγγελματιών Ποδοσφαίρου που δημοσιεύτηκε τις προηγούμενες ημέρες για τη διαφθορά και τα στημένα παιχνίδια στην Ελλάδα, καταδεικνύει απλά ότι όχι μόνο δεν έχουμε κάνει τίποτα –μα, τίποτα- για να αντιμετωπίσουμε το θέμα, αλλά λόγω οικονομικής κρίσης αυτό βρίσκεται σε έξαρση και εντείνεται. Η έρευνα εστιάζεται στο ποδόσφαιρο των χωρών της Ανατολικής Ευρώπης και δυστυχώς τα στοιχεία για τη χώρα μας κάθε άλλο παρά καλά μπορεί να είναι και κάθε άλλο παρά περήφανος, κύριε Γερουλάνο, μπορείτε να είστε για τα αποτελέσματα.
Σας αναφέρω ενδεικτικά ότι το 30,3% του συνόλου των ποδοσφαιριστών παραδέχθηκαν, σύμφωνα με την έρευνα, ότι έχουν δεχθεί κρούσεις, για να στήσουν κάποιο παιχνίδι και το 47% δηλώνει ότι έχει υποπέσει στην αντίληψή του στήσιμο αγώνων.
Σύμφωνα με την Παγκόσμια Ομοσπονδία, αυτό οφείλεται στην άσχημη οικονομική κατάσταση των ποδοσφαιριστών στην Ελλάδα, αφού φαίνεται ότι οι παίχτες καταφεύγουν σ’ αυτήν τη λύση για να βγάζουν τα προς το ζην. Τι έχει γίνει ακριβώς με τη λίστα της UEFA για στημένα και ύποπτα παιχνίδια στο ελληνικό ποδόσφαιρο; Απαξιώνετε με την ολιγωρία σας το πιο αγαπητό άθλημα στον κόσμο, κύριε Υπουργέ.
Θα ήθελα να πω και κάτι επιπλέον. Δεν φθάνουν όλα τα άλλα, αλλά επιπλέον λοιδορείτε τη χώρα μας μ’ αυτήν τη σωρεία αποκαλύψεων και τη μη ουσιαστική απονομή δικαιοσύνης. Επιπλέον η βία με τη διαφθορά είναι, δυστυχώς, συγκοινωνούντα δοχεία. Όταν το αθλητικό προϊόν είναι τόσο σάπιο και τόσο βρώμικο, θα γεννιούνται και νέα περιστατικά βίας. Είμαι βέβαιος γι’ αυτό. Ας μην καταντήσει το ποδόσφαιρο Λερναία Ύδρα, όπως με τις περιπτώσεις τοκογλυφίας που παρακολουθούσαμε πρόσφατα που έναν έπιαναν και τρεις εμφανίζονταν στη συνέχεια.
Κύριε Υπουργέ, κόψτε τη ρίζα της διαφθοράς από τον αθλητισμό. Θα ήθελα σ’ αυτό το σημείο να σας ζητήσω να λάβετε υπ&apos; όψιν σας την πρόταση Βουλευτών από όλες τις πτέρυγες της Βουλής, για τη θέσπιση ορίου μέχρι δύο συνεχόμενες θητείες στην ίδια θέση για τα μέλη των διοικητικών συμβουλίων των αθλητικών ομοσπονδιών και ειδικότερα, για τις θέσεις του προέδρου, του γενικού γραμματέα και του ταμία, ώστε να περιοριστούν οι γενεσιουργές αιτίες φαινομένων διαφθοράς.
Διαφωνούμε ξεκάθαρα με όλα αυτά που ακούγονται για συνδυασμούς και κομματικοποίηση της εκλογής οργάνων στις ομοσπονδίες. Δεν μπορούμε να ζητάμε να εφαρμοστούν μέθοδοι και μοντέλα που έχουν αποτύχει στο σκοπό τους διαχρονικά.
Δράττομαι της ευκαιρίας, κύριε Υπουργέ, να σας υπενθυμίσω ότι αν και φέτος είναι χρονιά Ολυμπιακών Αγώνων, έχετε ξεχάσει τους Ολυμπιονίκες μας, που διεκδικούν ξανά μετάλλια. Όπως πληροφορήθηκα, Ολυμπιονίκες που εργάζονται στο δημόσιο ή τον ιδιωτικό τομέα και βρίσκονται πλέον στην τελική ευθεία του βαρύτατου προπονητικού προγράμματός τους, αναγκάζονται να κάνουν χρήση της κανονικής τους άδειας ή να παίρνουν άδεια άνευ αποδοχών, καθώς δεν υπάρχει καμμία παροχή διευκόλυνσης. 
Θα ήθελα να σας επιστήσω την προσοχή, κύριε Υπουργέ, και να σας ζητήσω να προβλέψετε τις σχετικές διευκολύνσεις όλων αυτών που δίνουν το δικό τους αγώνα, για να σηκώσουν την ελληνική σημαία και όλοι εμείς να είμαστε υπερήφανοι για την Ελλάδα μας. 
Τέλος θα ήθελα να κάνω μια αναφορά στο άρθρο 19 και στις αρμοδιότητες της Επιτροπής Επαγγελματικού Αθλητισμού. Πιστεύω ότι χρήζει περισσότερης μελέτης από μέρους σας, καθώς ελλοχεύει ο κίνδυνος να τιμωρηθεί η χώρα μας, με αποκλεισμό των ομάδων από τις ευρωπαϊκές οργανώσεις. Δεν μας βρίσκει σύμφωνους, κύριε Υπουργέ, και παρακαλώ πολύ να το ελέγξετε εκ νέου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Βουλευτής του ΠΑΣΟΚ, κ. Γεώργιος Χαραλαμπόπουλος.</ChairmanSpeech> 
<Speech><Parlmember>ΓΕΩΡΓΙΟΣ-ΕΡΝΕΣΤΟΣ ΧΑΡΑΛΑΜΠΟΠΟΥΛΟΣ</Parlmember>: Κυρίες και κύριοι συνάδελφοι, χαιρετίζω και εγώ τη νομοθετική πρωτοβουλία του Υπουργού Πολιτισμού και Τουρισμού για την αντιμετώπιση επιτέλους της βίας στη γήπεδα, του ντόπινγκ και των στημένων παιχνιδιών. 
Θα ήθελα επί των άρθρων, να αναφερθώ ειδικά στο άρθρο 25 του σχεδίου νόμου, που ως γνωστόν προβλέπει τη δυνατότητα παραχώρησης χωρίς αντάλλαγμα της κυριότητας ή χρήσης αθλητικών εγκαταστάσεων στους δήμους, αλλά με κοινή υπουργική απόφαση των Υπουργών Διοικητικής Μεταρρύθμισης, Οικονομικών και Πολιτισμού και Τουρισμού. 
Με τη διάταξη αυτή, η διαχείριση των δημοσίων αθλητικών εγκαταστάσεων μπορεί να δοθεί στους φορείς της τοπικής αυτοδιοίκησης, αλλά με δύο προϋποθέσεις. Πρώτον, τη διατήρηση της αθλητικής χρήσης αυτών των εγκαταστάσεων εσαεί και δεύτερον, την ανάληψη του κόστους ανακαίνισης, συντήρησης και λειτουργίας από το δικαιούχο δήμο. Νομίζω ότι είναι μια προϋπόθεση που πρέπει να δεχθούμε, ώστε να αποφευχθούν φαινόμενα εγκατάλειψης εκ νέου από δήμους οι οποίοι δεν έχουν τη δυνατότητα ουσιαστικά να διαχειριστούν μια τέτοια ευθύνη. 
Το θλιβερό φαινόμενο των εγκαταλελειμμένων και παραμελημένων αθλητικών εγκαταστάσεων πρέπει επιτέλους να εξαλειφθεί. Έτσι είναι εύλογο να αναλάβουν οι δήμοι που μπορούν, τη λειτουργία, την ποιοτική αναβάθμιση και την αξιοποίηση αυτών των χώρων με τη δημιουργία τοπικών προγραμμάτων άθλησης για όλες τις ηλικίες και τις κοινωνικές ομάδες. Πρόκειται και για μια δυνατότητα σε δήμους που μπορούν να δημιουργήσουν και τοπικούς πόρους για την προώθηση του τοπικού αθλητισμού. 
Εξάλλου οι περισσότεροι δήμοι έχουν να επιδείξουν μεγάλο έργο στον τομέα του αθλητισμού μέσα από τη λειτουργία των δημοτικών οργανισμών αθλητισμού, των προγραμμάτων μαζικού αθλητισμού κ.λπ.. Για να γίνουν, όμως, οι παραχωρήσεις που προβλέπει το σχέδιο νόμου, πρέπει να διασφαλιστεί ότι οι φορείς της τοπικής αυτοδιοίκησης έχουν όχι μόνο τη βούληση, όπως είπα και πριν, αλλά και την οικονομική δυνατότητα να αναλάβουν τη διαχείριση. 
Ειδικά όσον αφορά αυτό το θέμα, έχω καταθέσει και μια τροπολογία από τις 13 Ιανουαρίου που αφορά ένα συγκεκριμένο αθλητικό κέντρο, το ΕΑΚ Γλυφάδας «Ματθαίος Λιούγκας» στο Δήμο Γλυφάδας, όπου μετά από συνεντεύξεις που είχα με τους δημοτικούς άρχοντες, πείστηκα ότι έχουν και την υπευθυνότητα, αλλά και την οικονομική ευρωστία σαν δήμος, να αναλάβουν το σημαντικό αυτό αθλητικό συγκρότημα. 
Έτσι μ’ αυτήν την τροπολογία, προτείνω να ενταχθεί στο νόμο η ειδική διάταξη για τη μεταβίβαση της κυριότητας του ΕΑΚ Γλυφάδας «Ματθαίος Λιούγκας» στο Δήμο Γλυφάδας, μια που έχουμε αυτήν την εγγύηση όχι μόνο του εκσυγχρονισμού, αλλά και της συντήρησης και ανάπτυξης αυτού του Κέντρου από το δήμο, που εγγυάται την οικονομική δυνατότητα να το κάνει. 
Οι δημοτικές αρχές της Γλυφάδας έχουν εκδηλώσει και δημοσίως την προθυμία, αλλά και την οικονομική ετοιμότητά τους να αναλάβουν την πλήρη επαναλειτουργία του ΕΑΚ «Ματθαίος Λιούγκας» και έχουν σχέδιο να αναβαθμίσουν ταυτοχρόνως με κάθε τρόπο, τις προσφερόμενες υπηρεσίες. 
Ως γνωστόν, το ΕΑΚ Γλυφάδας εξυπηρετεί πλήθος δημοτών της περιοχής και η μη λειτουργία του τους τελευταίους μήνες, έχει προκαλέσει διαμαρτυρίες και αντιδράσεις. 
Με τη δεδομένη μέχρι σήμερα καθυστέρηση στην αντιμετώπιση του ζητήματος αυτού και την περαιτέρω καθυστέρηση που συνεπάγεται η διαδικασία της εκδόσεως κοινής υπουργικής απόφασης μετά την ψήφιση του νομοσχεδίου, σύμφωνα με την πρόβλεψη του άρθρου 25, κρίνεται σκόπιμο και το προτείνω να εισαχθεί η ειδική ως άνω διάταξη και παρακαλώ, κύριε Υπουργέ, να δεχτείτε την τροπολογία μου.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κι εμείς ευχαριστούμε τον κ. Χαραλαμπόπουλο.
Το λόγο έχει ο Βουλευτής του Λαϊκού Ορθοδόξου Συναγερμού, κ. Κωνσταντίνος Αϊβαλιώτης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ, κύριε Πρόεδρε.
Μιλάμε σε αυτό το νομοσχέδιο και για το ντόπινγκ και δεν μπορώ να μην αναφερθώ στην υποκρισία που επικρατεί διεθνώς, κύριε Υπουργέ, για το θέμα του ντόπινγκ. Όλοι θυμούνται ότι παγκοσμίως ύποπτοι ήταν ο Κεντέρης και η Θάνου. Δεν υπήρχε αθλητής Αμερικάνος, Ρώσος, Γερμανός, Τζαμαϊκανός ο οποίος να ήταν ντοπαρισμένος, ο Κεντέρης και η Θάνου ήταν το πρόβλημα. Μήπως όμως στόχος ήταν τότε εκείνη την εποχή, η διάλυση της Εθνικής Ελλάδος Στίβου η οποία κυριαρχούσε και είχε σαρώσει τα μετάλλια την περίοδο 2000-2004; Μήπως αυτή η ομάδα, η Εθνική Ελλάδος Στίβου, ήταν η πραγματική dream team η οποία άφηνε πίσω της τα πολυδιαφημισμένα αστέρια ακόμα και της αμερικανικής εθνικής ομάδας; 
Μήπως δεν θυμόμαστε εκείνη την ανεκδιήγητη κυρία της Διεθνούς Επιτροπής, τη μυστήρια, με το κουρεμένο κεφαλάκι, η οποία παρουσίαζε χαιρέκακα τις ταυτότητες του Κεντέρη και της Θάνου εδώ μέσα στο σπίτι μας, μέσα στην Ολυμπιάδα; Είχε αρχίσει η Ολυμπιάδα και την είχαμε στο Χίλτον και επεδείκνυε χαιρέκακα τις ταυτότητες του Κεντέρη και της Θάνου, δείχνοντας ότι δεν θα λάβουν μέρος στους αγώνες, γιατί ήξεραν πολύ καλά και αυτή και τα αφεντικά της ότι έτσι και έπαιρναν μέρος θα κέρδιζαν. 
Αυτή είναι λοιπόν η ιστορία με το ντόπινγκ κι αυτή είναι η υποκρισία που επικρατεί διεθνώς. 
Πραγματικά τριτοκοσμική εικόνα παρουσιάζουν τα γήπεδά μας. Ο φανατισμός που υπάρχει είναι αντιστρόφως ανάλογος με τις επιτυχίες που έχουν οι ομάδες μας. Γιατί σε συλλογικό επίπεδο, σε ευρωπαϊκό επίπεδο δηλαδή, δεν έχουν επιτυχίες, ενώ ακόμα και κορυφαίες ελληνικές ομάδες μοιάζουν πιο πολύ σε μεικτές Ευρώπης ή μεικτές Βαλκανίων, γιατί από τους έντεκα παίκτες οι οκτώ, οι εννέα ή και οι δέκα είναι ξένοι.
Εν αντιθέσει όμως με τις ομάδες μας –και εδώ είναι το παράδοξο- η Εθνική Ελλάδος παρουσιάζει πολύ σημαντικές επιτυχίες, αφού μέσα σε οκτώ χρόνια πήρε μέρος στις τέσσερις από τις πέντε μεγαλύτερες διοργανώσεις του κόσμου -εννοώ το ΜΟΥΝΤΙΑΛ και το EURO, το ευρωπαϊκό πρωτάθλημα- και μάλιστα στέφηκε και πρωταθλήτρια Ευρώπης. Πάει λοιπόν πολύ καλά η Εθνική Ελλάδος, παρ’ ότι το φυτώριό της είναι μέτριο έως συρρικνούμενο, λόγω τού ότι υπάρχουν δεκάδες ξένοι παίκτες οι οποίοι παίζουν σε ομάδες. 
Έλληνες παίκτες δεν έχουν την ευκαιρία να παίξουν μπάλα. Ένα παράδειγμα χαρακτηριστικό είναι ο Φετφατζίδης του Ολυμπιακού, ο οποίος είναι ένας καταπληκτικός παίκτης –μια που συζητάμε και για μπάλα- ελάχιστες ευκαιρίες έχει να παίξει στην ομάδα του. Σκίζει όμως στην Εθνική Ελλάδος όποτε παίζει κι αυτό, γιατί υπάρχουν δεκάδες άλλοι παίκτες, οι οποίοι παίρνουν τις θέσεις και του Φετφατζίδη και άλλων βέβαια Ελλήνων παικτών.
Σε συλλογικό επίπεδο, μόνο το Wembley έχουμε να θυμόμαστε -σαράντα ένα χρόνια μετά, μόνο το Wembley- ενώ στο Champions League πάει πάρα πολύ καλά ο Αθλητικός Ποδοσφαιρικός Όμιλος Ελλήνων Λευκωσίας. Αυτός είναι ο ΑΠΟΕΛ που κάποιοι newscasters στην ελληνική τηλεόραση τον αναφέρουν ως «το ΑΠΟΕΛ». Είναι ο ΑΠΟΕΛ, ο Αθλητικός Ποδοσφαιρικός Όμιλος Ελλήνων Λευκωσίας. Πολύ καλά λοιπόν πάει αυτή η κυπριακή ομάδα, παρά τη χθεσινή της ατυχία, ενώ ομάδα από την Ελλάδα δυστυχώς απουσιάζει.
Πρόβλεψη του νομοσχεδίου. Μιλάει για πολύ αυστηρές ποινές μειώσεων για όσους έχουν καταδικαστεί για πράξεις βίας. Είναι μια πολύ σωστή ρύθμιση. Πρότυπό μας πρέπει να είναι η Αγγλία, που οι φίλαθλοι εντός γηπέδων έγιναν κυριολεκτικά «αρνάκια», αφού είδαν τις ομάδες τους να μην μπορούν να πλησιάσουν ούτε από μακριά τις ευρωπαϊκές διοργανώσεις, παρ’ ότι η Αγγλία ήταν από τις μεγαλύτερες ποδοσφαιρικές δυνάμεις του κόσμου. Αλλά η καρπαζιά που έφαγαν οι αγγλικές ομάδες ήταν ηχηρότατη και ήταν και αποτελεσματική. 
Εδώ όσα επεισόδια και να γίνουν, κανένας δεν τολμά να αγγίξει τις ομάδες, οι οποίες επιχορηγούνται κανονικά, τους φτιάχνουμε γήπεδα, ξέρω εγώ, τους χαρίζονται χρέη κ.λπ.. Τιμωρία δεν υπάρχει, αντίθετα υπάρχει αναξιοπιστία και αδικία. Εδώ βέβαια να αναφέρω τη συνεχιζόμενη αδικία κατά δύο πολύ ιστορικών ομάδων του Παναθηναϊκού και της ΑΕΚ, οι οποίες ακόμα δεν έχουν γήπεδο. Ελπίζουμε να αποκτήσει η ΑΕΚ γήπεδο με την τροπολογία που έφερε ο Γιάννης ο Βούρος και υπογράψαμε άλλοι ογδόντα ένας συνάδελφοι, να αποκτήσει επιτέλους η ΑΕΚ γήπεδο.
Σ’ αυτό το σημείο θα ήθελα να θυμηθούμε όλοι τα είκοσι ένα θύματα του Ολυμπιακού, αφού συμπληρώθηκαν πριν από λίγες μέρες τριάντα ένα χρόνια από το εφιαλτικό εκείνο απόγευμα. Να επαινέσω εδώ την πρωτοβουλία του γνωστού δημοσιογράφου και πολιτευτή Πειραιά του Άρη του Σπίνου, ο οποίος πρότεινε τη μετονομασία είκοσι ενός οδών Δήμων του Πειραιά με τα ονόματα των είκοσι ενός νεκρών φιλάθλων του Ολυμπιακού.
Μάλιστα, μου έστειλε και σχετικό αίτημα για να το προωθήσω μέσω της Βουλής. Το υπέγραψαν και εκατοντάδες τηλεθεατές της εκπομπής «Στον ιστό της αράχνης», η οποία μεταδίδεται από τον τηλεοπτικό σταθμό «ΚΟΝΤΡΑ CHANNEL» και την παρουσιάζει ο Άρης Σπίνος. Το καταθέτω για τα Πρακτικά.
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ζητάω να μου απαντήσουν τα Υπουργεία πώς μπορεί να υπάρξει μια διαδικασία ονοματοδοσίας των είκοσι ενός οδών με τα ονόματα των είκοσι ενός νέων Ελλήνων, νέων φιλάθλων του Ολυμπιακού, που έχασαν τη ζωή τους.
Είναι σωστή η ρύθμιση για τους υπότροπους δράστες και για τις παράνομες οργανωμένες μετακινήσεις οπαδών. Είναι σωστό να είναι υπόλογες οι ομάδες, όπως υπόλογες πρέπει να είναι και για τους λοστούς, τις κροτίδες και όλα τα άλλα επικίνδυνα αντικείμενα, τα οποία μπαίνουν στα γήπεδα και μας ξεφτιλίζουν όταν υπάρχει διεθνής αγώνας ή προκαλούν διακοπή του αγώνα στο ελληνικό πρωτάθλημα.
Θα πρέπει –και είναι μια ιδέα αυτή- οι ομάδες να έχουν ιδιωτικές εταιρείες ελέγχου, ώστε να ευθύνονται και για τα παρατράγουδα και για να μην τα ρίχνει ο ένας στον άλλον. Έτσι άλλωστε δημιουργούνται και θέσεις εργασίας.
Όσον αφορά τα σικέ παιχνίδια, προφανώς έπρεπε να έχουν γίνει προ πολλού κακούργημα. Οι χρηματικές ποινές μάλλον χαμηλές κρίνονται. Το κουτρουβάλιασμα όμως σε κατηγορίες –όταν ρίχνεις μία ομάδα η οποία είναι ακόμα και υπότροπη για σικέ παιχνίδια, σε χαμηλότερη κατηγορία- είναι πολύ πιο διδακτικό παράδειγμα. Έχει εφαρμοστεί διεθνώς με επιτυχία. 
Δεν μπορεί κάποιοι να θησαυρίζουν και όσοι παίζουν στοίχημα –ο απλός κόσμος δηλαδή- να αισθάνονται κορόιδα. Σήμερα το κάθε λαμόγιο, που μπαίνει στο χώρο του ποδοσφαίρου, κάνει ό,τι θέλει, στήνει ματς, οικονομάει και μετά αλλάζει ομάδα και ξανακάνει τα ίδια κ.ο.κ. Αυτά ταιριάζουν σε χώρες που κάνουν κουμάντο η μαφία και τα πάσης φύσεως καρτέλ. Το ελληνικό ποδόσφαιρο, δυστυχώς, βρίσκεται σε αυτό το σημείο, το οποίο ξέρουμε όλοι, όπου και ενδιαφέρον δεν παρουσιάζει σε συλλογικό επίπεδο και επιτυχίες ευρωπαϊκές δεν έχει και απωθητικό είναι σε κάθε οικογενειάρχη. Και αυτό γιατί δεν παίρνεις εύκολα το παιδί σου να πας να δεις μπάλα. Πώς να δεις μπάλα όταν συμβαίνουν όλα αυτά που συμβαίνουν στα γήπεδα; Υπάρχει και η γενικότερη χυδαία ατμόσφαιρα την οποία όλοι ξέρουμε. Προστέθηκε και η επιδημία των σικέ ματς και όσοι στοιχηματίζουν προσπαθούν να προβλέψουν, όχι ποιος είναι ο καλύτερος μέσα στο γήπεδο, αλλά ποιος είναι αυτός που στήνει καλύτερα τα παιχνίδια.
Θα αναφερθώ στο υπόμνημα του Συλλόγου Ελλήνων Αρχαιολόγων, που εστάλη στα μέλη της Επιτροπής Μορφωτικών Υποθέσεων, αλλά νομίζω και σε όλους τους συναδέλφους. Είναι λογικό αυτό που λένε οι Έλληνες αρχαιολόγοι. Απορεί κανείς με τη σύγχρονη Ελλάδα. Δηλαδή, υπάρχουν άνθρωποι οι οποίοι σπουδάζουν, που τους χρειαζόμαστε γιατί είμαστε μια χώρα με βαρύ πολιτιστικό παρελθόν και τους οποίους αφήνουμε αναξιοποίητους. Τους λέμε «μέχρι τότε και άντε γεια», «μέχρι τότε μπορείτε να δουλέψετε –πέντε χρόνια- και μετά άντε γεια».
Ελπίζω να βρεθεί μια λύση, γιατί έχουμε μετατραπεί πραγματικά σε μια χώρα του πολύ γνωστού συνθήματος «αγαπούλα, τύπου Κούλα». Όλοι τακτοποιούνται εκτός από εκείνους που προσφέρουν στον πολιτισμό, στην καλαισθησία, στο περιβάλλον αυτής της χώρας, σε όλα αυτά που συνιστούν αυτό το μεγάλο έθνος, το οποίο τα λάθη τριάντα ετών το οδήγησαν στο σημερινό χάλι που όλοι βιώνουμε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννιά μαθητές και μαθήτριες και πέντε εκπαιδευτικοί από το 1ο Γυμνάσιο Αχαρνών (Α΄ Τμήμα).
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο Βουλευτής του Λαϊκού Ορθόδοξου Συναγερμού κ. Παύλος Μαρκάκης.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κύριε Πρόεδρε.
Αγαπητοί συνάδελφοι, το νομοσχέδιο για τον αθλητισμό που κουβεντιάζουμε σήμερα έχει πολλές διατάξεις για τη βία στα γήπεδα, για τον τουρισμό. Θεωρώ όμως ότι κορυφαία διάταξη, το μελανό σημείο αυτού του νομοσχεδίου, είναι το άρθρο 19, το οποίο σαφώς, όπως είναι διατυπωμένο, παραβιάζει το αυτοδιοίκητο του επαγγελματικού ποδοσφαίρου.
Η εισαγωγική έκθεση αναφέρει για το άρθρο 19: «Τέλος, κρίνεται ως απολύτως απαραίτητη και η εισαγόμενη ρύθμιση με την οποία αφ’ ενός επιβεβαιώνεται ο υποχρεωτικός χαρακτήρας έναντι πάντων των αποφάσεων της Επιτροπής Επαγγελματικού Αθλητισμού για τη συμμετοχή των ομάδων κ.λπ.».
Σε περίπτωση που δεν ακολουθούνται και παραβιάζονται αυτές οι αποφάσεις της επιτροπής επαγγελματικού αθλητισμού, θα επιβάλλονται και πρόστιμα. Πιο μεγάλη παραβίαση-ομολογία για την κατάργηση του αυτοδιοίκητου επαγγελματικού ποδοσφαίρου δεν υπάρχει απ’ αυτήν τη διατύπωση. 
Πώς, λοιπόν, φτάσαμε στο σημερινό νομοσχέδιο; Ακολούθησαν λάθη και παραλείψεις του ΠΑΣΟΚ πριν από ένα χρόνο για το επαγγελματικό ποδόσφαιρο. Θυμάστε ότι προσπάθησε να εξυγιάνει το επαγγελματικό ποδόσφαιρο και στο τέλος από την εξυγίανση έφτασαν να την πληρώσουν δύο μόνο ομάδες, γιατί όταν φτάσαμε στα συμφέροντα και στις μεγάλες ομάδες, όλη αυτή η ιστορία της εξυγίανσης του ποδοσφαίρου πήγε περίπατο και έφτασαν να καταδικαστούν ομάδες οι οποίες μέσα στα γήπεδα ήταν αήττητες ακόμα στο Europa League. Για ποιο λόγο; Διότι μία διορισμένη κυβερνητική επιτροπή, αυτή η επιτροπή του επαγγελματικού αθλητισμού, ήλθε να παραβιάσει μία απόφαση της δευτεροβάθμιας επιτροπής εφέσεων της ΕΠΟ, η οποία γι’ αυτές τις ομάδες τι προέβλεψε; Να παίξουν στο επόμενο πρωτάθλημα με μείον δέκα βαθμούς. 
Έρχεται, λοιπόν, μία διορισμένη κυβερνητική επιτροπή η οποία –σημειωτέον- άλλαξε με απόφαση του Υπουργού τον Αύγουστο, λίγες μέρες πριν πάρει απόφαση. Άλλαξε η σύνθεσή της, δηλαδή δεν τους άρεσαν τα πρόσωπα που είχε πρώτα. Δεν είχαν εξασφαλίσει την τιμωρία των ομάδων αυτών και αναγκάστηκαν να αλλάξουν τη σύνθεση της επιτροπής και αυτή η επιτροπή παραβίασε την απόφαση της επιτροπής εφέσεων της ΕΠΟ. Τι έγινε μετά; Αυτή η κυβερνητική παρέμβαση ήλθε εις γνώση της FIFA. Η FIFA είναι ένας μεγάλος παγκόσμιος οικονομικός οργανισμός που ασχολείται με το ποδόσφαιρο. Έρχεται, λοιπόν, και κάνει μία αλληλογραφία με την ΕΠΟ η οποία από το Σεπτέμβριο του 2011 αναγκάζεται να απολογηθεί, όμως οι δικαιολογίες της ΕΠΟ δεν είναι αρκετές, διότι ο κυβερνητικός παρεμβατισμός στην περίπτωση της υποβάθμισης αυτών των δύο ομάδων, του Ολυμπιακού Βόλου και της Καβάλας, είναι εμφανής και ζητάει η FIFA τροποποίηση του καταστατικού της Λίγκα, της ΕΠΟ για να μην ξανασυμβούν τέτοιες παρεμβάσεις κυβερνητικών οργάνων. Η απάντηση του κ. Πιλάβιου ήταν ότι θα γίνουν αυτά, γιατί η FIFA ζητούσε να γίνουν αυτές οι αλλαγές μέχρι τις 30 Νοεμβρίου, αλλά ο κ. Πιλάβιος είπε «τώρα έχουμε κυβερνητική αλλαγή και δεν προλαβαίνουμε να το κάνουμε, θα το κάνουμε μέχρι το τέλος του χρόνου» και ήλθε η κυβερνητική αλλαγή και δυστυχώς στο Υπουργείο έμεινε το ίδιο τρίδυμο, η τρόικα Γερουλάνου-Μπιτσαξή-Νικητιάδη, η ίδια που ήταν υπεύθυνη για τις προηγούμενες αστοχίες. Πώς θα αλλάξει λοιπόν η νοοτροπία; 
Ερχόμαστε, λοιπόν, σήμερα στο νομοσχέδιο και το Υπουργείο επιμένει στη λανθασμένη νοοτροπία. Δεν θέλει να το αλλάξει. Νομίζει ότι η FIFA είναι σαν τους Μεσογειακούς Αγώνες που είχαν βρει τον κ. Αντάντη, ματαίωσαν τους Μεσογειακούς Αγώνες, τους πήγαν στην Τουρκία και έκαναν ό,τι ήθελαν και ακόμα περιμένουν στο Βόλο και στη Θεσσαλία να πάτε τα αντίστοιχα χρήματα, αυτά που υποσχεθήκατε τότε που ματαιώθηκαν οι Μεσογειακοί Αγώνες. 
Αυτή τη φορά όμως η FIFA δεν αστειεύεται. Σας το είπε αυτό και ο εισηγητής μας κ. Ανατολάκης. Θα τιμωρήσει όλες τις ελληνικές ομάδες. Σήμερα οι ελληνικές ομάδες που παίζουν στα ευρωπαϊκά πρωταθλήματα είναι ο Ολυμπιακός Πειραιώς και ο ΟΠΑΠ Θεσσαλονίκης. Εσείς νομίζετε ότι θα υπερισχύσετε των αποφάσεων της FIFA. 
Το χειρότερο ξέρετε ποιο είναι; Ότι το καλοκαίρι παίζει η εθνική ομάδα η οποία με δική σας λανθασμένη απόφαση θα αποκλειστεί από το «EURO 2012».
Και θα στερήσετε από τους Έλληνες φιλάθλους τη συμμετοχή και της εθνικής ομάδας σ’ αυτήν τη διοργάνωση. Και το χειρότερο σας το είπα και την άλλη φορά για να καταγραφεί. Αν δεν παίξει η ελληνική ομάδα ξέρετε ποιος έχει συμφέρον να παίξει στο EURO; Το Ισραήλ. Και εσείς νομίζετε ότι το Ισραήλ θα αφήσει αυτές τις παρεμβατικές διατάξεις της κυβέρνησης του ΠΑΣΟΚ ή της συγκυβέρνησης ΠΑΣΟΚ, Νέας Δημοκρατίας, δεν θα αναδείξει το θέμα, δεν θα πάει στη FIFA να πει ότι «εδώ έχουμε κυβερνητικό παρεμβατισμό στην ανεξαρτησία του επαγγελματικού ποδοσφαίρου». Πιστεύετε ότι θα μείνει το Ισραήλ αμέτοχο. «Κοιμάστε όρθιοι και πληρώνετε ξενοδοχείο», που λέει ο κόσμος. Αλλά όταν θα γίνουν αυτές οι ταπεινωτικές παρεμβάσεις για τον αθλητισμό, εσείς δεν θα μπορείτε τότε να αντιδράσετε. Θα λέτε ότι φταίει η ΕΠΟ, θα λέτε ότι φταίνε τα όργανα της FIFA κ.λπ.. 
Αγαπητοί συνάδελφοι, σήμερα η Ελλάδα από λανθασμένες πολιτικές του ΠΑΣΟΚ κινδυνεύει με οικονομικό αποκλεισμό. Το Eurogroup συνεδριάζει, παρ’ όλες τις αποφάσεις που πήρε η ελληνική Βουλή και σκέφτεται ακόμα -γιατί δεν έχει καμμία εμπιστοσύνη στην ελληνική πολιτεία και τις προτάσεις των πολιτικών Αρχηγών, πόσω μάλλον των Υπουργών Αθλητισμού και Πολιτισμού- ότι αυτά που λένε δεν τα τηρούν και εννοούν να κάνουν τα δικά τους. 
Μετά, λοιπόν, τον οικονομικό αποκλεισμό, με αυτό το νομοσχέδιο κινδυνεύει ο αθλητικός αποκλεισμός της Ελλάδας. Ο δεύτερος πυλώνας που δημιουργεί μια συνοχή στην ελληνική κοινωνία. Και τότε, εκτός από την κοινωνική έκρηξη που θα έχετε από τον οικονομικό αποκλεισμό, θα έχετε μια άλλη έκρηξη, κοινωνική πάλι, η οποία θα οφείλεται στον ελληνικό αποκλεισμό της χώρας μας και των ομάδων της. 
Και μην πείτε ότι δεν τα ξέρατε και δεν τα είπαμε στη Βουλή. Αυτές οι δικαιολογίες που επικαλείται και η Νέα Δημοκρατία και ισχυρίζεται και ο Υπουργός, που λέει ότι θα μετά θα βρουν στην ΕΠΟ τι θα κάνουν είναι ιστορίες για μικρά παιδιά. 
Αναλαμβάνετε τις ευθύνες σας χωρίς να λαμβάνετε υπ’ όψιν τις προειδοποιήσεις τις δικές μας. Αυτό που κάνετε σήμερα θα σας κυνηγάει πολλά χρόνια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο κ. Λιάνης, Ανεξάρτητος Βουλευτής.</ChairmanSpeech>
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Ευχαριστώ, κύριε Πρόεδρε. 
Κύριοι συνάδελφοι, αυτή ίσως να είναι και μια από τις τελευταίες ομιλίες μου στην Ολομέλεια. Έχω κάνει γνωστό ότι δεν πρόκειται να είμαι ξανά υποψήφιος Βουλευτής. Σίγουρα μπορεί να είναι η τελευταία μου ομιλία για τον αθλητισμό, ένα χώρο που τον αγαπώ πάρα πολύ, ένα χώρο που τον υπηρέτησα σαν αθλητής με τον Ηρακλή Θεσσαλονίκης, σαν δημοσιογράφος, ξεκίνησα ως αθλητικός συντάκτης και σαν Υφυπουργός –ο μακροβιότερος στην ιστορία του ελληνικού αθλητισμού, για περίπου επτά χρόνια. 
Συνεπώς, αφού συμφώνως προς «το τελευταίον εκβάν έκαστον των πριν υπαρξάντων κρίνεται» οφείλω να πω λίγα λόγια και συνετά σε συναδέλφους που αγαπώ και εκτιμώ βαθιά. Επικαλούμαι γι’ αυτό την εξαιρετική συνεργασία που είχα με τους προηγούμενους Υφυπουργούς Αθλητισμού, τον κ. Ιωαννίδη, τον κ. Ορφανό, την κ. Πετραλιά, για να φτάσουμε και στο μεγάλο επίτευγμα των Ολυμπιακών Αγώνων. 
Είναι ένα καλό νομοσχέδιο. Είναι ένα καλό νομοσχέδιο. Τα είπα στην επιτροπή. Θα πάω στις όποιες ακίδες έχει. 
Απλώς λέω ότι η ανασυγκρότηση της Διαρκούς Επιτροπής Αντιμετώπισης Βίας είναι σωστό μέτρο. Πολύ σωστή η παράμετρος του να αποκτά επιστημονικό χαρακτήρα. Η αυστηροποίηση των κανόνων που διέπουν τη λειτουργία των λεσχών φιλάθλων και η δημιουργία αξιολογότερων ελεγκτικών μηχανισμών είναι σωστό μέτρο. Βέβαια πρέπει να λαμβάνουμε υπ’ όψιν μας πάντοτε τη συμμετοχή σ’ αυτά των Α.Α.Ε. γιατί συχνά –και δεν το κρύβω- οι κορυφαίοι παράγοντες είναι φαρισαίοι και υποκριτές στις συμπεριφορές τους σε σχέση με τους οργανωμένους οπαδούς. 
Το ηλεκτρονικό εισιτήριο είναι πάλι σωστό μέτρο αλλά δεν έχει εφαρμοστεί μέχρι τώρα. Τετράκις έχεις εξαγγελθεί και δεν έχει εφαρμοστεί. 
Το ντόπινγκ για μένα είναι ένα θέμα πρόληψης στο 90%. Και ελπίζω αυτήν τη φορά να είναι καλύτερο. 
Όμως λυπάμαι που δεν είναι εδώ ο κ. Γερουλάνος. Θα μου άρεσε να απευθύνω έπαινο κατά πρόσωπο σε έναν Υπουργό, που θεωρώ ότι σε αυτό που θα πω πράγματι ήταν ξεχωριστός. 
Είναι ο μοναδικός που τόσες πολλές φορές προσήλθε στην Επιτροπή Μορφωτικών Υποθέσεων, μαζί με τον κ. Νικητιάδη και κοντά του ο Γενικός Γραμματέας κ. Μπιτσαξής. Αποτελούν, κατά τη γνώμη μου, μία τρόικα προς το καλό, όχι μία τρόικα που έκανε κακό στον ελληνικό αθλητισμό. Ποτέ δεν υπήρχε διάλογος τόσο έντονος στα θέματα αυτά. Παράλληλοι μονόλογοι υπήρχαν. 
Στο θέμα του διαλόγου, λοιπόν, πρέπει να πάρουν άριστα. Και στο πόσο ακούνε, όμως, διότι είναι προσεκτικοί.
Γι’ αυτό και θα πω τις λιγοστές μου σκέψεις πάνω σε αυτό: 
Υπάρχουν ένα, δύο σημεία τα οποία, δυστυχώς, θα φέρουν προ των πυλών της χώρας ξανά, αν δεν τα ξεκαθαρίσουμε, τη FIFA και την UEFA, που μας τρομάζουν με φωνές μεγάλες -όπως τους παλιούς Τρώες ο Αχιλλέας- για να υποχωρήσουμε. Και πάντα υποχωρούσαμε. Έχει επαναληφθεί τόσες φορές αυτή η ιστορία και, αλίμονο, δεν έχει καταντήσει φάρσα. Είναι υπαρκτός κίνδυνος. 
Όντως είναι ταπεινωτικό για τους Έλληνες και τον ελληνικό αθλητισμό, το ελληνικό κράτος να μην μπορεί κατά καιρούς να κάνει τις επιδιωκόμενες διορθώσεις ακόμη και σε αυτονόητα ζητήματα. Το θεωρώ ταπεινωτικό. 
Δεν μπορούσα να βάλω τακτικούς δικαστές. Εκλήθην στη Ζυρίχη, στην Ελβετία μπροστά στον «πλανητάρχη» του ποδοσφαίρου, τον κ. Γιόζεφ Μπλάτερ, και μου είπε ωμά και κυνικά: Κύριε Λιάνη, θα μείνετε στους δικαστές που προτείνει η ΕΠΟ. Δηλαδή, ιδιώτες δικηγόρους. Μα, του λέω, θέλω να βάλω τακτικούς δικαστές, αεροπαγίτες, να αυξήσω την περιφρούρηση στον αθλητισμό. Αυτό είναι, μου λέει, αμετάκλητο. 
Γυρίζω στην Αθήνα και βλέπω τον Ανδρέα Παπανδρέου. Και λέω: Πρόεδρε, αυτό κι αυτό. Και ο Παπανδρέου μου δίνει μία κοφτή απάντηση: Δεν πιστεύω να μη θέλεις να παίξει η ομάδα στο Μουντιάλ για να βάλεις αυτήν την ώρα αυτούς τους δικαστές. Είναι σωστό το μέτρο, αλλά η παρενέργεια είναι μεγαλύτερη. 
Έχει παρενέργειες η υπόθεση αυτή, αν δεν γίνει αποσαφήνιση του τι έχει συμφωνηθεί στο παρασκήνιο.
Για εμένα –και σας δίνω μία συνοπτική εικόνα, κύριε Πρόεδρε, με την ανοχή σας- το ποδόσφαιρο και ο αθλητισμός αποτελούν χωριστές ηπείρους που έχουν δική τους ιδεολογία, δική τους διοίκηση, δικά τους ήθη κι έθιμα.
Ο Χουάν Αντόνιο Σάμαρανκ, για παράδειγμα, ο φαλαγγίτης, γινόταν δεκτός ανά την υφήλιο με τιμές Αρχηγού κράτους. Στο θεό σας, απαίτησε αυτό κι έγινε δεκτό από όλες τις χώρες. 
Ο Γιόζεφ Μπλάτερ, αυταρχικός, δεσποτικός, διοικεί σαν αρχηγός μιας αόρατης μαφίας. Ενίοτε υπάρχει μαφία. Δεν λέω ότι είναι πάντα. Έτσι, όμως, νιώθει. Πρέπει οι άλλοι να είμαστε αυτό που ήταν τα παρακλάδια αυτής της υπόθεσης.
Ο Μισέλ Πλατινί, πιο δημοκρατικός, υποστηρίζει κι αυτός με πάθος μία ιδιότυπη αρχή, που είναι η UEFA. Με πάθος. Θέσφατο ό,τι λέει. 
Χαίρομαι που ήρθε και ο κύριος Υπουργός. Σας απηύθυνα επαίνους, τους οποίους παρακαλώ να διαβάσετε από τα Πρακτικά. Θεωρώ ότι είστε, όπως είπα, ο Υπουργός που ήρθε στον πιο έντονο διάλογο από όλους τους άλλους στα θέματα του αθλητισμού, στις επιτροπές κι εδώ.
Κύριε Υπουργέ, όμως, η Ελλάδα υπέγραψε το καταστατικό της FIFA. Δεν το υπέγραψε η ΕΠΟ. Καταλάβετέ το κάποια στιγμή αυτό. Το κράτος το υπέγραψε. Ένας Υπουργός Έλληνας το υπέγραψε. Και τι υπέγραψε; Ότι αυτά που λέει το καταστατικό, θα ισχύουν ως νόμοι στον αθλητισμό. Τι καθόμαστε και λέμε συνέχεια «γιατί δεν ακούμε τη FIFA;». Θέλουμε να είμαστε ενταγμένοι σε αυτό το σύστημα; Θα αποδεχθούμε τους κανόνες που έχει. Εγώ δεν λέω ότι είναι οι καλύτεροι. Πολλοί είναι τρισχειρότεροι. Δεν μπορούμε, όμως, τώρα και μόνοι μας, αν δεν τις θέλει τις αλλαγές –που μπορούμε να τις κάνουμε- η Ελληνική Ποδοσφαιρική Ομοσπονδία διά της Γενικής της Συνελεύσεως, να τις επιβάλουμε.
Έχουμε φρικτή εμπειρία, κύριε Υπουργέ, σε αυτό. Περιέγραψα την πρώτη που έπαθα εγώ με τον Γιόζεφ Μπλάτερ και τι απάντησε ο Ανδρέας Παπανδρέου.
Σας περιγράφω τη δεύτερη: Εδώ, μέσα στο ελληνικό Κοινοβούλιο, αναγκάστηκε Υπουργός –και δεν θέλω να λέω ονόματα φίλων- να αλλάξει το νομοσχέδιο γράμμα – γράμμα -τα ξέρουν οι συνάδελφοι- με τηλέφωνο που δεχόταν από τη FIFA. Επρόκειτο περί της ακραίας ταπεινώσεως.</Speech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Υπογράμμιζε.</Speech>
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Υπογράμμιζε. Λέξη – λέξη το άλλαξε την ώρα που γινόταν η διαδικασία.
Ο κ. Ιωαννίδης γελάει, γιατί το ξέρει.</Speech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Δεν λέω για εσάς, κύριε Ιωαννίδη. Για άλλον λέω.</Speech>
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Ξέρει πολύ καλά ότι δεν ήταν αυτός.
Γιατί θα πρέπει, δηλαδή, κύριε Υπουργέ, κάποια στιγμή να δω εγώ εσάς τους τρεις, που σας εκτιμώ, που σας συμπαθώ, να τραβάτε το ίδιο μαρτύριο που τράβηξα εγώ, ενώ μπορώ προνοητικά να σας πω τι συμβαίνει, ώστε να το αποφύγετε αυτό το πράγμα;
Πρέπει να συμφωνήσετε με την Ελληνική Ποδοσφαιρική Ομοσπονδία σ’ αυτό το πράγμα, που δεν είναι δα και μια τρομακτική αλλαγή, γιατί μεταξύ μας τους έχουμε δώσει αφορμή. Ποια είναι η αφορμή; Να, εδώ είναι: Αιτιολογική έκθεση περί του άρθρου 19. Κοιτάξτε πως καταλήγει: «Κρίνεται ως απολύτως απαραίτητη και η εισαγόμενη ρύθμιση με την οποία αφ’ ενός επιβεβαιώνεται ο υποχρεωτικός χαρακτήρας έναντι πάντων των αποφάσεων για τα σωματεία.» Έχετε δώσει το απόλυτο, πως να μην έχουν και αυτοί το φόβο ή τον τεχνητό φόβο για να κάνουν αυτό που έχουν κάνει ήδη; Τι έκαναν; Έκαναν αυτό που ξέραμε όλοι μας. Στέλνουν στη FIFA , όπως κάνουμε τώρα με την τρόικα -και εδώ πρέπει να το πούμε αυτό- και πάνε και την ενημερώνουν Έλληνες ποια είναι τα μεμπτά στο κάθε νομοσχέδιο για να μας φέρουν εδώ προ αδιεξόδου. Έχει φύγει το χαρτί, κύριε Υπουργέ. Άρα, αν δεν γίνει αυτή η διευκρίνιση, θα είναι αργά. Θέλω να γίνει. Δεν θέλω να την αποσύρετε. Θέλω να το αποσαφηνίσετε αυτό το σημείο. Αντιλαμβάνομαι με ποια κίνητρα το κάνετε.
Για να είμαστε ειλικρινείς, δώδεκα χρόνια υπάρχει Επιτροπή Επαγγελματικού Αθλητισμού, κύριε Υπουργέ, αλλά δεν λειτούργησε. Εγώ ήμουν Υπουργός τα περισσότερα από αυτά. Τα τελευταία, δε, έξι χρόνια δεν έβγαλε καμμία απόφαση. Είχε εκχωρήσει τα δικαιώματά της στην ΕΠΟ. Για ποιο λόγο τώρα ξαφνικά αναθεωρούμε αυτό το σωστό, αλλά χωρίς την έγκριση και των υπολοίπων, χωρίς τη συμφωνία; Μόνο για την απόφαση της Καβάλας και του Βόλου πήρε απόφαση η Επιτροπή Επαγγελματικού Αθλητισμού, καμμία άλλη στα τελευταία έξι χρόνια. Κάποιος πρέπει να σας ενημερώσει γι’ αυτά. 
Λέω, λοιπόν, ότι αν δεν το τροποποιήσουμε, αυτό που θα ήταν λύση, θα ήταν να προστίθετο στα άρθρα 2 και 3 η φράση «με την επιφύλαξη των διατάξεων του άρθρου 29, παράγραφος 12 του ν.3479/2006», διαφορετικά θα έχουμε τη δαμόκλειο σπάθη πάνω από το κεφάλι μας. Για ποιο λόγο να την έχουμε αυτήν την ώρα; Λίγα τραβάει η χώρα για να τραβάει περισσότερα από αυτό το –ας το πω έτσι- όχι μέγιστο ζήτημα; 
Είναι κι ένα δεύτερο θέμα σ’ αυτό το σημείο. Η Επιτροπή της ΕΠΟ, που ελέγχει τις ΠΑΕ με αποφάσεις της UEFA, προβαίνει σε όλους τους ελέγχους εκτός από αυτούς που αφορούν το μετοχολόγιο. Θα μπορούσε, λοιπόν, γι’ αυτούς τους λόγους που η Επαγγελματική Επιτροπή Αθλητισμού ελέγχει τις ΠΑΕ να επιβάλει διοικητικής φύσεως κυρώσεις, ανακλήσεις αδειών λειτουργίας των ΠΑΕ. Μπορεί να επιβάλει αυστηρότερες ποινές, να ζητάει επιβολή προστίμων. Δεν μπορεί, όμως, σε καμμία περίπτωση να αποφασίζει η Επιτροπή Επαγγελματικού Αθλητισμού αν θα δίδεται πιστοποιητικό σε μια ομάδα. Δηλαδή, να το ξεκαθαρίσω, αυτό δεν μπορεί να το κάνει, γιατί η FIFA και η UEFA έχουν Ειδική Επιτροπή στην ΕΠΟ γι’ αυτό. Τους προσβάλλετε στον πυρήνα δηλαδή. Δεν σας τα λέει αυτά ένας άνθρωπος, να δείτε ποια είναι τα καίρια σημεία; Είναι πυρηνικό σημείο αυτό. 
Σας δίνω κι ένα παράδειγμα, για να καταλάβετε σε τι τραγέλαφο θα οδηγηθούμε:
 Η ΑΕΚ πήρε για τη συμμετοχή της στο Europa League το 2011-2012 πιστοποιητικό συμμετοχής κανονικά. Η Επιτροπή Επαγγελματικού Αθλητισμού στη συνέχεια εξέτασε το φάκελο της ΑΕΚ και δεν τον ενέκρινε, τον ενέκρινε μήνες μετά στην τελευταία της συνεδρίαση. Τι θα συνέβαινε; Θα έπαιζε στην Ευρώπη η ΑΕΚ με άδεια από την ΕΠΟ και δεν θα έπαιζε στο ελληνικό πρωτάθλημα με απαγόρευση από την Επιτροπή Επαγγελματικού Αθλητισμού. Δεν είναι τραγέλαφος; Πρέπει να βρούμε μια γέφυρα. Σας λέω παράδειγμα περσινό. Το κλείνω αυτό το θέμα.
Θέλω να προχωρήστε. Θέλω να κάνετε παρεμβάσεις. Πρέπει να γίνουν. Όζει ο χώρος του ποδοσφαίρου. Έχετε πετύχει πράγματα, αλλά αυτά που θα φέρουν τις παρενέργειες, συζητήστε τα, ώστε να μην τις έχουμε. Εγώ πιστεύω ότι μπορείτε να τα συζητήσετε. Βάλτε το σε αναστολή για λίγο διάστημα. 
Εδώ είναι ένας άνθρωπος, τον οποίο εκτιμώ βαθιά, προέρχεται από τα σπλάγχνα του αθλητισμού, κάθεται δίπλα μου, είμαστε και συγγενείς κιόλας.
Έχουμε δουλέψει και ξέρει πώς δουλέψαμε στον αθλητισμό. Όταν ακόμα δεν ήταν Βουλευτής, έμπαινε μέσα κι έλεγε για το μπάσκετ ορισμένα ζητήματα. Δεν σκεφτόμουν καν. Υπέγραφα γιατί ήξερα με ποιον έχω να κάνω. Όταν έγινε αυτός Υπουργός, σε ό,τι ζητήματα ζήτησα, που να είχαν σχέση με θέματα αθλητισμού γενικότερα, έδωσε βάση και τα περισσότερα τα εδέχθη. 
Έτσι πορεύθηκε ο αθλητισμός κι έκανε αυτές τις τεράστιες επιτυχίες. Είναι ο μόνος χώρος στην Ελλάδα που έδωσε τα τελευταία είκοσι χρόνια ανάσες στον ελληνικό λαό. 
Κλείνω, λοιπόν, με το δεύτερο και τελευταίο σημείο, το θέμα των προ συνεννοημένων αγώνων, κύριε Υπουργέ. Πριν από δύο μήνες έσκασε βόμβα μεγατόνων στην Ελλάδα και βγήκαν στη φόρα πολλά ζητήματα. Θέλω να πω ότι η πολιτεία το χειρίστηκε το θέμα με περισσή τόλμη και σε πολλές περιπτώσεις με επιδεξιότητα. Το λέω αυτό. Αλλά έχω να προσθέσω και κάποια πράγματα. 
Ξιφουλκήσαμε τότε όλοι -όχι εσείς, αλλά τα κόμματα, τα μέσα ενημέρωσης, οι δημοσιογράφοι, ήταν πρώτο θέμα στην τηλεόραση- και θεωρήσαμε ότι αυτό το πράγμα έχει τεράστια διάσταση. Αν δούμε τι λέγαμε τις πρώτες μέρες, μέχρι το σε ποια απόφαση καταλήξαμε και πώς τιμωρήθηκαν, είναι ένα προς είκοσι. Γιατί το λέω αυτό; Αναστατώθηκε το πρωτάθλημα, αναστατώθηκε η κοινή γνώμη και τελικά ύποπτοι θεωρήθηκαν τρεις-τέσσερις αγώνες -αν δεν κάνω λάθος- και τιμωρήθηκαν τρία-τέσσερα πρόσωπα τα οποία βρίσκονται εκεί που βρίσκονται. 
Καλώς, κύριε Υπουργέ, δεν λέω όχι, αλλά αυτό είναι ένα καινούργιο θέμα στο ποδόσφαιρο και πρέπει να το λάβετε υπ’όψιν. Πρέπει να υπάρχει κι εδώ πρόληψη και σας λέω ποια. Δεν πρέπει να αρκεστούμε στο ότι η UEFA μας λέει ότι με μπαράζ κατόπιν εορτής αυτοί οι αγώνες ήταν προσυνεννοημένοι. Έπεσε πολύ έξω. Μας έστειλε τριάντα και βγήκαν οι τέσσερις. 
Η πρότασή μου είναι η εξής -και παίρνω ένα παράδειγμα: Η Κυπριακή Ομοσπονδία πήρε μια απόφαση που τη θεωρώ πολύ σωστή και συνεβλήθη με μια μεγάλη και έγκυρη εταιρεία στοιχηματικών αγώνων και την παραμονή των αγώνων και τι κάνει; Την παραμονή των αγώνων της στέλνει η εταιρεία το πού έπεσαν τα λεφτά την τελευταία στιγμή και ποια είναι τα ύποπτα. Και η Κυπριακή Ομοσπονδία αντιδρά με δύο τρόπους: Αναβάλλει το «φορτωμένο» ματς, το εκτονώνει, δηλαδή, τους πετάει έξω ή υποχρεώνει τον παρατηρητή του αγώνος να καλέσει τους Αρχηγούς και τις ομάδες πριν από τον αγώνα και να τους πει, «για σας υπάρχουν σήμερα αυτές οι πληροφορίες από την UEFA ή από οπουδήποτε αλλού, κοιτάξτε και παρακολουθήστε». 
Αυτά είναι δύο μέτρα, τα οποία νομίζω ότι είναι και έξυπνα και δεν μειώνουν το κύρος κανενός. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λιάνη, πρέπει να κλείσετε.</ChairmanSpeech> 
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Κλείνω, κύριε Πρόεδρε. 
Τέλος, δύο παρατηρήσεις θα κάνω σχετικά με τις τροπολογίες. Είναι τρεις τροπολογίες: Πρώτη είναι αυτή της ΕΟΕ, της Ελληνικής Ολυμπιακής Επιτροπής, που αφορά αυτούς τους λίγους, φύλακες και νυχτοφύλακες –γιατί ζω εκεί- του Καλλιμαρμάρου της Αρχαίας Ολυμπίας, που δεν είναι παραπάνω, αν δεν κάνω λάθος, από οκτώ τον αριθμό και που είναι δώδεκα χρόνια εκεί, με ήλιους με βροχές κι έχουν εξυπηρετήσει τον αθλητισμό τα μέγιστα γιατί αυτοί αντιμετωπίζουν πλήθη τουριστών με αξιοπρεπή και σοβαρό τρόπο. Δείτε το μελλοντικά, γιατί είναι ένα θέμα που η τροπολογία ζητάει. Θα αμείβονται, άλλωστε, από την Ελληνική Ολυμπιακή Επιτροπή και από το δικό της μπάτζετ κι έτσι δεν έχετε πρόβλημα. 
Δεύτερον, η πρόταση της κ. Σακοράφα με βρίσκει σύμφωνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λιάνη, παρακαλώ, πρέπει να κλείσετε.</ChairmanSpeech> 
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Τέλος, χρειάζεται μικρότερη θητεία και δημοκρατικότερη διαδικασία στις εκλογές. Το έχω υπογράψει, το θέλω, αλλά να μην τους αιφνιδιάσουμε. 
Η μικρότερη θητεία είναι λογική για όλους και για μας εδώ. Γιατί και για μας είναι σωστό. Τρεις θητείες και για τους Βουλευτές είναι μια χαρά, για να δείξουν πόσο καλό κόσμο έχουν μέσα τους και τι ποιότητα κρύβουν, αλλά συμφωνώ και το σύστημα να γίνει αναλογικότερο, το ζητάει και το ΚΚΕ και έχει δίκιο. Θα ήθελα να γίνει και στη Βουλή αναλογικότερο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λιάνη, σας παρακαλώ, δεν υπάρχει λόγος να το αναλύσετε και αυτό. Η ανοχή έχει γίνει κατάχρηση!</ChairmanSpeech> 
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Εντάξει, κύριε Πρόεδρε. 
Σας ευχαριστώ πάρα πολύ που με ακούσατε, κύριε Υπουργέ. Θα παρακαλέσω μόνο αυτό το σημείο, το οποίο είπα, να το δείτε ακόμη μια φορά, για να μην έχουμε την περιπέτεια μίας παρενέργειας. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Με τη σιωπηρή αποδοχή του Σώματος άφησα το Γιώργο Λιάνη να μιλήσει, μιας και έκανε τον πρόλογο ότι θα είναι η τελευταία του ομιλία του αυτή, αλλά και για το παρελθόν του.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Η τελευταία ομιλία του στο Κοινοβούλιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ναι, η τελευταία του ομιλία στο Κοινοβούλιο. Προς θεού! Έχει νιάτα μπροστά του! 
Το λόγο έχει ο Υπουργός Πολιτισμού και Τουρισμού κ. Γερουλάνος για μια παρέμβαση.</ChairmanSpeech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού):  Κύριε Λιάνη, γνωρίζετε το σεβασμό που σας έχω και ο σεβασμός αυτός προέρχεται από τη γνώση σας για τα ποδοσφαιρικά θέματα. Γι’ αυτό θα είμαι όσο το δυνατόν πιο εποικοδομητικός σε αυτό το οποίο θα πω. 
Ας μη μιλάμε εδώ για τραγέλαφους που μπορούν να συμβούν. Αυτό το οποίο συμβαίνει σήμερα είναι τραγέλαφος, γιατί η ελληνική πολιτεία δεν υψώνει πάντα το ανάστημά της σε συμφέροντα που πλήττουν τα συμφέροντα του Έλληνα πολίτη. Εκεί δημιουργείται ο τραγέλαφος και είναι τραγικός. Αυτό ζούμε τόσα χρόνια, ότι αυτό εδώ το Κοινοβούλιο αντί να υψώνει το ανάστημά του μπροστά σε μικρά ή μεγάλα συμφέροντα, απέναντι σε διαφορετικούς τρόπους λειτουργίας, κάθεται και διαπραγματεύεται στο τηλέφωνο με την όποια ΕΠΟ, UEFA και FIFA. Εγώ, λοιπόν, δεν είμαι διατεθειμένος να σηκώσω το τηλέφωνο και να διαπραγματευτώ με κανέναν από αυτούς, γιατί ο μόνος με τον οποίο έχω εξουσιοδότηση να διαπραγματεύομαι είναι ο ελληνικός λαός. Τόσο απλά, κύριε Λιάνη. 
Και φτάνει πλέον αυτό. Θα ήθελα να δω εάν με την επιχειρηματολογία τη δική μας, όπου ελέγχουμε αν κάποιος κλέβει στους φόρους του, αν κάποιος κλέβει στις εισφορές του και αν κάποιος είναι λαμόγιο και θέλει να αγοράσει μια ομάδα, και αν προασπίζοντας αυτό, την Ελληνική Ποδοσφαιρική Ομοσπονδία ως πολιτεία κάνουμε κακό στο ελληνικό ποδόσφαιρο και στο ευρωπαϊκό ποδόσφαιρο. Κανένα κακό δεν του κάνουμε. Καλό του κάνουμε. 
Γι’ αυτό επιμένω. Είναι θέμα αρχής. Και επιμένω ότι στα θέματα αρχής δεν πρέπει να κάνει πίσω αυτό το Κοινοβούλιο μπας και αποκτήσει μια μέρα το κύρος που αξίζει μέσα στην ελληνική κοινωνία.
Γι’ αυτό, αυτό το οποίο λέω είναι πάρα πολύ απλό. Όταν η ΕΠΟ βάλει αυτές τις ποινές, εμείς θα μπορούμε να την εξουσιοδοτήσουμε. Ποιο είναι το δύσκολο; Για δυο μήνες; Σε δυο μήνες έχουν γενική συνέλευση. Δεν μπορούν να πάρουν αυτήν την απόφαση σε δυο μήνες; Ας κάνουν έκτακτη σε δυο εβδομάδες. Τόσο δύσκολο είναι; Τόση αγωνία έχουμε ως Κοινοβούλιο μην τύχει και πει τίποτα η UEFA;
Όχι, κύριε Λιάνη, εγώ δεν έχω. Όταν πρόκειται για τους φόρους των Ελλήνων, όταν πρόκειται για τις ασφαλιστικές εισφορές των Ελλήνων, όταν πρόκειται για την προάσπιση των εργαζομένων της ελληνικής πολιτείας, δεν δικαιούται αυτό το Κοινοβούλιο να κάνει πίσω επειδή κάποιος μπαμπούλας γυρνά και λέει «αυτό εμένα δεν μου αρέσει». Δεν έχει τέτοια. Τέρμα, λοιπόν, αυτή η συζήτηση, πιο πέρα από εκεί δεν μπορώ να πάω. 
Αυτό που νομίζω ότι είναι πολύ δίκαιη μοιρασιά είναι όταν εσείς αναλάβετε τις ευθύνες σας, βεβαίως εμείς θα σας περάσουμε τις διαδικασίες. Νομίζω ότι αυτό είναι πάρα πολύ ωραίο. Μέχρι τότε θα υπερασπιζόμαστε το δημόσιο συμφέρον και από εκεί και πέρα η ελληνική πολιτεία με την ΕΠΟ έχει διαύλους επικοινωνίας για να ξέρουν όλοι ποιες είναι προτεραιότητες του καθενός.
Τραγέλαφος, λοιπόν, δεν είναι αυτό που θα συμβεί. Αυτό το οποίο συμβαίνει είναι τραγέλαφος και σε αυτό θέλω να είμαι πολύ ξεκάθαρος.
Και για να τελειώνει αυτή η συζήτηση. Δηλαδή, μετά από δώδεκα χρόνια ενοχλείται η ΕΠΟ και η UEFA από την ύπαρξη Επιτροπής Επαγγελματικού Αθλητισμού; Γιατί; Τι άλλαξε; Άλλαξε κάτι;</Speech>
<Speech><Parlmember>ΓΕΩΡΓΙΟΣ ΛΙΑΝΗΣ</Parlmember>: Δεν λειτουργούσε.</Speech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού):  Α, δεν λειτουργούσε. Άρα είχαμε θεσμοθετήσει κάτι ως πολιτεία που δεν λειτουργούσε και γι’ αυτό δεν ενοχλούσε κανένα. Αυτό δεν είναι η απαξίωση της ελληνικής πολιτείας, κύριε Λιάνη; 
Και για του λόγου το αληθές, ιδού οι αποφάσεις της Επιτροπής Επαγγελματικού Αθλητισμού. Τις καταθέτω στη Βουλή. Γιατί δώδεκα χρόνια δεν είχαμε παράπονα;
(Στο σημείο αυτό ο Υπουργός Πολιτισμού και Τουρισμού κ. Παύλος Γερουλάνος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ένα πράγμα κάνουμε μόνο, υπερασπιζόμαστε το δημόσιο συμφέρον. Όσο το κάνουμε αυτό κανέναν δεν έχουμε πάνω από το κεφάλι μας. Εάν αυτό που μπορούμε να κάνουμε είναι προς το συμφέρον και των δυο, σας διαβεβαιώ –και έχουμε και τη δέσμευση του κ. Ιωαννίδη, τη διαβεβαίωση και των δυο μεγάλων κομμάτων- ότι εφόσον αυτό το πράγμα λειτουργήσει σωστά από τη δική τους μεριά, εδώ είμαστε για να ανοίξουμε το δρόμο οι ποινές να πηγαίνουν από την ΕΠΟ και η Επιτροπή Επαγγελματικού Αθλητισμού να κρίνει αν τα παραπτώματα είναι βαριά ή ελαφριά. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):  Ο Βουλευτής του ΠΑΣΟΚ κ. Ζωίδης έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΖΩIΔΗΣ</Parlmember>: Κυρίες και κύριοι συνάδελφοι, αλλιώς είχα δομήσει τη σκέψη μου για το πώς θα τοποθετηθώ σήμερα στην Εθνική Αντιπροσωπεία, είμαι υποχρεωμένος όμως κάπου να αλλάξω την πρόθεση που είχα ύστερα από τις τοποθετήσεις του συναδέλφου Γιώργου του Λιάνη, που επεσήμανε παθογένειες και τη σθεναρή αντίδραση του Υπουργού, που όντως διατράνωσε το πώς θα πρέπει η ελληνική πολιτεία να αντιμετωπίζει φαινόμενα κάποιων προσώπων ή οργανισμών που θέλουν να ποδηγετήσουν αξίες και διαδικασίες που ενδιαφέρουν τον καθένα σ’ αυτήν τη χώρα. 
Όντως, κύριε Υπουργέ, έτσι είναι, έτσι πρέπει να είναι. Όλοι ενδιαφερόμαστε και χαιρετήσαμε τη νομοθετική πρωτοβουλία του Υπουργείου σας στην προσπάθεια να αντιμετωπίσουμε καταστάσεις που κανέναν μας κατά καιρούς δεν κάνουν περήφανο, που εκνευρίζουν, θλίβουν και πολλές φορές εξαγριώνουν τον ελληνικό λαό, καταστάσεις που έχουν να κάνουν με τη βία στα γήπεδα, με τους προσυνεννοημένους αγώνες, με την απόπειρα κάποιων να σπεκουλάρουν και οικονομικά αλλά και επικοινωνιακά στο άθλημα εκείνο που είναι στην καρδιά του ελληνικού λαού, στο ποδόσφαιρο, στο δημοφιλέστερο άθλημα. 
Και όντως με τη νομοθετική πρωτοβουλία, όσον αφορά στο Κεφάλαιο Α΄, στα άρθρα από 1 έως 10, παίρνετε μέτρα που αντιμετωπίζουν τη βία, ανασυστήνετε επιτροπές, αυστηροποιείτε ποινές, επιβάλλετε ελέγχους και ελπίζουμε ότι όλα αυτά θα έχουν αποτέλεσμα θετικό στην προσπάθεια του στόχου που είναι ο έλεγχος της βίας που σε όλους μας δημιουργεί τα συναισθήματα που προανέφερα. 
Όπως επίσης εκτιμώ ότι δεν έχουμε ασχοληθεί όσο πρέπει με το Κεφάλαιο Β΄ του νομοσχεδίου που περιλαμβάνει τα άρθρα 11 έως 13, ένα κεφάλαιο που έχει ως αντικείμενο να προλάβει καταστάσεις που μας οδήγησαν στην εθνική ταπείνωση, όταν είδαμε εθνικά σύμβολα, ολυμπιονίκες, πρωταθλητές κόσμου να κρύβονται ή να διασύρονται, διότι καλώς ή κακώς κατηγορήθηκαν ότι έκαναν χρήση απαγορευμένων ουσιών, ότι τα επιτεύγματά τους δεν ήταν σύμφωνα με την ανθρώπινη φύση, αλλά είχαν γίνει με τη χρήση ουσιών οι οποίες ξεπερνούν όλους μας όσον αφορά το να τις αποδεχθούμε σε αυτό που όλοι θεωρούμε ότι πρέπει να είναι η πεμπτουσία του ευ αγωνίζεσθαι. Δεν ασχοληθήκαμε, λοιπόν, όσο πρέπει με τον έλεγχο του ντόπινγκ. Θέλω να πιστεύω ότι όσα διαλαμβάνονται στο σημερινό σχέδιο νόμου θα βάλουν ένα λιθαράκι σε μια προσπάθεια την οποία οι πάντες αποδεχόμαστε σε αυτήν την Αίθουσα. 
Πριν φτάσω στο θέμα που θέλω να επικεντρωθώ, κύριε Υπουργέ, οφείλω να χαιρετίσω τα διαλαμβανόμενα στις λοιπές διατάξεις, κυρίως στα άρθρα από 28 έως 50 και ειδικότερα στο άρθρο 36 πρώην 18, που αναφέρεται στη μεταβίβαση στους δήμους τουριστικών ακινήτων. Το λέω αυτό γιατί υπάρχει ιδιαίτερο ενδιαφέρον για την εκλογική μου περιφέρεια, για τη Ρόδο. Θέλω να ευχαριστήσω, κύριε Υφυπουργέ, διότι έγιναν δεκτές οι προτάσεις που είχαν να κάνουν, όπως είδα από τις νομοτεχνικές βελτιώσεις, με την παραχώρηση και άλλων τριών μεγάλης αξίας ακινήτων που πιστεύω ότι θα έχουν την καλύτερη δυνατή χρήση από τον δωδεκανησιακό λαό, εν προκειμένω από το ροδιακό λαό. Αναφέρομαι στην παραχώρηση των πηγών Καλλιθέας, του «Ακταίον» και του Αθλητικού Σταδίου «Καλλιπάτειρα». Δεν κατάλαβα βέβαια ποια ήταν η αντίδραση της συναδέλφου της Νέας Δημοκρατίας κ. Κεφαλογιάννη. Την άκουσα προσεκτικά. Σε αυτήν την Αίθουσα πρέπει να είμαστε πολιτικοί δύο κατηγοριών: Αυτοί που πιστεύουν στις δυνατότητες της αυτοδιοίκησης, αυτοί που πιστεύουν στις δυνατότητες και στο ενδιαφέρον των τοπικών κοινωνιών και αυτοί που πιστεύουν ότι πρέπει το κεντρικό κράτος να ελέγχει τα πάντα. 
Είμαστε άραγε ευχαριστημένοι από τη μέχρι σήμερα συμπεριφορά της Εταιρείας Τουριστικών Ακινήτων, όσον αφορά την περιουσία των τοπικών κοινωνιών;
Προσωπικά, πιστεύω ότι η καλύτερη δυνατή προσφορά στο δωδεκανησιακό λαό είναι όσα διαλαμβάνονται σήμερα στο νομοσχέδιο και να είστε απόλυτα βέβαιος, κύριε Υπουργέ, ότι οι Ροδίτες θα τα χρησιμοποιήσουν, όπως έκαναν, άλλωστε. Τριάντα χρόνια οι Πηγές Καλλιθέας ήταν σε ερειπιώδη κατάσταση. Η Τοπική Αυτοδιοίκηση τις έφερε στην κατάσταση που είναι σήμερα και απομένουν και άλλα να κάνουν. Αυτά, λοιπόν, θα τα κάνουν εκεί οι ντόπιοι, αυτοί που, υπό τη δαμόκλειο σπάθη του κατακτητή, έφτιαξαν τόσα άλλα. Αναφέρομαι σε μνημεία που ο κατακτητής χρησιμοποίησε τους ντόπιους για να παραμείνουν σε εμάς ως πολιτιστική κληρονομιά.
Θέλουμε όλοι, λοιπόν, να βάλουμε ένα τέλος σ’ αυτό που λέγεται βία στα γήπεδα.
Παρά ταύτα, κύριε Υπουργέ, αφήνουμε ανέπαφη, κατ’ εμέ, τη ρίζα του κακού. Υπάρχει στο δικαικό μας σύστημα θεσμοθετημένη μια Ομοσπονδία Διαιτητών Ποδοσφαίρου Ελλάδος, ένας επίσημος φορέας ο οποίος χρηματοδοτείται από την ελληνική πολιτεία, ο οποίος λειτουργεί στη χώρα μας από το 1926 και του οποίου, με επίκληση του αυτοδιοικήτου της ΕΠΟ -και αναφέρομαι σε αυτά που και ο κ. Λιάνης είπε και ο κύριος Υπουργός παραδέχθηκε στη συνέχεια- έχει επιβληθεί μια ουσιαστική απαξίωση. Κατετέθη μια τροπολογία από δεκαεννέα συναδέλφους. Δεν θέλουμε καμμία, μα καμμία αλλαγή στο νομοθετικό πλαίσιο, απλά να αναγνωρίσει η πολιτεία το τι ισχύει μέχρι σήμερα.
Θέλω να είμαι απόλυτα σαφής, κύριε Υπουργέ. Δεν αναφερόμαστε στην αγωνιστική διαδικασία. Αυτή είναι προνόμιο της ΕΠΟ. Η ΕΠΟ θα ορίζει ποιοι διαιτητές θα διαιτητεύουν ποιους αγώνες. Διερωτώμαι, όμως, ποιος είναι αυτός ο οποίος μπορεί να δώσει πιστοποιητικά, μπορεί να επιλέξει και να εκπαιδεύσει τους διαιτητές. Οι διαιτητές μέχρι τώρα προέκυπταν ως αποτέλεσμα μιας θητείας στις σχολές διαιτησίας, που κρατούσαν έξι και οκτώ μήνες και τώρα, περιορίζονται σε ένα σεμινάριο έξι ωρών. Ποιος θα κρίνει την επάρκεια;
Η κακή διαιτησία πολλές φορές είναι η ρίζα του κακού, κύριε Υπουργέ.
Αν, λοιπόν, αφήσουμε στο έλεος του θεού ή στο έλεος του κάθε παράγοντα της ΕΠΟ να ορίσει το ποιος βαπτίζεται διαιτητής, το ποιος αναλαμβάνει την ευθύνη διεξαγωγής των αγώνων ποδοσφαίρου, πολύ σύντομα, παρά τα όσα διαλαμβάνονται στο νομοσχέδιο, θα έχουμε θλιβερά φαινόμενα, είτε από ανεπάρκεια είτε από διαδικασία που έχει να κάνει με εξωνημένους ή με ελαφρά τη συνειδήσει συμπεριφερόμενους διαιτητές, εάν δεν μπορούμε να ελέγξουμε από ένα θεσμοθετημένο φορέα το πώς θα διευθύνονται οι αγώνες ποδοσφαίρου.
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Και δεν είναι νόμιμο καν. Δεν μπορεί να έχει η ΕΠΟ φυσικά πρόσωπα στις τάξεις της. Η ΕΠΟ είναι ομοσπονδία, πρέπει να έχει σωματεία. Δεν μπορεί να ελέγχει φυσικά πρόσωπα. Εάν δεν είναι αποδεκτή η λειτουργία της ΟΔΠΕ, όπως σήμερα είναι, ας γίνει σωματείο της ΕΠΟ, με ευθύνη τη διαιτησία και μόνο τη διαιτησία.
Ούτε αυτό το θέλουν, κύριε Υπουργέ. Θέλουν πλήρη έλεγχο, με διαδικασίες στρεβλές, με διαδικασίες που σε όλους μας έχουν εμβάλει την υπόνοια ότι εκτός από τους συνεννοημένους αγώνες, κάτι «παίζεται» και στον τομέα της διαιτησίας.
Ας γίνει αυτό: Δεσμευθείτε, κύριε Υπουργέ. Δεν έγινε αποδεκτή η τροπολογία. Δεσμευθείτε ότι θα μεριμνήσετε σε επόμενο νομοσχέδιο η Ομοσπονδία Διαιτητών Ποδοσφαίρου Ελλάδος να γίνει σωματείο της ΕΠΟ, με αποκλειστικό αντικείμενο τη διαιτησία και μέχρι τότε, ας ισχύσουν οι νόμοι, ας ισχύσει ό,τι προβλέπει το δικαιακό μας σύστημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όχι Γιάννης κερνά και Γιάννης πίνει, κύριε Υπουργέ. Δεν αμφισβητώ τις προθέσεις σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Αν έχετε την καλοσύνη, ολοκληρώνετε, κύριε Ζωίδη.</ChairmanSpeech>
<Speech><Parlmember>ΝΙΚΟΛΑΟΣ ΖΩΙΔΗΣ</Parlmember>: Είμαι σίγουρος ότι θέλετε να προασπίσετε την ευταξία στο χώρο του ποδοσφαίρου.
Έτσι, όμως, αφήνουμε κενά, κύριε Υπουργέ.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε το Βουλευτή Δωδεκανήσου του ΠΑΣΟΚ κ. Νικόλαο Ζωίδη.
Το λόγο έχει ο Βουλευτής Α΄ Θεσσαλονίκης του ΠΑΣΟΚ κ. Σπύρος Βούγιας για οκτώ λεπτά.</ChairmanSpeech>
<Speech><Parlmember>ΣΠΥΡΙΔΩΝ ΒΟΥΓΙΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, εγώ δεν είχα την τιμή να είμαι Υφυπουργός Αθλητισμού. Άκουσα πριν τον αγαπητό μου Γιώργο και τον Γιάννη Ιωαννίδη, με τον οποίο έχουμε παίξει μπάσκετ στη Θεσσαλονίκη. Τον Γιώργο τον θυμάμαι σαν δεξί εξτρέμ του Ηρακλή.
Ήμουν παιδί που μεγάλωσε στις αλάνες της Θεσσαλονίκης. Γεννήθηκα τη δεκαετία του ’50 όταν υπήρχαν ακόμη αλάνες και έπαιξα μπάλα και αγάπησα το άθλημα και ξέρω τη σημασία του. Τα ανέπτυξα χθες περισσότερο.
Σήμερα, θα αφήσω λίγο χρόνο για το ίδιο το νομοσχέδιο. Θυμάμαι, όμως, καλά από μικρός τα παιχνίδια, τον πρώτο ΠΑΟΚ του Κουρουκίδη και του Λέανδρου και στη συνέχεια, του Κούδα, του Τερζανίδη, του Παρίδη, του Ασλανίδη κ.λπ..
Έγινα όμως Ηρακλής και θα σας πω πώς, παίρνοντας μισό λεπτό από το χρόνο μου. Είχα έναν πολύ αγαπημένο μου θείο, τον Τένη Γιαννουλόπουλο, που ήταν ΠΑΟΚτζής και τον αδελφό του, Λάκη, που ήταν Αριανός. Με πίεζαν πολύ και με τραβούσαν να αποφασίσω υπέρ της μιας ή της άλλης ομάδας. Τους αγαπούσα το ίδιο και τους δύο. Επέλεξα να γίνω λοιπόν Ηρακλής από την ανάγκη να μη στεναχωρήσω κανέναν από τους δύο αγαπημένους μου θείους.
Στη συνέχεια, με τον ποιητή Μανώλη Αναγνωστάκη πηγαίναμε μαζί στο γήπεδο και πρώτος αυτός με έπεισε πως το ποδόσφαιρο όχι μόνο σαν γλώσσα αλλά και σαν παιχνίδι, οι κινήσεις που γίνονται στο γήπεδο από τους ποδοσφαιριστές αλλά και η ίδια η γλώσσα του ποδοσφαίρου μπορούν να έχουν μια βαθιά ποιητική διάσταση.
Ο Μανώλης Αναγνωστάκης ήταν Ηρακλειδέας. Πηγαίναμε μαζί, παρακολουθούσαμε τον Χατζηπαναγή και τη μεγάλη ομάδα σε άλλες εποχές πιο ρομαντικές, πιο ερασιτεχνικές, όπου η βία στα γήπεδα υπήρχε με έναν εντελώς διαφορετικό τρόπο, πολύ πιο αθώο, εντελώς ακίνδυνο, όπου δεν είχε να κάνει με την ένταση και την έξαρση που έχει τα τελευταία χρόνια.
Αυτό το θέμα αντιμετωπίζει το νομοσχέδιο με έναν τρόπο ρηξικέλευθο, τολμηρό, μετά από πολύ μεγάλη προσπάθεια που έγινε στην επιτροπή. Θα σας έλεγα ότι έχω παρακολουθήσει δυόμισι χρόνια τώρα στη Βουλή πολλά νομοσχέδια και έχω συμμετάσχει σε επιτροπές. Πρέπει να ομολογήσω πως το Υπουργείο, ο Υπουργός έκανε όλες σχεδόν τις ουσιαστικές προτάσεις από όλες τις πλευρές του πολιτικού φάσματος δεκτές ή τουλάχιστον τις συζήτησε, όταν υπήρχαν επιχειρήματα και απόψεις. Έτσι, εμπλουτίστηκε ένα νομοσχέδιο που ξεκίνησε θετικά και κατέληξε, πιστεύω, πάρα πολύ ολοκληρωμένα.
Το πρόβλημα το οποίο αντιμετωπίζει είναι η έξαρση της βίας στα γήπεδα από τους στρατούς των προέδρων, που τους χρησιμοποίησαν για ιδιοτελείς σκοπούς τα προηγούμενα χρόνια και, τελικά έγιναν Φρανκενστάιν και στράφηκαν εναντίον του ίδιου του αθλητισμού, του κοινωνικού συνόλου και πολλές φορές, εναντίον και των ίδιων των προέδρων, που, βέβαια, δεν μπορούσαν πιά να τους ελέγξουν.
Καθώς στη συνέχεια συναντήθηκαν με ακραία κοινωνικά κινήματα και το κοινό ποινικό έγκλημα, δημιούργησαν πολυπληθείς ομάδες, που μπορούν να δράσουν πια σε κάθε ευκαιρία λαϊκής συνάθροισης, είτε είναι ένα αθλητικό γεγονός -όχι μόνο ποδοσφαιρικό, γιατί δεν είναι η αιτία ο αθλητισμός, αφορμή είναι ο αθλητισμός, γιατί συνεπάγεται μεγάλες μαζικές συναθροίσεις κόσμου- είτε μια μεγάλη ειρηνική διαδήλωση, μια τεράστια κοινωνική έκφραση, όπως έγινε προχθές στην Αθήνα.
Άλλωστε, την ιδιότητα την πολιτική ή την κοινωνική μπορεί κανείς να τη συνδυάσει με μία οπαδική ή με κάποια άλλη. Επομένως μπορεί να συνδυάσει κάποιος δύο-τρεις ιδιότητες για να βρίσκεται είτε στο γήπεδο είτε στη Σταδίου είτε να κάνει ραντεβού θανάτου σε σταθμούς του μετρό, που πολλές φορές προσπαθεί να αντιμετωπίσει η Αστυνομία.
Μιλώντας για την Αστυνομία, θέλω να πω ότι στο Υπουργείο Προστασίας του Πολίτη, προσπαθήσαμε από την αρχή να ανατρέψουμε την αστυνομική λογική της αντιμετώπισης της βίας στα γήπεδα. Ήταν λάθος, να ρίχνουμε όλο το βάρος του προβλήματος στα χέρια της Ελληνικής Αστυνομίας, όχι μόνο γιατί το κόστος που καλούνταν να πληρώσει το ελληνικό δημόσιο όλα αυτά τα χρόνια ήταν τεράστιο, αλλά και γιατί τα Σαββατοκύριακα που διεξάγονται εκατοντάδες αγώνες σε ολόκληρη την Ελλάδα, σε όλα τα αθλήματα, το έγκλημα ανθεί. Διότι, την αύρα που αστυνομικοί είναι απασχολημένοι για να αντιμετωπίζουν ένα θέμα με το οποίο κανονικά δεν έχουν καμμία δουλειά και στην ουσία, τους αποτρέπει από τον πραγματικό τους σκοπό, που είναι το κυνήγι του εγκλήματος- το έγκλημα οργιάζει και αυξάνεται πάρα πολύ στατιστικά.
Άλλωστε τα έντονα κατασταλτικά μέτρα λειτουργούν αντίστροφα πολλές φορές και διαμορφώνουν μια σχέση κλιμακούμενης αντιπαλότητας ανάμεσα στις αστυνομικές δυνάμεις και τους οργανωμένους οπαδούς, που πολλές φορές συντείνουν στη διαιώνιση των φαινομένων αθλητικής βίας. 
Το καινούργιο στοιχείο, λοιπόν, που φέρνει αυτό το νομοσχέδιο είναι η κατάρτιση και κατάθεση μιας νέας στρατηγικής, που βασίζεται στη συνεννόηση και τη συνευθύνη όλων των εμπλεκομένων φορέων, της πολιτείας, των σωματείων, των αθλητών, των διαιτητών, της Αστυνομίας και άλλων. 
Επαναλαμβάνω ότι συγχαίρω τον Υπουργό που μας άκουσε όλους με προσοχή και ενσωμάτωσε στο νομοσχέδιο πολλές από τις προτάσεις που κατατέθηκαν στην επιτροπή από πολλούς συναδέλφους, μεταξύ των οποίων και κάποιες δικές μου, όπως είναι η συμπερίληψη του γνωστικού αντικειμένου της πολιτικής επιστήμης στις ιδιότητες των επιστημόνων-μελών της ΔΕΑΒ, την καθιέρωση θετικών κινήτρων και επιβραβεύσεων, υλικών και ηθικών, σε πρόσωπα, ομάδες και θεσμικούς φορείς, που δείχνουν πρότυπη και υποδειγματική αθλητική συμπεριφορά, το μετριασμό των αρχικά προτεινόμενων διοικητικών κυρώσεων, λαμβάνοντας υπ’όψιν τη δεινή οικονομική κατάσταση των αθλητικών ομάδων, τη συμπλήρωση του άρθρου για το ηλεκτρονικό εισιτήριο με αναφορά στις αναγκαίες γηπεδικές προδιαγραφές, τη βελτίωση του άρθρου που αφορά στην απαγόρευση εισόδου στα γήπεδα με την υιοθέτηση μιας πιο ολοκληρωμένης διατύπωσης. 
Συνολικά το νομοσχέδιο προχωράει σε πολύ γενναίες νομοθετικές παρεμβάσεις, τις οποίες ανέφεραν σχεδόν όλοι οι εισηγητές, για την αντιμετώπιση των χρόνιων παθογενειών του ελληνικού αθλητισμού. Δεν θα τις επαναλάβω, γιατί δεν έχω χρόνο.
Στο κρίσιμο ζήτημα που τείνει να γίνει οι πυρήνας της αντιπαράθεσης σήμερα εδώ, δηλαδή στη συζήτηση για το αυτοδιοίκητο, θα ήθελα να θυμίσω πως το αυτοδιοίκητο επινοήθηκε στην αρχή δικαιολογημένα για να εμποδίζει το κράτος να παρεμβαίνει εξουσιαστικά και αυθαίρετα στο χώρο του αθλητισμού. 
Όταν, όμως, ο «αυτοδιοικούμενος» αθλητικός φορέας άμεσα ή έμμεσα προβαίνει σε αδικαιολόγητες ή άνομες δραστηριότητες ή προκαλεί έμμεσα ή άμεσα βλάβες σε βάρος του δημοσίου συμφέροντος, τότε η παρέμβαση της πολιτείας καθίσταται επιβεβλημένη για την προστασία αυτού ακριβώς του ευρύτερου δημόσιου συμφέροντος ειδικά σ’ αυτές τις δύσκολες στιγμές που περνάει η χώρα και η ελληνική κοινωνία. 
Έχουμε καταθέσει συμπληρωματικά, κύριε Υπουργέ -και επιτρέψτε μου στο σημείο αυτό να επιμείνω- την ανάγκη επαναφοράς μ’ ένα ορισμένο τρόπο του παλαιού άρθρου 21 για τα διοικητικά συμβούλια των αθλητικών ομοσπονδιών, ακριβώς για να προσθέσουμε δύο σημεία που συνυπογράψαμε με πολλούς συναδέλφους ως τροπολογίες. 
Τα δύο αυτά σημεία αφορούν τη θέσπιση ορίων μέχρι δύο συνεχόμενες θητείες για την ίδια θέση, δηλαδή δύο συνεχόμενες τετραετίες για τη θέση του προέδρου, του γενικού γραμματέα, του αντιπροέδρου και του ταμία των ομοσπονδιών. Η τροπολογία πήρε την υπογραφή δεκατριών Βουλευτών και έχω την αίσθηση και την εντύπωση πως αυτή μπορεί να γίνει αποδεκτή από το Υπουργείο.
Δεν θίγουμε στελέχη των ομοσπονδιών που θήτευσαν όλα αυτά τα χρόνια, αλλά αντιλαμβάνεσθε πως –επειδή στα συμβούλια υπάρχουν ορισμένα πρόσωπα που η παρουσία τους στην ίδια θέση ξεπερνά ακόμα και τα είκοσι ή ακόμα και τα είκοσι πέντε και τριάντα χρόνια- αυτό μπορεί να συντηρήσει αδιαφανείς ή ακόμη και άνομες συμπεριφορές, αφού οι ίδιοι άνθρωποι διαχειρίζονται επί πολλά χρόνια χρήματα του δημοσίου και διαμορφώνουν συνθήκες εξουσίας λόγω της συνεχούς παρουσίας τους εκεί. 
Δεν θέλω να κρίνω κανέναν. Άλλωστε πολλοί από αυτούς και οι ομοσπονδίες τους έχουν προσφέρει πολλά. Θέλω να πω, όμως, ότι έτσι διασφαλίζουμε περισσότερο τη διαφάνεια και την καλύτερη διαχείριση. 
Τέλος, η δεύτερη τροπολογία προτείνει την αλλαγή του υφιστάμενου τρόπου ανάδειξης των μελών των διοικητικών συμβουλίων με κάποιο σύστημα αναλογικότερο από το σημερινό. Υπάρχει σήμερα η φοβερή αδικία, ένας συνδυασμός να εκλέγεται με μία μικρή πλειοψηφία, σχετική ή απόλυτη, της τάξης του 51% και να εκλέγει το σύνολο των μελών ενός διοικητικού συμβουλίου. 
Πρέπει να διοικείται κάθε ομοσπονδία αποτελεσματικά. Γι’ αυτόν το λόγο η πρόταση που καταθέσαμε δώδεκα Βουλευτές περιλαμβάνει ένα εκλογικό σύστημα αναλογικά όχι υποχρεωτικά απλής αναλογικής. Αν θέλει μια ομοσπονδία να επιλέξει ένα σύστημα απλής αναλογικής, ας το κάνει. Το καταστατικό της θα το καθορίσει. Ωστόσο προτείνουμε ένα σύστημα αναλογικότερο από το σημερινό, το οποίο είναι απλό σχετικά στη σύλληψη και την εφαρμογή του. Το πρώτο ψηφοδέλτιο εκλέγει ποσοστό τουλάχιστον 60%, ακόμα και αν πάρει 40% ή 45% για να μπορέσει να διοικήσει. 
Υπάρχει ένα ανώτατο όριο 10% για να μπορεί ένας συνδυασμός να μπει στην διοίκηση. Ακόμη και μεμονωμένα άτομα, αν ξεπεράσουν το 10% μπορούν να εκλεγούν και αυτά στο ΔΣ της ομοσπονδίας, γιατί υπάρχουν πολλές προβεβλημένες προσωπικότητες, χωρίς να είναι ανάγκη να σχηματίσουν ολόκληρο συνδυασμό. Το υπόλοιπο 40%, μοιράζεται αναλογικά στους υπόλοιπους συνδυασμούς. 
Έχω την εντύπωση –οι λεπτομέρειες κατατίθενται στη συγκεκριμένη τροπολογία- πως μπορούμε να δώσουμε τη δυνατότητα εκπροσώπησης στην αντιπολίτευση, στην όποια αντιπολίτευση, σε κάθε ομοσπονδία, χωρίς να εννοώ διαφορετικά κομματικά ψηφοδέλτια. Άλλωστε, οι άνθρωποι του αθλητισμού ξεπερνούν τις κομματικές αντιπαραθέσεις και διαμορφώνουν με τα δικά τους κριτήρια ψηφοδέλτια, ώστε να μπορέσει να υπάρχει περισσότερη δημοκρατία και διαφάνεια στα διοικητικά συμβούλια. 
Μια τελευταία πρόταση αφορά μια μικρότερης σημασίας –αλλά πιστεύω πάρα πολύ ενδιαφέρουσα- τροπολογία για το άρθρο 23, για τη συμμετοχή ενός εκπροσώπου των εργαζομένων στα διοικητικά συμβούλια του ΟΑΚΑ και του ΣΕΦ, γιατί πιστεύω ότι κανείς δεν γνωρίζει καλύτερα τα ζητήματα των συγκεκριμένων αθλητικών εγκαταστάσεων από τους ίδιους τους εργαζόμενους. Είναι κάτι σχετικά απλό που μπορεί να εφαρμοστεί. 
Κλείνοντας, θα ήθελα να σας συγχαρώ και πάλι για τη μεγάλη προσπάθεια που κάνατε για τη συμπερίληψη πολλών θετικών τροπολογιών από όλο το πολιτικό φάσμα στο νομοσχέδιο, το οποίο έτσι βελτιώθηκε και πιστεύω ότι θα αποτελέσει μια τομή στον ελληνικό αθλητισμό και στη δημιουργική συμμετοχή όλων των ενδιαφερομένων σε αυτόν. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Σπυρίδωνα Βούγια. 
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και τέσσερις εκπαιδευτικοί συνοδοί τους από το 1ο Γυμνάσιο Αχαρνών – Β΄ Τμήμα. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Υπουργός Πολιτισμού και Τουρισμού κ. Παύλος Γερουλάνος για μια σύντομη παρέμβαση.</ChairmanSpeech> 
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): Κύριε Πρόεδρε, χαίρομαι που βρίσκεστε εσείς σήμερα στο Προεδρείο και που μιλώ αμέσως μετά τον κ. Βούγια –που μας έχει βοηθήσει με πολύ σημαντικές παρεμβάσεις στις αλλαγές του νομοθετήματος- όπως επίσης και μετά την εισήγηση του κ. Λιάνη. Όλοι μιλήσατε για την ανάγκη να αλλάξει ο τρόπος, με τον οποίο εκλέγονται οι διοικήσεις των ομοσπονδιών. 
Εγώ από την αρχή είχα πει ότι είμαστε απολύτως σύμφωνοι επί της αρχής ότι πρέπει πλέον να εξελιχθεί η επόμενη μέρα σε αυτά και να υπάρχουν θητείες –ας πούμε δύο θητείες- και να μπορεί να εκλέγεται το προεδρείο, έτσι ώστε να εκπροσωπούνται διάφορες τάσεις μέσα στο χώρο του αθλητισμού. 
Από την αρχή είχα πει ότι αυτά τα πράγματα έχουν μια δυσκολία στην ακριβή οριοθέτησή τους, παρ’όλα αυτά –επειδή πλέον είναι μια απαίτηση απ’ όλα τα κόμματα που εκπροσωπούνται μέσα σε αυτό το Κοινοβούλιο- αυτό το οποίο νομίζω ότι μπορούμε να κάνουμε –και ετοιμαζόμαστε προς αυτήν την κατεύθυνση και είναι και μέσα στη λογική τού να μην ξαφνιάσουμε με τις αλλαγές από τη μια μέρα στην άλλη- είναι να πούμε ότι θα αφήσουμε τις διαδικασίες να εξελιχθούν ως έχουν. Μπορούν να μπουν θητείες που θα ξεκινήσουν από την επόμενη εκλογική αναμέτρηση και πέρα, όπως επίσης και οι αλλαγές στη διαδικασία που θα φέρουν ένα πιο αναλογικό σύστημα να ξεκινήσουν μετά από αυτές. 
Προετοιμάζουμε μια τροπολογία, η οποία αλλάζει λίγο αυτή που είχε κατατεθεί, για να υπάρχει αυτό το χρονικό διάστημα ανάσας και η δυνατότητα της αλλαγής μέσα στις ομοσπονδίες. Με αυτήν τη λογική νομίζω ότι θα μπορούσαμε να περάσουμε κάτι, για το οποίο όλη η Βουλή μπορεί να είναι περήφανη. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κύριο Υπουργό για την παρέμβασή του και για τις προτάσεις. 
Συνεχίζουμε τον κατάλογο των ομιλητών. 
Το λόγο έχει η κ. Μαρία Θεοχάρη, Βουλευτής Καρδίτσας του ΠΑΣΟΚ.</ChairmanSpeech> 
<Speech><Parlmember>ΜΑΡΙΑ ΘΕΟΧΑΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, κατά γενική ομολογία είμαστε η χώρα που γέννησε το αθλητικό ιδεώδες, η χώρα που γέννησε τους Ολυμπιακούς Αγώνες. Εν τούτοις είμαστε και η χώρα που δεν αξιοποίησε όσο θα έπρεπε το αγαθό όχι βεβαίως μόνο από την εμπορική του πλευρά αλλά έτσι ώστε να γίνει πραγματικά πηγή οικονομικής ανάπτυξης, προόδου και πολιτισμού. 
Και βεβαίως αυτό δεν αφορά μόνο τον επαγγελματικό αθλητισμό, αλλά κάθε μορφής αθλητισμό και ιδιαίτερα τον ερασιτεχνικό, διότι ο αθλητισμός είναι πολιτισμός. Σμιλεύει σώμα και ψυχή. 
Όμως, γιατί συμβαίνει αυτό, αγαπητοί συνάδελφοι; Συμβαίνει διότι είμαστε η χώρα, από την οποία απουσιάζει παντελώς ο εθνικός στρατηγικός σχεδιασμός για τον αθλητισμό. Τρανταχτή απόδειξη αυτής της έλλειψης είναι η εγκατάλειψη, με ό,τι αυτό συνεπάγεται, των περισσότερων αθλητικών υποδομών μετά τους Ολυμπιακούς Αγώνες του 2004. 
Πραγματικά πιστεύω ότι η σημερινή νομοθετική πρωτοβουλία του Υπουργείου Πολιτισμού είναι σημαντική και έρχεται να συμπληρώσει μια σειρά αθλητικών νομοθετημάτων με κυριότερο βεβαίως το ν. 2725/1999 με όλες τις τροποποιήσεις του, αλλά και τους μετέπειτα νόμους, το ν. 3057 και το ν. 3202. 
Η θεσμοθέτηση του Εθνικού Συμβουλίου Αθλητικού Σχεδιασμού με τη σύνθεση και τις αρμοδιότητες που θα έχει θα μπορεί να παίξει ένα σημαντικό ρόλο στη χάραξη της πορείας του ελληνικού αθλητισμού, μια πορεία που εκτός από την έλλειψη σχεδιασμού, έχει να αντιμετωπίσει και άλλες μάστιγες, όπως τη βία στα γήπεδα, το ντόπινγκ και τους στημένους αγώνες. 
Αυτά θα αντιμετωπιστούν με τρία σημαντικά εργαλεία, που θεσμοθετούνται με το παρόν νομοσχέδιο και είναι η Διαρκής Επιτροπή Αντιμετώπισης της Βίας, ο Εθνικός Οργανισμός Καταπολέμησης του Ντόπινγκ, ο οποίος θα λαμβάνει μορφή πλέον νομικού προσώπου ιδιωτικού δικαίου, που εποπτεύεται από τη Γενική Γραμματεία Αθλητισμού, σύμφωνα με το άρθρο 11 του νομοσχεδίου και, βεβαίως, η Επιτροπή Επαγγελματικού Αθλητισμού, ένα όργανο που εξασφαλίζει τη νομιμότητα των ανωνύμων εταιρειών με τα όποια προβλήματα στη λειτουργία της.
Έρχομαι στην πρώτη μάστιγα, που είναι η βία στα γήπεδα, ένα φαινόμενο που πρέπει να το προσεγγίσουμε από την κοινωνιολογική του πλευρά, διότι η βίαιη συμπεριφορά των οπαδών όλων σχεδόν των ελληνικών ομάδων στα γήπεδα και ιδιαίτερα στο ποδόσφαιρο, το πλέον μαζικό και λαϊκό άθλημα, προκαλεί έντονο προβληματισμό.
Ποιες, όμως, είναι οι αιτίες; Μήπως επειδή η πλειοψηφία των ομάδων-επιχειρήσεων διοικούνται από άτομα αμφιβόλου ηθικής, οι οποίοι έχουν στόχο το εύκολο χρέος; Μήπως επειδή τα ελληνικά γήπεδα είναι ακατάλληλα για να εγγυηθούν την προστασία του ελληνικού κοινού; Μήπως επειδή, παρά τα αδιάψευστα στοιχεία, πολλοί από τους παράγοντες των ομάδων που κατηγορούνται για απειλές εναντίον διαιτητών, απόπειρες δωροδοκίας, στημένα παιχνίδια, μένουν ατιμώρητοι από την ελληνική δικαιοσύνη; Ποιοι χρέωσαν τις ΠΑΕ με τεράστια ποσά, τα οποία χρωστάνε στο ελληνικό δημόσιο; Ποιος είναι ο ρόλος των Μέσων Μαζικής Ενημέρωσης; Δεν δημιουργούν πολλές φορές με πρωτοσέλιδα άρθρα εχθρούς, δεν πυροδοτούν έκρυθμες καταστάσεις φτιάχνοντας φιλάθλους-χούλιγκανς, εξυπηρετώντας σωματεία και επιχειρήσεις; Ποιος είναι ο ρόλος των διαιτητών, που πολλές φορές οι αποφάσεις τους έχουν πυροδοτήσει εκρηκτικά φαινόμενα βίας στους αθλητικούς χώρους; Ποιος είναι ο ρόλος της αθλητικής δικαιοσύνης; Όλα αυτά τα φαινόμενα δεν εκτρέφουν τη βία;
Η πολιτεία, λοιπόν, πρέπει να ξεφύγει από το πεδίο των ευχολογίων και να αντιμετωπίσει το σοβαρό αυτό φαινόμενο, όχι περιστασιακά κα με μηχανισμούς καταστολής, αλλά με προληπτικά μέτρα. 
Εδώ, ο ρόλος της ΔΕΑΒ είναι σημαντικός και δεν πρέπει να περιοριστεί στον τυπικό νομικό ρόλο του φορέα πιστοποίησης της καταλληλότητας των μέτρων ασφάλειας και τάξης, αλλά να γίνει ο κυρίαρχος φορέας της έρευνας, της κοινωνικής διαμεσολάβησης και της κοινωνικής παρέμβασης στο χώρο των φιλάθλων. 
Η θεσμοθέτηση του ηλεκτρονικού εισιτηρίου στο άρθρο 6 είναι ένα σημαντικό εργαλείο, που μπορεί να συμβάλει στην καταπολέμησης της βίας, καθώς, επίσης, και οι προϋποθέσεις για τις μετακινήσεις οργανωμένων φιλάθλων και η λειτουργία των λεσχών φίλων αθλητικών σωματείων, όπως προβλέπονται στα άρθρα 6, 7 και 8.
Εδώ, βεβαίως, πρέπει να δούμε πώς λειτουργεί ο θεσμός του αυτοδιοίκητου του ελληνικού ποδοσφαίρου μέσω της Ελληνικής Ποδοσφαιρικής Ομοσπονδίας. Τον σεβόμαστε, αλλά θεωρώ ότι το αυτοδιοίκητο πρέπει να σταματά εκεί που αρχίζει το δημόσιο συμφέρον και το δημόσιο συμφέρον το εξυπηρετεί η πολιτεία και καμμιά ομοσπονδία, διεθνής ή ευρωπαϊκή, καμμιά FIFA ή UEFA. Η πολιτεία έχει την υποχρέωση να προστατέψει τον Έλληνα πολίτη, τον Έλληνα φίλαθλο. 
Η βία, όμως, περιλαμβάνει και στημένα παιχνίδια και παράνομες χρηματοδοτήσεις. Πόσες ομάδες διέσυραν τη χώρα στην Ευρώπη γιατί πολλοί αγώνες κρίθηκαν ύποπτοι από την UEFA; Και όλοι πριν λίγο καιρό είδαν με το σπάσιμο του «αποστήματος» των στημένων παιχνιδιών ένα γεγονός που το ψιθύριζαν όλοι, αλλά κανείς δεν τολμούσε να το ομολογήσει. Και βρέθηκαν δύο γυναίκες δικαστίνες, που με πραγματικό θάρρος και παρρησία έφτασαν το «μαχαίρι στο κόκκαλο», εξαρθρώνοντας το γνωστό κύκλωμα των παράνομων στοιχημάτων και των στημένων αγώνων, γεγονός που θα μας στοίχιζε την παραμονή μας στο ευρωπαϊκό πλαίσιο με ό,τι αυτό συνεπάγεται για τη χώρα.
Γι’ αυτό, λοιπόν, οι ποινές που προβλέπονται στο άρθρο 13 για όποιον παρεμβαίνει με αθέμιτες ενέργειες να επηρεάσει την εξέλιξη ή το αποτέλεσμα οποιουδήποτε αγώνα, ομαδικού ή ατομικού, δικαίως είναι τόσο αυστηρές, γιατί πρόκειται για πράξεις που ανάγονται σε κακούργημα.
Έρχομαι στην άλλη μάστιγα του αθλητισμού, που είναι το ντόπινγκ, η φαρμακοδιέγερση. Η λήψη φαρμάκων για τη βελτίωση των επιδόσεων υποδηλώνει έλλειψη αυτοπεποίθησης, υπέρμετρη βιασύνη και αναζήτηση εύκολων λύσεων. 
Η άγνοια, η πίεση για νίκες οδηγούν πολλούς αθλητές στο ντοπάρισμα ως μέσο για εύκολο κέρδος, άφθονο χρήμα, επιβεβαίωση, αναγνώριση, άνοδο και προβολή. 
Η σχεδόν ελεύθερη κυκλοφορία των σκευασμάτων, ο εύκολος τρόπος εύρεσής τους, τα ανεπαρκή συστήματα ελέγχου ντόπινγκ και το ανεκτικό ποινολόγιο για όσους πιάνονται για πρώτη φορά μειώνουν τις ηθικές αντιστάσεις, αυξάνουν τα διλήμματα και οδηγούν ευκολότερα στην απόφαση για χρησιμοποίησή τους. 
Αυτό έχει ως αποτέλεσμα οι αθλητές που το χρησιμοποιούν να είναι θύτες με θύμα τον εαυτό τους, με κόστος την υγεία τους και κάποιες φορές την ίδια τους τη ζωή. Και έχουμε πολλά παραδείγματα. 
Γι’ αυτό, λοιπόν, το ΕΟΚΑΝ –πρώην ΕΣΚΑΝ- που προβλέπεται στο άρθρο 11, το οποίο ως νομικό πρόσωπο ιδιωτικού δικαίου θα μπορεί, επιτέλους, να λειτουργεί και να πληρώνει τους ελεγκτές και τα λειτουργικά τους έξοδα, πρέπει να σχεδιάζει, να παρακολουθεί και να συντονίζει όλες τις δράσεις και τα προγράμματα καταπολέμησης του ντόπινγκ. 
Είναι πολύ σημαντική η πρόβλεψη του άρθρου 12 ότι τα αδικήματα του ντόπινγκ εντάσσονται στο άρθρο 187 περί εγκληματικής οργάνωσης του Ποινικού Κώδικα. 
Με την παρούσα νομοθετική πρωτοβουλία, η οποία πραγματοποιεί σημαντικές αλλαγές, θα μπορέσουμε, επιτέλους, να ξαναφέρουμε τον Έλληνα οικογενειάρχη με το παιδί του στο γήπεδο, παίρνοντας μέτρα που κτυπούν την πληγή που λέγεται βία και, βεβαίως, εξαλείφοντας το φαινόμενο των στημένων παιχνιδιών στο ποδόσφαιρο, όπου υπάρχουν τεράστια συμφέροντα, διακινούνται τεράστια ποσά από σκοτεινούς ανθρώπους. Χρήσιμη και καλοδεχούμενη είναι η τεχνική βοήθεια της UEFA για την πάταξη του φαινομένου. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Κυρίες και κύριοι συνάδελφοι, έχω υπηρετήσει τον ελληνικό αθλητισμό για αρκετά χρόνια ως στέλεχος της Γενικής Γραμματείας Αθλητισμού και τον έχω υπηρετήσει με πολλούς συναδέλφους που είναι εδώ μέσα σε αυτήν την Αίθουσα, τον Σήφη Βαλυράκη, τον Γιώργο Λιάνη, τον Γιάννη Ιωαννίδη. Έζησα τις καλές εποχές του ελληνικού αθλητισμού. Έζησα τις μεθυστικές μέρες του 2004, οι οποίες πιστέψαμε όλοι ότι θα έδιναν ώθηση στην ανάπτυξη της χώρας. Δυστυχώς, δεν κεφαλαιοποιήσαμε αυτήν την επιτυχία, ή μάλλον η διεξαγωγή των Ολυμπιακών Αγώνων συνέβαλε, κατά πως φαίνεται, στην επακόλουθη κρίση χρέους της χώρας. 
Οι μεγάλες περικοπές επηρέασαν και τον ελληνικό αθλητισμό που υποχρηματοδοτείται. Οι προϋπολογισμοί των ομοσπονδιών είναι περιορισμένοι, κύριε Υπουργέ, με αποτέλεσμα να μην μπορούν να ανταποκριθούν στα στοιχειώδη λειτουργικά τους έξοδα. Βεβαίως, δεν μπορούμε να παραβλέψουμε ότι υπήρξαν λάθη, σπατάλες και υπερβολές κατά το παρελθόν. Όμως, οι περικοπές είναι τεράστιες και ο αθλητισμός, ιδιαίτερα ο σωματειακός αθλητισμός, επιβιώνει χάρη στην «τρέλα» κάποιων ανθρώπων, γιατί υπάρχουν και παράγοντες στον αθλητισμό που κινούνται με κριτήριο την αγάπη τους για το χώρο. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε την κ. Μαρία Θεοχάρη, Βουλευτή Νομού Καρδίτσας του ΠΑΣΟΚ. 
Το λόγο έχει ο Υφυπουργός Πολιτισμού και Τουρισμού κ. Γεώργιος Νικητιάδης. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Ευχαριστώ, κύριε Πρόεδρε. 
Κυρίες και κύριοι συνάδελφοι, σε λίγο θα ολοκληρωθεί η συζήτηση ενός σημαντικού νομοσχεδίου, που πιστεύω ότι έρχεται να καλύψει τεράστια κενά στο χώρο του αθλητισμού στην πατρίδα μας. Ένας νόμος πραγματικά τότε έχει λόγο για να έρθει στο εθνικό Κοινοβούλιο, τότε έχει λόγο για να ψηφιστεί από την Εθνική Αντιπροσωπεία, όταν έρχεται να καλύψει πραγματικά κενά που αντιμετωπίζονται στο χώρο όπου επιλαμβάνεται. 
Ποια είναι τα κενά αυτά; Κατ’ αρχάς, η ανάγκη να λειτουργήσει η Διαρκής Επιτροπή Αντιμετώπισης της Βίας με έναν καλύτερο τρόπο, με έναν αποτελεσματικότερο τρόπο, με έναν παραγωγικότερο τρόπο. Το νομοσχέδιο που συζητάμε εδώ -και που πιστεύω ότι εντός ολίγου θα πάρει την οδό για να γίνει νόμος του κράτους και επισήμως- στην κυριολεξία ενδυναμώνει, δίνει μία άλλη πνοή, μία άλλη ποιότητα, μία άλλη διάσταση στη Διαρκή Επιτροπή Αντιμετώπισης της Βίας. 
Ένα άλλο τεράστιο κενό, ένα κενό για το οποίο πολλές φορές δεν μπορούσαμε και να μιλήσουμε εύκολα είναι η αντιμετώπιση του ντόπινγκ. Είναι ένας θεσμός που πρέπει να ομολογήσουμε ότι ευτελίστηκε σε μεγάλο βαθμό τα τελευταία χρόνια στην πατρίδα μας. Είναι ένας θεσμός που, επιτέλους, αυτήν τη φορά ευελπιστούμε ότι θα λειτουργήσει με αυτονομία, με αυτοδυναμία και με οικονομική δυνατότητα δική του, με αυθύπαρκτη οικονομική δυνατότητα, έτσι ώστε να μην έχουμε πια απλήρωτους υπάλληλους, να μην χρωστάει ο οργανισμός αυτός, να μην έχουμε πια ανέλεγκτους αθλητές, να μην έχουμε έναν αθλητισμό ξέφραγο αμπέλι. 
Έρχεται αυτός ο νόμος που ψηφίζουμε σήμερα να φέρει ένα θεσμό που δεν λειτούργησε ποτέ ουσιαστικά, δηλαδή το Εθνικό Συμβούλιο Αθλητικού Σχεδιασμού. Όμως, η μεγάλη πρωτοπορία είναι η δυνατότητα που δίδεται για πρώτη φορά να λειτουργήσει περιφερειακά, κυρίες και κύριοι συνάδελφοι. Για πρώτη φορά ανατίθεται διά νόμου στις διοικητικές περιφέρειες της χώρας μας η δυνατότητα να χαράξουν την αθλητική τους στρατηγική, την προοπτική του αθλητισμού στις περιφέρειές τους. Και αυτό έρχεται στην κυριολεξία να δέσει με το πνεύμα που έχουμε εμείς για αποκέντρωση, για ενδυνάμωση της περιφέρειας.
Τέλος, η βία στα γήπεδα είναι ένα φαινόμενο κοινωνικό και αυτό θα πρέπει να το επαναλαμβάνουμε διαρκώς, γιατί δεν υπάρχει αθλητική βία, αλλά βία που προκαλείται, που εξελίσσεται, που αναδεικνύεται ενδεχομένως μέσα στους γηπεδικούς χώρους, η οποία όμως μπορεί να αναπτυχθεί και σε πολλά άλλα μέρη.
Αυτή η βία, όμως, κυρίες και κύριοι συνάδελφοι –και πρέπει κάποια στιγμή να κοιτάξουμε κατάματα τον καθρέφτη- αποτελεί μία ντροπή για τον πολιτισμό μας. Αποτελεί ντροπή η βαρβαρότητα αυτή σε όλη της την έκταση. Σκεφτείτε, συνάδελφοι και βάλτε τις εικόνες μπροστά σας. Η Ελλάδα, από το 776 π.Χ. για πρώτη φορά έφερνε θεσμούς οργανωμένων αγώνων, τους Ολυμπιακούς Αγώνες. Η Αμερική ανακαλύφθηκε δύο χιλιάδες διακόσια χρόνια μετά απ’ αυτό, όταν εμείς οργανώναμε Ολυμπιακούς Αγώνες! Χρειάστηκαν δύο χιλιάδες διακόσια χρόνια, για να φθάσει κάποιος να ανακαλύψει τη σημερινή κυρίαρχη δύναμη του κόσμου! Σκεφτείτε την ίδια εποχή αν υπήρχε καν Ευρωπαϊκή Ένωση με τη σημερινή της σύνθεση, αν υπήρχε Γερμανία, αν υπήρχε Ολλανδία, αν υπήρχε Αυστρία, όταν εμείς οργανώναμε Ολυμπιακούς Αγώνες!
Εμείς είχαμε και φιλοσοφία και άποψη και στάση ζωής σε σχέση με τον αθλητισμό! Το 448 π.Χ. –και συγχωρείστε μου την αναφορά, επειδή αφορά έναν πρόγονο δικό μου Δωδεκανήσιο, το Διαγόρα- ο πολυπρωταθλητής Διαγόρας παρακολουθώντας στην Ολυμπία αγώνες όπου κέρδισαν οι δύο γιοι του, ο Δαμάγητος και ο Ακουσίλαος, άρχισε να χειροκροτά και οι γιοι του τον πήραν στους ώμους και τον γύριζαν στο γήπεδο γύρω-γύρω, τον γηραιό τότε Διαγόρα. Και ο κόσμος γύρω φώναζε «Κάτθανε Διαγόρα, ουκ εις Όλυμπον αναβήση», δηλαδή «Μπορείς να πεθάνεις τώρα Διαγόρα, δεν χρειάζεται πια να πας και στον Όλυμπο». Και εκεί, στους ώμους των παιδιών του, ο Διαγόρας ξεψύχησε!
Αυτό είναι το μεγαλείο της Ελλάδας. Αυτό είναι το μεγαλείο που δεν θα συναντήσεις πουθενά αλλού. Και σκεφτείτε τον ολυμπιακό ύμνο του Κωστή Παλαμά, «Αρχαίο πνεύμα αθάνατο, του ωραίου, του μεγάλου, του αληθινού». Σκεφτείτε τα όλα αυτά τα υπέροχα, τα μοναδικά και φέρτε στο μυαλό σας την άλλη εικόνα, την εικόνα ημών των συγχρόνων Ελλήνων που επιτρέψαμε γήπεδα-πεδία μαχών, που επιτρέψαμε να φύγει η οικογένεια από το γήπεδο, που επιτρέψαμε να παρακολουθούμε ομάδες με ρόπαλα, με στιλιάρια, με όπλα, με αλυσίδες, με συμβόλαιο θανάτου!
Αυτές είναι οι δύο εικόνες της πατρίδας μας, της Ελλάδας. Οι στημένοι αγώνες είναι η άλλη εικόνα, που επίσης είναι καταπολεμούμενη από το παρόν νομοσχέδιο. 
Κυρίες και κύριοι συνάδελφοι, φοβάμαι ότι το «αρχαίο πνεύμα αθάνατο», όπως είχαν εξελιχθεί τα πράγματα μέχρι προσφάτως, μάλλον είναι «αρχαίο πνεύμα πεθαμένο». Φοβάμαι ότι το ωραίο, το μεγάλο, το αληθινό του ολυμπιακού ύμνου είναι το άσχημο, το μικρό, το ψεύτικο. 
Όλα αυτά, λοιπόν, κυρίες και κύριοι συνάδελφοι, οφείλουμε όλοι μαζί να τα αντιμετωπίσουμε. Και είναι ιδιαιτέρως θετικό το γεγονός ότι το σύνολο των πτερύγων της Βουλής έχει τοποθετηθεί κατ’ αρχάς θετικά -όχι επί της αρχής, αλλά κατ’ αρχάς θετικά- στο ότι προχωράμε μ’ αυτόν τον τρόπο. 
Το γεγονός, αν θέλετε, ότι πρόσφατα ακούσαμε τα κελεύσματα του Πρωθυπουργού, ο οποίος τόνισε επανειλημμένως στο Υπουργικό Συμβούλιο ότι απαιτείται εθνική συνεννόηση, κάνει πολύ σημαντικό το ότι ερχόμαστε να εκφράσουμε με εθνική συνεννόηση τις απόψεις μας και σε ένα τέτοιο ζήτημα που όλοι αντιλαμβανόμαστε ότι έχει εθνικές διαστάσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Οι όποιες διαφοροποιήσεις, κυρίες και κύριοι συνάδελφοι, θεωρώ ότι δεν είναι κυρίαρχες. Ακόμα και οι απόψεις που αναπτύχθηκαν από το ΚΚΕ είναι καθ’ όλα σεβαστές και εν πολλοίς αποδεκτές και από τον ομιλούντα, αλλά και από πολλούς από εμάς που δεν θέλουν την εμπορευματοποίηση του αθλητισμού. 
Κυρίες και κύριοι συνάδελφοι, θα κάνω μια μικρή παρένθεση, γιατί σ’ αυτό το νομοσχέδιο υπάρχει μια διάταξη που δείχνει το πώς η σημερινή πολιτική ηγεσία του Υπουργείου Πολιτισμού και Τουρισμού, αλλά και όλες οι πτέρυγες της Βουλής αποδέχθηκαν τη διάταξη που αντιμετωπίζει την τοπική αυτοδιοίκηση. Για πρώτη φορά ογδόντα δύο ακίνητα περιέρχονται, μεταβιβάζονται όχι κατά παραχώρηση και χρήση, όπως συνήθως –στα δίνω, αλλά μετά στα παίρνω πίσω- αλλά κατά κυριότητα στους δήμους της χώρας. Αυτό σημαίνει σεβασμός στην αποκέντρωση, αυτό σημαίνει ότι θέλουμε έναν «Καλλικράτη» που να μπορεί να λειτουργήσει. 
Κυρίες και κύριοι συνάδελφοι, εγώ θέλω να κάνω και μια μικρή αναφορά στα ακίνητα της Δωδεκανήσου, όχι τόσο επειδή θέλω να ευχαριστήσω το συνάδελφο Υπουργό κ. Γερουλάνο, γιατί εδόθησαν τα ακίνητα σε όλη τη χώρα, αλλά κυρίως γιατί αποκαθίσταται μια αδικία πολλών ετών, δεδομένου ότι τα ακίνητα της Δωδεκανήσου δεν άνηκαν σε κανένα δημόσιο, δεν τα έφτιαξε κανένα δημόσιο. Ανήκαν σε Δωδεκανήσιους και τα δήμευσαν οι Ιταλοί χωρίς να τους αποζημιώσουν και στο τέλος το ιταλικό δημόσιο τα έδωσε στο ελληνικό δημόσιο και ποτέ δεν αποζημιώθηκαν οι Δωδεκανήσιοι ιδιώτες στους οποίους ανήκαν τα ακίνητα. Και σήμερα, έρχεται το Υπουργείο να αποκαταστήσει αυτήν την αδικία ολόκληρων ετών. 
Κυρίες και κύριοι συνάδελφοι, επανερχόμενος στο θέμα του αθλητισμού –και θα κλείσω, γιατί βλέπω ότι πέρασε ο χρόνος μου- πρέπει να πω ότι πορευόμαστε με μεγάλη δυσκολία. Τα πραγματικά χρήματα που διατίθενται στον αθλητισμό τα τελευταία δύο χρόνια έχουν μειωθεί κατά 50%. Παρά ταύτα και παρά το ότι υπάρχει μια διαρκής μείωση των προϋπολογισμών και αν μετρήσετε την ιστορία μετά τους σύγχρονους Ολυμπιακούς Αγώνες, η φτωχή Ελλάδα, η μικρή Ελλάδα, η Ελλάδα που γέμισε τον κόσμο μετανάστες, έχει πάρει εκατόν δεκατρία μετάλλια. 
Η μικρή Ελλάδα που έχει στο ενεργητικό της ένα παγκόσμιο αργυρό, ένα χρυσό πανευρωπαϊκό και ένα αργυρό πανευρωπαϊκό στην καλαθοσφαίριση, η Ελλάδα που έχει ένα χρυσό στο ευρωπαϊκό πρωτάθλημα, η μικρή και φτωχή Ελλάδα μέσα σ’ αυτές τις δύσκολες συνθήκες έχει τρεισήμισι χιλιάδες ποδοσφαιρικά σωματεία.
Κυρίες και κύριοι συνάδελφοι, η μικρή Ελλάδα έχει πάνω από σαράντα πέντε χιλιάδες ποδοσφαιριστές μόνο στο χώρο του ποδοσφαίρου. Σκεφθείτε το χώρο του στίβου, σκεφθείτε το χώρο του βόλεϊ, σκεφθείτε το χώρο του μπάσκετ, για να δείτε ότι είμαστε ένας λαός αθλητικός. 
Κυρίες και κύριοι συνάδελφοι, η Ελλάδα –όπως προείπα και κλείνω εδώ- είναι η χώρα που δημιούργησε τους Ολυμπιακούς Αγώνες. Η Ελλάδα είναι η χώρα του Μαραθώνιου, αυτού που ποτέ δεν φροντίσαμε να μεταφέρουμε έξω για να κατανοήσει ο καθένας τι σημαίνει Μαραθώνιος. Η Ελλάδα είναι η πατρίδα του δρομέα που πεθαίνει ερχόμενος από το Μαραθώνα στην Αθήνα για να αναγγείλει το μήνυμα της νίκης. Αυτό το μήνυμα της νίκης, κυρίες και κύριοι συνάδελφοι, θέλω να πιστεύω ότι πολύ γρήγορα θα μπορέσει η πατρίδα μας, που δοκιμάζεται τις δύσκολες αυτές ώρες, να αναγγείλει ξανά σε ολόκληρο τον κόσμο.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Υφυπουργό Πολιτισμού και Τουρισμού κ. Γεώργιο Νικητιάδη. 
Το λόγο έχει τώρα ο πρώην Πρόεδρος της Βουλής κ. Απόστολος Κακλαμάνης.
Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ήταν πραγματικά, θα έλεγα, συγκινητική η ομιλία του Υφυπουργού Τουρισμού. Όπως άκουσα πριν και τον Υπουργό σκέφτηκα όταν στην απάντηση προς τον κ. Λιάνη είπε με πολύ περηφάνια –τον τιμά τον ίδιο και πρέπει να αισθανόμαστε όλοι ανάλογη περηφάνια- ότι δεν μπορεί επιτέλους –διότι αυτό το περιστατικό που ανέφερε ο κ. Λιάνης είναι υπαρκτό και το έζησα κι εγώ- οποιοσδήποτε να μας επιβάλει κάτι, αν εμείς υπηρετούμε το δημόσιο συμφέρον, αν κινούμεθα πάνω σε αρχές και αν αξίες είναι ο κανόνας τον οποίο ακολουθούμε και υπηρετούμε.
Όμως, το ερώτημα πρέπει να το θέσει ο καθένας στον εαυτό του και όλοι μαζί σε όλους, γιατί αυτά όλα είναι συζητήσεις που εμείς τις λέμε μέσα στο σπίτι μας, αλλά που δυστυχώς η γειτονιά μας, η Ευρώπη, να μην πω όλο το χωριό, όλος ο κόσμος, δεν μπορεί να τις κατανοήσει. Βλέπετε ότι σήμερα όλα αυτά που είναι η δόξα μας –η δόξα βέβαια που ίσως ελάχιστα οι δικές μας γενιές να συνέβαλαν σ’ αυτή- τα θεωρούμε και δικαίως, ότι είναι μια κληρονομιά γενιών που κατόρθωσαν όλα αυτά για τα οποία εμείς είμαστε περήφανοι. Πώς όμως; 
Ξεχνάμε, φοβούμαι, ότι συμμετέχουμε και εμείς σήμερα σε αυτό στο οποίο έχει κατολισθήσει όλος ο λεγόμενος ανεπτυγμένος κόσμος, δηλαδή σε αξίες, σε αρχές πανανθρώπινες. Υπεχώρησαν σαφέστατα όλες οι ηθικές αξίες, αυτές που πραγματικά δημιουργούν λαούς υπερήφανους, λαούς και άτομα που φιλοδοξούν, που δεν σέρνονται εκλιπαρώντας τη φιλανθρωπία, τον οίκτο των άλλων. Υπεχώρησαν αυτές οι αξίες, πρέπει να το παραδεχτούμε, μπροστά στις υλικές αξίες.
Εγώ πιστεύω ότι αυτό το πρόβλημα που αντιμετωπίζει σήμερα η χώρα μας, μια χώρα που από 2.500 δολάριο κατ’ άτομο το εθνικό μας εισόδημα το 1975 έφτασε το εθνικό εισόδημα κατ’ άτομο στα 36.000 δολάρια το 2005 –μέσα σε τριάντα χρόνια- σημαίνει τι;
Σημαίνει ότι και πλούτος παρήχθη και προφανώς υπάρχει ένα άνοιγμα, αλλά συνολικά ανεβήκαμε κάποια σκαλιά στην κλίμακα της καλύτερης ζωής, που όμως δεν αποδεικνύεται ότι ήταν καλύτερη ζωή και είμαστε ταυτόχρονα ευτυχέστεροι. Απλούστατα την ευτυχία τη συνδέσαμε με τον καταναλωτισμό, δηλαδή την ικανοποίηση του σαρκίου και όχι του πνεύματος. 
Μη με παρεξηγήσετε, δεν είναι απόψεις πολύ συντηρητικές αυτές και θα καταλάβετε παρακάτω. Διάβασα χθες στην εφημερίδα ΕΣΤΙΑ -την οποία διαβάζω γιατί θέλω να επικοινωνώ και με τις πλέον συντηρητικές απόψεις που διορθώνονται- ένα άρθρο του κ. Πρεβελάκη. Ζητήστε να το διαβάσετε. Ποιο είναι σήμερα το πρόβλημα που έχει η χώρα μας; Αναφέρει ότι όλη η Ευρώπη πια κυριαρχείται από ένα κύμα ανθελληνισμού. 
Πριν από πολλά χρόνια θυμάμαι τους Ολλανδούς που έλεγαν «αυτοί δεν έχουν καμμία σχέση με την αρχαία Ελλάδα». Είχαν υιοθετήσει τις θεωρίες Φαλμεράυερ κι όλων εκείνων που θεωρούν ότι έχει διακοπεί η συνέχεια αυτού του έθνους.
Μήπως έχουμε κάποια ευθύνη κι εμείς γι’ αυτό; Δηλαδή, τι κάνουμε σήμερα; Μιλάμε για τη μπάλα. Έχουμε τον Υπουργό Πολιτισμού απέναντι μας και εμείς μιλάμε για τη μπάλα. 
Κύριε Πρόεδρε, αυτά από το 1978 τα τονίζω σε αυτήν την Αίθουσα, όταν ήρθε εδώ το νομοσχέδιο για τον επαγγελματικό αθλητισμό. Δεν πάω σε γήπεδα. Πάω σε εκδηλώσεις των ομοσπονδιών, των ερασιτεχνικών σωματείων του μπάσκετ. Πάνε πεντακόσιοι άνθρωποι εκεί. Βραβεύονταν σωματεία κ.λπ. Τους έβλεπα πιο κοντά να είναι ο ένας στον άλλον. Προφανώς και από τον επαγγελματικό αθλητισμό προκύπτουν –καμμιά φορά γίνεται και φυτώριο- όλα αυτά τα φαινόμενα που τα βλέπουμε πια ξεδιάντροπα, ιδιαίτερα στο ποδόσφαιρο - ακόμα και στο στίβο- αυτήν τη κατολίσθηση, τον εκφυλισμό, τη δραπέτευση όποιων αξιών. 
Ωραία τα είπε πριν η κ. Θεοχάρη ότι το αθλητικό ιδεώδες εδώ γεννήθηκε. Και η δημοκρατία εδώ γεννήθηκε. Λειτουργεί, όμως, η δημοκρατία όπως πρέπει; 
Έχουμε κοινοβουλευτικό πολίτευμα. Έχουμε αντιπροσωπευτική κοινοβουλευτική πολιτική, κοινωνική και οικονομική δημοκρατία. Πολλοί φλυαρούν πως φταίει το σύστημα. Ποιο σύστημα; Εμείς, ο καθένας μας, πώς λειτουργεί σε αυτούς τους τομείς που συγκροτούν την έννοια της πραγματικής δημοκρατίας; Εδώ στο Κοινοβούλιο τι είναι; Τα κόμματα της ενός ανδρός αρχής; Δέστε από κει μέχρι εδώ. Και είναι ή ο ένας ή ο ένας με μερικούς άλλους τριγύρω του. Είναι αυτό Κοινοβουλευτική Δημοκρατία; Είναι το ευ αγωνίζεσθαι όλο αυτό νταβαντούρι που γίνεται; 
Δεν έχω καμμιά αρνητική διάθεση, προς Θεού και για εσάς, κύριε Υπουργέ και για εσάς, κύριε Υφυπουργέ, που έχετε μικρό γένι. Όταν βλέπω κάποιες «προσωπικότητες», μου φαίνεται περισσότερο ότι είναι ικανοί για σωματοφύλακες παρά για πρόεδροι ή παράγοντες μεγάλων ομάδων. Λέει: «Είναι εφοπλιστές». Τι σημαίνει αυτό; «Είναι πλούσιοι». Τι πάει να πει αυτό; Στο μυαλό έχουν καθόλου πλούτο ή μόνο στην τσέπη και δεν ξέρω με ποιον τρόπο τον μαζεύουν; 
Κύριε Υπουργέ Πολιτισμού, αυτά είχα να πω με αφορμή αυτό το νομοσχέδιο. Είναι καλό. Έχουμε ποινές και ποινικές κυρώσεις και διοικητικές για να αντιμετωπίσετε τη βία στα γήπεδα και το ντόπινγκ. 
Μα, είναι δυνατό να λέμε, κύριε Νικητιάδη, ότι είμαστε πολύ περήφανοι διότι από δεκαέξι περιπτώσεις στημένων αγώνων τελικά εμείς βρήκαμε ότι είναι μόνο τέσσερις; Εκεί είναι το θέμα; Νομίζετε ότι θα πείσουμε την Ευρώπη όταν παντού υπάρχει η αίσθηση ότι καταντήσαμε πολύ πιο κάτω από κει που θα μπορούσε και ο μεγαλύτερος εχθρός μας να μας οδηγήσει; Ωραία λοιπόν, δεν είναι έγκυος, είναι «ολίγον έγκυος».
Αγαπητέ Υπουργέ, εγώ πιστεύω ότι αυτοί όλοι είναι προϊόντα αυτού του βασικού παράγοντα. Σχετικά με τον πολιτισμό μας, τις ιδέες μας, δείτε τις έδρες των κλασικών σπουδών, της ελληνικής γλώσσας. Είμαστε η χώρα με την ελάχιστη συμμετοχή στις κλασικές σπουδές σ’ ολόκληρη την Ευρώπη κι όμως είμαστε η Ελλάδα. Ο πολιτισμός μας δεν είναι το «κλωτσόσφαιρο». Δεν είναι αυτό που πρέπει να εξάγουμε, το αν κέρδισε μία ομάδα μας στη Μόσχα με θερμοκρασία είκοσι υπό το μηδέν. Επίσης δεν είναι τα πλήθη τα μεγάλα. Η δικτατορία και όλη η λατινική Αμερική και η Αφρική, ξέρουμε ότι όλα τα καθεστώτα έδωσαν ιδιαίτερο βάρος στην «αγελοποίηση» των λαών τους. Να μην είμαστε ιδιαίτερα περήφανοι, διότι δίνουμε τη δυνατότητα να εκτονώνονται οι εργαζόμενοι ή οι μη εργαζόμενοι με καυγάδες μέσα στα γήπεδα ή γιατί από κει μπορούν να συγκροτούν ομάδες που στη συνέχεια –χωρίς ιδέες προφανώς- με την ιδέα της λατρείας στη βία με κάθε ευκαιρία τα κάνουν ρημαδιό στην Αθήνα, μία Αθήνα για την οποία, αν ήσασταν Ολλανδός, Βέλγος, Γερμανός, δεν καταλαβαίνω γιατί δεν θα λέγατε: «Εγώ φορολογούμαι και βλέπω όλο αυτό το κακό στην Αθήνα; Τι γίνεται; Αυτοί είναι έτοιμοι για αλληλοσπαραγμό». 
Κύριε Πρόεδρε, ο κ. Χαραλαμπόπουλος έχει καταθέσει μία τροπολογία και έχω ιδίαν άποψη για το Αθλητικό Κέντρο Γλυφάδας. Δεν λειτουργεί. Δώστε το το συντομότερο, δεχθείτε αυτή την τροπολογία για να λειτουργήσει αμέσως. Προχωρήστε και δείτε τι περισσότερο μπορείτε ως Υπουργείο Πολιτισμού και Τουρισμού να δώσετε ώστε να δουν οι άλλοι λαοί. 
Δεν είναι όλοι εχθροί μας. Οι ηγεσίες μπορεί να είναι. Είναι προφανές ότι η Γερμανία ρέπει σ’ έναν εθνικιστικό ρεβανσισμό. Θεωρεί ότι αυτό που ήθελε και παρά την καταστροφή ολόκληρης της Ευρώπης δεν το πέτυχε, μπορεί να το πετύχει με την οικονομική επιβολή. Άλλες δεκαπέντε, δεκαέξι, δεκαεπτά κυβερνήσεις είναι σκληρές, νεοφιλελεύθερες κυβερνήσεις. Αυτούς δεν θα τους συγκινήσουμε. Τους λαούς πρέπει να συγκινήσουμε. 
Γι’ αυτό είπα προχθές στον Πρόεδρο κ. Πετσάλνικο και επιμένω ότι πρέπει να ξεκινήσουμε με αντιπροσωπείες του Κοινοβουλίου στα άλλα Κοινοβούλια της Ευρώπης. Υπάρχει πολιτισμός στην Ευρώπη. Υπάρχουν λαοί τους οποίους μπορούμε να ενημερώσουμε και να αποδιώξουμε από πάνω μας αυτό το στίγμα για το οποίο είμαστε κι εμείς υπεύθυνοι. Άλλοι επωφελήθηκαν απ’ αυτό και το αξιοποιούν ακόμα και τώρα.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε πολύ τον πρώην Πρόεδρο της Βουλής, κ. Απόστολο Κακλαμάνη. 
Το λόγο έχει ο Βουλευτής Σάμου του ΠΑΣΟΚ, κ. Πυθαγόρας Βαρδίκος, για οκτώ λεπτά.</ChairmanSpeech>
<Speech><Parlmember>ΠΥΘΑΓΟΡΑΣ ΒΑΡΔΙΚΟΣ</Parlmember>: Σας υπενθυμίζω -είμαι σίγουρος πως το γνωρίζετε, κύριε Υφυπουργέ- την παράγραφο 4, του άρθρου 101 του Συντάγματος. 
Ο κοινός νομοθέτης και η διοίκηση όταν δρουν κανονιστικά υποχρεούνται να λαμβάνουν υπ’όψιν τις ιδιαίτερες συνθήκες των νησιώτικων και ορεινών περιοχών. Γι’ αυτό παρακαλώ στο εδάφιο ε΄, της παραγράφου 5, του άρθρου 1, εκεί που λέει «εισηγείται κίνητρα για την ανάπτυξη του αθλητισμού καθώς και τα κριτήρια επιχορηγήσεων των αθλητικών σωματείων», αναφέρομαι στις αρμοδιότητες του Εθνικού Συμβουλίου Αθλητικού Σχεδιασμού να συμπληρωθεί «με ιδιαίτερη μεταχείριση των σωματείων των νησιώτικων περιοχών, με αυξημένες ανάγκες στις δαπάνες μετακίνησής τους». 
Στη στεριά μετακινείται κανείς οδικά, λίγο πριν τον αγώνα και επιστρέφει μετά. Αναφέρομαι στα τοπικά πρωταθλήματα πάντα. Στη θάλασσα -αναφέρομαι στο νομό μου, στις Κυκλάδες, στα Δωδεκάνησα- όταν μετακινείται κανείς με πλοίο συνήθως χρειάζεται και διανυκτέρευση, χρειάζεται και γεύματα. Περισσότερα έξοδα, δηλαδή. 
Πρόσφατο παράδειγμα θα σας πω. Ο Γενικός που μας ακούει το γνωρίζει. Ομάδα της Σάμου μετακινήθηκε με πλοίο στην Ικαρία το Σάββατο το πρωί. Αγωνίστηκε το Σάββατο το μεσημέρι. Έπρεπε να επιστρέψει το απόγευμα. Έβγαλε απαγορευτικό. Έμειναν εκεί και επέστρεψαν τελικά Τρίτη-Τετάρτη. Θάλασσα είναι αυτή, δεν είναι πουρνάρια. Αναφέρομαι στους στεριανούς. 
Δεν το λέει το Σύνταγμα έτσι όπως το λέω, αλλά αυτό εννοεί.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Οι στεριανοί δεν είναι πουρνάρια.</Speech> 
<Speech><Parlmember>ΠΥΘΑΓΟΡΑΣ ΒΑΡΔΙΚΟΣ</Parlmember>: Στη στεριά υπάρχουν τα πουρνάρια. Στη θάλασσα δεν υπάρχουν. 
Η Γραμματεία κάλυψε τελικά τα έξοδα αλλά δε χρειάζεται σ’ αυτές τις περιπτώσεις που πολλές είναι, να τηλεφωνούν οι παράγοντες στους Βουλευτές, οι Βουλευτές στους γραμματείς ή στους υπουργούς, να κινούνται οι μηχανισμοί και να εκταμιεύονται στη συνέχεια χρήματα για να καλύπτουν αυτές τις ανάγκες που τις έχουμε έτσι κι αλλιώς. 
Δε ζητώ περισσότερα χρήματα. Εκεί που ο προϋπολογισμός επιτρέπει να πάρει ο καθένας 5, για να πω ένα παράδειγμα, να παίρνουν οι νησιώτικοι σύλλογοι από 7 και οι στεριανοί από 4,8. Από τα στοιχεία που ξέρω είναι δεκαπλάσιοι περίπου οι σύλλογοι της στεριάς από τους συλλόγους των νησιών και επομένως αυτή η αντιστοιχία θα υπάρχει. 
Μόνο αυτό. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Πυθαγόρα Βαρδίκο, Βουλευτή Σάμου του ΠΑΣΟΚ. 
Το λόγο έχει ο κ. Αθανάσιος Δαβάκης, Βουλευτής Λακωνίας της Νέας Δημοκρατίας.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κυρίες και κύριοι συνάδελφοι, σε μια νωπή τραυματική πραγματικότητα, όπως αυτή που βίωσε το κέντρο της Αθήνας πριν από λίγα εικοσιτετράωρα, συζητούμε σήμερα ένα νομοσχέδιο το οποίο αφορά στη βία στα γήπεδα. Όμως δεν μπορεί να αποστεί η σκέψη απ’ αυτά που συνέβησαν πριν από σαράντα οκτώ περίπου ώρες στην Αθήνα και τα οποία είχαν ως βασικό στόχο την ομορφιά της πόλης, την ησυχία των πολιτών και τα νεοκλασικά κτήρια. Υπήρξαν εστίες βίας, ανομίας και εγκλήματος. 
Διερωτώμαι –όπως διερωτάται το κάθε μέλος αυτής της αίθουσας- πώς μπορεί να εφαρμοστεί ο νόμος όταν η ίδια η πολιτεία, με τα όργανά της –και μιλώ πάντα για την πολιτική ηγεσία του Υπουργείου Δημοσίας Τάξεως, Προστασίας του Πολίτη σήμερα- δεν μπορεί να κάνει κατανοητό και να περάσει προς τα έξω ότι θα εφαρμόζεται η νομιμότητα, ότι είμαστε αποφασισμένοι να εφαρμόζουμε το νόμο. 
Όταν αυτή η πολιτεία είναι αιχμάλωτη, από αβουλία και απραξία, εγκληματικών στοιχείων τα οποία καταλαμβάνουν ένα εμβληματικό εκπαιδευτικό ίδρυμα, που είναι η Νομική Σχολή Αθηνών, και όταν οι πρυτανικές αρχές δίνουν διορία για να φύγουν την περίοδο που λήγει η όλη υπόθεση –την Κυριακή το βράδυ ή τη Δευτέρα το πρωί- κατά ποιον λόγο ζητάμε άλλους ενόχους, κατά ποιον λόγο σήμερα ερχόμαστε να κλάψουμε πάνω στα συντρίμμια και στα αποκαΐδια σημαντικών νεοκλασικών μνημείων και κτηρίων της πρωτεύουσας κι ερχόμαστε να πούμε ότι επιτέλους πρέπει κάποια στιγμή να εφαρμοστεί η νομιμότητα, να εφαρμοστεί αυτό το καταργηθέν επίπλαστο ταμπού που λεγόταν κάποτε «πολιτικό άσυλο» -άσυλο ιδεών, όχι άσυλο βίας- και να εφαρμοστεί αυτό το οποίο ζητάει σήμερα η πόλη, η πρωτεύουσα, η πατρίδα, την εφαρμογή των νόμων; Και μιλάω στο χώρο όπου προετοιμάζονται οι νόμοι για να εφαρμοστούν.
Είναι βέβαιο, κυρίες και κύριοι συνάδελφοι, ότι το νομοσχέδιο για τη βία στα γήπεδα έρχεται να λύσει πολλά προβλήματα τα οποία αφορούν αυτή καθ’ εαυτή την ευταξία μέσα στον αθλητικό χώρο. Έρχεται να διαφυλάξει το περίφημο αθλητικό ιδεώδες, όπως πολλοί συνάδελφοι είπαν, κι έρχεται να καθορίσει κανόνες. 
Μπορούν να γίνουν κι άλλα πολλά. Αναφέρθηκαν πολύ αρμοδιότεροί μου σε αυτό το θέμα και δεν θα ήθελα να προχωρήσω προς αυτή την κατεύθυνση εξαιτίας και του περιορισμού του χρόνου. 
Επιγραμματικά, θα μπορούσε να θεσμοθετηθεί και ο αθλητικός εισαγγελέας και το ποινολόγιο και η περιστολή μέσω του Υπουργείου Τύπου στα θέματα του αθλητικού Τύπου, θέματα που αφορούν αυτή καθ’ εαυτή την έξαψη των παθών, όταν βλέπουμε αυτούς τους πηχυαίους τίτλους από τις αθλητικές εφημερίδες, οι οποίες ουσιαστικά προκαλούν την οποιαδήποτε ομάδα χουλιγκανισμού, την οποιαδήποτε ομάδα θέλει να προχωρήσει σε πράξεις βίας και αποτελούν θρυαλλίδα προς αυτές τις πράξεις και όλα αυτά τα οποία συνθέτουν ένα σκηνικό το οποίο πιστεύω ότι έρχεται αυτό το νομοσχέδιο να θεραπεύσει και να περιστείλει. 
Εγώ θα αναφερθώ στα λίγα λεπτά τα οποία έχω, σε ζητήματα που αφορούν το Υπουργείο Πολιτισμού στη στενή του έννοια και στα κάποια δέκα περίπου άρθρα με τα οποία έρχεται να καθορίσει και να ρυθμίσει ζητήματα του Υπουργείου Πολιτισμού και όχι του Υπουργείου Αθλητισμού.
Το άρθρο 38 αφορά παραχώρηση ακινήτων του ΕΟΤ σε δήμους. Είναι μία σωστή κίνηση. Θα έπρεπε να γίνει εδώ και πολύ καιρό. Πρόκειται για ακίνητα που διοικεί η ΕΤΑΔ και πρέπει να περιέλθουν στους φυσικούς αποδέκτες, που είναι οι δήμοι.
Παίρνω ως παράδειγμα χώρους της δικής μου πατρίδας, της Λακωνίας, όπως είναι ένα ακίνητο στη Βάθια. Πρέπει να δείτε, κύριε Υπουργέ, το ζήτημα της Βάθιας, το οποίο είχε ξεκινήσει το 1977 και σήμερα, δυστυχώς, βρίσκεται σε πολύ άσχημη κατάσταση, στη Μάνη, μία εμβληματική περιοχή. Άλλο παράδειγμα είναι τα ακίνητα στα Σπήλαια του Δυρού, όπου είχαμε μία γόνιμη συζήτηση με τον κύριο Υπουργό και πρέπει να προχωρήσουν, όπως και το «ΞΕΝΙΑ» της Σπάρτης, το οποίο πραγματικά βρίσκεται σε μία περιπετειώδη φάση. Περνάει τώρα στο Δήμο Σπάρτης. 
Υπήρξε επίκαιρη ερώτηση συναδέλφου πριν από λίγες ημέρες. Είδα την πολιτική βούληση της πολιτείας ότι, βρείτε τα, μεταξύ δήμου και πολιτών οι οποίοι θέλουν το «ΞΕΝΙΑ» της Σπάρτης να γίνει πολιτιστικό κέντρο. 
Κάτι πρέπει να γίνει υπό τη δική σας εποπτεία. Είδα ότι έχετε την πολιτική βούληση. Προχωρήστε.
Το περίφημο άρθρο 42: Υπέβαλα εμπρόθεσμη τροπολογία πριν από λίγες ημέρες. Η αλλαγή του πρώην 42, νυν 40, εκ μέρους σας, όπως παρουσιάστηκε, αναμφίβολα –και θέλω να εκφράσω την πεποίθησή μου ότι δημιουργεί ευοίωνη προοπτική- είναι προς τη σωστή κατεύθυνση. Πλην, όμως, πρέπει να διαγραφούν στη διατύπωση του συγκεκριμένου άρθρου, κύριε Υφυπουργέ, οι λέξεις «επιστημονικό προσωπικό και εξειδικευμένοι τεχνίτες», ώστε να μην υπάρχει περιορισμός στις ειδικότητες που ωφελούνται –και δικαίως- από αυτή τη διάταξη.
Έχουμε πει πολλά για τους περιορισμούς του π.δ. 164 του 2004, στις εξαιρέσεις του οποίου ζητούμε να ενταχθούν ένα πλήθος ειδικοτήτων πέραν του τεχνικού και εξειδικευμένου προσωπικού και άλλων ειδικοτήτων, χωρίς τις οποίες δεν μπορεί να γίνει ένα έργο στο Υπουργείο Πολιτισμού. Όπως είναι οι λογιστές, όπως είναι το διοικητικό προσωπικό ακόμα και οι καθαρίστριες, όπως είναι όλοι εκείνοι που περιγράφει πολύ καθαρά το άρθρο 10, στην παράγραφο 10, του αρχαιολογικού νόμου. Και το διαβάζω -δείτε το και νομίζω ότι θα υπάρξει σοβαρή πηγή άντλησης καλύτερης εφαρμογής του τροποποιηθέντος 40: «Όπου κατά τις κείμενες διατάξεις που αφορούν σε θέματα αρμοδιότητας του Υπουργείου Πολιτισμού γίνεται αναφορά σε αρχαιολογικά εν γένει έργα ή εργασίες που εκτελούνται από το Υπουργείο Πολιτισμού ή τα εποπτευόμενα από αυτό νομικά πρόσωπα στα έργα αυτά ή τις σχετικές εργασίες περιλαμβάνεται και η επιστημονική τεχνική, λειτουργική, διοικητική και διαχειριστική υποστήριξή τους».
Πιστεύω ότι με βάση αυτήν την οπτική θα πρέπει να υπάρξει μια καλύτερη τροποποίηση του νυν 40, πρώην 42, προκειμένου να περιληφθούν όλοι εκείνοι που είναι αναγκαίοι προκειμένου να προχωρήσουν έργα πολιτισμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ζητώ για λίγα λεπτά την ανοχή σας.
Όσον αφορά την παρέμβασή σας στη χρονική διάρκεια και στην έναρξη εφαρμογής από τη δημοσίευση του συγκεκριμένου νόμου, θέλω να συγχαρώ το Υπουργείο γιατί πραγματικά δίνει μια άνεση χρόνου σ’ αυτούς τους ανθρώπους, οι οποίοι είναι απολύτως απαραίτητοι, οι οποίοι αδικούσαν και αδικούν τον εαυτό τους με την αδρανοποίησή τους μετά το εικοσιτετράμηνο και οι οποίοι αδικούν και το ελληνικό δημόσιο, γιατί έχουν εξειδικευμένη πείρα πάνω σε ζητήματα τα οποία απαιτούν την τεχνογνωσία και τη γνώση γενικότερα ανθρώπων που σχετίζονται μόνο με τον πολιτισμό.
Το άρθρο 44 αφορά τις προγραμματικές συμβάσεις πολιτισμικής ανάπτυξης. Σίγουρα είναι μια περίπτωση προς την ορθή κατεύθυνση.
Στο άρθρο 43 γίνεται μια αναφορά στην πολιτιστική χορηγία για τη χρηματοδότηση μελετών. Διαφαίνεται στο βάθος αυτού του άρθρου το γνωστό σωματείο «ΔΙΑΖΩΜΑ» το οποίο κάνει μια πολύ σοβαρή προσπάθεια. Υπάρχει, όμως και η πολιτιστική χορηγία που ψήφισε η κυβέρνηση της Νέας Δημοκρατίας. Δεν θέλω να μεμψιμοιρώ, αλλά και μόνο μ’ αυτόν το νόμο, το ν. 3525/2007, υπάρχει ένα πλέγμα διατάξεων που βοηθάει χωρίς τη γραφειοκρατία που υπονοείται στο δικό σας άρθρο. Ποια γραφειοκρατία; Η γραφειοκρατία είναι ότι παραπέμπει διάφορα ζητήματα στο ΚΑΣ και στο Κεντρικό Συμβούλιο Νεωτέρων Μνημείων, το οποίο και αυτό όμως πρέπει να έχει λόγο σε τέτοιες περιπτώσεις πρωτοβουλιών.
Όσον αφορά το αποσυρθέν άρθρο που αφορά την Εθνική Πινακοθήκη, συμφωνούμε για τεχνικά ζητήματα. Βέβαια, αναπάντητο ακόμη παραμένει το ερώτημα της μεγάλης κλοπής που έγινε στην Εθνική Πινακοθήκη, κύριε Υφυπουργέ. Πρέπει να διερευνηθεί η υπόθεση, πρέπει να διασφαλιστεί, πρέπει να θωρακιστεί η Εθνική Πινακοθήκη, πρέπει να παύσουν και να καυτηριαστούν παθογένειες του παρελθόντος, ούτως ώστε το μεγαλύτερο μοντέρνο μουσείο της χώρας να έχει μια εικόνα η οποία μέχρι στιγμής δεν υπάρχει. Θα έλεγα ότι λόγω του τραυματικού γεγονότος της κλοπής των συγκεκριμένων έργων τέχνης έχει δημιουργήσει μια ανασφάλεια και μια αλγεινή εικόνα.
Στο άρθρο 50 θέλω να αναφερθώ για λίγο στα ακίνητα του Υπουργείου Πολιτισμού και στις αποζημιώσεις των εκμισθωτών των ακινήτων. Αμέσως μας έρχεται στο νου η υπόθεση των πολλών ακινήτων που έχει το Υπουργείο Πολιτισμού που πρέπει κάποια στιγμή να το δείτε με ιδιαίτερη προσοχή. Όσο χρόνο διαρκεί αυτή η Κυβέρνηση, πρέπει να ξεκινήσουν κάποιες συγκεκριμένες κινήσεις εκμετάλλευσης αυτού του μεγάλου πλούτου και του μεγάλου όγκου ακινήτων που έχει το Υπουργείο Πολιτισμού. Μ’ αυτόν τον τρόπο γίνεται περιστολή δαπανών, περιστολή μισθωμάτων, κατάργηση μισθωμάτων. Είναι γνωστό σ’ όλους μας ότι από την οδό Ασωμάτων στην οδό Σαριπόλου, ακίνητα τα οποία αφορούν την Πλάκα, ακίνητα τα οποία υπάρχουν σε πολλά σημεία της ελληνικής επικράτειας και στην ελληνική περιφέρεια μπορεί να γίνουν μιας πρώτης τάξεως ευκαιρίας και να περισταλούν οι δαπάνες και να αποφύγετε τα μισθώματα, τα οποία αυτήν τη στιγμή υπάρχουν, με εμβληματική περίπτωση το ξενοδοχείο «ΑΚΡΟΠΟΛ» της Αθήνας. 
Πρέπει να το δούμε λίγο αυτό το πράγμα. Θεωρώ ότι υπάρχει πολιτική βούληση, δεν μπορώ να το αμφισβητήσω αυτό, αλλά πέραν της πολιτικής βουλήσεως πρέπει να υπάρχει και η ισχύς της πολιτικής πρακτικής και της εφαρμογής των αποφάσεων, τις οποίες λαμβάνουμε σ’ αυτήν την Αίθουσα για να κάνω μια σύνδεση με την απαρχή της ομιλίας μου.
Κυρίες και κύριοι συνάδελφοι, τα ζητήματα του αθλητισμού είναι πρωτίστως ζητήματα πολιτισμού. Τα ήθη και τα έθιμα, τα οποία επικρατούν πολλές φορές στους αθλητικούς χώρους, έχουν μια άμεση αποτύπωση στον πολιτισμό μας.
Είθε αυτό το νομοσχέδιο να δώσει λύσεις και ευοίωνη προοπτική στο χώρο του αθλητισμού.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Αθανάσιο Δαβάκη, Βουλευτή Λακωνίας της Νέας Δημοκρατίας.
Το λόγο έχει τώρα ο κ. Ιωάννης Βούρος, Βουλευτής Β’ Αθηνών του ΠΑΣΟΚ, για οκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΒΟΥΡΟΣ</Parlmember>: Ευχαριστώ πολύ, κύριε Πρόεδρε.
Το νομοσχέδιο δεν υπάρχει καμμία αμφιβολία ότι αποτελεί μια αποφασιστική ρύθμιση -θα έλεγα- από την μεριά της πολιτείας για να ενισχυθεί η αξιοπιστία του ελληνικού αθλητισμού και πιο ειδικά του ελληνικού ποδοσφαίρου. Θα έλεγα πως φαίνεται ξεκάθαρα η βούληση της Κυβέρνησης να δώσει χώρο και συνθήκες για υγιή άθληση, για υγιή και δημιουργική συμμετοχή. 
Είναι σημαντικό ότι το συγκεκριμένο νομοσχέδιο δεν αφορά μόνο στον αθλητισμό, αλλά και στο φίλαθλο κόσμο. Kαι θέλω να σημειώσω εδώ και να εξάρω την εξαιρετική συνεργασία που είχαν όλες οι Κοινοβουλευτικές Ομάδες όλων των πτερύγων με το Υπουργείο, με τους δύο Υπουργούς και το Γενικό Γραμματέα Αθλητισμού. Είναι πολύ σημαντικό ότι εισακούστηκαν περισσότερες από τις προτάσεις και τις τροπολογίες κι έτσι μπορώ να πω ότι το νομοσχέδιο έχει περιφρουρηθεί και είναι περισσότερο άρτιο απ’ ό,τι ήταν όταν πρωτοπαρουσιάστηκε. 
Ξεκινώ από τις λοιπές διατάξεις και συνδέω τη σπουδαία πρωτοβουλία που πήρατε, να κάνετε αποδεκτή την πρόταση που είχε έρθει από το αρχικό νομοσχέδιο περί κινηματογράφου, κύριε Υπουργέ, σχετικά με τη φορολογία των μικρών αιθουσών και των θερινών κινηματογράφων. Θεωρώ εξαιρετική αυτήν την απόφαση που πήρατε και κάνατε αποδεκτή την πρότασή μας. Αλλά θα μου επιτρέψετε να τη συνδυάσω με μια δήλωση του κ. Αλαβάνου, του επικεφαλής του Μετώπου Αλληλεγγύης, ο οποίος ούτε λίγο ούτε πολύ είπε ότι ο Γαβριάς των «Αθλίων» του Βίκτορος Ουγκώ αν είχε κατέβει χθες στο Σύνταγμα -μιλούσε για τα επεισόδια βεβαίως- δεν θα ανήκε στα κλειστά μπλοκ των κομματικών νεολαιών, αλλά θα έκαιγε με την παρέα του τράπεζες και κινηματογράφους. 
Θέλω να σας διαβάσω ένα εξαιρετικό άρθρο της δημοσιογράφου Λώρης Κέζα από το «ΒΗΜΑ», το οποίο με εκφράζει απόλυτα και το συνυπογράφω. «Τι θα έκανε η κ. Μποβαρύ αν κατέβαινε στο Σύνταγμα με τους διαδηλωτές; Επειδή υπήρξε λυσσάρα, θα έκανε ομαδικό σεξ με τους κουκουλοφόρους; Μια τέτοια προσομοίωση θα έκανε ο κ. Αλαβάνος αν έπιανε στο στόμα του την ηρωίδα του Φλομπέρ».
Ο Βίκτωρ Ουγκώ αφιερώθηκε στο δίπολο επανάσταση-πολιτισμός. Δεν ήταν υποστηρικτής της λογικής «τα σπάζουμε και σφάζουμε», έτσι για να περνάει η ώρα, ούτε αποδεχόταν τα άνευ στόχου ξεσπάσματα οργής. Επεισόδια σαν τα προχθεσινά τα έβρισκε αξιοθρήνητα και τη βία των οδοφραγμάτων απεχθή. Τόνιζε δε, ότι οι καταστροφές πρέπει να καταδικάζονται από όποια πλευρά και αν έχουν προκληθεί. 
Συνεχίζει: Τι θα έλεγε σήμερα ο κ. Αλαβάνος αν ήταν άλλοι οι δράστες της καταστροφής; Αν τα ΜΑΤ είχαν κάψει τυπογραφεία, αν επισήμως οι αστυνομικοί με τις στολές τους έμπαιναν στα βιβλιοπωλεία, αν έκαιγαν κινηματογράφους; Μάλλον θα αντιδρούσε διαφορετικά. Θα θυμόταν τον πολιτισμό, τη σημασία του κινηματογράφου στη διαπαιδαγώγηση της νεολαίας, την αισθητική αξία ενός ιστορικού κτηρίου. Αν η Αστυνομία είχε κάψει επισήμως το σινεμά, ο κ. Αλαβάνος θα έλεγε ότι το κράτος περιορίζει την πρόσβαση του λαού στον πολιτισμό. Επειδή, όμως, οι δράστες είναι κουκουλοφόροι, η βία γίνεται αποδεκτή. Υπάρχουν δύο μέτρα και δύο σταθμά. 
Περνάω στην τροπολογία που σας έχω καταθέσει και αφορά στο άρθρο 26.
Σωστά έχουμε μπει στη διαδικασία της σύζευξης των αθλητικών εγκαταστάσεων, κύριε Υπουργέ, που παραχωρούνται στους ΟΤΑ Α΄ και Β΄ βαθμού. Ξεχάσαμε -και νομίζω ότι είναι παράλειψη και θα την κάνετε αποδεκτή- στο μόνιμο και με σχέση εργασίας ιδιωτικού δικαίου αορίστου χρόνου προσωπικό των αθλητικών εγκαταστάσεων που παραχωρούνται στους ΟΤΑ Α΄ και Β΄ βαθμού, να δίνεται η δυνατότητα με αίτησή τους, αυτοδικαίως, να μεταταχθεί ή να μεταφερθεί με την ίδια σχέση εργασίας και το ίδιο ασφαλιστικό καθεστώς στους ΟΤΑ Α΄ και Β΄ βαθμού, που θα παραχωρηθούν ή παραχωρούνται -εφόσον το κάνετε αποδεκτό- και να καταλάβει αντίστοιχα κατά κατηγορία, βαθμό και ειδικότητα κενές οργανικές θέσεις, για τις οποίες κατέχουν τα τυπικά προσόντα και αν δεν υπάρχουν, προσωποπαγείς που συνιστώνται με την πράξη μετάταξης ή μεταφοράς. 
Τι θέλω να πω με αυτό; Απλώς ξεχάσαμε το προσωπικό. Κάναμε τις συγχωνεύσεις, αλλά ξεχάσαμε το προσωπικό. Δείτε το. Νομίζω είναι κάτι το οποίο μπορεί να λυθεί κατά τη διάρκεια της διαδικασίας.
Για το θέμα της διαιτησίας έχει σταλεί και επιστολή όπου η ίδια η Ομοσπονδία Διαιτητών Ποδοσφαίρου συζητά τη σχέση της όχι με τα λειτουργικά της, αλλά με την εκπαίδευσή της. Οι διαιτητές ποδοσφαίρου εκπαιδεύονται από αναρμόδιους και ακατάλληλους και έχουν μπει τα θεμέλια για την επικράτηση μιας ασύντακτης και απρόσωπης διαιτησίας του ποδοσφαίρου. Προχωρώ την επιστολή. Να διορθωθεί η ρηθείσα ασάφεια, να αποκατασταθεί η σωστή οργάνωση της διαιτησίας του ποδοσφαίρου όπως ίσχυε πάντα και απέδιδε διαιτητές καλούς, γνώστες του αθλήματος, εκπορευόμενους από την ίδια την οικογένειά τους.
Η τροπολογία που προτείνουμε στο σχέδιο νόμου για την αντιμετώπιση της βίας στα γήπεδα είναι η εξής: «Στο ν. 3479/2006 άρθρο 29 μετά τις τελευταίες λέξεις του εδαφίου αυτού (και στην εν γένει αθλητική νομοθεσία) αντί τελείας να τεθεί κόμμα και επίσης οι λέξεις «επιφυλασσόμενων των διατάξεων των άρθρων 43 και 43α του ν. 2725/1999 όπως ισχύουν»». 
Μία διευκρίνιση ζητώ και νομίζω ότι είναι απαίτηση και των άλλων συναδέλφων, γιατί μάλλον δεν έχει γίνει κατανοητή. Ήμασταν έξω στο Εντευκτήριο και προσπαθούσαμε να καταλάβουμε εάν έγινε αποδεκτή η πρόταση για τις δύο θητείες από τις αμέσως επόμενες εκλογές, που είναι ίσως τον Ιούνιο ή εάν διατηρούμε αυτή τη νομοθεσία μέχρι τις εκλογές αυτές και έπεται η διάταξη όπως έρχεται τώρα για τις δύο ουσιαστικά μεθεπόμενες. Αν έχετε την καλοσύνη, ξεκαθαρίστε το, γιατί υπάρχει μία ασάφεια και προσπαθούμε να καταλάβουμε τι ακριβώς συμβαίνει.
Στο άρθρο 42 σωστά προχωρούμε σε μία κατεύθυνση για την αποκατάσταση των αρχαιολόγων όπως ήταν αίτημα όλων των πτερύγων του Κοινοβουλίου. Ξεπερνάμε το εικοσιτετράμηνο. Καθιερώνουμε τα πέντε χρόνια για τους αρχαιολόγους. Ξεχνάμε όμως ένα άλλο γρανάζι της μηχανής. Θέλω να πω ότι δεν μπορούμε να εξαιρέσουμε το φυλακτικό προσωπικό, το διοικητικό προσωπικό και τις καθαρίστριες. Είναι σαν να έχουμε μία μηχανή εν λειτουργία, αποφασίζουμε να την αναβαθμίσουμε και ξεχνάμε δύο βασικά ρουλεμάν. Δεν μπορούμε να έχουμε τους αρχαιολόγους τακτοποιημένους έστω και γι’ αυτά τα πέντε χρόνια –έχετε επιφυλαχθεί και οι δύο Υπουργοί ότι θα το δούμε αμέσως μετά- και να ξεχνάμε ένα βασικό γρανάζι αυτής της μηχανής έτσι όπως λειτουργεί σε σχέση με τη νομοθεσία που έρχεται πια και να αφαιρούμε το δικαίωμα στο φυλακτικό προσωπικό, στο διοικητικό προσωπικό και στις καθαρίστριες να έχουν συμμετοχή σε αυτή την αναβάθμιση. Παρακαλώ, μέσα στην ημέρα –νομίζω ότι έχουμε τη δυνατότητα και το χρόνο- να το δούμε. 
Και βεβαίως, κάτι για το οποίο είχε γίνει έτσι κι αλλιώς συζήτηση και στις επιτροπές και στους ΚΤΕ έχει να κάνει με τους κωφούς αθλητές. Έχει γίνει αποδεκτό από το Υπουργείο ότι οι κωφοί αθλητές θεσμοθετημένα πια, εντάσσονται στους Παραολυμπιακούς. Έχουν άλλωστε τη δική τους θεσμοθετημένη θέση με τις Παραολυμπιάδες. Παρακαλώ, εάν είναι εύκολο, να επισπεύσουμε τις διαδικασίες γιατί και το Υπουργείο Υγείας, αλλά και το Υπουργείο Παιδείας συνηγορούν. Απλώς ας επισπεύσουμε αυτές τις ΚΥΑ προκειμένου να υπογραφούν και πάρα πολύ σύντομα να έχουμε θεσμοθετημένη και τη σχέση των κωφών αθλητών και να τους έχουμε ικανοποιημένους με όλα τα κριτήρια και τις σχέσεις που διέπουν την Παραολυμπιάδα.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ως τι κύριε Ροντούλη;</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Με την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Με την ανοχή μου και την άδεια του Σώματος, έχετε το λόγο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Υπουργέ, υπάρχει μία ανησυχία την οποία σας μεταφέρω στην Αίθουσα και την οποία θέλω να διαψεύσετε ή να επιβεβαιώσετε. Υπάρχει μία έντονη φήμη ότι η Κυβέρνηση έχει τη σκέψη να οδηγηθεί στην κατάργηση της Γενικής Γραμματείας Αθλητισμού. Ισχύει ή δεν ισχύει; Θέλω μία κατηγορηματική διάψευση.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Το λόγο έχει ο Υφυπουργός Πολιτισμού και Τουρισμού, κ. Γεώργιος Νικητιάδης.</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Κύριε Πρόεδρε, υπάρχουν τροπολογίες που γίνονται δεκτές με επαναδιατύπωση. Παίρνω τώρα το λόγο, για να μη συνεχίσουν οι υπόλοιποι ομιλητές να θέτουν ζητήματα. Ίσως έπρεπε να το κάνω νωρίτερα. 
Η με γενικό αριθμό 682 και ειδικό αριθμό 36 επαναδιατυπώνεται.
Η με γενικό αριθμό 729 και ειδικό αριθμό 49 επαναδιατυπώνεται.
Η με γενικό αριθμό 703 και ειδικό αριθμό 44 επαναδιατυπώνεται.
Επίσης, η με γενικό αριθμό 746 και ειδικό αριθμό 62 όπως είναι γίνεται δεκτή και επαναδιατυπώνονται οι με γενικό αριθμό 636, 687, 732 και 739. Είναι τροπολογίες που έχουν πάρει αριθμούς. Όσοι τις έχουν καταθέσει γνωρίζουν τους αριθμούς και θα δουν ότι είναι η δική τους τροπολογία. Θα μοιραστούν ούτως ή άλλως.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Προφανώς θα κατατεθούν στα Πρακτικά και θα διανεμηθούν.
Συνεχίστε, κύριε Υφυπουργέ.</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Στη με γενικό αριθμό 728 και ειδικό αριθμό 48 γίνεται δεκτή μόνο η παράγραφος 6. 
Στην τροπολογία της κ. Σακοράφα για τα γυμναστήρια τέθηκε νομοτεχνική βελτίωση, δεχθήκαμε δηλαδή εκεί που αναφέρεται για «κτήριο» να εννοείται ο «χώρος». 
Έχουμε και τις νομοτεχνικές βελτιώσεις εδώ πέρα.
Υπάρχει, κύριε Βαρδίκο, και σαφής η αναφορά…</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Καλώς, να κατατεθούν στα Πρακτικά και να διανεμηθούν.
(Στο σημείο αυτό ο Υφυπουργός Πολιτισμού και Τουρισμού κ. Γεώργιος Νικητιάδης καταθέτει για τα Πρακτικά τις προαναφερθείσες αναδιατυπώσεις και νομοτεχνικές βελτιώσεις-προσθήκες, οι οποίες έχουν ως εξής:
(Να φωτογραφηθούν οι σελ. 188-192)</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Σε ό,τι σχετίζεται με το θέμα που ετέθη από τον κ. Ροντούλη, από εσάς το ακούω και εγώ. Δεν έχουμε ακούσει ότι επίκειται…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Το διαψεύδετε.</Speech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Ναι, δεν έχω ακούσει –επαναλαμβάνω- κάτι τέτοιο. Τι θέλετε; Να διαψεύσω κάτι που δεν έχω ακούσει;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Μισό λεπτό, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Είναι απάντηση, κύριε Ροντούλη.</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Δεν έχετε το λόγο. Τον παραπήρατε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κύριε Ροντούλη, μην παίρνετε αυθαιρέτως το λόγο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, μισό λεπτό! Είναι ο υπεύθυνος Υπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Απήντησε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Το «δεν έχω ακούσει» δεν είναι απάντηση. Περιμένουμε από την Κυβέρνηση διάψευση ή επιβεβαίωση.
Διαψεύδετε, κύριε Υπουργέ;</Speech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Κοιτάξτε, υπάρχουν κάποια όρια. Το να παίρνετε το λόγο με την ανοχή του Κοινοβουλίου, το να σας δίδεται ο λόγος από υπέρμετρη δημοκρατική ευαισθησία και να φτάνετε να απαιτείτε τον τρόπο που εμείς θα διατυπώσουμε…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Στο πάτωμα τώρα! Το διαψεύδετε, κύριε Υπουργέ;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κύριε Ροντούλη, σας παρακαλώ. Είναι απάντηση. Ερμηνεύστε τη όπως θέλετε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Τι απάντηση; Μα δεν απαντάει!</Speech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Από εσάς το ακούμε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Το διαψεύδετε δηλαδή;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κύριε Υπουργέ, η τροπολογία που κάνετε δεκτή της κ. Σακοράφα δεν είπατε τον αριθμό. Αν έχετε την καλοσύνη, να αναγνωστεί.</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Τα κατέθεσα στα Πρακτικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστώ.
Προχωρούμε στον κ. Νίκο Παναγιωτόπουλο, Βουλευτή Καβάλας της Νέας Δημοκρατίας.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα κάνω κάποιες σκέψεις για να δείξω ότι αυτά που νομοθετείτε σήμερα για τα προσυνεννοημένα παιχνίδια, τα λεγόμενα στημένα, το στοίχημα, μέσα από τις υποθέσεις της λεγόμενης κάθαρσης έχουν άμεση σχέση με την έξαρση ή την τιθάσευση του φαινομένου της βίας στον αθλητισμό σήμερα. 
Πρώτα όμως ένα σύντομο σχόλιο για το άρθρο 1 περί Εθνικού Συμβουλίου Αθλητικού Σχεδιασμού. Θα ήλπιζα, πραγματικά, ότι μέσα από αυτό το άρθρο θα προχωρήσει η ορθολογική κατανομή του ποσού κονδυλίων στις αθλητικές ομοσπονδίες. Τι εννοώ; Για παράδειγμα, τα κριτήρια πρέπει να είναι προφανώς η διεθνής ανταγωνιστικότητα του αθλήματος της συνομοσπονδίας παγκοσμίως βεβαίως, αλλά και η παράδοση της χώρας στο συγκεκριμένο άθλημα. Για παράδειγμα, η Ελλάδα, όσο και να προσπαθήσει, δεν θα αναπτύξει ποτέ -κατά την άποψή μου προβλέποντας ασφαλώς- ούτε θα γίνει παγκόσμια δύναμη στο σόφτμπολ, τη λεγόμενη μαλακόσφαιρα -η μοναδική περίπτωση που γνωρίζω που η ελληνική γλώσσα στάθηκε ανεπαρκής να ερμηνεύσει με μετάφραση τον ξένο όρο- το ράγκμπι ή το χόκεϊ επί χόρτου ή το χόκεϊ επί πάγου. Ό,τι και να κάνουμε δεν θα γίνουμε δυνάμεις ούτε θα αναπτύξουμε το μαζικό αθλητισμό σε αυτά τα αθλήματα. Το να υπάρχουν όμως ή να υπήρξαν ή να έχουν επιχορηγηθεί σε αυτά τα αθλήματα οικίες ομοσπονδίες, ενώ την ίδια ώρα ο προπονητής της Εθνικής Ομάδας Υδατοσφαίρισης Γυναικών να είναι άνεργος ή να μην τα βγάζει πέρα ή να μην είναι επαγγελματικά εξασφαλισμένος και οι αθλήτριες, δευτεραθλήτριες Ευρώπης πρόσφατα και πρωταθλήτριες κόσμου λίγο παλαιότερα, να μην έχουν πάρει οδοιπορικά, να έχουν λαμβάνειν πριμ και να υπάρχουν όλες αυτές οι εκκρεμότητες γύρω από αυτήν την ομάδα-κόσμημα για τον ελληνικό αθλητισμό είναι προφανώς μια άσχημη αντίφαση, μία απόδειξη της απουσίας σχεδίου. Ελπίζω όλα αυτά να προβλεφθούν και να διορθωθούν με τις προβλέψεις του άρθρου 1.
Πάμε στο άρθρο 13, προσυνεννοημένοι αγώνες, παράνομο στοίχημα, στημένα. Εδώ το πρόβλημα είναι παγκόσμιο προφανώς. Η παγκόσμια αθλητική βιομηχανία, κυρίες και κύριοι συνάδελφοι, έκανε τζίρο περίπου 300 δισεκατομμύρια δολάρια συνολικά. 
Από την άλλη μεριά η παγκόσμια βιομηχανία του στοιχήματος του τζόγου έκανε τζίρο περίπου 350–400 δισεκατομμύρια δολάρια, δηλαδή αρκετά παραπάνω. Και αυτό μόνο στον αθλητικό τζόγο. Γιατί αυτή η απόκλιση; Γιατί απλά δεδομένου του ότι το 50% περίπου αυτού του τζόγου είναι παράνομο, αναπτύσσεται σε γκρίζες και μαύρες περιοχές, είναι πολύ δύσκολη και επισφαλής η ακριβής εκτίμηση. 
Η ρίζα του κακού έρχεται από την Ασία, μία ήπειρο εθισμένη στο τζόγο. Σύμφωνα με στοιχεία του 2001 εκεί ο τζίρος του τζόγου ανήλθε σε 350 εκατομμύρια ευρώ. Πώς αντιμετωπίζεται αυτό το πρόβλημα; Σύμφωνα με το διευθυντή των νομικών υποθέσεων της FIFA, η συνεργασία μεταξύ των αθλητικών ομοσπονδιών, των παγκόσμιων φορέων του αθλητισμού και των κυβερνήσεων είναι πρωταρχικής σημασίας. Εκεί βρίσκεται η λύση. 
Η FIFA έχει αναπτύξει το σύστημα έγκαιρης ειδοποίησης για τους ύποπτους αγώνες, ήδη από το 2004. Η UEFA όμως δεν έχει στελεχώσει υπηρεσίες ασφαλείας, ενώ η Ευρωπαϊκή Ένωση δεν έχει νομοθετήσει σχετικά με το παράνομο στοίχημα και το στοιχηματισμό. 
Σύμφωνα με διεθνείς παράγοντες του αθλητισμού δεν γίνεται να λυθεί το πρόβλημα του παράνομου τζόγου σε εθνικό επίπεδο. Είναι υπερβολικά περίπλοκο, άρα πρέπει να αναμιχθεί και η Interpol. Διασυνοριακές συνεργασίες φορέων, λοιπόν, κυρίες και κύριοι συνάδελφοι. Υπάρχει ανάγκη συνεργασίας της πολιτείας με την Interpol, τη FIFA, την UEFA, που όπως σας είπα δεν έχει υπηρεσία ασφαλείας, με την ΕΠΟ, την οποία διέπει το αυτοδιοίκητο και επομένως εξ ου και οι αντιρρήσεις. 
Η προβληματική αυτή σχέση της συνολικής συνεργασίας, για να αντιμετωπιστεί το πρόβλημα, προέκυψε και στην περίφημη υπόθεση της κάθαρσης του καλοκαιριού. Και εξηγούμαι. Αν, κύριε Υπουργέ, το ουσιαστικό αποτέλεσμα όλων αυτών που συνέβησαν όλα αυτά τα χρόνια στο επαγγελματικό ποδόσφαιρο ήταν απλά η διάλυση δύο ΠΑΕ, της Super League και η εξόντωση δύο ποδοσφαιρικών σωματείων, Βόλου και Καβάλας -που έχουν παράδοση στο ποδόσφαιρο και αγωνιστική ποιότητα τα τελευταία χρόνια, αν θέλετε, εξαιτίας μιας πιθανής παραβατικής συμπεριφοράς, που δεν έχει αποδειχθεί ακόμα από τη δικαιοσύνη, γιατί η UEFA μίλησε για ύποπτα παιχνίδια, όχι για αποδεδειγμένως στημένα παιχνίδια- αν όλα αυτά ήταν αποτέλεσμα αυτών των συμπεριφορών, τότε αυτό δεν είναι πραγματική κάθαρση, αλλά επίφαση κάθαρσης. Είναι ελλιπής, προβληματική κάθαρση, κάθαρση με «οροφή». Και πού είναι η «οροφή»; Είναι ακριβώς εκεί που τελειώνει η εμβέλεια των μικρών ή μικρομεσαίων και αρχίζει η εμβέλεια των μεγάλων. 
Έχω απορίες. Στις αμέτρητες τηλεφωνικές συνδιαλέξεις, που είδαν το φως της δημοσιότητας και βρίσκονται στα χέρια σας, οι πρόεδροι που καταδικάστηκαν με τα σωματεία τους που εξοντώθηκαν, μιλούσαν μόνοι τους; Με ποιους μιλούσαν; Δεν είχαν συνομιλητές; Ποιοι ήταν αυτοί; Για λογαριασμό ποιων ενεργούσαν; Υπήρχαν σωματεία από πίσω; Γιατί εσείς εξαντλήσατε την αυστηρότητά σας στη μία άκρη και μόνο της τηλεφωνικής γραμμής; Τι έγινε με τους συνομιλητές; Γιατί αυτοί είναι στο απυρόβλητο; 
Εύχομαι να αντιλαμβάνεσθε τώρα γιατί οι τοπικές κοινωνίες είναι εξοργισμένες, όχι γιατί κάποιος πρόεδρος τιμωρήθηκε ή κάποιο σωματείο διαλύθηκε και εξοντώθηκε αλλά γιατί άλλοι και άλλα σωματεία παραμένουν στο απυρόβλητο, στην «απ’ έξω», ατιμώρητοι, ανέγγιχτοι, ενώ οι έρευνες διεξάγονται, έχοντας όμως ήδη παράξει θύματα. 
Η Καβάλα, κύριε Υπουργέ, εξαφανίστηκε με δική σας απόφαση από τον ποδοσφαιρικό χάρτη, γιατί κάποτε η UEFA έκανε λόγο για ύποπτα παιχνίδια και πριν οι ημεδαπές αρχές ερευνήσουν και αποφανθούν, εσείς αποφασίσατε και καταδικάσατε, υποβιβάζοντας το σωματείο μέσω της Επιτροπής Επαγγελματικού Αθλητισμού, μιας επιτροπής που ως γνωστόν είναι πλήρως ελεγχόμενη από την πολιτική ηγεσία. 
Άρα, προέκυψε τιμωρία όχι λόγω στοιχείων και ενδελεχούς αμετάκλητου ελέγχου αλλά λόγω πολιτικής βούλησης και υποψιών. Δείξτε, λοιπόν, αν θέλετε να εξαλείψετε το πρόβλημα, βούληση για πραγματική κάθαρση. 
Προχωρήστε, αλλά παντού. Προχωρήστε, αλλά σωστά. Μην επιτείνετε την άποψη ότι και στο ποδόσφαιρο υπάρχει ατιμωρησία για κάποιους και εξάντληση αυστηρότητας γι’ άλλους. Γιατί η αίσθηση ατιμωρησίας μαζί με τα κοινωνικά αδιέξοδα, καταρρακώνουν τελικά το κοινό περί δικαίου αίσθημα, οδηγούν σε απώλεια ψυχραιμίας τον απλό κόσμο, τον απλό φίλαθλο, σε απώλεια ακόμα και κοινωνικής συνείδησης και αυτά, κύριε Υπουργέ, είναι που εκτρέφουν και προκαλούν τη βία και τις εξεγέρσεις. Όσα και να νομοθετήσουμε, όσες πρόνοιες και να βάλουμε σε αυτό το νομοσχέδιο, στις διατάξεις των άρθρων 2, 3, 4 και 5 για την αντιμετώπιση της βίας, δεν θα λύσουμε πρόβλημα, όσο παραμένει αυτό το καθεστώς που περιέγραψα. 
Μόνο αν αποδοθεί πραγματική, καθολική και αυστηρή δικαιοσύνη, μόνο αν γίνει καθολική κάθαρση σε αυτές τις υποθέσεις που εκκρεμούν –και ας είναι αυτές η αρχή για κάτι καλό- μόνο τότε θα δημιουργηθούν οι πραγματικές κοινωνικές προϋποθέσεις για την εξάλειψη του φαινομένου της βίας στον αθλητισμό, για καθαρό αθλητισμό στην Ελλάδα. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και τρεις εκπαιδευτικοί συνοδοί τους από το 3ο Γυμνάσιο Ναυπάκτου – Α’ Τμήμα. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Έχει ζητήσει το λόγο ο Υφυπουργός Πολιτισμού και Τουρισμού κ. Γεώργιος Νικητιάδης. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Κύριε Πρόεδρε, ως προς το ερώτημα που θέσατε για την τροπολογία της κ. Σακοράφα, ο λόγος που δεν αναφέρθηκα σε αριθμό είναι ότι δεν γίνεται δεκτή η τροπολογία. Όμως, γίνεται δεκτό το πνεύμα αυτής που μετατρέπεται με την επαναδιατύπωση κάνοντας δεκτό αυτό που λέει. 
Εν πάση περιπτώσει, επρόκειτο για την τροπολογία με γενικό αριθμό 741 και ειδικό 57. Όμως, δεν γίνεται δεκτή, αφού επαναλαμβάνεται με νομοτεχνική διατύπωση αυτό που ήθελε ακριβώς η τροπολογία να περιλάβει. Οπότε καλύπτεται με αυτόν τον τρόπο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Βεβαίως. Ευχαριστώ, κύριε Υφυπουργέ. 
Το λόγο έχει ο Ανεξάρτητος Βουλευτής στην Α΄ Αθηνών κ. Γρηγόρης Ψαριανός.</ChairmanSpeech> 
<Speech><Parlmember>ΓΡΗΓΟΡΗΣ ΨΑΡΙΑΝΟΣ</Parlmember>: Ευχαριστώ, κύριε Πρόεδρε. 
Μετά από τις αλλεπάλληλες συνεδριάσεις της Επιτροπής Μορφωτικών σχετικά με το παρόν νομοσχέδιο, όπου πραγματικά έγινε μια πολύ ενδιαφέρουσα συζήτηση και μια ανταλλαγή απόψεων, είναι πολύ ευχάριστο το ότι ο Υπουργός και το Υπουργείο και η Κυβέρνηση δέχθηκαν και ενσωμάτωσαν κάποιες τροποποιήσεις, τροπολογίες και έγινε μια σύνθεση απόψεων. 
Είχα πει ότι θα ξεκινήσω σήμερα από το δεύτερο μέρος, από τα θέματα του τουρισμού. Πρέπει να πω ότι με μεγάλη χαρά άκουσα και στην επιτροπή ότι θα γίνει μια ειδική συζήτηση για θέματα που αφορούν τον τουρισμό και ειδικότερα για το θερμαλισμό, για την αξιοποίηση του ιαματικού τουρισμού και των λουτροπόλεων στην Ελλάδα που είναι δεκάδες και οι περισσότερες από αυτές –να μην αρχίσω τώρα να αναφέρω συγκεκριμένα ονόματα λουτροπόλεων- είναι σε κατάσταση εγκατάλειψης. 
Είναι πολύ ενδιαφέρον ότι, θα γίνει μια συζήτηση στην Επιτροπή και θα μπει το θέμα της αξιοποίησης του θερμαλισμού και του ιαματικού τουρισμού. Ήδη με το νομοσχέδιο αυτό έχουν γίνει κάποιες σοβαρές αλλαγές, όπως τα γραφεία του ΕΟΤ που επανέρχονται στον ΕΟΤ. 
Όμως, εδώ πρέπει να κάνουμε την εξής παρατήρηση. Για κάποια από αυτά τα γραφεία ίσως θα έπρεπε να έχουμε, κύριε Υπουργέ, μια ιδιαίτερη προσοχή, ειδικά με την Κίνα, τη Ρωσία και τη Λατινική Αμερική, όπου όλη η Λατινική Αμερική θα υπάγεται στο γραφείο της Ισπανίας. Ίσως θα έπρεπε να κάνουμε ένα γραφείο ειδικά στη Λατινική Αμερική, ένα δεύτερο γραφείο στη Ρωσία και ένα τρίτο γραφείο στην Κίνα, επειδή και από αυτές τις τρεις μεγάλες γεωγραφικές περιοχές της γης έχουμε και αναμένουμε στο μέλλον να έχουμε πολύ περισσότερη προσέλευση τουριστών στην Ελλάδα. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Είπαμε ότι το τεράστιο κόστος, τη λεηλασία του δημοσίου χρήματος, που γινόταν στα τουριστικά γραφεία του εξωτερικού καλώς το αντιμετωπίζουμε και έπρεπε να αντιμετωπιστεί και καλώς αντιμετωπίζεται αλλά όχι με τη μείωση ή με το να μη δίνουμε ιδιαίτερη προσοχή σε περιοχές από όπου περιμένουμε αύξηση του τουριστικού ενδιαφέροντος για την Ελλάδα.
Επίσης, ήταν πολύ θετική η παραχώρηση των κτηρίων και των ακινήτων που έγινε στους δήμους, όπως είχαμε ζητήσει από την αρχή και διάφορα άλλα πράγματα που συζητήσαμε. Τα έχουμε ξαναπεί εκεί, στις Eπιτροπές. 
Θα ψηφίσουμε σχεδόν στο σύνολο το νομοσχέδιο. Όμως, πριν σας πω για την τελική μας απόφαση, πρέπει να μάθουμε αν θα κάνετε δεκτές τις τροπολογίες για την είσοδο της δημοκρατίας στις ομοσπονδίες. 
Για να ενημερώσουμε τον κόσμο και για να ξέρει ο κόσμος πώς γίνονται οι εκλογές στις περισσότερες αθλητικές ομοσπονδίες, πλην του ΣΕΓΑΣ -και νομίζω και της Oμοσπονδίας για το σκάκι- στις περισσότερες ομοσπονδίες, όπως το πρώτο κόμμα της Βουλής βγάζει και τους τριακόσιους Βουλευτές, έτσι είναι οι εκλογές στις ομοσπονδίες. Είναι πλειοψηφικό το σύστημα και είναι ένα σύστημα, το οποίο οδηγεί στη δημιουργία των ομοσπονδιών-μητροπόλεων και έχουμε και ισόβιους προέδρους ομοσπονδιών. Τα είπαμε στην Eπιτροπή. Τα επαναλαμβάνουμε και τώρα. Υπήρχε συμφωνία. Έχουμε μητροπολίτες στις ομοσπονδίες. Το είχα ξαναπεί. Το επαναλαμβάνω.
Κύριε Ιωαννίδη, μη γελάτε.
Κύριε Λιάνη, που λείπετε και που συζητούσαμε μαζί, αναφέρομαι και σε όλους τους προηγούμενους Υπουργούς, που ασχολήθηκαν με το θέμα του αθλητισμού, οι οποίοι, αφού έφευγαν, έλεγαν ότι προσπάθησαν πολλά να αλλάξουν αλλά δεν γινόταν γιατί «έπεφταν σε τοίχο». 
Θέλω να μου πουν οι ως τώρα Υπουργοί Αθλητισμού ποιος ήταν αυτός ο τοίχος πάνω στον οποίο έπεφταν; Μπορούν να είναι λίγο πιο σαφείς; Υπήρχαν συγκεκριμένες αντιδράσεις και αντιστάσεις από το καθεστώς των ομοσπονδιών ή των ομοσπονδιακών εξουσιών; Ας μιλήσουμε ανοικτά.
Ζητώ από τους Υπουργούς Αθλητισμού, να μας πουν πού έβρισκαν εμπόδια στις αλλαγές που προσπάθησαν και δεν τις έκαναν. Όλοι μου έχουν πει –να μην αναφέρω τα ονόματά τους- ότι «προσπαθήσαμε να αλλάξουμε αυτό, αλλά δεν γινόταν», «προσπαθήσαμε να αλλάξουμε εκείνο, αλλά δεν γινόταν», «προσπαθήσαμε να αλλάξουμε αυτό, το αλλάξαμε λίγο». Πρέπει κάποια στιγμή να μιλήσουμε ανοιχτά και να πούμε γιατί δεν γίνονταν όλα αυτά.
Στο χώρο του ποδοσφαίρου, υπήρχαν πρόεδροι και διοικήσεις μεγάλων ομάδων πολυπρωταθλητών, οι οποίοι ανέβαζαν και κατέβαζαν ανάλογα με τις διοικήσεις της ΕΠΟ; Ναι ή όχι; Υπήρχαν μεγάλες ομάδες που ανέβαζαν και κατέβαζαν τις κυβερνήσεις στην ΕΠΟ, τη διοίκησή της; Ναι ή όχι; Αν είναι, να πούμε «όχι». Όλοι οι Υπουργοί, που έχουν διατελέσει Υπουργοί Αθλητισμού, ας μου πουν ότι δεν έγινε αυτό.</Speech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: … (Δεν ακούστηκε)</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Όλος ο κόσμος ξέρει ποια είναι η αλήθεια. Δεν θα την πούμε ποτέ; Δεν ξέρουμε ότι στο Υπουργείο Αθλητισμού ασκούνται τεράστιες πιέσεις από παράγοντες και επιχειρηματίες;</Speech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Το ΠΑΣΟΚ ψήφισε….</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Δεν με ενδιαφέρει, κύριε Ιωαννίδη. Δεν αναφέρομαι στο ΠΑΣΟΚ.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Αυτή είναι η αλήθεια.</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Δεν αναφέρομαι στο ΠΑΣΟΚ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Ιωαννίδη, δεν αναφέρθηκε σ’ εσάς. Δεν αναφέρθηκε στο όνομά σας.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: … (Δεν ακούστηκε)</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Κύριε Ιωαννίδη, μην πετάγεστε.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Έχω δίκιο, σίγουρα.</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Μη με διακόπτετε. Δεν σας έχω διακόψει ποτέ.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Απευθύνεστε, όμως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ.</ChairmanSpeech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Δεν σας έχω διακόψει ποτέ. Πάρτε το λόγο μετά να με διαψεύσετε. Δεν είπα για το ΠΑΣΟΚ. Δεν είπα για τη Νέα Δημοκρατία. Είπα για τις κυβερνήσεις και για όλους τους Υπουργούς Αθλητισμού. 
Υπήρχαν και υπάρχουν πιέσεις; Ναι ή όχι; Τώρα, αυτήν τη στιγμή που συζητείται το νομοσχέδιο, υπάρχουν ομάδες και ομοσπονδίες που «τραβάνε σακάκια»; Ναι ή όχι; Αυτό ρωτάω.
Πρέπει να βάλουμε τη δημοκρατία στις ομοσπονδίες. Πρέπει να καταφέρουμε να βάλουμε την απλή αναλογική, που είναι πάγια θέση όχι μόνο της δικής μας Αριστεράς, της Δημοκρατικής Αριστεράς, αλλά και της Νέας Δημοκρατίας ακόμα. Σε ιδιωτικές συζητήσεις με ανθρώπους από τη Νέα Δημοκρατία άκουγα «πίεσε λίγο για την απλή αναλογική. Εμείς δεν μπορούμε να το κάνουμε». Γιατί; Γιατί στο εκλογικό μας σύστημα έχουμε το 40% να βγάζει 60% στη Βουλή. Έχουμε ενισχυμένες αναλογικές. Έχουμε συνηθίσει να φτιάχνουμε εκλογικά συστήματα, όπως μας βολεύει και ανάλογα με τις ανάγκες της επόμενης πιθανολογούμενης κυβέρνησης. Και έτσι, αλλάζουν τα εκλογικά συστήματα διαρκώς. 
Έχουμε ζητήσει πάγιο εκλογικό σύστημα για όλες τις εκλογές, στα σωματεία, στη Βουλή, στους συλλόγους, στους δικηγόρους, στους δικαστές, στις ομοσπονδίες, παντού. Έχουμε ζητήσει να υπάρχει δημοκρατία, πάγιο εκλογικό σύστημα της απλής αναλογικής. 
Εδώ έχουμε κάνει συγκεκριμένη τροπολογία, τουλάχιστον για να γίνει ένα μεγάλο βήμα, να μπορεί η δεύτερη παράταξη, η τρίτη παράταξη να εκπροσωπείται στο διοικητικό συμβούλιο της ομοσπονδίας. Και ζητήσαμε όχι πάνω από δύο θητείες, για να μην έχουμε ισόβιους επαγγελματίες λειτουργούς-μέλη των διοικητικών συμβουλίων των ομοσπονδιών. Αυτά είναι πάγια αιτήματα και τα ζητάμε τώρα. 
Υπάρχουν βελτιώσεις στο νομοσχέδιο σε όλον τον τομέα και στα θέματα του τουρισμού, με τις οποίες συμφωνούμε. Για τη βία στα γήπεδα, για το ντόπινγκ μίλησα και χθες και ξαναμιλήσαμε και στις Επιτροπές. Έχω μιλήσει αναλυτικά. Τα δεχόμαστε. 
Αν βάλουμε τη δημοκρατία στις ομοσπονδίες και στην εκπροσώπηση και όχι πάνω από δύο θητείες, για να σταματήσουμε να αντιμετωπίζουμε τις ομοσπονδίες ως μητροπόλεις της Εκκλησίας, εμείς θα στηρίξουμε και θα ψηφίσουμε το νομοσχέδιο στο σύνολό του. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Γρηγόρη Ψαριανό.</ChairmanSpeech> 
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Κυρία Πρόεδρε, πριν δώσετε το λόγο, θα ήθελα να κάνω μία προσθήκη για τον τελευταίο ομιλούντα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριε Υπουργέ.</ChairmanSpeech> 
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Στο άρθρο 19 τίθεται παράγραφος 4 ως εξής: «Το πρώτο εδάφιο της παραγράφου 2 του άρθρου 77Α του ν. 2725/1999 αντικαθίσταται ως εξής: « Η Επιτροπή διενεργεί τακτικό έλεγχο τον Ιούνιο κάθε έτους, καθώς και έκτακτο ύστερα από παραγγελία του Υπουργού Ανάπτυξης ή του Υπουργού Πολιτισμού και Τουρισμού ή αυτεπάγγελτα ή μετά από αίτηση της ενδιαφερόμενης κατά περίπτωση ΑΑΕ ή ΤΑΑ»».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ να καταχωριστεί στα Πρακτικά και να διανεμηθεί στους κυρίους και κυρίες Βουλευτές. 
(Στο σημείο αυτό ο Υφυπουργός Πολιτισμού και Τουρισμού κ. Γεώργιος Νικητιάδης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 212)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το λόγο έχει ο Βουλευτής Νομού Μαγνησίας του ΠΑΣΟΚ κ. Κωνσταντίνος Καρτάλης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Ευχαριστώ, κυρία Πρόεδρε. 
Ευχαριστώ την πολιτική ηγεσία του Υπουργείου Πολιτισμού που απεδέχθη την πρόταση που κατέθεσα χθες το βράδυ με τον κ. Εμινίδη, ώστε να τροποποιηθεί το πρώτο εδάφιο της παραγράφου 2 του άρθρου 77Α του ν. 2725/1999, όπως ανακοινώθηκε προηγουμένως από τον κ. Νικητιάδη.
Το σκεπτικό -για να εξηγήσω- είναι ότι μία ανώνυμη επαγγελματική ομάδα, μία ΠΑΕ, εν πάση περιπτώσει, όταν καταθέτει το φάκελο, μπορεί να υπάρχουν ελλείψεις, τις οποίες πρέπει να διορθώσει σε εύλογο χρονικό διάστημα. Όταν ο έλεγχος γίνεται τον Ιούλιο, όπως λέει η κείμενη νομοθεσία, τότε πολλές φορές δεν υπάρχει επαρκής χρόνος για να διορθώσει τις ελλείψεις, με αποτέλεσμα ο σύλλογος αυτός να μην μπορεί να πάρει πιστοποιητικό. 
Με τη διόρθωση που έγινε αποδεκτή μπορεί η ενδιαφερόμενη κατά περίπτωση ΑΑΕ ή ΤΑΑ να καταθέσει αίτηση στην επιτροπή επαγγελματικού αθλητισμού, ώστε να εξεταστεί ο φάκελος νωρίτερα –ας πούμε τον Φεβρουάριο, τον Μάρτιο- και αν υπάρχουν ελλείψεις, να έχει τον επαρκή χρόνο να διορθώσει τις ελλείψεις αυτές και να της χορηγηθεί πιστοποιητικό. 
Αν αυτό ήταν το πνεύμα του νομοθέτη και την προηγούμενη χρονιά, είμαι βέβαιος ότι οι προσπάθειες εξυγίανσης που έγιναν σε ομάδες που είχαν προβλήματα και έπεσαν σε χαμηλότερες κατηγορίες, παραδείγματος χάριν στον Ολυμπιακό Βόλου, στην Καβάλα και σε άλλες ομάδες θα είχαν λύσει αυτό το πρόβλημα και θα είχαμε μια κατάσταση καθαρά εξομαλυμένη. 
Τώρα είναι στο χέρι των ομάδων να δρομολογήσουν φακέλους που είναι πλήρεις και να έχουν το χρόνο να τους διορθώσουν.
Θεωρώ ότι η συγκεκριμένη εξέλιξη είναι μία θετική εξέλιξη. 
Κυρίες και κύριοι συνάδελφοι, παρακολούθησα τη συνεδρίαση και σε πάρα πολλές περιπτώσεις έγινε εκτενής συζήτηση για τη βία. Μας έχει κλονίσει, βεβαίως, όλους η βία η οποία αποτυπώθηκε την Κυριακή στην Αθήνα και σε άλλες ελληνικές πόλεις. 
Νομίζω ότι έχουμε φθάσει σε ένα σημείο στο οποίο πρέπει να συμφωνήσουμε όλοι ότι δεν μπορεί να είναι ανεκτή η βία. Πρέπει η κοινωνία που θέλει να διαδηλώνει ειρηνικά, να εξασκεί το δικαίωμα που της παρέχει το Σύνταγμα της χώρας και να το κάνει χωρίς να κινδυνεύει από συμπεριφορές κουκουλοφόρων και άλλων. 
Γι’ αυτό το λόγο, καλωσορίζω όλες αυτές τις ρυθμίσεις που έχει το νομοσχέδιο για την αντιμετώπιση της βίας, για την αυστηροποίηση των ποινών, για τη δυνατότητα κοινωνικού έργου, όταν είσαι παραβάτης, για τη δυνατότητα να είναι αυστηρή η πολιτεία, όταν υπάρχει υποτροπή στην παράβαση.
Όπως είπε χθες και ο κ. Εμινίδης, την προηγούμενη χρονιά τρεις χιλιάδες αθλητικοί αγώνες κάθε φύσεως στην Ελλάδα απασχόλησαν αθροιστικά εκατόν είκοσι χιλιάδες αστυνομικούς για τη φύλαξη των θεατών, αλλά και των διαιτητών, των ποδοσφαιριστών και των αθλητών εν γένει και δαπανήθηκαν γι’ αυτό 12,7 εκατομμύρια ευρώ.
Όμως, πρέπει να συμφωνήσουμε ότι πρέπει να εφαρμοστούν οι νόμοι. Αυτό το λέω με αφορμή τη συζήτηση που γίνεται τις τελευταίες δύο ημέρες για το θέμα της Νομικής Σχολής του Πανεπιστημίου Αθηνών. Θυμίζω ότι ψηφίσαμε πριν από λίγους μήνες το ν. 4009 που προέβλεπε την κατάργηση του ασύλου. Δεν μπαίνω στη λογική αν έπρεπε να υπάρχει ή όχι. Αυτή είναι μία άλλη συζήτηση. Καταργώντας το άσυλο, εξομοιώσαμε τους πανεπιστημιακούς χώρους με τους κοινούς χώρους, όπου διαπράττεται μία αξιόποινη πράξη, στην οποία επιβάλλεται να υπάρχει επέμβαση της Αστυνομίας ή εν πάση περιπτώσει μέριμνα των εισαγγελικών αρχών.
Αυτή είναι η πραγματικότητα. Η πραγματικότητα είναι ότι οι πανεπιστημιακοί χώροι δεν απαιτούν έγγραφο των πρυτανικών αρχών. Είναι όπως οι υπόλοιποι άλλοι χώροι στη χώρα, όπου αν διαπιστώσει ένας από εμάς, οποιοσδήποτε πολίτης, ότι υπάρχει μία αξιόποινη πράξη, μπορεί να ενημερώσει τις αρμόδιες αρχές και αυτές να λάβουν μέριμνα. Ας αποφασίσουμε να εφαρμόσουμε τους νόμους. Είναι καλοί οι νόμοι αλλά δεν λύνεται το πρόβλημα με την ψήφισή τους. Η επίλυση του προβλήματος προκύπτει όταν οι νόμοι εφαρμοστούν.
Κύριε Υπουργέ, θέλω να σας πω κάτι, για το οποίο ξέρω ότι έχετε την ίδια άποψη, αν θυμάμαι καλά από τη συζήτηση στην επιτροπή. Θα πρέπει να βρούμε έναν τρόπο, οι αυτόματες ποινές που ισχύουν από το σύστημα της UEFA στους διεθνείς αγώνες, ακόμα και σ’ αυτούς που πραγματοποιούνται στα ελληνικά γήπεδα από ελληνικές ομάδες, όταν παίζουν στο Champions League ή στο Europa League, να εφαρμόζονται και στα εθνικά πρωταθλήματα. Δεν μπορεί ένας ποδοσφαιριστής, όταν παίζει αγώνα στο εξωτερικό ή και στην Ελλάδα στο Champions League να δέχεται φωτοβολίδες στο κόρνερ και εκεί αυτό να τιμωρείται με διακοπή του αγώνα και όταν αυτό συμβαίνει μαζικά σε ελληνικά γήπεδα, να μην υπάρχει καμμία απολύτως ποινή, παρά μόνο μία πειθαρχική ποινή από το αρμόδιο όργανο, ένα πρόστιμο. Αν δεν υπάρχουν αυτόματες ποινές, οι Έλληνες φίλαθλοι, οι Έλληνες οπαδοί –όπως θέλει να τους ονοματίσει ο καθένας, γιατί υπάρχουν και φίλαθλοι και οπαδοί- θα έχουν άλλη συμπεριφορά εντός της χώρας και άλλη συμπεριφορά στους αγώνες που είναι διεθνείς είτε είναι εντός της χώρας είτε είναι εκτός της χώρας.
Νομίζω ότι η λύση είναι απλή και εκεί πρέπει να δρομολογήσουμε την προσπάθειά μας. Εκεί πρέπει να ανταποκριθούν και τα συλλογικά όργανα του ελληνικού αθλητισμού, τα οποία πολλές φορές βγάζουν σπουδαίους και πύρινους λόγους για τη βία στα γήπεδα και την αντιμετώπισή της και όταν έρχεται η κρίσιμη στιγμή, χαϊδεύουν τους παραβάτες, αντί να λαμβάνουν πραγματικά σκληρά μέτρα για την επίλυση του προβλήματος.
Κυρίες και κύριοι συνάδελφοι, καλωσορίζω το άρθρο 38 και την πρόθεση του κ. Γερουλάνου που αποδείχθηκε στο κείμενο που μας διανεμήθη να τροποποιηθούν οι διατάξεις, ώστε αυτά τα ακίνητα να περιέρχονται στους οικείους δήμους. Είναι μία λογική εξέλιξη, γιατί μ’ αυτόν τον τρόπο έχεις την αρχή της εγγύτητας που είναι πάντα σημαντική και παρακολουθεί και το πνεύμα του «Καλλικράτη».
Καλωσορίζω, επίσης, τη νομοτεχνική διόρθωση την οποία μας διανείματε, με την οποία μπορεί και επιπλέον ακίνητα να δοθούν σε δήμους από την ΕΤΑ ή από τον ΕΟΤ με κοινές υπουργικές αποφάσεις. Θα πρότεινα μόνο για νομοτεχνικούς λόγους –ήσσονος σημασίας είναι αυτό που λέω- να προσαρτηθεί αυτή η νομοτεχνική διόρθωση στο άρθρο 38 στο τέλος και όχι στο άρθρο 36, γιατί το άρθρο 38 είναι αυτό που μιλά για την παραχώρηση ακινήτων στους δήμους.</Speech> 
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Έγινε άρθρο 36.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Έγινε άρθρο 36, όπως μου λέει ο κ. Εμινίδης. Άρα, λοιπόν, ξεχάστε τη νομοτεχνική διόρθωση.
Εκεί, λοιπόν, θα έχουμε τη δυνατότητα να συζητήσουμε για την παραχώρηση και άλλων ακινήτων, για παράδειγμα στο Δήμο Βόλου, όπως του αρχοντικού στη Μακρινίτσα, του αρχοντικού Ξηραδάκη και ενδεχομένων και κάποιων «ΞΕΝΙΑ» που λειτουργούν εκεί, τα οποία δεν έχουν περιληφθεί στον πίνακα, αλλά μπορούν να περιληφθούν σε δεύτερη φάση με βάση αυτήν τη δικαιοδοτική διατύπωση, την οποία μας μοιράσατε.
Όσον αφορά το άρθρο 25, για την παραχώρηση των αθλητικών εγκαταστάσεων στους δήμους, συμφωνώ απολύτως ότι θα πρέπει να γίνεται με σύμφωνη γνώμη του δήμου ή της περιφέρειας. Αυτό είναι πολύ σημαντικό, γιατί διαφορετικά, αν η διοίκηση πάρει μία απόφαση και μεταφέρει όλες αυτές τις εγκαταστάσεις στους δήμους, οι περισσότερες απ’ αυτές τις εγκαταστάσεις θα πτωχεύσουν, διότι οι δήμοι έχουν οικονομικά προβλήματα και με το ζόρι λειτουργούν αυτήν τη στιγμή τις δικές τους αθλητικές εγκαταστάσεις.
Όμως, θα πρότεινα κάτι, κύριε Υπουργέ, στη δεύτερη παράγραφο, εκεί που λέτε ότι αφού μεταβιβαστεί η κυριότητα ή η χρήση στο δήμο, θα πρέπει το συνολικό κόστος των εργασιών για την ανέγερση νέων εγκαταστάσεων –ανακαίνιση, επέκταση, βελτίωση- να καλυφθεί μόνο από το δικαιούχο της παραχώρησης.
Εκεί θα μπορούσαμε να είμαστε πιο ευέλικτοι. Εκεί θα μπορούσε το κόστος να καλυφθεί και από τον δικαιούχο της παραχώρησης ολικώς ή μερικώς, γιατί υπάρχουν δήμοι που ποτέ δεν θα έχουν την οικονομική άνεση. Υπάρχουν εγκαταστάσεις που έχουν λεηλατηθεί και δεν μπορούν να καλυφθούν από τους δήμους. Αυτό το είπα και χθες. Αν πάμε στο σκοπευτήριο στο Ριζόμυλο της Μαγνησίας, πραγματικά η εικόνα που θα δούμε είναι τραγική.
Ας βάλουμε μια διαζευκτική αναφορά, έτσι ώστε να υπάρχει η δυνατότητα να αναπτύσσεται συνέργεια μεταξύ του κράτους και της τοπικής αυτοδιοίκησης μέσα από ένα μνημόνιο συναντίληψης, μέσα από μια προγραμματική σύμβαση που θα δώσει τη δυνατότητα σε κάποιους μη οικονομικά «επαΐοντες» δήμους να έχουν μια κάλυψη από την πολιτεία τουλάχιστον για κάποιο χρονικό διάστημα. 
Και τέλος, όσον αφορά στο άρθρο 42, στο οποίο αναφέρθηκα και χθες, θα ήθελα να πω ότι πρόκειται για τη διάταξη που αφορά το προσωπικό που απασχολείται από το Ταμείο Διαχείρισης Πιστώσεων για την εκτέλεση αρχαιολογικών έργων. Πρόκειται, δηλαδή, για το επιστημονικό προσωπικό και τους εξειδικευμένους τεχνίτες σε έργα έρευνας, ανασκαφής, αναστήλωσης κλπ. 
Εκεί, κατά την άποψή μου, θα πρέπει να θεωρήσουμε το αρχαιολογικό έργο ως σύνολο και να δώσουμε τη δυνατότητα της πρόνοιας της διάταξης, δηλαδή των εξήντα μηνών και της εξαίρεσης του χρόνου αν είναι κοινοτικό πρόγραμμα, όχι μόνο στους αρχαιολόγους και στο εξειδικευμένο προσωπικό αλλά και σε όσους στηρίζουν το αρχαιολογικό έργο και την αρχαιολογική υποδομή, όπως για παράδειγμα είναι οι φύλακες ή άλλες κατηγορίες. Με αυτόν τον τρόπο στηρίζει την ενότητα του αρχαιολογικού έργου ή την ενότητα του αρχαιολογικού πόρου που χρειάζεται και τους υπόλοιπους συμβασιούχους πλην των αρχαιολόγων και των εξειδικευμένων εργατοτεχνιτών, που προφανώς έχουν πολύ σημαντικό έργο να διαδραματίσουν. Θεωρώ ότι έχουν μια εξαιρετική συμβολή στην προστασία της πολιτιστικής κληρονομιάς της χώρας για την οποία έχουμε όλοι πολύ μεγάλη ευαισθησία. 
Θεωρώ ότι οι αλλαγές που έγιναν είναι προς τη θετική κατεύθυνση. Επίσης, θεωρώ ότι το νομοσχέδιο βοηθά να διορθώσουμε πολλά αρνητικά στον ελληνικό αθλητισμό. Όμως, πάνω απ’ όλα πρέπει να αλλάξουμε νοοτροπίες και να συμφωνήσουμε ότι με πολεμικές συμπεριφορές, δεν πρόκειται ποτέ να διορθωθεί κάτι και βεβαίως πρέπει όλοι μας να βάλουμε τα δυνατά μας και να στηρίξουμε τους νόμους που ψηφίζουμε, κάτι που αφορά και την ψήφο που δώσαμε την Κυριακή. Πρέπει να βοηθήσουμε να εφαρμοστούν όλα αυτά που χρειάζεται η ανάταξη της χώρας. Δεν έχουμε δικαίωμα να ρίξουμε τις ασπίδες. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Καρτάλη. 
Κυρίες και κύριοι συνάδελφοι, επιτρέψτε μου να κάνω μια ανακοίνωση προς το Σώμα. 
Ο Πρόεδρος της Νέας Δημοκρατίας κ. Αντώνης Σαμαράς απέστειλε επιστολή προς τον Πρόεδρο της Βουλής κ. Φίλιππο Πετσάλνικο λέγοντας τα εξής: «Κύριε Πρόεδρε, σας γνωρίζω ότι, σύμφωνα με το άρθρο 17 του Κανονισμού της Βουλής, Κοινοβουλευτικοί Εκπρόσωποι της Νέας Δημοκρατίας –κατά αλφαβητική σειρά- ορίζονται οι Βουλευτές: Νικόλαος Δένδιας Βουλευτής Κερκύρας, ο Κωνσταντίνος Μουσουρούλης Βουλευτής Χίου και ο Μάριος Σαλμάς Βουλευτής Αιτωλοακαρνανίας». 
Παρακαλώ να κατατεθεί στα Πρακτικά. 
(Η προαναφερθείσα επιστολή έχει ως εξής: 
(Να φωτογραφηθεί η σελ. 223)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το λόγο έχει ο Βουλευτής Ηλίας του ΠΑΣΟΚ κ. Ιωάννης Κουτσούκος.</ChairmanSpeech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε. 
Κύριε Υπουργέ, κύριε Υφυπουργέ, θεωρώ υποχρέωσή μου να χαιρετίσω και να συνδράμω την προσπάθεια που κάνετε να αντιμετωπίσετε μέσα από τις διατάξεις του νομοσχεδίου τα φαινόμενα της βίας, τα φαινόμενα που δυσφημούν τον αθλητισμό. Πιστεύω ότι οι ρυθμίσεις που εισάγονται για την ποινική αντιμετώπιση της βίας, για τον έλεγχο του ντόπινγκ, για τους κανόνες στις λειτουργίες των λεσχών, οι διατάξεις για τις συγχωνεύσεις και μια σειρά από άλλες ρυθμίσεις, θα συντείνουν στην αντιμετώπιση του φαινομένου, το οποίο, βεβαίως, έχει και μια κοινωνική διάσταση και έναν κοινωνικό χαρακτήρα. Όμως, δεν είναι η ώρα να αναφερθούμε σ’ αυτό. 
Απ’ ό,τι διαπίστωσα από τη συζήτηση, εκείνο που έχει σημασία είναι ότι το νομοσχέδιο και η Βουλή στέλνουν ένα μήνυμα ότι σ’ αυτά τα φαινόμενα δεν πρέπει να υπάρξει καμμία ανοχή, ότι πρέπει να επέλθει κάθαρση και διαφάνεια παντού και ότι όλοι αυτοί οι παράγοντες, οι μεσάζοντες που ασχολούνται και πολλές φορές μιλούν και με έναν απαξιωτικό τρόπο και για το πολιτικό σύστημα και τις λειτουργίες του, δεν μπορεί να χειροκροτούνται από τους οπαδούς και ορισμένους φιλάθλους, την ώρα που το υπόλοιπο σύστημα λοιδορείται. Απ’ αυτήν την άποψη, λοιπόν, νομίζω ότι είναι υποχρέωση δικιά μας να στηρίξουμε την προσπάθεια που κάνετε, την οποία έτσι κι αλλιώς την έχει χαιρετήσει η κοινωνία. 
Πρέπει να σας πω, κύριε Υπουργέ και κύριε Υφυπουργέ, ότι στην περιοχή μου, στον Πύργο και στην Αμαλιάδα, ζούμε τα τελευταία χρόνια μία μάχη λεσχών με δυναμίτες, με φωτιές και ευτυχώς δεν έχουμε θρηνήσει ακόμα ανθρώπινα θύματα και δεν βρέθηκε ένας άνθρωπος, δεν βρέθηκε ένας εισαγγελέας, δεν βρέθηκε ένας παράγοντας, να παρέμβει σ’ αυτήν την απαράδεκτη κατάσταση. Πιστεύω ότι οι διατάξεις του νομοσχεδίου και η ποινική αντιμετώπιση και οι κανόνες στη λειτουργία των λεσχών, μπορούν να βάλουν ένα τέλος σ’ αυτήν την ιστορία.
Επίσης, μου επιτρέπετε σ’ αυτόν το λίγο χρόνο να κάνω μια αναφορά στο ζήτημα της δημοκρατίας στους συλλόγους και στις ομοσπονδίες, για το οποίο αναφέρθηκε νωρίτερα και ο κ. Ψαριανός. Εκτιμώ ότι τα πλειοψηφικά συστήματα, αυτά που δεν επιτρέπουν να ακουστεί καμμιά άλλη άποψη, οδηγούν σε μονοκρατορίες, οδηγούν τελικά σε καθεστώτα τα οποία βλάπτουν όλους τους συλλογικούς θεσμούς είτε αυτοί οι συλλογικοί θεσμοί είναι συνδικάτα είτε είναι κόμματα είτε είναι αθλητικές οργανώσεις. Από την άλλη μεριά, πολλές φορές και η απλή αναλογική, που λέμε, οδηγεί στην πλήρη παραταξιοποίηση και έτσι ζητήματα κοινωνικά που θέλουν ευρύτερες συναινέσεις και συνεννοήσεις, μετατρέπονται σε καθαρά πολιτικά. Αυτό, όμως, δεν πρέπει να μας εμποδίσει να βάλουμε τη δημοκρατία παντού. Και υπάρχουν ιδέες για αναλογικότερα συστήματα που θα δώσουν αυτή τη δυνατότητα. Πιστεύω ότι θα έρθει η ώρα –αν δεν είστε σήμερα έτοιμοι, κύριοι Υπουργοί, να αποδεχτείτε προτάσεις που έχουν κατατεθεί- να τα συζητήσουμε αναλυτικά.
Θέλω να τελειώσω με τούτο την τοποθέτησή μου. Είδα ότι η πολιτική ηγεσία του Υπουργείου είχε ένα κλίμα συνεννόησης και συνεργασίας με τους Βουλευτές και θέλω να το χαιρετήσω, γιατί έκανε αποδεκτές πάρα πολλές τροπολογίες και νομοτεχνικές βελτιώσεις, που είχαν να κάνουν ακριβώς με παρεμβάσεις Βουλευτών. Και θέλω να το χαιρετήσω, γιατί αυτός πρέπει να είναι ο ρόλος και ο χαρακτήρας της κοινοβουλευτικής διαδικασίας, μια και είμαστε σε μία δύσκολη εποχή που το Κοινοβούλιο αναγκάζεται να θεσπίζει μέτρα κάτω από αναγκαστικά χρονοδιαγράμματα, για να υπηρετήσει ευρύτερους σκοπούς εθνικούς και πατριωτικούς και πολλές φορές για το λόγο αυτό και λοιδορείται και δημιουργούνται εντάσεις που απαξιώνουν το χαρακτήρα του και το κατεβάζουν ακόμα παραπέρα στα μάτια της κοινής γνώμης. Θέλω να σας συγχαρώ, λοιπόν, που επιδείξατε αυτό το πνεύμα της συνεννόησης και της συνεργασίας σε μία κοινοβουλευτική διαδικασία.
Επίσης, κύριε Υπουργέ και κύριε Υφυπουργέ, θέλω να σας ευχαριστήσω και για έναν ακόμα λόγο. Κύριε Υπουργέ, όταν επισκεφτήκαμε μαζί την Αρχαία Ολυμπία, θυμάστε ότι ήρθαν μερικά παιδιά που είχαν τελειώσει το ΙΕΚ των φυλάκων και είπαν «εν πάση περιπτώσει, έφτιαξε το κράτος ένα ΙΕΚ, μας έδωσε ένα χαρτί, να μην μπορούμε να το αξιοποιήσουμε πουθενά;». Με χαρά βλέπω ότι αποδέχτηκε νωρίτερα ο κ. Νικητιάδης στις νομοτεχνικές βελτιώσεις την πρόταση που του είχα στείλει γραπτά. Έχει να κάνει ακριβώς με την ικανοποίηση αυτού του αιτήματος. Δηλαδή δίνουμε τη δυνατότητα σε αυτά τα παιδιά που έχουν μία εξειδίκευση να μπουν σε εκείνο το προσωπικό που μπορεί να απασχολείται πέραν των ορίων που προβλέπει το σχετικό προεδρικό διάταγμα. Αφορά λίγους ανθρώπους, αλλά είναι μία πράξη και ευαισθησίας και δικαιοσύνης.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Κουτσούκο.
Το λόγο έχει ο Βουλευτής της Νέας Δημοκρατίας Β΄ Πειραιά, κ. Αναστάσιος Νεράντζης.
Παρακαλώ, κύριε Νεράντζη, έχετε το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Ευχαριστώ, κυρία Πρόεδρε.
Πιο πολύ και από ορισμένες αρχικές ατυχείς ρυθμίσεις και παραλείψεις του νομοσχεδίου, παραδείγματος χάριν «οργανωμένες μετακινήσεις, λέσχες φίλων αθλητικών σωματείων, κωλύματα εγγραφής, είσοδος μη κοινοτικού επενδυτού κ.λπ.» με προβληματίζει μια σειρά από γεγονότα, τα οποία θα θέσω σε πολύ σύντομο χρονικό διάστημα.
Υπάρχουν ερωτηματικά τα οποία παραμένουν αναπάντητα: Πώς προσπερνάτε, κύριε Υπουργέ, το κυρίαρχο πρόβλημα του ελληνικού αθλητισμού που είναι σήμερα το οικονομικό, παράλληλα με τη βία; Μετά την κατάργηση όλων σχεδόν των επιχορηγήσεων ή το ψαλίδισμά τους δεν μιλάτε πουθενά για το οικονομικό ισοδύναμο. Πώς θα αναπληρωθούν; Πότε; Θα έπρεπε, για την πληρότητα της παρεμβάσεώς σας, σε συνεργασία με το Υπουργείο Οικονομικών, να μας λέγατε πώς αντιμετωπίζει η Κυβέρνηση το θέμα της αναπληρώσεως αυτών των πόρων που χάθηκαν. Για τις μικρότερες κατηγορίες η έλλειψη αυτή δημιουργεί σοβαρά προβλήματα.
Γιατί, κύριε Υπουργέ, παραλείπετε να εξορθολογήσετε στο νομοσχέδιο αυτό τις ηθικές βραβεύσεις των αθλητών εκείνων που διακρίνονται και οι οποίες σήμερα έχουν μερικές ανισοσκελισμένες ρυθμίσεις; 
Γιατί, κύριε Υπουργέ, το νομοσχέδιο σας παραλείπει να διορθώσει μερικά κακώς κείμενα στο «στάτους» το φορολογικό και το ασφαλιστικό που αφορά τους αθλητές και τους προπονητές; 
Γιατί το νομοσχέδιο, κύριε Υπουργέ, δε ρυθμίζει την αναδρομική αναγνώριση ως συντάξιμου χρόνου εκείνου του διαστήματος, το οποίο κάποιοι ποδοσφαιριστές πέρασαν αμειβόμενοι σε επαγγελματικές κατηγορίες; 
Γιατί ακροβατείτε στο αυτοδιοίκητο, σχετικά με το άρθρο 19; Δεν γνωρίζετε άραγε ότι έτσι θέτετε εν αμφιβολία το αυτοδιοίκητο της ΕΠΟ; Έτσι όπως είναι το κείμενό σας, κύριε Υπουργέ, θέτει ευθέως θέμα αμφισβητήσεως, για να μην πω παραβιάσεως, του αυτοδιοικήτου της ΕΠΟ. Επίσης, θέτει σε κίνδυνο δεινό αποβολής τις ομάδες οι οποίες θα αγωνιστούν σε ευρωπαϊκά πρωταθλήματα. 
Μας διαβιβάστηκε ότι έχετε ήδη αποδεχθεί πως η διάταξη αυτή θα ισχύσει, μέχρις ότου η ΕΠΟ διατυπώσει και δημοσιεύσει το σχετικό ποινολόγιο. Αν αυτό μας μεταδόθηκε ακριβώς, τότε παρακαλώ να το τονίσετε, να περιληφθεί στα πρακτικά, έστω και ως δήλωσή σας, για να μη δημιουργείται καμμία παρεξήγηση, αλλιώς θα έχουμε πρόβλημα. 
Εντύπωση μου έκανε ότι σε αυτές τις τροπολογίες που αποδέχεται ο κ. Νικητιάδης, δεν αναφέρθηκε καθόλου –άρα την απορρίπτει- στην υπ’ αριθμόν 731 τροπολογία, την οποία έχω υπογράψει εγώ με άλλους Βουλευτές των τριών κομμάτων και της Νέας Δημοκρατίας και του ΠΑΣΟΚ και του ΛΑΟΣ και αφορά την κατάργηση της περιβόητης διάταξης του άρθρου 118Α του ν. 2725/99. Αυτό τι σημαίνει; Με αυτή τη διάταξη, ευθύνονται εις ολόκληρον οι διοικητές των ΠΑΕ με το νομικό πρόσωπο για τα χρέη που δημιουργούνται κατά το χρόνο της θητείας τους. 
Έτσι όπως το έχετε διατυπωμένο, σημαίνει ότι αυτή τη δημιουργία χρεών την αποσυνδέετε από την υπαιτιότητα -ο κ. Νικητιάδης πιστεύω ότι με καταλαβαίνει καλύτερα- και άρα εισάγετε αντικειμενική ευθύνη. Αυτός είναι ο σκοπός σας; 
Κύριε Γερουλάνο, η αντικειμενική ευθύνη –δεν ξέρω αν έχετε σπουδάσει νομικά- υπάρχει σε έκτακτες περιπτώσεις. Περνάτε το δρόμο, πέφτει μια ταμπέλα στο κεφάλι σας –να χτυπήσουμε ξύλο- και ευθύνεται ο κύριος της ταμπέλας αν δεν τη συντηρεί καλά. Έχετε ένα σκύλο, δαγκώνει εμένα και ευθύνη έχετε εσείς. 
Σε τέτοιο ακραίο σημείο θέλετε να τραβήξουμε την ευθύνη των διοικητών, των διευθυνόντων συμβούλων και των προέδρων των ΠΑΕ; 
Εν πάση περιπτώσει, γιατί να εξακολουθεί αυτή η διάκριση μεταξύ των κοινών ανωνύμων εταιρειών και των ΠΑΕ; Γιατί και οι ΠΑΕ τι είναι; Νομικά, οι ΠΑΕ είναι καθαρές ανώνυμες εταιρείες. Και αυτό θα το καταλάβαινα για το δημόσιο, δηλαδή τα προεδρεία, οι διευθύνοντες σύμβουλοι των ΠΑΕ να ευθύνονται έναντι του δημοσίου για τα χρέη που συνάπτουν οι ΠΑΕ κατά τη διάρκεια της θητείας τους. Αυτό, όμως, ούτως ή άλλως ισχύει με άλλη διάταξη. 
Επομένως, κατά τη δική μου άποψη, αφού έχει διασφαλιστεί το δημόσιο με την ευθύνη των διοικούντων θα πρέπει ολόκληρη αυτή η διάταξη του άρθρου 118Α παράγραφος 4 του ν. 2725/99 να απαλειφθεί και να γίνει δεκτή η τροπολογία που έχουμε καταθέσει περίπου δέκα Βουλευτές όλων των κομμάτων, σχετικά με αυτό το θέμα. 
Εμείς είχαμε επισημάνει ορισμένες σοβαρές παραλείψεις του νομοσχεδίου αυτού. Σας είχαμε πει να το ξαναδείτε και εσείς προχωρήσατε. Είναι δικαίωμά σας. Τουλάχιστον κάντε αποδεκτές αυτές τις παρατηρήσεις τις οποίες κάνουμε και οι οποίες προκύπτουν από τη βαθιά γνώση, όλων ημών που συμπράττουμε, του αθλητισμού και των συνθηκών υπό τις οποίες σήμερα το ποδόσφαιρο και άλλα αθλήματα διεξάγονται. 
Παρακαλώ να ξαναδείτε την τροπολογία, κύριε Υπουργέ, και να κάνετε δήλωση για το άρθρο 19 ότι δηλαδή θα ισχύσει μέχρις ότου η ΕΠΟ αναγνωρίσει και ανακοινώσει το νέο της ποινολόγιο. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Νεράντζη.
Το λόγο έχει για προτασσόμενη δευτερολογία ο κ. Δημήτριος Παπουτσής.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, βρισκόμαστε στο τέλος της συζήτησης μιας πολύ σημαντικής νομοθετικής ρύθμισης που αφορά στην κοινή προσπάθεια για μία σωστότερη ρύθμιση πολλών από τα μεγάλα και σημαντικά προβλήματα που έχουμε στη χώρα μας αναφορικά με τον αθλητισμό. Μεταξύ άλλων γίνεται προσπάθεια να αντιμετωπιστούν τρία βασικά προβλήματα τα οποία υποβιβάζουν στη συνείδηση των Ελλήνων φιλάθλων τον αθλητισμό της χώρας μας συνολικότερα. Αναφέρομαι στη βία, στο ντόπινγκ και στα στημένα παιχνίδια που αφορούν κυρίως το χώρο του ποδοσφαίρου αλλά που εκτείνονται και σε άλλα αθλήματα.
Θα σταθώ ιδιαίτερα στο άρθρο 2, το οποίο προβλέπει την εκ νέου ενεργοποίηση, την αναβάθμιση και την περαιτέρω ενίσχυση της Διεθνούς Επιτροπής κατά της Βίας, της λεγόμενης ΔΕΑΒ. Παράλληλα στις αρμοδιότητες της ΔΕΑΒ προστίθεται η συνεργασία με τις αστυνομικές αρχές για την αντιμετώπιση των στημένων αγώνων και την παρακολούθηση της εφαρμογής των νόμων που αφορούν στο φαινόμενο της βίας. 
Ιδιαίτερη σημασία για την όλη εξυγιαντική προσπάθεια από πλευράς του Υπουργείου Πολιτισμού και Τουρισμού έχει το άρθρο 11 με το οποίο προβλέπεται -πέραν της μετονομασίας- η αναβάθμιση των λειτουργιών του Εθνικού Συμβουλίου Καταπολέμησης Ντόπινγκ το οποίο πλέον θα ονομάζεται Εθνικός Οργανισμός Καταπολέμησης Ντόπινγκ.
Τέλος, αναφορικά με τις προσπάθειες αντιμετώπισης των τριών προαναφερθεισών κύριων παθογενειών του ελληνικού αθλητισμού, εκτιμώ ότι θα είναι σημαντική η συνεισφορά του άρθρου 13, με το οποίο προβλέπεται η αυστηροποίηση των ποινών και η μετατροπή αυτού του είδους των αδικημάτων των προσυνεννοημένων αγώνων σε κακούργημα. Αυτή είναι ασφαλώς μία αποφασιστικής φύσεως νομοθετική ρύθμιση.
Εδώ, βέβαια, θέλω να εκφράσω, κύριε Υπουργέ, όπως το έχω κάνει και στο παρελθόν, τις σοβαρές επιφυλάξεις μου για το γεγονός ότι η πολλά υποσχεθείσα εκ μέρους σας προσπάθεια για κάθαρση αναφορικά με τον πολύπαθο χώρο του ποδοσφαίρου και συγκεκριμένα με το φαινόμενο των στημένων αγώνων, εξαντλήθηκε από τα αρμόδια δικαιοδοτικά όργανα της πολιτείας -και μάλιστα χωρίς επαρκή νομική τεκμηρίωση από πλευράς αναγκαίων προϋποθέσεων- μόνο στον άδικο υποβιβασμό της Καβάλας και του Βόλου από τη Super League. Αυτό βέβαια είναι κάτι που δεν πείθει τη φίλαθλη κοινωνία της χώρας μας.
Επίσης, στο μέτωπο της υγιούς σχεδίασης της αθλητικής πολιτικής αλλά και του ορθότερου κεντρικού σχεδιασμού από πλευράς πολιτείας, θέλω να σταθώ στις αθλητικές υποδομές και θεωρώ πως είναι θετική η συνεισφορά του άρθρου 1 με το οποίο προβλέπεται η σύσταση του εθνικού συμβουλίου αθλητικού σχεδιασμού. Θα πω επίσης ότι η παράλληλη λειτουργία των περιφερειακών συμβουλίων αθλητικού σχεδιασμού θα έχει, όπως εκτιμάται, θετική συνεισφορά.
Τελειώνοντας θα ήθελα να χαιρετίσω από την πλευρά σας την αποδοχή ενός αιτήματος που αφορά στη διευθέτηση των εκκρεμοτήτων αναφορικά με τους αρχαιολόγους και το μηδενισμό της προϋπηρεσίας αυτού του εξειδικευμένου απασχολούμενου προσωπικού, ώστε να μπορούν να εργάζονται με τις προϋποθέσεις που προβλέπει πλέον ο νόμος στα συνεχή προγράμματα του Υπουργείου Πολιτισμού σε σχέση με τις αρχαιολογικές ανασκαφές και όχι μόνο. Πρόκειται για μία ρύθμιση για την οποία εργάστηκα και προσωπικά μαζί με άλλους συναδέλφους. Χαιρετίζω την αποδοχή αυτής της ρύθμισης από την πλευρά σας.
Τέλος, θέλω να αναφερθώ στο άρθρο 36, το οποίο μεταφέρει ακίνητα της εταιρείας «Ελληνικά Τουριστικά Ακίνητα» στους κατά τόπους δήμους. Χαιρετίζω βέβαια τη ρύθμιση που αφορά στο ακίνητο «Διόνυσος» στην περιοχή του Αγίου Σύλλα της Καβάλας το οποίο περιέρχεται στο Δήμο Καβάλας. 
Πρέπει να θυμίσω όμως εδώ, τόσο σε σας όσο και στην υπόλοιπη ηγεσία του Υπουργείου Πολιτισμού και Τουρισμού, κύριε Υπουργέ, την ανάγκη να υπάρξει εκκίνηση των διαδικασιών αναφορικά με την αξιοποίηση, την παραχώρηση έστω, του «Ξενία», ενός παλιού και ιστορικού ξενοδοχείου στη Θάσο ώστε από «κουφάρι» -που έχει μετατραπεί σήμερα- να μπορέσει να αξιοποιηθεί από τους τοπικά δραστηριοποιούμενους επιχειρηματίες γύρω από τον τουρισμό. 
Επίσης, δεν θα πρέπει να μας διαφεύγει της μνήμης η ανάγκη να αποκαταστήσουμε το πρόβλημα αναφορικά με το ιστορικό μνημείο «Παλατάκι» στη νότια πλευρά της Θάσου στα Λιμενάρια, όπου επίσης χρειάζεται να γίνει μία αναγκαία προσπάθεια ανακαίνισης, αναβάθμισης και συντήρησής του.
Τέλος, θέλω να επισημάνω, με αφορμή την ολοκλήρωση της ομιλίας μου, την ανάγκη να υπάρξει παραχώρηση στο Δήμο Καβάλας του ακινήτου που βρίσκεται στην ακτή Καλαμίτσας στον οικισμό της πόλης της Καβάλας. Είτε ολόκληρο είτε μόνο η αθλητική εγκατάσταση που υπάρχει αναφορικά με τη στέγαση αθλητικών δραστηριοτήτων και κυρίως του μπάσκετ το οποίο κυρίως ακμάζει στην Καβάλα. Είναι ένα αίτημα που αφορά συνολικά την κοινωνία του δήμου και τον φίλαθλο κόσμο της Καβάλας και διευθετεί πολλά προβλήματα αναφορικά με την πιο εύρυθμη λειτουργία του και την αντιμετώπιση των προβλημάτων υποδομής και λειτουργίας. 
Κλείνοντας την τοποθέτησή μου, κυρία Πρόεδρε –και ευχαριστώ για την ανοχή σας ως προς το χρόνο- θα ήθελα να επισημάνω στην ηγεσία του Υπουργείου Πολιτισμού την ανάγκη επίσπευσης, κύριε Υπουργέ…</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Κυρία Πρόεδρε, τι θα γίνει; Καλό είναι να το κόβουμε στη μέση για να το διπλασιάζουμε. 
Έχουμε δουλειές, να φύγουμε.</Speech> 
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Τελειώνω, κυρία Πρόεδρε, και επαναλαμβάνω, για την ανάγκη να παρακολουθήσει ο κύριος Υπουργός, που ούτως ή άλλως το κάνει με προσοχή ως προς τις τοποθετήσεις όλων των συναδέλφων. Καλό είναι να ακούει και ο κ. Ιωαννίδης, ο οποίος εφόσον έχει διατελέσει Υπουργός, θα μπορούσε να δείξει κατανόηση. Είναι ανάγκη να υπάρξει επίσπευση της χρηματοδότησης ως προς την αποκατάσταση των ζημιών που έχει υποστεί το κολυμβητήριο της Καβάλας. Το κατανοεί και ο κ. Ιωαννίδης αυτό. Το ξέρει.</Speech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Κατανοώ ότι στη Θεσσαλονίκη δεν υπάρχει ενιαίος…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Με συγχωρείτε, πήρε κανείς το λόγο από το Προεδρείο; Με συγχωρείτε, κύριε Ιωαννίδη, έχετε δηλώσει να μιλήσετε προτασσόμενη δευτερολογία; 
Παρακαλώ, ολοκληρώστε, κύριε Παπουτσή.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Κυρία Πρόεδρε, όμως αφού εκλάβω την δεύτερη και τρίτη παρέμβαση του κ. Ιωαννίδη που με διακόπτει ως υποστηρικτική του ευλόγου και δίκαιου αιτήματός μου.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Είναι υποστηρικτική με την ψυχή μου.</Speech> 
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Πρέπει να αποκατασταθεί η στέγη του νέου κολυμβητηρίου Καβάλας το οποίο ολοκληρώθηκε πριν από δυο χρόνια. Έχει παραδοθεί στην τοπική κοινωνία και παρ’ όλα αυτά λόγω πλημμελών πιθανών κατασκευών ή άλλων αιτίων έχει καταστραφεί. Είναι μια δαπάνη. Την έχει υποσχεθεί το Υπουργείο Πολιτισμού. Ο κύριος Υπουργός και η πολιτική ηγεσία του Υπουργείου Πολιτισμού και Τουρισμού ξέρω ότι θα προβούν στις ενέργειες για την αποκατάσταση το επόμενο διάστημα. Αυτό περιμένουμε βεβαίως όλοι. 
Ευχαριστώ για την υποστήριξη του αιτήματός μου και από την πλευρά του κ. Ιωαννίδη. 
Ευχαριστώ πολύ.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ποιος το παρέδωσε αυτό; Ποιος το έκανε;</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Ο κ. Ιωαννίδης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Παπουτσή. Ισχύουν όλα αυτά που είπατε για την Καβάλα και τον Ολυμπιακό Βόλου. Τα συνυπογράφει και η Προεδρεύουσα. Υπάρχουν εξάλλου οι επιστολές, ο Κοινοβουλευτικός Έλεγχος και όλα τα σχετικά στοιχεία. 
Θα παρακαλούσα για μη προτασσόμενη δευτερολογία τον κ. Βούγια, να λάβει το λόγο.</ChairmanSpeech> 
<Speech><Parlmember>ΣΠΥΡΙΔΩΝ ΒΟΥΓΙΑΣ</Parlmember>: Να ευχαριστήσω τον Υπουργό. Δεν θα τοποθετηθώ, δευτερολογία κάνω σε μισό λεπτό. Δε θα προσθέσω κάτι καινούργιο. 
Νομίζω πως η κατανόηση που έδειξε ο Υπουργός σε όλη τη διάρκεια της συζήτησης στην Επιτροπή Μορφωτικών Υποθέσεων και στην παρακολούθηση των αιτημάτων, των τροπολογιών και των επιχειρημάτων όλων των πλευρών της Βουλής στην συζήτηση στην Ολομέλεια, ολοκληρώθηκε απόλυτα με την αποδοχή της μιας από τις δυο τροπολογίες, των δυο θητειών, δηλαδή, όπως ακριβώς είχε κατατεθεί. Ισχύει μάλιστα, απ’ ό,τι κατάλαβα από τις εκλογές του 2012, από τις αμέσως επόμενες εκλογές. 
Όσο για το αναλογικό σύστημα συμφωνώ κι εγώ ότι χρειάζεται ένα είδος διαβούλευσης, ανάλογα με τις ιδιαιτερότητες της κάθε ομοσπονδίας. Και αυτό απαιτεί έναν εύλογο χρόνο. 
Επομένως, δέχομαι ότι είναι λογικό να αρχίσει να εφαρμόζεται το νέο αναλογικό σύστημα από τις μεθεπόμενες στην ουσία εκλογές. 
Ευχαριστώ και συγχαίρω για άλλη μια φορά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Βούγια. 
Ο κ. Μιλτιάδης Βαρβιτσιώτης έχει το λόγο για τέσσερα λεπτά.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Κυρία Πρόεδρε, εγώ δεν θέλω να μακρηγορήσω ούτε για το θέμα, το οποίο το θεωρώ πάρα πολύ σημαντικό. Δεν θεωρώ ότι λύνουμε τα βασικά προβλήματα. Αυτό, όμως, είναι άλλη συζήτηση.
Θέλω να υποστηρίξω την τροπολογία του συναδέλφου, του κ. Χαραλαμπόπουλου, για τη μεταφορά της κυριότητας και ιδιοκτησίας του Εθνικού Αθλητικού Κέντρου «Ματθαίος Λιούγκας» στο Δήμο Γλυφάδας. 
Θεωρώ, κύριε Υπουργέ, ότι σωστά κάνετε. Αυτό το κόσμημα του αθλητισμού της δεκαετίας του ’70 προχθές καταστράφηκε εξαιτίας του ότι αφήσατε να τελεστεί ένας αγώνας, που δεν θα έπρεπε να τελεστεί εκεί. Και σήμερα το κόστος της επισκευής θα το αναλάβει ο δήμος. Αυτό δείχνει με πόσο σεβασμό και με πόση υπευθυνότητα πρέπει να δίνουμε τέτοια κέντρα για διεθνείς αγώνες, όταν αποτελούν βασικό στοιχείο για τον περιφερειακό αθλητισμό και όχι τον κεντρικό. Θεωρώ, λοιπόν, ότι πολύ καλά κάνετε και το μεταφέρετε στο δήμο.
Θεωρώ, δε, ότι η γενική διάταξη που φέρνετε για τη μεταφορά τέτοιων αθλητικών κέντρων στην κυριότητα των δήμων, θα πρέπει να βελτιωθεί. Σας το είπα και χθες. Θα πρέπει, εκτός από τη χρήση, να μεταφέρετε και την κυριότητα στους Οργανισμούς Τοπικής Αυτοδιοίκησης, ώστε να μπορούν, πραγματικά να αξιοποιήσουν μέσω της κυριότητάς τους και την οροφή, βάζοντας φωτοβολταϊκά συστήματα, να αξιοποιήσουν και τον εξωτερικό χώρο, ώστε βάζοντας διαφημίσεις, να έχουν έσοδα αυτά τα μικρά παλάτια του αθλητισμού που βρίσκονται σε όλη την περιφέρεια και μπορούν οι δήμοι να τα αξιοποιήσουν προς όφελος των δημοτών τους και της αθλούμενης νεολαίας.
Ευχαριστώ για τη ρύθμιση. Υποστηρίζω την τροπολογία του συναδέλφου κ. Χαραλαμπόπουλου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε, κύριε Βαρβιτσιώτη.
Ο ειδικός αγορητής του Κομμουνιστικού Κόμματος Ελλάδας κ. Γκιόκας έχει ζητήσει για ένα λεπτό το λόγο.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Για ένα λεπτό μόνο, κυρία Πρόεδρε.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Κυρία Πρόεδρε, εμείς δεν θα πούμε τίποτα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Γκιόκα, με συγχωρείτε.
Κύριε Ιωαννίδη, ρωτήσαμε αν θα δευτερολογήσουν οι εισηγητές και είπατε «όχι».</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Να πούμε για τις τροπολογίες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Τότε, λοιπόν, κύριε Γκιόκα, επιτρέψτε μου να ακολουθήσω τη σειρά.
Το λόγο έχει ο κ. Εμινίδης.
Θα εξαντλήσετε τα τέσσερα λεπτά, κύριε Εμινίδη;</ChairmanSpeech>
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Θα δούμε, κυρία Πρόεδρε.
Κατ’ αρχάς, να ευχαριστήσω όλες τις πλευρές της Βουλής και ιδιαίτερα τον Υπουργό, διότι πραγματικά μετά από μία έντονη διαβούλευση το νομοσχέδιο, με όλες τις αλλαγές οι οποίες έγιναν, θα δώσει μία ώθηση από αύριο σε πολλούς τομείς, ιδιαίτερα για τη βία, το ντόπινγκ και όλα τα θέματα πλέον τα οποία ρυθμίζει.
Εγώ να πω ότι πράγματι η τροπολογία για τους Ολυμπιονίκες, που γίνεται αποδεκτή, είναι προς τη θετική κατεύθυνση. Την περίμεναν οι ομοσπονδίες. Λύνει το θέμα με τους κωφούς αθλητές, το οποίο πράγματι είναι ένα θέμα που οφείλαμε εδώ και δύο χρόνια να το λύσουμε. 
Επίσης, έτσι όπως τελικά περνάει η διάταξη και με την αναλογικότητα των εκλογών, αλλά και τις θητείες, δίνετε πιστεύω μία κατεύθυνση σωστή. 
Από εκεί και πέρα, κύριε Υπουργέ, πιστεύω ότι προσπαθήσαμε όλοι μαζί, με το διάλογο που έγινε. Και πολύ σωστά θα διασφαλίσουμε το δημόσιο συμφέρον, το να μην υπάρχει κανένας κίνδυνος. Άλλωστε, κάνατε δεκτή και την πρόταση, ώστε ο έλεγχος να μπορεί να γίνεται πλέον τον Ιούνιο και με παραγγελία δική σας, αλλά και αυτεπάγγελτα από τις ομάδες.
Άρα, λοιπόν, με αυτό λύνεται κι ένα θέμα προς την Επιτροπή, η οποία Επιτροπή Επαγγελματικού Αθλητισμού θα κάνει τη δική τους δουλειά. Και, επίσης, η ΕΠΟ μετέπειτα θα κάνει τη δική της δουλειά.
Άρα, δεν υπάρχει θέμα να συμπίπτουν αυτές οι δύο, η επιτροπή με την ΕΠΟ. Πιστεύω ότι με την ψήφιση του νομοσχεδίου θα λυθεί οριστικά και αυτό το θέμα.
Τέλος, εγώ ως εισηγητής, θα μπορούσα να έχω πει αρκετά πράγματα. Δεν το έκανα γιατί είμαι Καβαλιώτης Βουλευτής, όπως πολύ καλά ξέρετε, κυρία Πρόεδρε και κύριε Υπουργέ, αλλά επειδή τέθηκαν κάποια θέματα, απλά θα ήθελα να ευχαριστήσω το Υπουργείο που πραγματικά βλέπει θετικά προτάσεις που θα αναβαθμίσουν υλικοτεχνικές υποδομές. Δεν θα πω τίποτα παραπάνω. Η πρόταση που έχουμε καταθέσει έχει γίνει δεκτή και πιστεύω από εβδομάδα να υλοποιηθεί, πλέον, ώστε από Δευτέρα να έχουμε ανακατασκευές σε χώρους άθλησης. Αυτό θα πω για να το κλείσω το ζήτημα και να μην επεκταθώ άλλο.
Κλείνοντας, πιστεύω, κυρία Πρόεδρε, όπως είχα πει και στην πρωτολογία μου, ότι σ’ αυτό το χώρο μπορούμε όλοι να συνυπάρξουμε. Με το διάλογο λύνονται όλα εδώ μέσα στο χώρο της δημοκρατίας χωρίς παρεμβάσεις, χωρίς οτιδήποτε απέξω. Πιστεύω ότι το κάναμε πράξη. Έχω και ένα λόγο να ευχαριστήσω τους άλλους δύο εισηγητές και τον κ. Ιωαννίδη και τον κ. Ανατολάκη, που και οι τρεις μαζί, όταν ξεκινήσαμε, ήμασταν συγκυβέρνηση, συνεργαστήκαμε και πιστεύω ότι με τις θετικές προτάσεις πετύχαμε πάρα πολλά.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε τον κ. Εμινίδη.
Το λόγο έχει ο εισηγητής της Νέας Δημοκρατίας, ο κ. Ιωάννης Ιωαννίδης.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ευχαριστώ, κυρία Πρόεδρε.
Ξεκινώ -επειδή βλέπω ότι όλοι ξεκινούν από το χώρο που προέρχονται- από τη Θεσσαλονίκη. Ο μεγαλύτερος αθλητικός οργανισμός αυτήν τη στιγμή στην Ελλάδα είναι ο Οργανισμός της Θεσσαλονίκης. Ό,τι στάδιο ή κολυμβητήριο υπάρχει είναι μέσα στον Οργανισμό αυτόν, εκτός από το Καυτατζόγλειο, το οποίο λόγω δωρεάς δεν μπορεί να μπει.
Επομένως, εάν τυχόν κάναμε μια διοίκηση, η διοίκηση αυτή δεν μπορεί να κάνει το παραμικρό, γιατί δεν έχει χρήματα. Έχει πάρει 450.000 ευρώ και οι 70.000 ευρώ είναι μόνο το αέριο. Δεν υπάρχουν μισθοί, δεν υπάρχει τίποτα. Χρειάζονται, κύριε Υπουργέ, 2 εκατομμύρια. Ζήτησα από το Υπουργείο Οικονομικών και μου απάντησαν ότι θα τα δώσουν. Εσείς είπατε μέχρι να περάσει το νομοσχέδιο να μην πάρουν τα λεφτά, γιατί δεν μπορεί το Υπουργείο Οικονομικών να δώσει κωδικό για να πάει κάπου συγκεκριμένα. Πάει στη Γραμματεία του Υπουργείου. Επομένως, αυτό το θέμα πρέπει να λυθεί γιατί όλα τα παιδιά της Θεσσαλονίκης ανήκουν εκεί, δεν είναι πλέον μια γειτονιά, είναι όλες οι γειτονιές, όλη η Θεσσαλονίκη, δυτική, ανατολική, κέντρο κ.λπ..
Θέλω να πω συγχαρητήρια και ευχαριστούμε για το γεγονός ότι περάσατε την τροπολογία για τη Διεθνή Επιτροπή Αθλητισμού των Κωφών. Άρα, λοιπόν, να μην υπολείπονται των άλλων ατόμων με αναπηρία. Περάσατε το ότι θα κάνουν προπονήσεις όλοι αυτοί οι αθλητές, οι οποίοι διεκδικούν την Ολυμπιάδα με άδεια με αποδοχές, γιατί ήταν τραγικό να παίρνουν άδεια χωρίς αποδοχές, η οποία να τελειώνει μετά και να μην μπορούν να πάρουν επιπλέον άδεια. Δεχτήκατε την εισήγηση την οποία έκαναν τα κόμματα της Αριστεράς για τον τρόπο εκλογής των ομοσπονδιών. Αυτό το οποίο μένει είναι να αναπροσαρμόσουμε τα κίνητρα για τους αθλητές. Είναι απαραίτητο. Θα πρέπει, λοιπόν, να ζητήσουμε όλοι μαζί από την Υπουργό να δει το θέμα. Είναι κατ’ εξαίρεση η είσοδος στα Πανεπιστήμια με τα μπόνους αυτά από τα άλλα τα παιδιά, τα οποία δίνουν κανονικά χωρίς μπόνους. 
Το άλλο, το οποίο δεν κάναμε ήταν ότι η Παραολυμπιακή Επιτροπή πρέπει να εκλέγεται, όπως η Ολυμπιακή Επιτροπή, από τα σωματεία και όχι έξι άτομα να εκλέγονται και επτά να διορίζουμε εμείς. Δηλαδή, είναι απαράδεκτο σε άτομα τα οποία έχουν πρόβλημα στην Παραολυμπιακή Επιτροπή να τους διορίζουμε εμείς και μετά να ζητούμε ευθύνη για οτιδήποτε γίνεται από αυτούς.
Θα πρέπει το λιγότερο να βγαίνουν εννιά-δέκα άτομα από τα σωματεία τους και οι υπόλοιποι αριστίνδην να έχουμε τρία άτομα, τέσσερα το πολύ, τα οποία να είναι καταξιωμένοι άνθρωποι για να επιβλέπουν και να τους βάλουμε σε αυτή την επιτροπή. 
Περιμένω, κύριε Υπουργέ, όπως ζήτησε ο συνάδελφος εδώ, μήπως τυχόν κάνετε αποδεκτή την τροπολογία που είναι πολύ σοβαρή, γιατί θα μπλέξουμε αύριο με ποινικά αδικήματα, δηλαδή, όπως είπε θα «μας πέφτει η πλάκα στο κεφάλι» και θα φταίει κάποιος ο οποίος δεν τρόχισε την πλάκα! Γι’ αυτό το λόγο, αν είναι δυνατόν να κάνετε αποδεκτή την τροπολογία αυτή, την οποία υπέγραψαν συνάδελφοι από όλες τις πλευρές. Είναι για να προφυλάξουμε ορισμένα πράγματα και να μη φτάσουμε σε ακρότητες. 
Επίσης, να πείτε για το άρθρο 19, όπως ζήτησε, ξεκάθαρα και να ακούσει όλος ο κόσμος ότι η διάθεση της πολιτείας είναι να κάνει η ΕΠΟ την επιτροπή της η οποία θα επιβάλλει τις ποινές και να μεταφερθούν όλα αυτά στην ΕΠΟ.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε τον κ. Ιωαννίδη. 
Το λόγο έχει ο κ. Ιωάννης Γκιόκας, ειδικός αγορητής του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Για τις τροπολογίες ήθελα να πάρω το λόγο, γι’ αυτό έκανα χρήση και της δευτερολογίας. Να πω κατ’ αρχάς ότι συμφωνούμε με τις συμφωνίες που αφορούν πρώτον την άδεια μετ’ αποδοχών για την προετοιμασία των αθλητών ενόψει των Ολυμπιακών Αγώνων και δεύτερον, για την τροπολογία που αφορά την ίση αντιμετώπιση των κωφών αθλητών. Θεωρούμε ότι είναι αυτονόητες αυτές οι ρυθμίσεις. 
Ήθελα, όμως, κύριε Υπουργέ, να πάρω το λόγο για το εκλογικό σύστημα που αφορά την εκλογή των διοικητικών συμβουλίων και των προέδρων των ομοσπονδιών. Βεβαίως, δικό μας αίτημα και άλλων δυνάμεων και άλλων φορέων είναι να καθιερωθεί, όχι μόνο στις αθλητικές ομοσπονδίες, αλλά παντού, σε όλες τις εκλογικές διαδικασίες, η απλή αναλογική. Είναι η πιο δημοκρατική διαδικασία που επιτρέπει να ακούγονται και να εκφράζονται όλες οι απόψεις και όλες οι φωνές. 
Αυτό που κάνετε με τη συγκεκριμένη ρύθμιση σαφώς είναι καλύτερο από αυτό που υπάρχει σήμερα, όμως, απέχει πάρα πολύ από το να ικανοποιεί το αίτημα πολλών για απλή αναλογική. Και ο τρόπος με τον οποίο γίνεται η συγκεκριμένη ρύθμιση και πολύ περισσότερο το γεγονός ότι μπαίνει υπό την αίρεση της διαβούλευσης με κάθε αθλητική ομοσπονδία ξεχωριστά, κατά τη γνώμη μας, μπορεί να οδηγήσει στο να γίνει αυτή η αναλογικότητα ψευδεπίγραφη επί της ουσίας. Πέρα από το γεγονός ότι μπορεί να υπάρχουν ομοσπονδίες διαφόρων ταχυτήτων και άλλο εκλογικό σύστημα να έχει μια ομοσπονδία, άλλο εκλογικό σύστημα να έχει άλλη ομοσπονδία κ.λπ..
Η δεύτερη ένσταση που έχουμε, έχει να κάνει με τις θητείες. Εμείς δεν συμφωνούμε με το πλαφόν των θητειών. Όσοι ψηφίζουν και εκλέγουν, έχουν την αποκλειστική ευθύνη να εκλέγουν αυτούς που νομίζουν ότι πρέπει να εκλεγούν στις συγκεκριμένες θέσεις. Πέρα από το γεγονός ότι η συγκεκριμένη ρύθμιση εστιάζει στο πρόσωπο, για εμάς δεν είναι ζήτημα προσώπων. Είναι ζήτημα πολιτικής, είναι ζήτημα σχεδιασμού. Επομένως, όταν υπάρχει μια ρύθμιση που εστιάζει στο πρόσωπο, πολλές φορές ξέρετε μπορεί να λειτουργήσει και αποπροσανατολιστικά. Αλλάζουμε τα πρόσωπα, όμως οι πολιτικές, οι σχεδιασμοί παραμένουν ίδιοι.
Παρ’ όλα αυτά, επειδή θεωρούμε ότι είναι κάπως καλύτερο από αυτό που υπάρχει αυτή τη στιγμή, δεν μπορούμε βεβαίως να το ψηφίσουμε. Ψηφίζουμε όμως «παρών» από αυτή τη σκοπιά, με αυτό το ιδεολογικό, ότι είναι ένα βήμα παραπάνω, σε σχέση με αυτό που υπήρχε. Όμως, εφιστούμε την προσοχή ότι μπορεί να καταλήξει αυτή η αναλογικότητα ψευδεπίγραφη. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε τον κ. Γκιόκα.
Το λόγο έχει ο ειδικός αγορητής του ΛΑΟΣ κ. Γεώργιος Ανατολάκης.</ChairmanSpeech>
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Ευχαριστώ, κύριε Πρόεδρε.
Κατ’ αρχάς, θα συμφωνήσω με αυτά που είπε ο κ. Ιωαννίδης για την Παραολυμπιακή Επιτροπή, κύριε Υπουργέ. Επίσης, σας ανέλυσε ο κ. Νεράντζης για την τροπολογία 731, γιατί έχουμε υπογράψει από κοινού και τα τρία κόμματα και θα θέλαμε αν μπορείτε να μας εξηγήσετε, γιατί δεν την κάνετε δεκτή. 
Πριν μια, δυο ώρες κάνατε κάτι που δεν κάναμε στις επιτροπές. Βάλατε κάτι πάρα πολύ καλό στο άρθρο 20, την Τράπεζα της Ελλάδας, το Υπουργείο Εξωτερικών, τις Διεθνείς Αθλητικές Ομοσπονδίες.
Σας έφερα ένα παράδειγμα για κάποιον γνωστό που είναι στην Αγγλία, τον κ. Αμπράμοβιτς. Για να πάρει την Τσέλσι έκανε τέσσερις μήνες και μπλέχτηκε και η πολιτεία και η ομοσπονδία. Εμείς εδώ κάνουμε ακόμα καλύτερα. Βάζουμε την Τράπεζα Ελλάδος, βάζουμε το Υπουργείο Εξωτερικών, για να δούμε αυτός ο επενδυτής ποιος είναι τελικά.
Στην τροπολογία, με γενικό αριθμό 728, που είναι για τους κουφούς, λέμε ναι και πολύ δυνατά. 
Στην τροπολογία με γενικό αριθμό 729 που είναι για τους ολυμπιακούς αθλητές λέμε ναι. 
Στην τροπολογία με γενικό αριθμό 703 για το Εθνικό Αθλητικό Κέντρο Γλυφάδας λέμε ναι 
Θα ήθελα να μου εξηγήσετε λίγο τι γίνεται όσον αφορά την τροπολογία που κατέθεσε ο κ. Κουράκης για τους αρχαιολόγους. Πώς θα μπορέσουμε να διασφαλίσουμε αν ένα έργο είναι πάνω από 15.000, παραδείγματος χάριν 100.000 και υπάρχει κάποιος τρόπος που να το χωρίζουν 10, 10, 10, 10; Καταλαβαίνετε, κύριε Υπουργέ. Το σπάει και αναλαμβάνει ένας το έργο. Αυτό θα πρέπει κάπως να το προσέξουμε.
Λέω όχι στην τροπολογία με γενικό αριθμό 636 που είναι για τις ομοσπονδίες και τις θητείες τους. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστώ και εγώ, κύριε Ανατολάκη, και για την οικονομία του χρόνου που κάνατε στην αγόρευσή σας.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ και Αντιπρόεδρος της Βουλής κ. Αναστάσιος Κουράκης.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ’ Αντιπρόεδρος της Βουλής): Θα επικεντρωθώ στο ζήτημα της αναλογικής του τρόπου εκλογής. Παρ’ όλο που αναγνωρίζω, κύριε Υπουργέ, ότι κάνετε ένα βήμα, θεωρώ ότι είναι ατελές. Είναι το μετέωρο βήμα του πελαργού, το οποίο δεν ολοκληρώθηκε για τους εξής λόγους: Κατ’ αρχάς, η λέξη «αναλογικό» από μόνη της δεν λέει τίποτα. Αναλογικό είναι 90-10, είναι 50-50. Απλή αναλογική είναι κάτι άλλο. Απλή αναλογική με πλαφόν είναι κάτι άλλο. Πρέπει να προσδιοριστεί, να οριστεί για να ξέρουμε τι λέμε. Αλλιώς, αφήνει ορθάνοιχτο το παράθυρο για το ισχύον σύστημα της ενισχυμένης αναλογικής και για ό,τι άλλο θέλουμε. Προφανώς, δεν έχετε αυτήν την πρόθεση. Γι’ αυτό λέω ότι είναι ημιτελές. Ειλικρινά, δεν καταλαβαίνω τι θέλετε να πείτε. Τι θα πει αναλογική; Ως φρασεολογία δεν την έχω ακούσει καμμία φορά. Ξέρω την ενισχυμένη αναλογική, την απλή αναλογική, την απλή και ανόθευτη, ξέρω το πλειοψηφικό, όλα αυτά. 
Αυτό είναι το προστάδιο, ώστε στη συζήτηση του Υπουργείου με τις ομοσπονδίες να γίνεται παζάρι –το λέω στη χυδαία του έκφραση- δηλαδή να παζαρεύει και να πιέζει. Και όσο πιο δυνατή είναι η ομοσπονδία και έχει διασυνδέσεις, τόσο υποχωρεί ο εκάστοτε Υπουργός είτε είστε εσείς είτε κάποιος άλλος.
Θα πρέπει να μην αφήνει ο νόμος περιθώριο. Και να θέλει, δηλαδή να πιεστεί ο Υπουργός, να λέει: Τι να κάνω; Ο νόμος το λέει. Καταλαβαίνω ότι η διαπραγμάτευση με κάποια ομοσπονδία αφήνει ένα περιθώριο για μια εξειδίκευση. Θα έλεγα, όμως, από την άλλη πλευρά ότι αφήνει ένα διάπλατο παράθυρο για να μην εφαρμοστεί τίποτα και ανάλογα με τη δύναμη και την ισχύ της ομοσπονδίας να υπάρχει διαφορετικό σύστημα. Αυτό θα δημιουργήσει έναν κυκεώνα, όπου κάθε ομοσπονδία θα λέει «Γιατί εκείνοι έτσι και εμείς αλλιώς;» Γιατί έχει ιδιαιτερότητες. «Και εμείς έχουμε ιδιαιτερότητες». Με αυτήν την έννοια θεωρώ ότι είναι στρέβλωση.
Άλλη παρατήρηση. Δεν προσδιορίζεται εντός πόσου διαστήματος –δύο μηνών, τριών μηνών, ενός χρόνου- θα βγουν τα προεδρικά διατάγματα. 
Ξέρουμε ότι, αν δεν προσδιοριστεί ο χρόνος, μπορεί να περάσουν και δύο και πέντε και δέκα χρόνια και να μην δικαιωθούν ποτέ. Δεν πρέπει να πούμε «εντός έξι μηνών», «εντός του ισχύοντος έτους»; Να πούμε κάτι.
Το άλλο. Γιατί άραγε θα πρέπει να ισχύσει μετά τις επόμενες εκλογές; Δεν συνιστά κανέναν αιφνιδιασμό. Όταν πάμε και κάνουμε μία τροποποίηση προς το δημοκρατικότερο, δεν χρειάζεται καμμιά προειδοποίηση. Η προειδοποίηση θα ήταν, αν ξαφνικά μιλούσαμε για πλειοψηφικό. Τώρα πάρα πολύ ωραία μπορεί να ισχύσει κανονικά από τις εκλογές αυτές. Αλλιώς, έχει φύγει στο διάστημα και μάλιστα, θα έλεγα ότι δίνει την ευχέρεια σε ένα επόμενο κυβερνητικό σχήμα να αλλάξει κάτι άλλο. Δεν βρίσκω πραγματικά καμμία κατοχύρωση. Είναι πάρα πολύ άτολμο. Δεν θέλω να πω τη λέξη «τύποις», γιατί δείχνει μία διάθεση και αυτό φαίνεται κυρίως και από τις δύο θητείες. Όπως ξέρετε είναι στην πρότασή μας οι δύο θητείες και αυτές μετά από εκείνο. Δηλαδή, αν γίνουν το ’12, οι δύο θητείες είναι το 2020. Ξέρω εγώ; Πάρα πολύ άτολμο. Εμείς δεν θα συμφωνήσουμε. Θα θέλαμε πάρα πολύ να έχουμε συμφωνήσει σε αυτήν τη διάταξη. Δε νομίζω ότι λύνει κανένα πρόβλημα στην ουσία. Δείχνει μόνο μία διάθεση και ένα βήμα εξαιρετικά ατελές. Πραγματικά στεναχωριόμαστε πάρα πολύ, γιατί, ενώ υπήρχε, όπως είπατε και εσείς, μια πολύ μεγάλη συναίνεση και έκφραση από όλες τις πτέρυγες, φθάσαμε σε ένα σημείο -δεν θέλω να χρησιμοποιήσω βαριές εκφράσεις- να μην έχουμε κάνει τίποτα, τουλάχιστον σε αυτό το θέμα. 
Για τα υπόλοιπα δεν θέλω να πω. Άλλωστε, πρέπει λίγο να μελετηθούν. Καταλαβαίνω ότι έχουν υιοθετηθεί και μερικές από τις δικές μας προτάσεις, αλλά ξέρετε ότι από τα μείζονα κρίνονται τα νομοσχέδια, διότι το άρθρο 19, ναι, πραγματικά βάζει κάποια πράγματα, προσπαθεί να ελέγξει με έναν ορισμένο τρόπο. Εδώ νομίζω ότι χάσαμε το τρένο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Ζ’ Αντιπρόεδρο της Βουλής και Κοινοβουλευτικό Εκπρόσωπο του ΣΥΡΙΖΑ, τον κ. Αναστάσιο Κουράκη.
Καλείται για δευτερολογία ο κ. Γρηγόρης Ψαριανός και ολοκληρώνουμε με τους ομιλητές.
Έχετε δύο λεπτά, κύριε συνάδελφε.</ChairmanSpeech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Ευχαριστώ, κυρία Πρόεδρε.
Είναι προφανές, κυρία Πρόεδρε και κύριε Υπουργέ, ότι είναι πάρα πολύ δειλό το βήμα που κάνουμε, γιατί λέει: «με την επιφύλαξη του άρθρου τάδε». Δεν υπάρχουν επιφυλάξεις στη δημοκρατία. Υπάρχει ένα πρόσχημα και ένα άλλοθι κάποιων ομοσπονδιών ότι δήθεν οι μητέρες ομοσπονδίες επιτάσσουν το πώς θα γίνονται οι εκλογές. Δε νομίζω να υπάρχει τέτοιο θέμα. Δε νομίζω ότι κάποια μητέρα ομοσπονδία στην Ευρώπη λέει ότι εκεί θα κάνετε τις εκλογές έτσι. Αυτό είναι ένα πρόσχημα, ένα άλλοθι για τους φεουδάρχες-μητροπολίτες των ομοσπονδιών. Γίνεται ένα παζάρι.
Καταλαβαίνω, κατανοώ, κατανοούμε όλοι ότι υπάρχουν ισχυρότατες αντιδράσεις. Δεν θέλουν οι ομοσπονδίες τη δημοκρατία, οι περισσότερες. Κάποιες την έχουν δεχτεί. Κάποιες άλλες θα τη δεχτούν. Θα δεχτούν και αναλογικότερο σύστημα. Ας μην είναι η απλή αναλογική, ας είναι αναλογικότερο. Όχι όμως ο πρώτος με 20%, αν πάρει 80%, να τους παίρνει όλους ή, αν πάρει 60%, να αφήνει και έναν από τους επτά να πάρει κάποιος. Δηλαδή, αυτό είναι ένα παζάρεμα στο οποίο δεν μπορείτε να αντισταθείτε απ’ ότι φαίνεται. Είναι ισχυρότατες οι πιέσεις των ομοσπονδιών και δεν θέλουν οι περισσότερες ομοσπονδίες να μπει η δημοκρατία. Δεν θέλω να αναφερθώ συγκεκριμένα.
Μετά, το άλλο θέμα είναι ότι πρέπει να γίνεται διαβούλευση με κάθε ομοσπονδία. Μετά από τη διαβούλευση, θα γίνει. Μία μπορεί να σου πει: «Εγώ τους θέλω όλους και επιμένω σε αυτό» -είναι ένα είδος διαβούλευσης- και να δεχτείς εσύ ένα αναλογικό με μία κλωστή απλώς, να αφήσεις ένα περιθώριο ότι: Εντάξει, μωρέ, αναλογικό. Αφήνουμε έναν στους δεκαπέντε, ας πούμε, να πάρει και μία άλλη παράταξη ή μία μειοψηφία. Ή θα έχουμε δημοκρατία ή δεν θα έχουμε.
Ας μην έχουμε την καλύτερη δημοκρατία του κόσμου, αλλά να υπάρχει δημοκρατική εκπροσώπηση στις ομοσπονδίες. Σ’ αυτό είμαστε ανυποχώρητοι. Υπάρχουν προφάσεις και άλλοθι που χρησιμοποιούν οι περισσότερες ομοσπονδίες και υπάρχει η κορυφαία περίπτωση της ΕΠΟ, που μιλάει συνεχώς για το αυτοδιοίκητο, αλλά εάν θέλει το αυτοδιοίκητο και να είναι υπεράνω των νόμων του κράτους, να έχει και το αυτοχρηματοδοτούμενο.
Το έχουμε ξαναπεί. Θα επιμείνουμε σ’ αυτό. Θα ψηφίσουμε όλες τις άλλες τροπολογίες και για τις δύο θητείες που είναι από τις επόμενες εκλογές, ενώ το παζάρι για το εκλογικό σύστημα των ομοσπονδιών είναι από τις μεθεπόμενες. Γιατί από τις μεθεπόμενες; Δηλαδή, μετά από δέκα χρόνια και βλέπουμε, αν έχει υπάρξει το προεδρικό διάταγμα και εάν έχει γίνει η διαβούλευση με τις πιο φεουδαρχικές ομοσπονδίες που ανθίστανται περισσότερο;
Ή έχουμε κράτος ή δεν έχουμε. Αν δεν μπορούμε να βάλουμε τη δημοκρατία στη λειτουργία του κράτους σ’ όλους τους θεσμούς, σ’ όλα τα σωματεία, σ’ όλες τις ομοσπονδίες, παντού -εάν όχι την τέλεια δημοκρατία, τουλάχιστον μία αναλογική εκπροσώπηση, ώστε να γίνουμε δημοκρατικότεροι- να πούμε ότι δεν μπορούμε. Υπάρχουν μεγάλες αντιδράσεις και το κατανοούμε.
Θα ψηφίσουμε «παρών». Θα ψηφίσουμε τα περισσότερα άρθρα για τον τουρισμό, όπως και τις περισσότερες τροπολογίες, αλλά για το σύστημα των εκλογών θα ψηφίσουμε «παρών», εάν δεν αλλάξει κάτι.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>) : Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί από το Γ’ Γυμνάσιο Ναυπάκτου, το Β’ Τμήμα.
 Η Βουλή τούς καλωσορίζει. 
(Χειροκροτήματα από όλες τις πτέρυγες)
Το λόγο έχει ο Υπουργός Πολιτισμού και Τουρισμού κ. Γερουλάνος.</ChairmanSpeech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): Θα ξεκινήσω και θα τελειώσω, κυρία Πρόεδρε, με κάτι που είπε ο κ. Ψαριανός. Είπε «ή έχουμε δημοκρατία ή δεν έχουμε, ή έχουμε κράτος ή δεν έχουμε». Δεν μπορώ να συμφωνήσω περισσότερο. 
Για να έχουμε κράτος και δημοκρατία, το πιο σημαντικό απ’ όλα είναι τα νομοσχέδια που φέρνουμε εδώ να είναι σωστά μελετημένα, να εκπροσωπούν αυτό που πραγματικά έχει γίνει μέσα από μία σωστή διαβούλευση. 
Βεβαίως, η πρόταση που είχατε φέρει ήταν μία πρόταση που πάει τα πράγματα ακόμη πιο μπροστά και αυτό το βρίσκω θετικό. Ζήτησα όμως να το περάσουμε σ’ ένα άλλο νομοσχέδιο. Επιμείνατε να περάσει κάτι τώρα. Τώρα μπορεί να περάσει αυτό. Δεν έχει να κάνει με πιέσεις. Σας διαβεβαιώ –και το ξέρετε πάρα πολύ καλά- ότι μέσα σ’ αυτό το νομοσχέδιο υπήρξαν πιέσεις για πολλά και πολύ μεγαλύτερα πράγματα. Δεν είναι το θέμα οι πιέσεις. 
Αυτό όμως που είναι πραγματικά σημαντικό είναι όταν εμείς αλλάζουμε κάτι, τουλάχιστον αυτοί –δεν μιλάω μόνο για τις ομοσπονδίες, ενδεχομένως μπορεί να είναι τα σωματεία ή οι άλλοι ενδιαφερόμενοι- να μπορούν να ακουστούν. Μέχρι τώρα δεν είχαν αυτή τη δυνατότητα.
Μ’ αυτό το σύστημα προσπαθούμε τουλάχιστον να βάλουμε ένα χρονοδιάγραμμα μέσα στο οποίο θα καταλήξουμε σε συγκεκριμένες αποφάσεις, αλλά τουλάχιστον θα έχουν ακουστεί οι άνθρωποι στους οποίους αναφέρεται το νομοσχέδιο. Το θεωρώ εξαιρετικά σημαντικό. Το θεωρώ μέρος της δημοκρατίας μας να γίνεται συζήτηση και με τους ανθρώπους τους οποίους αφορά το νομοσχέδιο. Αυτό είναι κάτι που προστατεύουμε μ’ αυτόν τον τρόπο. 
Καταλαβαίνουμε ότι θα θέλατε να πάμε πιο γρήγορα. Στη δημοκρατία είναι πάρα πολύ σημαντικό να πηγαίνεις έτσι ώστε να παρακολουθεί η κοινωνία τι κάνεις και να καταλαβαίνει γιατί το κάνεις. Νομίζω ότι αυτή η διάταξη μας δίνει αυτό το χρόνο.</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Δημοκρατικά, όχι πιο γρήγορα.</Speech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): Είναι πολλά θέματα μέσα σ’ αυτό το νομοσχέδιο που ίσως δεν γίνεται απόλυτα κατανοητή η σημασία τους ή εν πάση περιπτώσει δεν συζητήθηκαν επαρκώς. 
Όταν πήραμε την απόφαση να περάσουμε τα ακίνητα της ΕΤΑ στους δήμους, αυτή ήταν μία πολύ γενναία απόφαση που δεν έχει πάρει ποτέ το κεντρικό κράτος μέχρι τώρα. Το υπογραμμίζω γιατί δείχνει μία αλλαγή νοοτροπίας του κεντρικού κράτους. 
Εδώ είχαμε μία κατάσταση που ο εκάστοτε Υπουργός θεωρούσε ότι αυτά είναι δικά του ακίνητα, συμπεριφερόταν λες και ήταν δικά του ακίνητα, λες και εκείνος έπρεπε να αποφασίζει τι θα γίνουν. Πήραμε μία πολύ απλή απόφαση. Αν κάτι δεν είχε αξιοποιηθεί από την ΕΤΑ για μερικά χρόνια, να έχει την ευκαιρία να το κάνει ο δήμος.
Αυτή ήταν η λογική και μιλήσαμε με την ΕΤΑ, τους είπαμε ποια ακίνητα δεν έχουν αξιοποιηθεί, ποια ακίνητα δεν θα αξιοποιηθούν στο άμεσο χρονικό διάστημα. Μας έδωσαν τη λίστα και είναι αυτή που βλέπετε εδώ. Είναι μια τεράστια αλλαγή στη νοοτροπία του κεντρικού κράτους. Για μια φορά έρχεται ο Υπουργός και λέει: εγώ δεν θα συμπεριφέρομαι σαν αυτά να είναι δικά μου, θα τα δώσουμε εκεί, όπου πραγματικά μπορούν να αξιοποιηθούν. 
Αυτό το οποίο περνάμε με τους αρχαιολόγους είναι μια πολύ μεγάλη υπόθεση. Πολύ μεγάλη υπόθεση. Ξέρετε ότι είναι μια απαίτηση ετών. Δεν μπορούμε να πάμε σε άλλες ειδικότητες για μια σειρά από λόγους, μερικούς δίκαιους, μερικούς άδικους. Έχω τοποθετηθεί επ’ αυτού στην επιτροπή. 
Όμως, είναι πολύ σημαντικό ότι κάνουμε αυτό το πράγμα που βοηθά και τους ίδιους τους αρχαιολόγους, αλλά κυρίως το κράτος, όταν έχει εκπαιδεύσει κάποιον για ένα μεγάλο χρονικό διάστημα, να μπορεί να τον αξιοποιήσει για περισσότερα από ένα έργα. 
Ως προς την τροπολογία με γενικό αριθμό 731, κύριε Νεράντζη, δεν θα την αποδεχθούμε για έναν απλό λόγο. Προστατεύει τα σωματεία από τους προέδρους, οι οποίοι κατά καιρούς συμπεριφέρονται ασύδοτα απέναντι στο δικαίωμά τους να έχουν την ΠΑΕ, η οποία συνδέεται με το σωματείο. Είναι απλή προστασία του σωματείου. Αυτά τα έρημα τα σωματεία από κάποιους επιτήδειους έχουν ξεχειλωθεί, έχουν ντροπιαστεί και ξέρετε πολύ καλά τις περιπτώσεις για τις οποίες μιλάω που χρειάζονται –το ελάχιστον- προστασία από ανθρώπους, οι οποίοι θέλουν να χρησιμοποιήσουν το ποδόσφαιρο για τους λάθος λόγους. Εμμένουμε ότι αυτό είναι το λιγότερο που μπορούμε να κάνουμε, να προστατεύσουμε δηλαδή τα σωματεία. 
Υπάρχουν άλλα πράγματα μέσα στο νομοσχέδιο, τα οποία επίσης έχουν μεγάλη σημασία. Ενισχύουμε τις μονές και διπλές αίθουσες. Ενισχύουμε τους θερινούς κινηματογράφους. Περνάμε μια σειρά από πράγματα και βάζουμε κάποια τάξη. 
Ακούστηκαν θέματα που αφορούν τα γραφεία του ΕΟΤ στο εξωτερικό. Πράγματι, δέχομαι την κριτική ότι τέτοιες αποφάσεις πρέπει να λαμβάνονται με βάση μια μεγάλη στρατηγική. Ίσως. Εδώ έχουμε μια κατάσταση όπου κάποια από αυτά τα γραφεία είναι ντροπή. Με ρώτησε η κ. Κεφαλογιάννη γιατί κλείσαμε το γραφείο στη Σανγκάη. Για έναν απλό λόγο: Ήταν όλο παράνομο! Δεν υπήρχε τίποτα νόμιμο. Ούτε οι προσλήψεις ήταν νόμιμες, ούτε ο τρόπος με τον οποίο στήθηκε, τίποτα απολύτως! Ήταν όλο παράνομο. Το κλείσαμε γι’ αυτό το λόγο. 
Θέλουμε να κλείνουμε γραφεία στην Κίνα; Προφανώς, όχι. Θέλουμε να ανοίξουμε γραφεία στην Ινδία. Προφανώς, ναι. Όμως, επιτέλους, αυτό πρέπει να γίνεται με κάποια κριτήρια, με τα οποία η πολιτεία να προστατεύεται από τις ρουσφετολογικές προσλήψεις και τα άλλα κόστη, τα οποία συμπεριλαμβάνονται εδώ πέρα. 
Για άρθρο 19 θα επαναλάβω γι’ άλλη μια φορά ότι πρόθεσή μας είναι από τη μια μεριά να προστατεύσουμε την πολιτεία από επιτήδειους που αγοράζουν τις ομάδες, οι οποίοι δεν πληρώνουν τους φόρους τους είτε δεν πληρώνουν τις ασφαλιστικές τους εισφορές είτε έχουν ποινικά μητρώα, είτε οτιδήποτε άλλο. Αυτή την προστασία την αναλαμβάνει και την κρατά η πολιτεία ό,τι και αν ζητά ο οποιοσδήποτε άλλος. 
Αυτό στο οποίο επίσης συμφωνήσαμε μέσα στο πλαίσιο του σεβασμού προς το αυτοδιοίκητο είναι πως ό,τι ποινές απορρέουν από την παραβίαση αυτών των στοιχείων που θέλει να ελέγξει η πολιτεία, αυτά να μπαίνουν μέσω της ΕΠΟ, όταν η ΕΠΟ είναι προετοιμασμένη –όταν περάσει μέσα από τη Γενική Συνέλευσή της- και να είναι ποινές τέτοιες, με τις οποίες εμείς να είμαστε ικανοποιημένοι. Και το αυτοδιοίκητο προστατεύεται και το συμφέρον του Έλληνα πολίτη προστατεύεται. 
Κλείνοντας, θα ήθελα ειλικρινά να ευχαριστήσω όλους όσους συνέβαλαν σε αυτή τη συζήτηση, όλους τους εισηγητές. Θεωρώ ότι –και από αυτά τα οποία είπατε για το τι υιοθετήσαμε μέσα σε αυτό το νομοσχέδιο- προσπαθήσαμε να κάνουμε αυτή τη συζήτηση με πάρα πολύ καλή διάθεση, ώστε αυτό το νομοσχέδιο να είναι όσο πιο αντιπροσωπευτικό γίνεται και όσο πιο δυνατό γίνεται. 
Ειλικρινά, αυτό το οποίο εγώ έζησα αυτές τις μέρες στη Βουλή είναι μια εξαιρετικά καλή εμπειρία, διότι αυτή είναι η δουλειά μας, να δίνουμε κατεύθυνση στην ελληνική κοινωνία, να την προστατεύουμε από οτιδήποτε μπορεί να συμβεί, που είναι αρνητικό γι’ αυτή και να συνθέτουμε εδώ τις απόψεις μας, έτσι ώστε ο τρόπος με τον οποίο κάνουμε αυτά τα πράγματα να είναι ο καλύτερος δυνατός. 
Ειλικρινά, ο κόσμος αυτόν τον καιρό έχει δει συζητήσεις μέσα σ’ αυτήν τη Βουλή, οι οποίες δεν μας τιμούν. Δεν μας τιμούν σαν εκπροσώπους είτε λόγω των συμπεριφορών κάποιων είτε λόγω των θέσεων που κρατούν κάποιοι είτε λόγω του ότι επικαλούμαστε την εξουσία άλλων ανθρώπων έξω από αυτό το Κοινοβούλιο.
Στην πρωτολογία μου είπα ότι θα ήθελα αυτή η συζήτηση να είναι το πρώτο βήμα της επόμενης ημέρας από αυτό που συνέβη την προηγούμενη Κυριακή. Δεν ξέρω για εσάς, αλλά η αίσθηση η δική μου είναι ότι εδώ και συνθέσαμε και βρήκαμε τις καλύτερες δυνατές τομές και φτάσαμε εκεί που μπορούσαμε όλοι να είμαστε υπερήφανοι για τη δουλειά, την οποία κάναμε, απέναντι στον Έλληνα πολίτη. Αν αυτό είναι η αρχή μιας νέας πορείας, τότε είμαι πάρα πολύ αισιόδοξος για την πορεία την οποία παίρνει το Κοινοβούλιο.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Θα μπορούσα να έχω το λόγο, κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Δεν μπορείτε, κύριε Εμινίδη.</ChairmanSpeech>
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Ένα λεπτό, κυρία Πρόεδρε.
Αν κατάλαβα καλά, το ΚΚΕ, ο ΣΥΡΙΖΑ και η Δημοκρατική Αριστερά στην τροπολογία για το εκλογικό σύστημα των ομοσπονδιών είπατε όχι τελικά;</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ&apos; Αντιπρόεδρος της Βουλής): Εμείς είπαμε όχι.</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Για τις θητείες το ψηφίζουμε. Για τον τρόπο της εκλογής παρών.</Speech>
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Ένα είναι.</Speech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Παρών.</Speech>
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Εσείς;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Αυτό είναι δική σας δουλειά, κύριε Εμινίδη;</ChairmanSpeech>
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Συγγνώμη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Με συγχωρείτε πάρα πολύ. 
Με συγχωρείτε, κύριοι συνάδελφοι.
Όταν θα αρχίσει η ψηφοφορία, θα δούμε τι ψηφίζει ο καθένας. Τοποθετήθηκαν τα κόμματα και οι εισηγητές. Έγιναν δευτερολογίες. Ο Υπουργός ευχαρίστησε για τη διαδικασία και το Προεδρείο θεωρεί ότι ήταν μία εποικοδομητική συζήτηση, όπου ενσωματώθηκαν πολλές απόψεις και καταγράφηκαν πολλές θετικές τάσεις. Όμως, ξέρετε ότι υπάρχει και ένας Κανονισμός της Βουλής και μία διαδικασία. Σας παρακαλώ, δεν είναι θέμα συνεννόησης μεταξύ σας.
Κυρίες και κύριοι συνάδελφοι, κηρύσσεται περαιωμένη η συζήτηση επί της ενότητας των άρθρων και των τροπολογιών του σχεδίου νόμου του Υπουργείου Πολιτισμού και Τουρισμού: «Αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις». Η ψήφισή τους θα γίνει χωριστά. 
Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ε΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ε΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 5 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ε΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ε΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 11 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ε΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ε΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 15 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 16 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 17, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 17 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 18 έγινε δεκτό ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 19, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 19 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Σύμφωνα με τη δήλωση του κυρίου Υπουργού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Έγινε τροποποίηση, κύριε Νεράντζη.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κυρία Πρόεδρε…
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριοι συνάδελφοι. 
Κύριε Νεράντζη, έχετε κάνει Αντιπρόεδρος της Βουλής. Στο άρθρο 19 τίθεται παράγραφος 4.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Δεν μιλάω γι’ αυτό, κυρία Πρόεδρε. Υπάρχει και άλλη τροποποίηση του Υπουργού, η οποία είναι δήλωση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Άλλο αυτό.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Δεν μιλάω γι’ αυτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Μα, κύριε Νεράντζη, εγώ λέω αν ψηφίζετε το άρθρο 19, όπως τροποποιήθηκε από τον κύριο Υπουργό. Υπάρχει τροποποίηση που έχει κατατεθεί και έχει διανεμηθεί και άρα αδικείτε τελικά το Προεδρείο την ώρα της ψηφοφορίας.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κυρία Πρόεδρε, σταθείτε, γιατί είναι σοβαρό το θέμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Δεν έχετε το λόγο, κύριε Νεράντζη.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Σας παρακαλώ, αφήστε με να τελειώσω. Άλλο είναι τροπολογία και άλλο δήλωση. Εγώ δεν αναφέρομαι σε αυτά που λέτε εσείς. Αυτά είναι έτσι όπως τα λέτε. Ο Υπουργός, όμως, τώρα προ ολίγου έκανε δήλωση σχετικά με το άρθρο 19. Αν βάλετε εσείς «όπως τροποποιήθηκε», δεν καλύπτει τη δήλωση του Υπουργού. Αυτό προσπαθώ να σας πω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Όχι, κύριε Νεράντζη. Το ξέρετε πολύ καλά. Έχετε διατελέσει Αντιπρόεδρος της Βουλής. Η δήλωση του Υπουργού…</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Καταλάβατε τι λέω, κυρία Πρόεδρε; Εδώ λέμε άλλο τροπολογία και άλλο δήλωση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Μα, δεν έδωσε ο κύριος Υπουργός τη δήλωσή του εν είδει τροπολογίας-τροποποίησης.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κύριε Υπουργέ, διευκρινίστε τη δήλωσή σας, για να ξέρουμε τι γίνεται.</Speech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): Ε, όχι, τέταρτη φορά. Είναι ντροπή πια.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Το ρεζουμέ είναι η δήλωση του κυρίου Υπουργού. Και μου λέτε εσείς «η τροπολογία του άρθρου 4»; Τι να το κάνω εγώ αυτό; Ισχύει αυτό, όπως το είπατε. Το ρεζουμέ είναι η δήλωση του κυρίου Υπουργού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Με συγχωρείτε. Έχει ο κύριος Υπουργός καταθέσει τη δήλωσή του ως τροποποίηση στο άρθρο;</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Όχι, προφορικώς έκανε ερμηνευτική δήλωση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Τι με νοιάζει αυτό εμένα;</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Και αυτά περνάνε στην ψηφοφορία. Έκανε ερμηνευτική δήλωση. Το είπε ο άνθρωπος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Τι λέτε, κύριε Νεράντζη;</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Εγώ τι λέω;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Έχω μία τροποποίηση στο άρθρο 19, νομοτεχνική βελτίωση-τροποποίηση του Υπουργού η οποία εντάσσεται…</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Δεν αφορά αυτό, κυρία Πρόεδρε. Με αυτό συμφωνούμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Αυτό ψηφίζουμε, όμως, κύριε Νεράντζη.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Αφορά τη δήλωση του Υπουργού η οποία πρέπει να τεθεί στην ψηφοφορία. Αυτό είναι το ζήτημα.</Speech>
<Speech><Parlmember>ΠΑΥΛΟΣ ΓΕΡΟΥΛΑΝΟΣ</Parlmember> (Υπουργός Πολιτισμού και Τουρισμού): Κύριε Νεράντζη, ντροπιάζουμε το Κοινοβούλιο.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Τι να κάνω;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ψηφίζουμε την τροποποίηση του κυρίου Υπουργού που κατατέθηκε και διανεμήθηκε σε όλους τους Βουλευτές και κατατέθηκε και στα Πρακτικά, την οποία ο Υπουργός ζητεί να μπει ως τροποποίηση στο άρθρο 19. Οι άλλες δηλώσεις που γίνονται για το άρθρο 19 δεν αφορούν την ψήφιση του άρθρου 19, κύριε Νεράντζη.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κυρία Πρόεδρε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Με συγχωρείτε, αλλά κάνετε παραβίαση του Κανονισμού την ώρα της ψηφοφορίας και δεν μπορεί κανείς εδώ να έχει το άλλοθι της άγνοιας του Κανονισμού. 
Συνεχίζω.
Ερωτάται το Σώμα: Γίνεται δεκτό το άρθρο 20 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 20 έγινε δεκτό, όπως τροποποιήθηκε από τον κύριο Υπουργό κατά πλειψηφία. 
Ερωτάται το Σώμα: Γίνεται δεκτό το παλαιό άρθρο 23, το οποίο αναριθμείται σε 21, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 21 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 24, το οποίο αναριθμείται σε 22, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 22 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 25, το οποίο αναριθμείται σε 23, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 23 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 26, το οποίο αναριθμείται σε 24, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 24 έγινε δεκτό όπως τροποποιήθηκε από τον κύριο Υπουργό ομοφώνως.
Ερωτάται το Σώμα: Γίνεται δεκτό το παλαιό άρθρο 27, το οποίο αναριθμείται σε 25, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 25 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το παλαιό άρθρο 28, το οποίο αναριθμείται σε 26, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 26 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 29, το οποίο αναριθμείται σε 27, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 27 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 30, το οποίο αναριθμείται σε 28, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 31, το οποίο αναριθμείται σε 29, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 29 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 32, το οποίο αναριθμείται σε 30, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 30 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 33, το οποίο αναριθμείται σε 31, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 31 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 34, το οποίο αναριθμείται σε 32, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 32 έγινε δεκτό, όπως τροποποιήθηκε από τον κύριο Υπουργό ομοφώνως.
Ερωτάται το Σώμα: Γίνεται δεκτό το παλαιό άρθρο 35, το οποίο αναριθμείται σε 33, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 33 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 36, το οποίο αναριθμείται σε 34, ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, το άρθρο 34 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το παλαιό άρθρο 37, το οποίο αναριθμείται σε 35, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 35 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 38, το οποίο αναριθμείται σε 36, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 36 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 39, το οποίο αναριθμείται σε 37, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 37 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 40, το οποίο αναριθμείται σε 38 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 38 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 41, το οποίο αναριθμείται σε 39, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 39 έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 42, το οποίο αναριθμείται σε 40, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 40 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 43, το οποίο αναριθμείται σε 41, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 41 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 44, το οποίο αναριθμείται σε 42, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 42 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 45, το οποίο αναριθμείται σε 43 και το οποίο συμπληρώνεται με την τροπολογία υπ’ αριθμόν 682 γενικό και ειδικό 38 και τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 43 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 46, το οποίο αναριθμείται σε 44, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 44 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το παλαιό άρθρο 47, το οποίο αναριθμείται σε 45, ως έχει;</ChairmanSpeech>  
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 45 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλαιό άρθρο 49, το οποίο αναριθμείται σε 46, ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 46 έγινε δεκτό ως έχει ομόφωνα. 
Ερωτάται το Σώμα: Γίνεται δεκτό το παλαιό άρθρο 50, το οποίο αναριθμείται σε 47, ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 47 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το παλαιό άρθρο 51, το οποίο αναριθμείται σε 48, όπως τροποποιήθηκε από τον κύριο Υπουργό ;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 48 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το παλαιό άρθρο 52, το οποίο αναριθμείται σε 49, όπως τροποποιήθηκε από τον κύριο Υπουργό ;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο 49 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 729 και ειδικό αριθμό 49, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς η τροπολογία με γενικό αριθμό 729 και ειδικό αριθμό 49 έγινε δεκτή, όπως τροποποιήθηκε από τον κύριο Υπουργό, ομοφώνως και εντάσσεται στο νομοσχέδιο ως ίδιον άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 703 και ειδικό αριθμό 44, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς η τροπολογία με γενικό αριθμό 703 και ειδικό 44 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιον άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 746 και ειδικό αριθμό 62 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς η τροπολογία με γενικό αριθμό 746 και ειδικό αριθμό 62 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 636 και ειδικό αριθμό 31, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΣΑΒΒΑΣ ΕΜΙΝΙΔΗΣ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech> 
<Speech><Parlmember>ΓΕΩΡΓΙΟΣ ΑΝΑΤΟΛΑΚΗΣ</Parlmember>: Κατά πλειοψηφία.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κατά πλειοψηφία.</Speech> 
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς η τροπολογία με γενικό αριθμό 636 και ειδικό αριθμό 31, όπως τροποποιήθηκε από τον κύριο Υπουργό, απορρίπτεται. 
Ερωτάται το Σώμα: Γίνεται δεκτή η τροπολογία με γενικό αριθμό 728 και ειδικό 48, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς η τροπολογία με γενικό αριθμό 728 και ειδικό 48 έγινε δεκτή ομοφώνως, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το ακροτελεύτιο άρθρο έγινε δεκτό κατά πλειοψηφία, όπως τροποποιήθηκε από τον κύριο Υπουργό.
Συνεπώς το νομοσχέδιο του Υπουργείου Πολιτισμού και Τουρισμού «Αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις» έγινε δεκτό κατά πλειοψηφία σε μόνη συζήτηση επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16.11’ λύεται η συνεδρίαση για αύριο ημέρα Πέμπτη 16 Φεβρουαρίου 2012 και ώρα 09.30΄, με αντικείμενο εργασιών του Σώματος α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης» σύμφωνα με την ημερήσια διάταξη που έχει διανεμηθεί. 
O</Speech> ΠΡΟΕΔΡΟΣ                                                    ΟΙ ΓΡΑΜΜΑΤΕΙΣ
Τελευταία Αποθήκευση:21/2/2012 12:13:00 μμΑπό:M.velioti
Εκτυπώθηκε:20/2/2012 11:48:00 πμ</body>
</html>