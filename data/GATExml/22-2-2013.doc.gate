<html><head><meta name="cp:revision" content="2"><meta name="date" content="2013-02-27T11:03:00Z"><meta name="Company" content="OTS"><meta name="Keywords" content=""><meta name="meta:word-count" content="23441"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-02-27T09:06:00Z"><meta name="Word-Count" content="23441"><meta name="dcterms:created" content="2013-02-27T11:03:00Z"><meta name="dcterms:modified" content="2013-02-27T11:03:00Z"><meta name="Last-Modified" content="2013-02-27T11:03:00Z"><meta name="Last-Save-Date" content="2013-02-27T11:03:00Z"><meta name="meta:character-count" content="126585"><meta name="Template" content="Normal"><meta name="meta:save-date" content="2013-02-27T11:03:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-02-27T11:03:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-02-27T11:03:00Z"><meta name="Last-Printed" content="2013-02-27T09:06:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2013-02-27T11:03:00Z"><meta name="xmpTPg:NPages" content="1"><meta name="resourceName" content="22-2-2013.doc"><meta name="Last-Author" content="a.marini"><meta name="w:comments" content=""><meta name="Character Count" content="126585"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
124
ΣΥΝΕΔΡΙΑΣΗ 22/2/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΛΒ΄
Παρασκευή  22 Φεβρουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 3ο Γενικό Λύκειο Καβάλας, το 6ο Δημοτικό Σχολείο Μεταμόρφωσης και το 3ο Γυμνάσιο Ηλιουπόλεως, σελ. 
3. Ανακοινώνεται ότι με την 21-02-2013 επιστολή του προς τον Πρόεδρο της Βουλής κ. Ευάγγελο Μεϊμαράκη, ο Πρόεδρος της Κοινοβουλευτικής Ομάδας του Πανελλήνιου Σοσιαλιστικού Κινήματος κ. Ευάγγελος Βενιζέλος, γνωστοποιεί ότι επανεντάσσονται στην Κοινοβουλευτική Ομάδα του Πανελλήνιου Σοσιαλιστικού Κινήματος οι Βουλευτές κ.κ. Α. Γκερέκου (Κερκύρας) Μ. Κασσής (Ιωαννίνων), Ι. Κουτσούκος (Ηλείας) και Κ. Σκανδαλίδης (Α΄ Αθηνών), σελ. 
4. Ανακοινώνεται ότι με επιστολές τους προς τον Πρόεδρος της Βουλής οι Βουλευτές κ.κ. Α. Γκερέκου, Μ. Κασσής, Ι. Κουτσούκος και Κ. Σκανδαλίδης αποδέχονται την επανένταξή τους στην Κοινοβουλευτική Ομάδα του Πανελλήνιου Σοσιαλιστικού Κινήματος, σελ. 
5. Αναφορά στο ατύχημα που παραλίγο να στοιχίσει τη ζωή ενός εργαζομένου της Βουλής, σελ. 
6. Επί διαδικαστικού θέματος, σελ. 
7. Αναφορά στα προβλήματα που δημιουργήθηκαν στο λεκανοπέδιο της Αττικής από την μεγάλη βροχόπτωση, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 25 Φεβρουαρίου 2013, σελ. 
4. Συζήτηση επικαίρων ερωτήσεων:
    α) Προς τον Υπουργό Οικονομικών, σχετικά με την πορεία των εργασιών της Ομάδας εργασίας του Γενικού Λογιστηρίου του Κράτους σχετικά με τις γερμανικές αποζημιώσεις, σελ. 
    β) Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη λήψη μέτρων κατά του φαινομένου των αντεθνικών συνθημάτων σε γήπεδα και αθλητικούς χώρους, σελ. 
    γ) Προς τον Υπουργό Αγροτικής Ανάπτυξης και Τροφίμων, σχετικά με τις εγκρίσεις των υποβληθέντων σχεδίων βελτίωσης από τους αγρότες, σελ. 
    δ) Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
        i) σχετικά με τη θεσμική ανεπάρκεια στον έλεγχο του αθέμιτου ανταγωνισμού στη χώρα μας, σελ. 
        ii) σχετικά με την προστασία των επενδυτών κατά των τροποιητικών αποφάσεων υπαγωγής των ενεργειακών επενδύσεων στον Αναπτυξιακό Νόμο, σελ. 
    ε) Προς τον Υπουργό Υγείας, σχετικά με την αναστολή προσλήψεων προσωπικού στις Μονάδες Εντατικής θεραπείας (ΜΕΘ), σελ. 
    στ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις οικολογικές επιπτώσεις από την εγκατάσταση φωτοβολταϊκών συστημάτων στο τοπικό διαμέρισμα Θυρίου Νομού Αιτωλοακαρνανίας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίου νόμου:
Οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Εξωτερικών, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων, Τουρισμού, Ναυτιλίας και Αιγαίου, Μακεδονίας και Θράκης, Αγροτικής Ανάπτυξης και Τροφίμων και Επικρατείας κατέθεσαν Σχέδιο Νόμου με τίτλο: «Διαμόρφωση Φιλικού Αναπτυξιακού Περιβάλλοντος για τις Στρατηγικές και Ιδιωτικές Επενδύσεις και άλλες διατάξεις», σελ. 

ΠΡΟΕΔΡΕΥΟΝΤΕΣ
ΝΑΚΟΣ Α. , σελ. 
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί της αναφοράς στο ατύχημα που παραλίγο να στοιχίσει τη ζωή ενός εργαζομένου της Βουλής:
ΚΑΤΣΩΤΗΣ Χ. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΣΤΑΪΚΟΥΡΑΣ Χ. , σελ.
ΣΤΡΑΤΟΥΛΗΣ Δ. , σελ.
ΤΡΑΓΑΚΗΣ Ι. , σελ.

Β. Επί διαδικαστικού θέματος:
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΜΟΥΤΣΙΝΑΣ Π. , σελ.
ΝΑΚΟΣ Α. , σελ.
ΤΡΑΓΑΚΗΣ Ι. , σελ.
ΧΡΥΣΟΒΕΛΩΝΗ Μ. , σελ.

Γ. Επί της αναφοράς στα προβλήματα που δημιουργήθηκαν στο λεκανοπέδιο της Αττικής από την μεγάλη βροχόπτωση:
ΚΑΤΣΩΤΗΣ Χ. , σελ.
ΛΟΒΕΡΔΟΣ Α. , σελ.
ΣΤΡΑΤΟΥΛΗΣ Δ. , σελ.
ΤΡΑΓΑΚΗΣ Ι. , σελ.

Δ. Επί των επικαίρων ερωτήσεων:
ΓΡΕΓΟΣ Α. , σελ.
ΖΑΧΑΡΙΑΣ Κ. , σελ.
ΙΩΑΝΝΙΔΗΣ Ι. , σελ.
ΚΑΛΑΦΑΤΗΣ Σ. , σελ.
ΛΥΚΟΥΡΕΝΤΖΟΣ Α. , σελ.
ΜΑΚΡΗ ΘΕΟΔΩΡΟΥ Ε. , σελ.
ΜΑΡΙΑΣ Ε. , σελ.
ΜΑΡΚΟΥ Α. , σελ.
ΜΗΤΑΡΑΚΗΣ Π. , σελ.
ΜΩΡΑΪΤΗΣ Ν. , σελ.
ΞΟΥΛΙΔΟΥ Σ. , σελ.
ΣΚΟΡΔΑΣ Α. , σελ.
ΣΤΑΪΚΟΥΡΑΣ Χ. , σελ.
ΤΣΑΥΤΑΡΗΣ Α. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΛΒ΄
Παρασκευή 22 Φεβρουαρίου 2013
Αθήνα, σήμερα στις 22 Φεβρουαρίου 2013, ημέρα Παρασκευή και ώρα 10.32΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ . 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 21-02-2013 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΛΑ΄ συνεδριάσεώς του, της Πέμπτης 21 Φεβρουαρίου 2013, σε ό,τι αφορά την ψήφιση στο σύνολο των σχεδίων νόμων: 
1.«Κύρωση του Μνημονίου Συνεργασίας μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών και Ευρωπαϊκής Ένταξης του Μαυροβουνίου για την επιτάχυνση της διαδικασίας ένταξης του Μαυροβουνίου στην Ευρωπαϊκή Ένωση».
2.«Κύρωση του Μνημονίου Κατανόησης για τη δημιουργία Μικτής Επιτροπής Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Αραβικών Εμιράτων».)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Αντώνιο Γρέγο, Βουλευτή Α΄ Θεσσαλονίκης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ν.Τσιρίκος καταγγέλλει φαινόμενο ανυπολόγιστης φοροδιαφυγής.
2) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Σύλλογος Ιδιοκτητών Ενοικιαζόμενων Αυτοκινήτων Επαρχίας Νάξου αιτείται η υποχρέωση των ενοικιαζόμενων αυτοκινήτων σε ασφάλιση, να υφίσταται κατά την κυκλοφορία τους και όχι από τη χορήγηση της άδειας κυκλοφορίας.
3) Οι Βουλευτές Β΄ Αθηνών κ. ΚΑΤΕΡΙΝΑ ΠΑΠΑΚΩΣΤΑ – ΣΙΔΗΡΟΠΟΥΛΟΥ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  η Ελληνική Ομοσπονδία Φιλάθλων Πάλης εκφράζει την αντίθεσή της στο ενδεχόμενο κατάργησης του αθλήματος της Πάλης στους Ολυμπιακούς Αγώνες του 2020.
4) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά την κατάργηση του Τμήματος Εμπορίας και Διαφήμισης του ΤΕΙ Κρήτης στην Ιεράπετρα.
5) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  η Ομοσπονδία Επαγγελματιών, Βιοτεχνών και Εμπόρων Νομού Κορινθίας παραθέτει προβλήματα λειτουργίας των επιχειρήσεων και των δημοσίων υπηρεσιών του Νομού και αιτείται την επίλυσή τους.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων αρμοδιότητας του Υπουργείου Οικονομικών.
7) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  ο Κοινωνικός και Πολιτιστικός Σύλλογος «η Αρχαία Φενεός» αιτείται τη στήριξη της πολιτείας για την αποπεράτωση του οδικού έργου στην Καστανιά Κορινθίας. 
8) Ο Βουλευτής Αιτωλοακαρνανίας κ. ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ κατέθεσε αναφορά με την οποία  ο κ. Θεόδωρος Τσιλιμπίρης επισημαίνει την ανάγκη τροποποίησης του ποσού που χορηγείται από το κράτος για τα έξοδα μετακίνησης των νεφροπαθών. 
9) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία  εκφράζει την ανησυχία του Νομαρχιακού Συλλόγου  Γονέων -Κηδεμόνων και  ΑΜΕΑ Νομού Ηλείας σχετικά με την υπαγωγή του ΚΕΦΙΑΠ στο Γ. Ν. Ηλείας «Ανδρέας Παπανδρέου» και την εγκατάλειψη από την πολιτεία των ατόμων με αναπηρία.
10) Οι Βουλευτές Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ, Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  ο Αγροτικός Σύλλογος Φιλιατρών Νομού Μεσσηνίας αιτείται να αποζημιωθούν οι παραγωγοί της περιοχής, οι υπαίθριες καλλιέργειες των οποίων, μαζί με τα πλαστικά κάλυψης των θερμοκηπίων, καταστράφηκαν ολοσχερώς από την πρόσφατη χαλαζόπτωση.
11) Οι Βουλευτές, Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  η Περιφερειακή Επιτροπή Κολύμβησης Υδατοσφαίρισης Κρήτης-Ρόδου αιτείται την επίλυση θέματος που αφορά τη λειτουργία του Εθνικού Κολυμβητηρίου Ηρακλείου.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων, του υπ’ αριθμ. 752/5-12-2012 εγγράφου, αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων, του υπ’ αριθμ. 648/7-12-2012 εγγράφου, αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων, του υπ’ αριθμ. 58/28-1-2013 εγγράφου, αρμοδιότητας του Υπουργείου Δικαιοσύνης,  Διαφάνειας και Ανθρωπίνων Δικαιωμάτων.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων, των υπ’ αριθμ. 782/7-1-2013 και 8/9-1-2013 εγγράφων, αρμοδιότητας του Υπουργείου Δικαιοσύνης,  Διαφάνειας και Ανθρωπίνων Δικαιωμάτων.
16) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Πανελλήνιος Σύνδεσμος Βρεφονηπιαγωγών ΤΕΙ αιτείται την επαναφορά της ισχύος του εξαώρου εργασίας στο παιδαγωγικό προσωπικό των παιδικών σταθμών.
17) Οι Βουλευτές Σάμου κ. ΑΓΝΗ ΚΑΛΟΓΕΡΗ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία  ο Σύλλογος Υπαλλήλων  του Δήμου Σάμου αιτείται την υπαγωγή του προσωπικού του Δημοτικού Γηροκομείου Βαθέος Σάμου «Ίδρυμα Ντάελ» στο καθεστώς επικίνδυνης και ανθυγιεινής εργασίας.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων, του υπ’ αριθμ. 41/31-1-2013 εγγράφου, αρμοδιότητας του Υπουργείου Εσωτερικών.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων, του υπ’ αριθμ. ΓΚΕ 1016057 ΕΞ 2013/2111, 12,16,17,17α,18,19/30.1.2013 εγγράφου, αρμοδιότητας του Υπουργείου Οικονομικών.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων, του υπ’ αριθμ. ΓΚΕ 1005520 ΕΞ 2013/1996, 1998, 1999/11.1.2013 εγγράφου, αρμοδιότητας του Υπουργείου Οικονομικών.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση της του υπ’ αριθμ. 1889/13-12-2012 αναφοράς, αρμοδιότητας του Υπουργείου Οικονομικών.
22) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία o Σύνδεσμος Ελλήνων Προμηθευτών Επιστημών και Υγείας εκφράζει την αντίθεσή του στο ενδεχόμενο «κουρέματος» των οφειλών του κράτους προς τους προμηθευτές διαγνωστικών ιατροτεχνολογικών προϊόντων.
23) Οι Βουλευτές Άρτης κ. ΧΡΗΣΤΟΣ ΓΚΟΚΑΣ και Επικρατείας κ. ΑΘΑΝΑΣΙΟΣ ΠΑΦΙΛΗΣ κατέθεσαν αναφορά με την οποία   παραθέτουν τους λόγους για τους οποίους σπουδαστικοί σύλλογοι, επιτροπές αγώνα, σπουδαστές και φοιτητές αιτούνται την απόσυρση του σχεδίου «Αθηνά».
24) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  ο Δήμαρχος Νεμέας Νομού Κορινθίας αιτείται την εξαίρεση του Αστυνομικού Τμήματος Νεμέας από τις ενδεχόμενες συγχωνεύσεις αστυνομικών τμημάτων.
25) Ο Βουλευτής Σερρών κ. ΜΕΝΕΛΑΟΣ ΒΛΑΧΒΕΗΣ κατέθεσε αναφορά με την οποία  το Επιμελητήριο Σερρών παραθέτει τις προτάσεις του για τη στήριξη της γυναικείας απασχόλησης μέσω ενίσχυσης της επιχειρηματικότητας.
26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται ενημέρωσης για το θέμα της καταβολής των δώρων στους εργαζομένους σε δημοτικές επιχειρήσεις,  μέσω του προγράμματος του ΟΑΕΔ «55-64».
27) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την άρση της απαγόρευσης για τις κρίσεις συντονιστών διευθυντών στα νοσοκομεία.
28) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Σύλλογος Εργαζομένων ΙΚΑ-ΕΤΑΜ Νομού Μαγνησίας διαμαρτύρεται για τις απολύσεις τεσσάρων εργαζομένων από το ΙΚΑ-ΕΤΑΜ της περιοχής, που είχαν προσληφθεί με διαδικασίες ΑΣΕΠ.
29) Ο Βουλευτής Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσε αναφορά με την οποία  συνεργάτες της εταιρείας «EVIMA ΑΣΦΑΛΙΣΤΙΚΗΣ» αιτούνται να ενημερωθούν σχετικά με τους λόγους που οδήγησαν στο αιφνίδιο κλείσιμο της εταιρείας.
30) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμος Θήρας Νομού Κυκλάδων αιτείται την εξαίρεση των υπαλλήλων των νησιωτικών περιοχών από το καθεστώς της διαθεσιμότητας.
31) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμος Μήλου Νομού Κυκλάδων διαμαρτύρεται για την υποβάθμιση του Τελωνείου Μήλου σε Τοπικό Τελωνειακό Γραφείο.
32) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στην κατάθεση ψηφίσματος των αγροτών της Ιεράπετρας για τη επίλυση θεσμικών αιτημάτων του κλάδου.
33) Οι Βουλευτές Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ και Λαρίσης κ. ΔΗΜΗΤΡΗΣ ΓΕΛΑΛΗΣ κατέθεσαν αναφορά με την οποία  ο Σύνδεσμος Επώνυμων Οργανωμένων Αλυσίδων Εστίασης αιτείται τη μείωση του ΦΠΑ στην εστίαση από το  23% στο 9%.
34) Οι Βουλευτές Χίου κ. ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ, Έβρου κ. ΓΕΩΡΓΙΟΣ ΝΤΟΛΙΟΣ, Ξάνθης κ. ΔΗΜΗΤΡΙΟΣ ΣΑΛΤΟΥΡΟΣ και Ροδόπης κ. ΑΧΜΕΤ ΧΑΤΖΗ ΟΣΜΑΝ κατέθεσαν αναφορά με την οποία  η ΄Ενωση Αστυνομικών Υπαλλήλων Ροδόπης διαμαρτύρεται για την πειθαρχική δίωξη κατά συνδικαλιστών της Ελληνικής Αστυνομίας λόγω πραγματοποίησης ειρηνικής διαμαρτυρίας κατά την διάρκεια μεταγωγής αλλοδαπών.
35) Ο Βουλευτής Λέσβου κ. ΙΩΑΝΝΗΣ ΖΕΡΔΕΛΗΣ κατέθεσε αναφορά με την οποία  η ΕΛΜΕ Λήμνου και Αγίου Ευστρατίου Νομού Λέσβου αιτούνται την επαναλειτουργία του Γραφείου Δευτεροβάθμιας Εκπαίδευσης Λήμνου ή την αναβάθμισή του σε Διεύθυνση Δευτεροβάθμιας Εκπαίδευσης.
36) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε δημοσίευμα εφημερίδας το οποίο αφορά στην ανάγκη επάνδρωσης των αστυνομικών τμημάτων της Βόρειας Εύβοιας.
37) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία ενενήντα σύλλογοι και φορείς κατοίκων της Θεσσαλονίκης  αιτούνται την αποτροπή μεταβίβασης στρατοπέδων στο ΤΑΙΠΕΔ με σκοπό την πώλησή τους σε ιδιώτες.
38) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  ο Σύλλογος Φωτογραφικών Συναντήσεων Κυθήρων αιτείται την επίλυση του θέματος λειτουργίας  του Μουσείου Φωτογραφίας Θεσσαλονίκης.
39) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία  ο Σύλλογος Ιδιοκτητών Επιχειρήσεων Ενοικιαζόμενων Αυτοκινήτων Επαρχείου Νάξου αιτείται την εξαίρεση των ενοικιαζόμενων οχημάτων από το άρθρο 28 του σχεδίου νόμου του Υπουργείου Οικονομικών «Επενδυτικά εργαλεία ανάπτυξης, παροχή πιστώσεων και άλλες διατάξεις».
40) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  ο Σύλλογος Νεφροπαθών Σπάρτης διαμαρτύρεται για την υποστελέχωση της Μονάδας Τεχνητού Νεφρού του Νοσοκομείου Σπάρτης.
41) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  η Ένωση Ξενοδοχείων Λακωνίας καταγγέλλει την άνιση μεταχείριση των ατομικών ξενοδοχειακών επιχειρήσεων συγκριτικά με τα εκμεταλλευόμενα από εταιρείες ξενοδοχεία,  όσον αφορά την αποπληρωμή του Φόρου Ακίνητης Περιουσίας του οικονομικού έτους 2010.
42) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  ο Πανελλήνιος Σύνδεσμος Τεχνικών Εταιρειών αιτείται τη κατάργηση της υποχρεωτικής καταβολής  διπλών ασφαλιστικών εισφορών για τους παλαιούς ασφαλισμένους μηχανικούς-εργολήπτες.
43) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  η Επιτροπή Γονέων των Παιδιών του Κέντρου Στήριξης Αυτιστικών Ατόμων Μαγνησίας εκφράζει την  ανησυχία  του για  τη συνέχιση της λειτουργίας τού εν λόγω κέντρου.
44) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  ο Βορειοηπειρωτικός Πολιτιστικός Σύλλογος Δερβιτσιωτών Ιωαννίνων «Η Δερβιτσάνη» καταγγέλλει τις παράνομες πρακτικές του Οργανισμού Γεωργικών Ασφαλίσεων, σχετικά με τη διακοπή συνταξιοδότησης ομογενών της Βορείου Ηπείρου.
45) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Ένωση Μετόχων  και  Φίλων Ταχυδρομικού Ταμιευτηρίου καταγγέλλει μεθοδεύσεις για την απαξίωση του Ταχυδρομικού Ταμιευτηρίου, με συνέπεια την ολοσχερή οικονομική καταστροφή των μετόχων.
46) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  η Περιφερειακή Ένωση Δήμων Νοτίου Αιγαίου επισημαίνει την ανάγκη νομοθετικής ρύθμισης, ώστε να δοθεί η δυνατότητα συμμετοχής των εκπροσώπων της περιφέρειας στις συνεδριάσεις των δημοτικών συμβουλίων, μέσω τηλεδιάσκεψης.
47) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδας εκφράζει τη διαμαρτυρία της για τον τρόπο φορολόγησης  των ακινήτων πολύτεκνων οικογενειών.
48) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδας εκφράζει τη διαμαρτυρία της για τη νέα φορολογική ρύθμιση που αφορά τα ακίνητα, η οποία πλήττει ιδιαίτερα τις πολύτεκνες οικογένειες.
49) Ο Βουλευτής Αρκαδίας κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ κατέθεσε αναφορά με την οποία  ο Δήμος Γορτυνίας Νομού  Αρκαδίας διαμαρτύρεται για το γεγονός της αναστολής της λειτουργίας των ΔΟΥ Τροπαίων και Δημητσάνας του Δήμου Γορτυνίας.
50) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  ο Σύλλογος Γονέων και Κηδεμόνων Προτύπων Πειραματικών Σχολείων αιτείται να ισχύσουν οι οικείες μεταβατικές διατάξεις για την τρέχουσα και την επόμενη σχολική χρονιά, ώστε να μην ανατραπεί ο ισχύων προγραμματισμός και να υπάρξει ο απαραίτητος χρόνος για το βέλτιστο σχεδιασμό και υλοποίηση των νομοθετικών ρυθμίσεων.
51) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία  ο Δήμος Ανδρίτσαινας-Κρεστένων Νομού Ηλείας επισημαίνει  την ανάγκη άμεσης λήψης μέτρων για τις πληγείσες περιοχές του Νομού Ηλείας, λόγω κατολισθήσεων από τα έντονα καιρικά φαινόμενα.
52) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  ο κ. Νικόλαος Λογοθέτης καταγγέλλει ως  παράνομη την  κατασκευή του αγωγού διάθεσης λυμάτων Κιμώλου.
53) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  οι Πανελλήνιες Ομοσπονδίες και Ενώσεις Αστυνομικών Υπαλλήλων και Υπαλλήλων Πυροσβεστικού και Λιμενικού Σώματος εκφράζουν τη διαμαρτυρία τους για τις περικοπές και τις μειώσεις των μηνιαίων αποδοχών των ενστόλων.
54) Οι Βουλευτές Αργολίδος κ. ΙΩΑΝΝΗΣ ΜΑΝΙΑΤΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  η Ομοσπονδία Εκπαιδευτικών Λειτουργών ΟΑΕΔ επισημαίνει την ανάγκη διατήρησης των σχολών μαθητείας  του ΟΑΕΔ στη Δευτεροβάθμια Τεχνική Επαγγελματική Εκπαίδευση της χώρας.
55) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Δήμος Ρόδου αιτείται την επίλυση των προβλημάτων  που αντιμετωπίζει το Πολυδύναμο Περιφερειακό Ιατρείο Γενναδίου και γενικότερα ο τομέας των υπηρεσιών της υγειονομικής περίθαλψης στη Νότια Ρόδο.
56) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  οι Πανελλήνιες Ομοσπονδίες και Ενώσεις Αστυνομικών Υπαλλήλων και Υπαλλήλων Πυροσβεστικού και Λιμενικού Σώματος  εκφράζουν τη διαμαρτυρία τους για τις περικοπές των μηνιαίων αποδοχών των ενστόλων.
57) Ο Βουλευτής Σερρών κ. ΜΕΝΕΛΑΟΣ ΒΛΑΧΒΕΗΣ κατέθεσε αναφορά με την οποία  το Σωματείο Εργαζομένων Γενικού Νοσοκομείου Σερρών «Άγιος Λουκάς» εκφράζει την αντίθεσή του  στη μεταφορά ανεξόφλητων πιστώσεων πρόσθετων αμοιβών των εργαζομένων του έτους 2012 στο έτος 2013.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ελευθερία Αλιβιζάτου αιτείται να ενημερωθεί σχετικά με την επιπλέον άδεια με αποδοχές που δικαιούται ένας οροθετικός, καθώς και γιαι τον τρόπο υπολογισμού του χρόνου αδείας, εάν ο εργαζόμενος είναι σε καθεστώς εκ περιτροπής εργασίας.
59) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία   αιτείται ενημέρωσης επί της μεταθέσεως διορισθέντος υπαλλήλου σε παιδικό σταθμό.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Ελλήνων Προμηθευτών Επιστημών και Υγείας εκφράζει τη διαμαρτυρία του για το νέο κούρεμα, το οποίο θα προκαλέσει τον πλήρη αφανισμό των προμηθευτών διαγνωστικών ιατροτεχνολογικών προϊόντων.
61) Ο Βουλευτής Ιωαννίνων κ. ΜΙΧΑΗΛ ΚΑΣΣΗΣ κατέθεσε αναφορά με την οποία  η Ομοσπονδία Επαγγελματιών, Βιοτεχνών και Εμπόρων του Νομού Ιωαννίνων αιτείται την επίλυση του θέματος της έκδοσης  βιβλιαρίων ανασφάλιστων επαγγελματιών βιοτεχνών και εμπόρων εν ενεργεία, οι οποίοι, λόγω αδυναμίας,  δεν μπορούν να καταβάλουν τις ασφαλιστικές τους εισφορές.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.  Κωνσταντίνος Σαπουντζάκης εκφράζει τη διαμαρτυρία του για το πενιχρό επίδομα ανεργίας που λαμβάνει από τον ΟΑΕΔ και για την πολύμηνη αναμονή του ίδιου και διακοσίων ακόμη οικογενειών για την επίλυση του θέματος.
63) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία  ο κ. Λεωνίδας Κουτσοπόδης και  ο κ. Ιωάννης Γεωργακόπουλος  αιτούνται διευκρινίσεων, σχετικά με την πιστοποίηση επαρκούς γνώσης ξένης γλώσσας σε προκηρύξεις του ΑΣΕΠ.
64) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία  ο Σύλλογος Υπαλλήλων  Υπουργείου Εθνικής Άμυνας Νομού Ηλείας αιτείται την καταβολή του επιδόματος ανθυγιεινής εργασίας στις ειδικότητες των Εκπαιδευτών Τεχνικών Ειδικοτήτων - Ηλεκτρονικών.
65) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία  ο Σύλλογος Ανδριτσάνων Νομού Ηλείας  καταγγέλλει την ποιότητα της πρωτοβάθμιας περίθαλψης που προσφέρει στους πολίτες το Κέντρο Υγείας Ανδρίτσαινας.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ταξί και Αγοραίων επισημαίνει το  δικαίωμα του καταναλωτή να μην καταβάλει το αντίτιμο, εάν δεν λάβει νόμιμο παραστατικό.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5538/07-01-2013 ερώτηση του Βουλευτή κ. Αποστόλου Ευάγγελου δόθηκε με το υπ’ αριθμ. 558/24-01-2013 έγγραφο από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
2. Στην με αριθμό 5541/07-01-2013 ερώτηση του Βουλευτή κ. Κοντού Αλέξανδρου δόθηκε με το υπ’ αριθμ. 559/24-01-2013 έγγραφο από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 25 Φεβρουαρίου 2013.
Α.&#160;ΕΠΙΚΑΙΡΕΣ ΕΡΩΤΗΣΕΙΣ &#160;Πρώτου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 1041/19-2-2013 επίκαιρη ερώτηση του Βουλευτή Μεσσηνίας της Νέας Δημοκρατίας κ. Ιωάννη Λαμπρόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατασκευή του οδικού άξονα «Ρυζόμυλος-Πύλος-Μεθώνη».&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; &#160;&#160;&#160;&#160;&#160;&#160;&#160;&#160;&#160;
&#160;2. Η με αριθμό 1064/19-2-2013 επίκαιρη ερώτηση του Βουλευτή Α΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. &#160;Νικολάου Βούτση προς τον Υπουργό Εσωτερικών, σχετικά με τη μετάθεση της ημερομηνίας διεξαγωγής των αυτοδιοικητικών εκλογών και την αλλαγή του εκλογικού συστήματος.&#160;&#160;&#160;&#160;&#160;&#160;&#160;&#160;&#160; 
3. Η με αριθμό 1027/18-2-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αναδιοργάνωση του συστήματος αναπλήρωσης εκπαιδευτικών κενών σε πρωτοβάθμια και δευτεροβάθμια εκπαίδευση.
4. Η με αριθμό 1046/19-2-2013 επίκαιρη ερώτηση της Βουλευτού Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Οικονομικών, σχετικά με την υποβάθμιση του Τελωνείου Πτολεμαΐδας.&#160;&#160;&#160;&#160;&#160;&#160; &#160;&#160;&#160;&#160;&#160;&#160;&#160;&#160;
5. Η με αριθμό 1060/19-2-2013 επίκαιρη ερώτηση του Βουλευτή Σερρών του Λαϊκού Συνδέσμου - Χρυσή Αυγή κ. Αρτέμιου Ματθαιόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη διασφάλιση διεξαγωγής του αγωνίσματος της πάλης στους Ολυμπιακούς Αγώνες.&#160;&#160;&#160;&#160;&#160;&#160;&#160;&#160; &#160;&#160;&#160;&#160;&#160;&#160;&#160;
&#160;6. Η με αριθμό 1056/19-2-2013 επίκαιρη ερώτηση του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Επικρατείας, &#160;σχετικά με το θεσμικό πλαίσιο προστασίας των ανηλίκων στο πεδίο της ραδιοτηλεόρασης.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; 
&#160;7. Η με αριθμό 1052/19-2-2013 επίκαιρη ερώτηση του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την πλήρη ιατροφαρμακευτική περίθαλψη των αναπληρωτών εκπαιδευτικών και την πλήρη αναγνώριση της προϋπηρεσίας τους.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 1042/19-2-2013 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς την Υπουργό Τουρισμού, σχετικά με την χρηματοδότηση από τον ΕΟΤ της συμμετοχής της Έκθεσης: «ΑΙΓΑΙΟΝ: Η γέννηση ενός αρχιπελάγους» στη Διεθνή Έκθεση ΙΤΒ του Βερολίνου.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; 
&#160;2. Η με αριθμό 1065/19-2-2013 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Απόστολου Αλεξόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την επανασύνδεση των παροχών νερού στους Δήμους Δραπετσώνας και Κερατσινίου.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;
&#160;3. Η με αριθμό 1047/19-2-2013 επίκαιρη ερώτηση του Βουλευτή Β΄ Αθήνας των Ανεξαρτήτων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με τα «Ελληνικά Πετρέλαια Α.Ε.».
4. Η με αριθμό 1061/19-2-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εσωτερικών, σχετικά με τη μετάθεση της ημερομηνίας διεξαγωγής των δημοτικών και περιφερειακών εκλογών.
5. Η με αριθμό 1057/19-2-2013 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τη μείωση του συντελεστή ΦΠΑ στην εστίαση και τις τουριστικές επιχειρήσεις.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;
&#160;6. Η με αριθμό 1053/19-2-2013 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας, σχετικά με τη συγχώνευση των Νοσοκομείων Λέσβου και Λήμνου.
Κυρίες και κύριοι συνάδελφοι, έχω επίσης την τιμή να σας ανακοινώσω ότι:
Οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Εξωτερικών, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων, Τουρισμού, Ναυτιλίας και Αιγαίου, Μακεδονίας και Θράκης, Αγροτικής Ανάπτυξης και Τροφίμων και Επικρατείας κατέθεσαν σχέδιο νόμου με τίτλο: «Διαμόρφωση Φιλικού Αναπτυξιακού Περιβάλλοντος για τις Στρατηγικές και Ιδιωτικές Επενδύσεις και άλλες διατάξεις».
Παραπέμπεται στην αρμόδια Διαρκή Επιτροπή. 
Επίσης, κυρίες και κύριοι συνάδελφοι, έχω την τιμή να ανακοινώσω προς το Σώμα ότι με την από 21-02-2013 επιστολή του προς τον Πρόεδρο της Βουλής κ. Ευάγγελο Μεϊμαράκη, ο Πρόεδρος της Κοινοβουλευτικής Ομάδας του Πανελλήνιου Σοσιαλιστικού Κινήματος κ. Ευάγγελος Βενιζέλος γνωστοποιεί ότι σύμφωνα με το άρθρο 16 παράγραφος 5 του Κ.τ.Β, επανεντάσσονται στην Κοινοβουλευτική Ομάδα του ΠΑΣΟΚ οι Βουλευτές κ. Αγγελική Γκερέκου (Κερκύρας) και κύριοι Μιχαήλ Κασσής (Ιωαννίνων), Ιωάννης Κουτσούκος (Ηλείας) και Κων/νος Σκανδαλίδης (Α΄ Αθηνών).
Έχω να ανακοινώσω επίσης ότι με επιστολές τους προς τον Πρόεδρο της Βουλής οι ως άνω Βουλευτές αποδέχονται την επανένταξή τους στην Κοινοβουλευτική Ομάδα του ΠΑΣΟΚ.
Οι επιστολές θα καταχωριστούν στα Πρακτικά της σημερινής συνεδρίασης. 
(Οι προαναφερθείσες επιστολές έχουν ως εξής:
(Να φωτογραφηθούν οι σελ. 10-14)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 1039/19-02-2013 επίκαιρη ερώτηση πρώτου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τους Υπουργούς Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αλόγιστη χρήση των Ανανεώσιμων Πηγών Ενέργειας στο Νομό Λακωνίας, δεν θα συζητηθεί και διαγράφεται.
Επίσης, η δεύτερη με αριθμό 1062/19-02-2013 επίκαιρη ερώτηση πρώτου κύκλου του Βουλευτή Β΄ Πειραιά του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Παναγιώτη Λαφαζάνη προς τον Υπουργό Οικονομικών, σχετικά με τον έλεγχο προσώπων και λογαριασμών της λίστας Λαγκάρντ, δεν θα συζητηθεί και διαγράφεται.
Θα συζητηθεί η τέταρτη με αριθμό 1044/19-02-2013 επίκαιρη ερώτηση πρώτου κύκλου του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με την πορεία των εργασιών της ομάδας εργασίας του Γενικού Λογιστηρίου του Κράτους σχετικά με τις γερμανικές αποζημιώσεις.
Το λόγο έχει ο Βουλευτής κ. Επαμεινώνδας Μαριάς για δύο λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, πριν ξεκινήσω την ανάπτυξη της επίκαιρης ερωτήσεώς μου, θέλω να πω ότι γίναμε όλοι μάρτυρες ενός συγκλονιστικού γεγονότος, που παρ’ ολίγον να οδηγούσε σε εργατικό ατύχημα. Θέλουμε να εκφράσουμε τη συμπαράστασή μας και τη συμπάθειά μας στον εργαζόμενο, που παρ’ ολίγον να είχε μια ατυχή –ενδεχομένως- κατάληξη. Θα ήθελα λοιπόν να πω ότι θα πρέπει πρώτα απ’ όλα να ληφθούν συγκεκριμένα μέτρα ασφαλείας. Παρ’ ολίγον βεβαίως και οι Υπουργοί που κάθονταν εκεί, να είχαν και αυτοί πρόβλημα, γιατί κατέπεσαν τα γυαλιά από πάνω, από την οροφή. 
Δείτε και συνολικά το θέμα ασφαλείας και εν όψει του θόλου που υπάρχει. Αυτό είναι μια παρατήρηση, αν μου επιτρέπετε και θα ξεκινήσω την ανάπτυξη της επίκαιρης ερώτησης.
Κύριε Υπουργέ, βασική δέσμευση δική μου ως υποψήφιος των Ανεξάρτητων Ελλήνων στο Ηράκλειο ήταν να αναδείξω το ζήτημα των γερμανικών επανορθώσεων και του αναγκαστικού κατοχικού δανείου. Ταυτόχρονα, αυτό αποτελεί και μια από τις βασικές θέσεις των Ανεξάρτητων Ελλήνων. Να παλέψουμε δηλαδή, για να μπορέσει πράγματι να εξοφληθεί το αναγκαστικό κατοχικό δάνειο που προσδιορίζεται σε 54 δισεκατομμύρια ευρώ, χωρίς τους τόκους, όπως επίσης και να εξοφληθούν οι επανορθώσεις της Γερμανίας προς τη χώρα μας, ύψους 108 δισεκατομμυρίων ευρώ, χωρίς τόκους.
Στο πλαίσιο αυτό υπέβαλα σχετική επίκαιρη ερώτηση στις 28-8-2012. Ακολούθησαν δύο δικές μου γραπτές ερωτήσεις προς τον Υπουργό Οικονομικών και προς τον Υπουργό Δικαιοσύνης για την ηθική δικαίωση των σφαγιασθέντων στη Βιάννο και στην Ιεράπετρα και την αποζημίωση των συγγενών των θυμάτων και για την ηθική δικαίωση των Ελλήνων ομήρων και Εβραίων εκτοπισθέντων που πνίγηκαν μαζικά από τις γερμανικές αρχές κατοχής βυθίζοντας το πλοίο «ΔΑΝΑΗ» στις 9 Ιουνίου 1944. 
Στη συζήτηση που έγινε και που απαντήσατε, κύριε Υπουργέ, στις 3 Σεπτεμβρίου 2012, επισημάνατε δύο πράγματα. 
Πρώτον, αναφέρατε ότι σύμφωνα με την άποψη του Υπουργείου, οι αποζημιώσεις που πρέπει να καταβληθούν είναι 7,5 δισεκατομμύρια δολάρια. Είπατε, όμως, –διαβάζω- ότι «στο ποσό αυτό συμπεριλαμβάνεται και το δάνειο της Τράπεζας της Ελλάδος». Ερωτώ, αν πράγματι εμμένετε σε αυτήν τη θέση, διότι το ποσό των γερμανικών επανορθώσεων, χωρίς το κατοχικό δάνειο, ανέρχεται σε 7,184 δισεκατομμύρια δολάρια, τιμής του 1938. 
Στη συνέχεια δηλώσατε ότι συγκροτείται ειδική επιτροπή στο Γενικό Λογιστήριο του Κράτους, για να μαζέψει τα σχετικά στοιχεία. Είχαμε πει τότε, διότι η επιτροπή που συγκροτήσατε αποτελείται από τέσσερα υψηλόβαθμα στελέχη του Γενικού Λογιστηρίου του Κράτους, ότι οι ίδιοι έχουν επίσης και αρκετές άλλες απασχολήσεις και ως εκ τούτου, αυτό θα οδηγούσε ενδεχομένως στο να αργήσει να ολοκληρώσει το έργο της αυτή η επιτροπή.
 Γι’ αυτό είχαμε προτείνει και κατά τη συζήτηση ότι θα πρέπει να αξιοποιήσετε δεκάδες άλλα στελέχη του δημοσίου και να συνεργαστείτε με την Τράπεζα της Ελλάδος. Αυτές ήταν οι παρατηρήσεις που κάναμε ήδη από το Σεπτέμβριο του 2012. Επειδή η επιτροπή έπρεπε να παραδώσει το έργο της στις 31-12-2012, δεν το ολοκλήρωσε και ήδη έχετε παρατείνει τις εργασίες της μέχρι τις 8 Μαρτίου.
Οι ερωτήσεις, λοιπόν, που απευθύνουμε είναι οι εξής: 
Πρώτον, ποια η πορεία της ομάδας εργασίας μέχρι 31-12-2012, εάν έχει καταγράψει το σχετικό υλικό και πού βρίσκονται αυτήν τη στιγμή από πλευράς επεξεργασίας τα σχετικά αρχεία. 
Δεύτερον -και αυτό είναι το κρίσιμο- κύριε Υπουργέ, είναι στη διάθεση του Υπουργείου και της ομάδας εργασίας τα έγγραφα που αφορούν το αναγκαστικό κατοχικό δάνειο; Έχετε υπολογίσει το ύψος της απαίτησης σε ευρώ;</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο Αναπληρωτής Υπουργός Οικονομικών κ. Χρήστος Σταϊκούρας έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Θα ήθελα και εγώ εκ μέρους της ελληνικής Κυβέρνησης να εκφράσω τη συμπάθεια και τις ευχαριστίες προς τους εργαζόμενους της Βουλής των Ελλήνων που ασχολήθηκαν με την ενίσχυση και την αποκατάσταση της ασφάλειας στον εσωτερικό χώρο, προκειμένου να γίνει αυτή εδώ η συνεδρίαση. 
Κύριε συνάδελφε, με την επίκαιρη ερώτησή σας επανέρχεστε σ’ ένα θέμα το οποίο έχουμε συζητήσει αρκετές φορές στο πλαίσιο των κοινοβουλευτικών εργασιών. Αλλά και ακόμα περισσότερες φορές έχει θιγεί από εσάς με κάθε ευκαιρία, άσχετα με το θέμα που συζητάμε εδώ μέσα. 
Υπογραμμίζω, λοιπόν, για άλλη μια φορά τα πραγματικά δεδομένα του θέματος. Με απόφασή μου, την οποία σας είχα προαναγγείλει σε συζήτηση αντίστοιχης ερώτησης που έγινε το Σεπτέμβριο του 2012, συστάθηκε η ομάδα εργασίας για την έρευνα των αρχείων του Γενικού Λογιστηρίου του Κράτους, σχετικά με το θέμα των γερμανικών αποζημιώσεων. 
Είναι γνωστή η κατάσταση που υπήρχε μέχρι τότε. Στόχος μας ήταν να γίνει για πρώτη φορά κωδικοποίηση και καταγραφή του σχετικού υλικού που βρίσκεται στην κατοχή του Γενικού Λογιστηρίου του Κράτους και μόνον αυτού. Το επαναλαμβάνω: και μόνον αυτού. 
Στο συγκεκριμένο έργο, για την ενίσχυσή του, πέραν των στελεχών της ομάδας εργασίας του Γενικού Λογιστηρίου του Κράτους συνδράμουν και υπάλληλοι, οι οποίοι από τις 14 Σεπτεμβρίου του 2012 συμμετέχουν σε υποομάδες εργασίας. Το έργο ολοκληρώνεται στις 8 Μαρτίου, φέτος, οπότε και η ομάδα εργασίας θα υποβάλει το σχετικό πόρισμα.
Γνωρίζετε ότι φτάνουμε σ’ αυτήν την ημερομηνία μετά από παράταση που δόθηκε στις 19 Δεκεμβρίου του 2012 σε ανταπόκριση σχετικού αιτήματος της ομάδoς εργασίας. Με την παραλαβή του πορίσματος θα κινηθώ στο πλαίσιο αποκλειστικά και μόνο των αρμοδιοτήτων μου και της υφιστάμενης νομοθεσίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Μαριάς για τρία λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Κύριε Υπουργέ, να ξέρετε ότι με αφορμή κάθε θέμα, θα θέτουμε το ζήτημα των πολεμικών επανορθώσεων και ιδίως του αναγκαστικού κατοχικού δανείου. Διότι όταν η χώρα μπορεί να διεκδικήσει 54 δισεκατομμύρια ευρώ, χωρίς τους τόκους, σε μια εποχή που χειμάζεται η ελληνική οικονομία, που ο ελληνικός λαός έχει φτωχοποιηθεί και που ταυτόχρονα δανείζεται, να είστε βέβαιος ότι εμείς θα το θέτουμε, γιατί είναι καθήκον μας.
Ταυτόχρονα, καθήκον δικό σας, της Κυβέρνησης, του Υπουργείου Οικονομικών και του Υπουργείου Εξωτερικών είναι να προσδιορίσετε αναλυτικά το ποσό και να προχωρήσετε στις ενέργειες αυτές οι οποίες θα βοηθήσουν στην είσπραξή του. 
Η ερώτηση με την οποία ξεκίνησε η διαδικασία, όσον αφορά το δικό μου κοινοβουλευτικό έλεγχο ήταν σαφής. Σας ρωτούσα, τότε, ποιες νομικές και λοιπές ενέργειες θα κάνετε, ως Κυβέρνηση,  για την είσπραξη των γερμανικών αποζημιώσεων και του αναγκαστικού κατοχικού δανείου.
Εσείς έρχεστε τώρα και απ’ ό,τι καταλαβαίνω μας λέτε ότι απλά θα κωδικοποιήσετε το υλικό. Δεν μου απαντήσατε στην παρατήρηση που έκανα πριν και την οποία έχω κάνει επανειλημμένα. 
Προσδιορίζετε στην απάντησή σας -και αυτό είναι σημαντικό- ως 7,5 δισεκατομμύρια δολάρια τη συνολική απαίτηση, συμπεριλαμβανομένου -όπως λέτε- και του δανείου. Θα ήθελα να δω αν επιμένετε σ’ αυτό, διότι αν επιμένετε, αυτό σημαίνει ένα «κούρεμα» των απαιτήσεων της χώρας. 
Σας επισημαίνω ότι υπάρχει ειδική δήλωση της Ελλάδος ότι δεν έχει εξοφληθεί για τα δάνεια της κατοχής. Αυτή η δήλωση προστέθηκε στη Διάσκεψη του 1946. Η δε Επιτροπή της Διάσκεψης τότε είπε: «η Επιτροπή έλαβε καλήν σημείωσιν της δηλώσεως της ελληνικής αντιπροσωπείας» δηλαδή, ότι είναι άλλες οι πολεμικές επανορθώσεις και άλλη η επιφύλαξη για το αναγκαστικό κατοχικό δάνειο. Υπάρχει και κυρωθείσα η Συμφωνία των Παρισίων το 1946.
Επειδή, όμως, αναζητείτε στοιχεία, σας λέω, λοιπόν, ότι μπορείτε να αναζητήσετε, πρώτα απ’ όλα, την έκθεση του Διοικητή της Τράπεζας της Ελλάδος, με ημερομηνία 22 Νοεμβρίου 1947, που  προσδιορίζει ότι την εποχή εκείνη οι πιστώσεις, δηλαδή τα δάνεια που είχαν δοθεί στη Γερμανία ήταν 3.670.610 χρυσές λίρες Αγγλίας, με βάση και τη μέση τιμή της λίρας Αγγλίας στο Χρηματιστήριο Αθηνών, προσδιορίζοντας και τα ποσά σε δραχμές. 
Έχουμε τη μελέτη του ακαδημαϊκού, του Αγγελόπουλου, που λέει ότι το ποσό του κατοχικού δανείου ανέρχεται σε 3,5 δισεκατομμύρια δολάρια την εποχή εκείνη, χωρίς να υπολογιστούν οι τόκοι. 
Έχουμε, λοιπόν, αρκετές μελέτες και αυτό που σας έχουμε ζητήσει είναι πολύ απλό: Να καθίσει η Κυβέρνηση να συνεργαστεί με την Τράπεζα της Ελλάδος και να προσδιορίσει αναλυτικά το ποσό, για να έχουμε μία σαφέστατη εικόνα. Αφού προσδιορίσει το ποσό, να αναθέσει, επίσης, και στο Νομικό Συμβούλιο του Κράτους να διερευνήσει τους τρόπους με τους οποίους μπορεί να διεκδικηθεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σας λέμε ότι κάναμε και αναλυτική πρόταση για την τιτλοποίηση του αναγκαστικού κατοχικού δανείου που μπορεί να συνδράμει στον τρόπο της εξοφλήσεώς του. 
Σας λέμε μάλιστα, κύριε Υπουργέ, ότι υπάρχουν δεκάδες ψηφίσματα φορέων του ελληνικού λαού που το ζητούν και μας πληροφόρησαν ότι υπάρχει ήδη και μηνυτήρια αναφορά, η οποία κατατέθηκε από τρεις πολίτες για την αδυναμία, την αμέλεια και το ότι μέχρι στιγμής δεν έχουν γίνει ενέργειες για την είσπραξη του δανείου. 
Επομένως, κύριε Υπουργέ –κλείνω κύριε Πρόεδρε και ευχαριστώ για την ανοχή σας- το βασικό στοιχείο που έχουμε και στο οποίο εμείς εμμένουμε είναι αυτό. Όχι να γίνει ταξινόμηση ενός υλικού για οποιοδήποτε θέμα. 
Η σημερινή ερώτηση είναι σαφής. Έχετε προσδιορίσει το ύψος του αναγκαστικού κατοχικού δανείου  σε ευρώ σήμερα; Εάν δεν το έχετε κάνει, ποιες ενέργειες θα κάνετε; 
Τέλος, σας λέω ότι ήδη από το 1954 ο κατοχικός, ο δοσίλογος Υπουργός Οικονομικών, ο Γκοτζαμάνης, έχει γράψει βιβλίο και αναλύει ποια ποσά έχουν δοθεί. 
Άρα,  από τη στιγμή που υπάρχουν τόσες μελέτες καλούμε την Κυβέρνηση και το Υπουργείο Οικονομικών να προσδιορίσετε αναλυτικά το ποσό για να ξέρουμε για τι μιλάμε και όταν έρθει η στιγμή που πρέπει, κατά την κρίση σας -κατά την κρίση τη δικιά μας, είναι τώρα- να προχωρήσετε στις αντίστοιχες νομικές ενέργειες για την είσπραξη αυτού του ποσού.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Το λόγο έχει ο Αναπληρωτής Υπουργός Οικονομικών κ. Χρήστος Σταϊκούρας.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ευχαριστώ, κύριε Πρόεδρε.
 Κύριε συνάδελφε, το θέμα των γερμανικών αποζημιώσεων είναι ένα κρίσιμο ζήτημα και θέμα, με ανθρωπιστικές, ιστορικές, πολιτικές και νομικές παραμέτρους. 
Δεν θα συμμετάσχω σε μια συζήτηση για τη δημιουργία και μόνο εντυπώσεων και δεν θα μιλήσω στον «αέρα». Θα σταθώ στα δεδομένα και στο έργο που επιτελείται επί του θέματος, κατά την τελευταία χρονική περίοδο, στο Γενικό Λογιστήριο του Κράτους σύμφωνα με την απόφαση της πολιτικής ηγεσίας του Υπουργείου Οικονομικών, την οποία λησμονείτε ή παρερμηνεύετε. 
Φυσικά, έχω πλήρη συνείδηση ότι ο ρόλος του επικεφαλής πολιτικού δεν υποκαθιστά και δεν συγχέεται με το ρόλο της διοίκησης, την οποία πολιτικά αυτός οδηγεί και εποπτεύει. 
Θέλω να σας ενημερώσω ότι σύμφωνα με την εμπειρία των στελεχών της διοίκησης αλλά και τις δικές μου προσλαμβάνουσες, το έργο δεν είναι απλό. Κι αυτό, διότι έχει παρέλθει μεγάλο χρονικό διάστημα, οι υπηρεσίες τα τελευταία χρόνια έχουν πολλές φορές αναδιοργανωθεί και –λυπάμαι που θα το πω- το σχετικό υλικό ήταν ατάκτως ερριμμένο σε διάφορα κτήρια του Γενικού Λογιστηρίου του Κράτους. 
Τώρα είμαστε στη φάση της ολοκλήρωσης του σχετικού έργου που έχουμε αναλάβει και μόνο αυτού. 
Αναλυτικότερα, σύμφωνα με την ενημέρωση από την ομάδα εργασίας για τις ανάγκες πληροφόρησης του ελληνικού Κοινοβουλίου, έχουν γίνει για πρώτη φορά τα εξής: Πρώτον, έχει γίνει κατανομή των φακέλων των αρχείων κατά κατηγορία περίπτωσης που σχετίζεται με το θέμα των γερμανικών αποζημιώσεων. 
Δεύτερον, έχει προχωρήσει η ηλεκτρονική συνοπτική απεικόνιση του καταγεγραμμένου αρχειακού υλικού. 
Τρίτον, έχουν καταγραφεί εκατόν ογδόντα τέσσερις τόμοι αρχειακού υλικού, ποικίλου περιεχομένου, η κατάσταση του οποίου βέβαια λόγω της παλαιότητας δεν είναι σε αρκετές περιπτώσεις πολύ καλή.
Τέταρτον, έχει ξεκινήσει η σύνταξη του τελικού παραδοτέου έργου της ομάδος, αναφορικά –όπως έλεγε και η σύστασή της- με την καταγραφή και ταξινόμηση του Αρχείου του Γενικού Λογιστηρίου του Κράτους.
Συνεπώς το έργο που είχε ανατεθεί τείνει να ολοκληρωθεί. Το πόρισμα θα παραδοθεί στις 8 Μαρτίου. Κι όπως τόνισα και στην πρωτολογία μου –το επαναλαμβάνω- μετά την παραλαβή του θα κινηθώ στο πλαίσιο των αρμοδιοτήτων μου –και μόνο- και της υφιστάμενης νομοθεσίας. 
Από την πλευρά μου, πέραν τούτου, δεν έχω να πω τίποτε άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Κυρίες και κύριοι συνάδελφοι, θέλω να θέσω υπ’ όψιν σας ότι η Ειδική Κοινοβουλευτική Επιτροπή «Προς διενέργεια  προκαταρκτικής εξέτασης κατά του πρώην Υπουργού κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC» που έχει συσταθεί κατά τα άρθρα 153 και επόμενα του Κανονισμού της Βουλής και για την οποία η Ολομέλεια της Βουλής έχει ορίσει προθεσμία υποβολής του πορίσματός της μέχρι την 25η Φεβρουαρίου 2013, ζητεί παράταση της λειτουργίας της έως και την 29η Μαρτίου 2013.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Το Σώμα συνεφώνησε ομοφώνως.
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα επτά μαθητές και μαθήτριες και τρεις εκπαιδευτικοί από το 3ο Γενικό Λύκειο Καβάλας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο επί της διαδικασίας.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ορίστε, έχετε το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αναγνώσατε προηγουμένως και ζητήσατε έγκριση του Σώματος για να υπάρξει παράταση, εμβόλιμα μέσα στη διαδικασία του κοινοβουλευτικού ελέγχου. 
Εμείς δεν συμφωνούμε αυτήν τη στιγμή και θέλουμε να γίνει συζήτηση γι’ αυτό το θέμα. Άρα, λοιπόν, όταν το θέσετε…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Να υποβάλετε αίτημα, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Υποβάλλουμε, λοιπόν, αίτημα αυτή τη στιγμή σ’ εσάς ότι αυτό που φέρατε…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Να υποβάλετε γραπτώς αίτημα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα σας το υποβάλουμε. 
Διότι εμβόλιμα -ενώ άλλες φορές δεν μας αφήνετε να μιλήσουμε στη διάρκεια του κοινοβουλευτικού ελέγχου- έρχεστε και ζητάτε μια σοβαρή απόφαση του Κοινοβουλίου, για έγκριση παρατάσεως. Εμείς μπορεί να συμφωνούμε. 
Σας ζητούμε, λοιπόν, επειδή προφανώς αιφνιδιάστηκε το Σώμα, να το πάρετε πίσω και να γίνει συζήτηση εδώ κανονικά στο ζήτημα αυτό.</ChairmanSpeech>  
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Νομίζω ότι κάνετε λάθος, κύριε Μαριά, για άλλη μια φορά. Το Σώμα δεν αιφνιδιάζεται έτσι, όπως λέτε εσείς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αλλά τι έγινε; Μας διαβάσατε ξαφνικά κάτι…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Στην προκαταρκτική επιτροπή ομοφώνως πήραν την απόφαση. Υπάρχει Εκπρόσωπος των Ανεξάρτητων Ελλήνων εκεί…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μπορεί να υπάρχει. Εσείς ζητήσατε την έγκριση;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Γιατί δεν ακούτε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ζητήσατε την έγκριση; Και σε μισό λεπτό λέτε «τελειώσαμε»;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Αυτή είναι πρόταση …
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατάλαβε κανείς τι ζητήσατε; Μέχρι να το καταλάβουμε είπατε «εγκρίνεται». 
Υπάρχει μια σχέση ανάμεσα στο να ακούω, να καταλαβαίνω και να αντιδρώ. Σας ζητώ, λοιπόν, αυτό που λέτε, να το κρατήσετε στο τέλος και να γίνει συζήτηση, ασχέτως με το αν συμφωνούν οι Ανεξάρτητοι Έλληνες. Κανείς στην Αίθουσα δεν κατάλαβε τι είπατε. Λέτε: «συμφωνεί το Σώμα». Τι συμφωνεί το Σώμα; Διαβάστε το αναλυτικά.</ChairmanSpeech> 
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Να δοθεί παράταση ένα μήνα. Αυτό είπε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι, κύριε συνάδελφε. Να γίνει συζήτηση. 
Εμείς διαφωνούμε και σας καλούμε ως Προεδρείο…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Κύριε Μαριά, καταλάβαμε την άποψή σας. Είστε μόνιμα διαφωνών σε οτιδήποτε. Είστε μόνιμα διαφωνών! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Διαφωνώ όταν παραβιάζετε εσείς τον Κανονισμό.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ο Κανονισμός παραβιάζεται;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δικαιούστε να το βάλετε εμβόλιμα αυτό τώρα;</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Βεβαίως ναι. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τότε θα πρέπει να δώσετε το λόγο πρώτα κι όχι να λέτε «εγκρίνεται». Τι εγκρίνεται; Υπάρχει κανένας εδώ να σας το εγκρίνει; Ποιος είναι; Έχει εικόνα η Βουλή; Για πείτε μας, λοιπόν, σας παρακαλώ...</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Προτείνετε να συγκαλέσουμε την Ολομέλεια…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας προτείνω, λοιπόν, να το κρατήσετε στο τέλος, να ενημερωθούν τα κόμματα, για να γίνει συζήτηση.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Αρκετά, κύριε Μαριά! Αρκετά! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εμείς ενιστάμεθα σ’ αυτό που κάνατε σήμερα!</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Αρκετά! Αρκετά!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν υπάρχει «αρκετά». Αρκετά, από την πλευρά τη δική σας, κύριε Πρόεδρε! Αιφνιδιάσατε τους πάντες. Ρωτήστε αν κατάλαβε κανείς τι έγινε. Είπατε: «εγκρίνεται». Τι εγκρίνεται;</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κλείστε, σας παρακαλώ, τα μικρόφωνα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ό,τι και να λέτε δεν ακούγεστε, κύριε Μαριά. Η δημιουργία εντυπώσεων, την οποία επιδιώκετε, δεν επιτεύχθηκε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είστε μόνιμα διαμαρτυρόμενος για τη δημιουργία εντυπώσεων, ακόμη κι εκεί όπου δεν υπάρχει θέμα. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως, αφήνω προσωπικές μομφές. Και δεν αφήνω μόνο εγώ. Ρωτήστε τον οποιονδήποτε Βουλευτή, για να δείτε ποια είναι η συμπεριφορά σας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, κάποια στιγμή θα πρέπει να εφαρμόζουμε και τη λογική πέρα απ’ όλα τα άλλα. 
Η επιτροπή που κάνει την προκαταρκτική εξέταση –και είναι γνωστό σε όλους ότι έχει φόρτο εργασίας και συνεδριάζει πέντε φορές τη βδομάδα- ομόφωνα απ’ όλα τα κόμματα ζήτησε το αυτονόητο: Την παράταση της προθεσμίας. 
Αυτό, λοιπόν, έγινε με τη διαδικασία που γίνεται πάντα, όλα τα χρόνια. Τώρα, αν σε κάποιους δεν αρέσει, τι να κάνουμε; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η έγκριση τεκμαίρεται τις περισσότερες φορές. 
Η τρίτη με αριθμό 1043/19-2-2013 επίκαιρη ερώτηση πρώτου κύκλου του Ε’ Αντιπροέδρου της Βουλής και Βουλευτή Λακωνίας του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Δημοσίας Τάξης και Προστασίας του Πολίτη, σχετικά με την έξαρση της εγκληματικότητας στο Νομό Λακωνίας, δεν θα συζητηθεί λόγω κωλύματος του κυρίου Υπουργού και διαγράφεται. 
Θα συζητηθεί τώρα η πέμπτη με αριθμό 1058/19-2-2013 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Λαϊκού Συνδέσμου –Χρυσή Αυγή κ. Αντωνίου Γρέγου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη λήψη μέτρων κατά του φαινομένου των αντεθνικών συνθημάτων σε γήπεδα και αθλητικούς χώρους.
Στην επίκαιρη ερώτηση θα απαντήσει ο Υφυπουργός κ. Ιωάννης Ιωαννίδης. 
Το λόγο έχει ο Βουλευτής κ. Αντώνιος Γρέγος για δύο λεπτά.</ChairmanSpeech> 
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Ευχαριστώ, κύριε Πρόεδρε.
Ο αρμόδιος Υπουργός γνωρίζει πολύ καλά το θέμα. Το έχει βιώσει εδώ και χρόνια μέσα στα γήπεδα, καθώς και ο κ. Καλαφάτης που βρίσκεται εδώ. Δυστυχώς εδώ και χρόνια σε πολλά γήπεδα και γενικά σε αθλητικούς χώρους εκστομίζονται από μερίδα «οπαδών» αθλητικών σωματείων αντεθνικά συνθήματα με αποτέλεσμα να προσβάλλονται οι υγιώς σκεπτόμενοι φίλαθλοι, να ακούγονται οι ανωτέρω ύβρεις ακόμα και μέσα στα σπίτια μέσω των Μέσων Μαζικής Ενημέρωσης που μεταδίδουν τους αγώνες και κυρίως να διαμορφώνεται ένα άκρως επικίνδυνο διχαστικό κλίμα μεταξύ των φιλάθλων των σωματείων. Ενδεικτικό είναι το μειωτικό σύνθημα «Βούλγαροι», «Τούρκοι» και άλλα τέτοια. 
Υπενθυμίζουμε ότι βάσει του ν. 3372/2005 που δημοσιεύθηκε στο ΦΕΚ 187Α 2-8-2005 άρθρο 1 παράγραφος 4, περίπτωση 3, για εκτεταμένες συμπεριφορές βίας ή επεισοδίων που έχουν ως αποτέλεσμα τον τραυματισμό αθλητών ή παραγόντων των ομάδων ή συντελεστών των αγώνων ή την προσωρινή διακοπή του αγώνα, καθώς και όταν απευθύνονται σε οπαδούς εκφράσεις με συνθήματα αντεθνικού περιεχομένου επιβάλλεται ποινή διεξαγωγής του αγώνα χωρίς θεατές, κεκλεισμένων των θυρών, τουλάχιστον για δύο αγωνιστικές και πρόστιμο ανάλογα, τουλάχιστον 50.000 ευρώ για ομάδες Α’ Εθνικής Κατηγορίας Ποδοσφαίρου και Α’ Εθνικής Κατηγορίας των λοιπών ομαδικών αθλημάτων. Επίσης, ανάλογο πρόστιμο 15.000 ευρώ επιβάλλεται σε ομάδες της Β΄ Εθνικής και στην Α2 για τις ομάδες Γ΄ Εθνικής Κατηγορίας Ποδοσφαίρου και των λοιπών αθλημάτων 10.000 ευρώ. Και τουλάχιστον 3.000 ευρώ για τις ομάδες όλων των υπόλοιπων κατηγοριών όλων των αθλημάτων. 
Ρωτάμε, κύριε Υπουργέ, εάν έχετε λάβει ως Υπουργός και στο πλαίσιο των αρμοδιοτήτων σας τα απαραίτητα μέτρα, προκειμένου να δοθεί ένα τέλος σ’ αυτό το φαινόμενο. Όπως, για παράδειγμα, έχετε δείξει την αντίστοιχη μέριμνα για περιπτώσεις τύπου ρατσιστικών συνθημάτων και για τη βία στα γήπεδα, που φυσικά είναι κατακριτέα, να δείξετε και την ανάλογη ευαισθησία σ’ αυτό το θέμα. Για τα αντεθνικά συνθήματα, δηλαδή, να δούμε κάποιες πινακίδες, κάποια πανό που να αναφέρουν «όχι στα αντεθνικά συνθήματα». Επίσης, ρωτάμε και αν σκοπεύετε να αναδείξετε το θέμα σε επίπεδο αθλητικών ομοσπονδιών αλλά και σε επίπεδο ποδοσφαιρικών ανωνύμων εταιρειών και σωματείων κάθε επιπέδου, προκειμένου να τιμωρούνται τέτοιες συμπεριφορές.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Ιωάννης Ιωαννίδης.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Θα ήθελα να εκφράσω τη συμπάθειά μου για τον εργαζόμενο της Βουλής ο οποίος κινδύνευσε να πέσει από την οροφή. Θα έπεφτε στα κεφάλια μας. Αυτό αποδεικνύει ότι κάθε εργασία των υπαλλήλων μπορεί να είναι και επικίνδυνη, πραγματικά. 
Είναι σε όλους γνωστό, κύριε Πρόεδρε, ότι -πέρα από τη θεσμική υποχρέωσή μου- προσέρχομαι πάντα με χαρά στη Βουλή, προκειμένου να απαντήσω στις επίκαιρες ερωτήσεις των συναδέλφων και να παρέχω διευκρινίσεις για τα ζητήματα του αθλητισμού, τον οποίο υπηρετώ από μικρό παιδί. Για τη σημερινή, όμως, επίκαιρη ερώτηση που μου έχει υποβληθεί θα μου επιτρέψετε να κάνω μια παρατήρηση. 
Στον Κανονισμό της Βουλής, στο σχετικό άρθρο 129, αναγράφεται ότι η επίκαιρη ερώτηση πρέπει να αφορά θέμα άμεσης επικαιρότητας. Ο ερωτών συνάδελφος αναφέρεται γενικά σ’ ένα φαινόμενο που συμβαίνει πράγματι εδώ και χρόνια, όπως λέει ο ίδιος, και δεν γίνεται λόγος έστω για ένα συγκεκριμένο περιστατικό της άμεσης επικαιρότητας, όπως απαιτεί άλλωστε ο Κανονισμός.
Θέλω να πω, δηλαδή, ότι θα μπορούσε όσον αφορά την επίκαιρη ερώτηση αυτή να ακολουθηθεί η διαδικασία των απλών ερωτήσεων και να αποστείλουμε την απάντηση γραπτώς, όπως πράττουμε για κάθε δημόσια υπόθεση. Αυτά ως προς τα τυπικά.
Έρχομαι τώρα αμέσως στην ουσία του θέματος, για να μη θεωρηθεί ότι προσπαθώ να το αποφύγω ή να το καθυστερήσω. Πιστεύω ακράδαντα ότι το να εκστομίζονται εντός αλλά και εκτός αγωνιστικών χώρων αντεθνικά συνθήματα καθώς και υβριστικά εναντίον οποιουδήποτε ή εναντίον συμβόλων δεν αποτελεί τρόπο εκτόνωσης. Αντίθετα, αποτελεί μορφή βίας, παρ’ ότι είναι λεκτική, και ως τέτοια πρέπει να αντιμετωπίζεται. Πέρα από το γεγονός ότι παρόμοια φαινόμενα συντηρούν και υποδαυλίζουν το διχαστικό κλίμα μεταξύ των φιλάθλων, όπως πολύ σωστά επισημαίνετε στην ερώτηση, δεν είναι δυνατόν να παρακολουθούμε απαθείς τα όσα συμβαίνουν στις περιπτώσεις όπου προσβάλλονται τα εθνικά σύμβολα, η εθνική ταυτότητα, η μνήμη των νεκρών, η ανθρώπινη αξιοπρέπεια, οι θεσμοί, η οικογένεια ή το φύλο και η καταγωγή. 
Ο ελληνικός λαός δεν αποτελεί κοινωνία σε παρακμή και ο πολιτισμός μας δεν μας επιτρέπει την πολυτέλεια της ανοχής. Όσοι ενεργούν και εκδηλώνονται κατ’ αυτόν τον απαράδεκτο τρόπο ή διεισδύουν στις κερκίδες και προτρέπουν στην τέλεση τέτοιων αδικημάτων σίγουρα αποτελούν ελάχιστη μειοψηφία, που τελικά θα απομονωθεί και σίγουρα κινδυνεύουν άμεσα να αντιμετωπίσουν τα προβλεπόμενα από τη νομοθεσία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Απαντώντας, λοιπόν, στην πρώτη ερώτηση, να υπενθυμίσω ότι η πολιτεία για την εξάλειψη φαινομένων, όπως αυτά που αναφέρει ο συνάδελφος, έχει ήδη λάβει σειρά μέτρων στο πλαίσιο των αρμοδιοτήτων της με τη θεσμοθέτηση με την περίπτωση γ΄ της παραγράφου 2 του άρθρου 41ΣΤ του ν. 2725/1999, όπως ισχύει, της ποινικής ευθύνης όποιου, με αφορμή μια αθλητική εκδήλωση, απευθύνει ατομικά ή ως μέλος της ομάδος σε τρίτους -αθλητές, προπονητές, φιλάθλους- εκφράσεις που προσβάλλουν την εθνική ταυτότητα των προσώπων αυτών -για παράδειγμα, εμείς που είμαστε από πάνω και τα ξέρουμε, το «Βούλγαροι» στο οποίο γίνεται αναφορά- ή είναι ρατσιστικού περιεχομένου ή προσβάλλει τον Εθνικό Ύμνο, τα ολυμπιακά σύμβολα ή τους Ολυμπιακούς Αγώνες. 
Το έχω ζήσει και σαν προπονητής, όταν ήμουν στον Ολυμπιακό, όπου στο παιχνίδι με τον ΠΑΟΚ ακούστηκαν όλα αυτά. Πήρα το μικρόφωνο –δεν θέλω να πω τι είπα- και τους σταμάτησα, γιατί είναι ντροπή να διχάζουμε και να δίνουμε δικαιώματα με ορισμένα συνθήματα στους γύρω, οι οποίοι εποφθαλμιούν...</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τα υπόλοιπα θα τα πείτε στη δευτερολογία σας.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Είναι η πρώτη ερώτηση, κύριε Πρόεδρε. Τελειώνω. 
Αυτοί, λοιπόν, που εκστομίζουν αυτά τα πράγματα δεν μπορούν να καταλάβουν τι ζημιά μπορούν να κάνουν. 
Τα υπόλοιπα θα τα πω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Αντώνιος Γρέγος.</ChairmanSpeech> 
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Ευχαριστώ πολύ.
Το θέμα της βίας είναι πάντα επίκαιρο, κύριε Υπουργέ. Αυτό το θέμα που έχουμε θίξει τώρα είναι και αυτό μέρος του όλου θέματος, δηλαδή τα αντεθνικά συνθήματα. Είναι κι αυτό μέσα στο νόμο για τη βία στα γήπεδα.
Το φαινόμενο αυτό παρουσιάζεται και στις διεθνείς αθλητικές συναντήσεις, με ανάλογες προεκτάσεις σε επίπεδο εθνικής προσβολής. Θυμόμαστε όλοι τη σοκαριστική εικόνα με την ελληνική σημαία να πετιέται καιόμενη από Αλβανούς μέσα στο Ολυμπιακό Στάδιο, από κάποιους «οπαδούς» Αλβανούς, οι οποίοι ποτέ δεν συνελήφθησαν και ποτέ δεν τιμωρήθηκαν. Υπάρχει και το άρθρο 181 του Ποινικού Κώδικα, σχετικά με την προσβολή συμβόλων του ελληνικού κράτους.
Ανάλογα περιστατικά έχουν καταγραφεί και με την ανάρτηση των λεγόμενων «πανό» εντός των γηπέδων με καθαρά ανθελληνικό περιεχόμενο, που παραπέμπει σε ανθελληνική προπαγάνδα. Σίγουρα και αυτά θα τα έχετε δει. 
Τονίζουμε και πάλι ότι τέτοιες συμπεριφορές, όπως είπατε και εσείς, προκαλούν αισθήματα διχασμού μεταξύ των φιλάθλων, με απρόσμενες προεκτάσεις. Για να αποκατασταθεί η τάξη και το αίσθημα των υγιώς σκεπτόμενων φιλάθλων, δεν χρειάζεται να δαπανηθούν κάποια χρήματα, απλά να εφαρμοστούν οι νόμοι. 
Εμείς ως Χρυσή Αυγή αποστείλαμε στις 3 Οκτωβρίου 2012 μια επιστολή διαμαρτυρίας στην Παγκόσμια Ομοσπονδία Καλαθοσφαίρισης, στη FIBA –θα την καταθέσουμε στα Πρακτικά- σχετικά με τη χρήση του όρου «Μακεδονία» από τα Σκόπια σε διεθνείς αθλητικές συναντήσεις. Προτιθέμεθα να πράξουμε το ίδιο και στις άλλες παγκόσμιες ομοσπονδίες, όπως τη FIFA, για παράδειγμα, και αλλού και φυσικά θα ήταν καλό αυτό να είχε γίνει εδώ και χρόνια. 
Μια που μιλάμε και για προτάσεις, καλό θα ήταν να μελετήσετε τη διεξαγωγή αθλητικών συναντήσεων, κυρίως της Εθνικής Ομάδας Ποδοσφαίρου στην περιοχή της Θράκης, σε Ξάνθη, Κομοτηνή, Αλεξανδρούπολη, προκειμένου να τονωθεί το εθνικό αίσθημα εκεί.
Μπορείτε να αποστείλετε σχετικές επιστολές για το θέμα στους προέδρους των σωματείων και των ομοσπονδιών, να καλέσετε σε συνάντηση τους παράγοντες και να δώσετε από κοινού μια συνέντευξη Τύπου, καταδεικνύοντας το θέμα μέσα σ’ ένα ενωτικό κλίμα, γιατί, όπως είπαμε και πριν, το θέμα της βίας στα γήπεδα έχει λάβει διαστάσεις επιδημίας και τα αντεθνικά συνθήματα είναι μέρος αυτής. Το ελληνικό κράτος έχει υποχρέωση να διαφυλάξει και να προαγάγει τα ιδεώδη του αθλητισμού και να λάβει τα κατάλληλα μέτρα, προκειμένου να σταματήσουν άμεσα τέτοια φαινόμενα. 
Ευχαριστώ πολύ. 
(Στο σημείο αυτό ο Βουλευτής κ. Αντώνιος Γρέγος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κύριος Υπουργός έχει το λόγο για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Συνεχίζω απαντώντας στην πρώτη ερώτηση, για να τελειώσω. Αυτός που καταδικάζεται για τις πράξεις που προανέφερα τιμωρείται με φυλάκιση μέχρι ενός έτους και χρηματική ποινή. Παράλληλα, το δικαστήριο με την τυχόν καταδικαστική απόφαση επιβάλλει υποχρεωτικά και την παρεπόμενη ποινή, η οποία δεν του επιτρέπει από δύο μέχρι πέντε χρόνια να μπει στους αθλητικούς χώρους, να μπορέσει, δηλαδή, να μπει είτε σαν φίλαθλος είτε με οιαδήποτε άλλη ιδιότητα, όχι μόνο στο εσωτερικό αλλά και στο εξωτερικό, εφόσον παίζει ομάδα η οποία είναι ελληνική. Αυτό ισχύει και για το εξωτερικό βάσει του νόμου.
Πάμε τώρα στο δεύτερο που είπατε, η Εθνική Ομάδα να παίζει σε διάφορα... Είναι θέμα της ΕΠΟ και εγώ το επικροτώ. Πάντα τον πρώτο λόγο έχει το πού πιστεύει ότι θα είναι το καλύτερο για να φέρει το καταλληλότερο αποτέλεσμα, όταν είναι επίσημα παιχνίδια και διαλέγουν. 
Όταν, όμως, έχουμε ειδικά φιλικά παιχνίδια κ.λπ., θα μπορούν κάλλιστα να γίνονται σε μέρη τα οποία έχουν ιδιαιτερότητες. 
Στη δεύτερη ερώτηση σας κάνω γνωστό ότι για το θέμα του πειθαρχικού ελέγχου όλες οι αθλητικές ομοσπονδίες και οι επαγγελματικές ενώσεις που είναι υπεύθυνες για τις αθλητικές διοργανώσεις -είτε είναι πρωταθλήματα είτε κύπελλα- έχουν στους κανονισμούς διατάξεις που τιμωρούν πειθαρχικά ομάδες, όπως αναφέρατε –τα διαβάσατε κιόλας- των οποίων οι οπαδοί εν χορώ προβαίνουν σε τέτοιες ενέργειες. 
Είναι αυτονόητο ότι σε κάθε ευκαιρία που έχουμε εμείς ως Υπουργείο με τους παράγοντες των ομοσπονδιών επισημαίνουμε την ανάγκη περαιτέρω συμβολής στη διαρκή προσπάθεια της πολιτείας για την εξάλειψη τέτοιων αντικοινωνικών φαινομένων. 
Για τους δε ασχολούμενους με τα κάθε είδους αθλήματα και τις εν γένει αθλητικές αγωνιστικές ή γυμναστικές εκδηλώσεις, ακόμα και τους παρακολουθούντες αυτές που δεν τηρούν τις αρχές του φιλάθλου πνεύματος και των παραδόσεων του αθλητισμού και του ολυμπιακού ιδεώδους προβλέπεται από το άρθρο 130 του ν. 2725 του 1999, όπως ισχύει σήμερα και η δυνατότητα επιβολής πειθαρχικής ποινής από την Επιτροπή Φιλάθλου Πνεύματος της Ελληνικής Ολυμπιακής Επιτροπής. Τους αφαιρείται, δηλαδή, η φίλαθλος ιδιότητα και από εκεί και πέρα δεν έχει κανένα δικαίωμα πάνω στα αθλητικά, ποινή η οποία επιφέρει στους παραβάτες των ανωτέρω πράξεων ως κύρωση την οριστική για ορισμένη χρονική διάρκεια απαγόρευση παρακολούθησης οποιασδήποτε αθλητικής εκδήλωσης ή συμμετοχής με οποιαδήποτε ιδιότητα σε αθλητικά σωματεία, ενώσεις, επαγγελματικούς συνδέσμους ή ομοσπονδίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε.
Η επιτροπή αυτή επιλαμβάνεται αυτεπαγγέλτως ή κατόπιν καταγγελίας. Ειδικά για παραβάσεις που αφορούν το άθλημα του ποδοσφαίρου επιλαμβάνεται μόνο ύστερα από παραπομπή των οικείων δικαιοδοτικών οργάνων. 
Τελειώνοντας, αυτό που έχω να τονίσω είναι ότι ευτυχώς το τελευταίο διάστημα δεν είχαμε στο ποδόσφαιρο –επτά αγωνιστικές- ούτε βία ούτε ακούστηκε κάτι. Πράγματι, πριν ήταν σε μεγαλύτερη ένταση όλα αυτά τα φαινόμενα, τα οποία περιγράφουμε, τα απαράδεκτα. 
Ελπίζουμε ότι με την παιδεία τα πράγματα θα είναι καλύτερα. Και η αθλητική παιδεία τι είναι; Όταν θα βάλουμε τα παιδιά στον αθλητισμό –και γι’ αυτό πρέπει να τα έχουμε όλα στον αθλητισμό- και αυτά που δεν θα έχουν τη δυνατότητα να κάνουν πρωταθλητισμό θα είναι καλοί φίλαθλοι. Θα αγαπούν αυτό το οποίο έχουν μάθει από μικρά. 
Επομένως πιστεύω ότι η αθλητική παιδεία είναι πολύ σοβαρό πράγμα για τη σωματική, ψυχική και πνευματική υγεία και ότι πρέπει να επενδύουμε, γιατί το Υπουργείο Υγείας θα γλιτώσει εφτά φορές παραπάνω αυτά που θα ξοδευτούν. Ό,τι ξοδεύουμε στον αθλητισμό είναι επένδυση, δεν είναι μόνο δηλαδή ότι τα παιδιά μας θα μπουν και θα είναι στους χώρους αυτούς αντί να μπλέκουν σε παράδρομους. 
Γι’ αυτόν το λόγο, επειδή είναι πάρα πολλές ομοσπονδίες στις οποίες είναι πολύ μειωμένα τα χρήματα –και έχω υποχρέωση να το πω στην Ολομέλεια, είναι πάρα πολλοί οι συνάδελφοι- δεν γίνεται με κραυγές κ.λπ. και με δημοσιεύσεις και με προτάσεις να προχωρήσουμε. 
Μου έκανε εντύπωση ότι η Ομοσπονδία Στίβου είπε ότι θα κόψει 1,3 κ.λπ. και μιλά και προχωρά σε προτάσεις. Το να παίρνει κάποιος λεφτά και από εκεί και πέρα να κάνει τον αθλητισμό είναι εύκολο για τον οιονδήποτε. 
Το θέμα, λοιπόν, είναι την ώρα της κρίσης, που προηγείται –γιατί υπάρχουν πράγματα τα οποία προηγούνται, είναι ο καρκινοπαθής που πρέπει να πάρει το φάρμακό του, είναι το παιδί που δεν έχει το γαλατάκι του κ.ο.κ.- σε αυτές τις περιόδους εμείς θα τον κρατήσουμε πολύ ψηλά τον αθλητισμό, ασχέτως του τι είναι αυτήν τη στιγμή. Θα πρέπει να καταλάβουμε ότι όλοι πρέπει να μπούμε στον αγώνα και να συνεισφέρουμε, για να μπορέσουμε αύριο να μην κλέβουμε τα όνειρα των νέων, να δικαιούνται να τα έχουν και να τους βοηθούμε. 
Ευχαριστώ πάρα πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, θα ήθελα να τεκμηριώσω την άποψη που ανέφερα πριν, παρ’ ότι δεν είναι εδώ ο κ. Μαριάς. 
Ο κ. Μαριάς θα έπρεπε να έχει υπ’ όψιν του το άρθρο 63 του Κανονισμού της Βουλής, όπου αναφέρεται ότι «αμέσως μετά την κήρυξη της έναρξης της συνεδρίασης και πριν από την έναρξη της συζήτησης των θεμάτων της ημερήσιας διάταξης ο Πρόεδρος ανακοινώνει στη Βουλή θέματα που έχουν εξαιρετική σημασία, την κατάθεση νομοσχεδίων, πράξεις και αποφάσεις και ενέργειες του Προέδρου και της Διάσκεψης των Προέδρων κ.λπ..». Συζήτηση για το περιεχόμενο των ανακοινώσεων του Προέδρου προς τη Βουλή, σύμφωνα με την παράγραφο 1, που σας διάβασα προηγουμένως, δεν επιτρέπεται, εκτός εάν οι ανακοινώσεις αφορούν χαρμόσυνα ή θλιβερά γεγονότα, οπότε μπορούν να μιλήσουν για αυτά με συντομία τα μέλη της Κυβέρνησης και οι Πρόεδροι των Κοινοβουλευτικών Ομάδων. 
Κατά συνέπεια, η ομιλία του κ. Μαριά ήταν όχι μόνο εκτός Κανονισμού, αλλά εκτός και του οποιουδήποτε πνεύματος.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, ο κ. Μαριάς δεν είναι εδώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τι να κάνω; Δεν είναι εδώ, αλλά έθεσε το θέμα, κυρία Χρυσοβελώνη. Τι να κάνω; Να βγω έξω να τον παρακαλέσω να έρθει μέσα;</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Όχι, κύριε Πρόεδρε, να του τα πείτε όταν έρθει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, γιατί η δημιουργία εντυπώσεων είναι η μόνιμη τακτική του κ. Μαριά και εγώ θέλω να την καταγγείλω. Όπως καταγγέλλετε και εσείς, θέλω να καταγγείλω και εγώ. Είναι μία τακτική η οποία οδηγεί στην υποβάθμιση του Κοινοβουλίου.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Από τη στιγμή που κάνετε ονομαστική αναφορά στον κ. Μαριά…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως θα κάνω ονομαστική αναφορά στον κ. Μαριά, γιατί ο κ. Μαριάς κατήγγειλε αυτά που κατήγγειλε και σηκώθηκε και έφυγε. Τι θα κάνω; Θα περιμένω να ξανάρθει ή θα γίνει μεθαύριο;</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τελείωσε την ερώτησή του και έφυγε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κυρία Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τώρα, εντάξει, κύριε Πρόεδρε, δεν δημιουργούνται εντυπώσεις!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η έκτη με αριθμό 1054/19-2-2013 επίκαιρη ερώτηση πρώτου κύκλου της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αξιοποίηση των νέων τεχνολογιών για την προστασία του περιβάλλοντος, δεν θα συζητηθεί λόγω κωλύματος του κυρίου Υπουργού και διαγράφεται. 
Ομοίως, η έβδομη με αριθμό 1050/19-2-2013 επίκαιρη ερώτηση πρώτου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ιδιωτικοποίηση του «Αστέρα» Βουλιαγμένης και την ακύρωση των απολύσεων των εργαζομένων, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί τώρα η πρώτη με αριθμό 1040/19-2-2013 επίκαιρη ερώτηση δεύτερου κύκλου της Βουλευτού Φθιώτιδας της Νέας Δημοκρατίας κ. Ελένης Μακρή-Θεοδώρου προς τον Υπουργό Αγροτικής Ανάπτυξης και Τροφίμων, σχετικά με τις εγκρίσεις των υποβληθέντων σχεδίων βελτίωσης από τους αγρότες. 
Ορίστε, κυρία συνάδελφε, έχετε το λόγο.</ChairmanSpeech> 
<Speech><Parlmember>ΕΛΕΝΗ ΜΑΚΡΗ-ΘΕΟΔΩΡΟΥ</Parlmember>: Ευχαριστώ, κύριε Πρόεδρε. 
Κύριε Υπουργέ, είναι κοινή διαπίστωση ότι ο γεωργικός τομέας αποτελεί βασικό πυλώνα ανάπτυξης. Υπάρχει και το χρηματοδοτικό εργαλείο, υπάρχουν και οι προτάσεις. 
Όπως γνωρίζετε, έχουν κατατεθεί οι φάκελοι για τα σχέδια βελτίωσης. Θα ήθελα να σας αναφέρω ότι για τη Φθιώτιδα υπάρχουν σαράντα πέντε από νέους αγρότες, εβδομήντα εννιά που αφορούν καπνοπαραγωγούς, τρεις αγελαδοτρόφους, δεκαεπτά ζωικής παραγωγής και εκατόν είκοσι δύο σχέδια για φυτική παραγωγή. 
Στις 6 Σεπτεμβρίου είχα καταθέσει μία ερώτηση στην οποία μού απαντήσατε ότι έχει δρομολογηθεί η επίσπευση της διαδικασίας αξιολόγησης και γνωμοδότησης, συγκροτήθηκαν οι γνωμοδοτικές επιτροπές. Είχε ολοκληρωθεί τότε για τη Φθιώτιδα η αξιολόγηση τριάντα έξι σχεδίων και είχαν εκδοθεί τριάντα έξι αποφάσεις προέγκρισης, που αφορούσαν στην κατηγορία των καπνοπαραγωγών. 
Η απάντησή σας  οφείλω να ομολογήσω ότι ικανοποίησε σε αρκετά μεγάλο βαθμό τους σε αναμονή γεωργούς, μιας και είχε καταγραφεί σημαντική καθυστέρηση τον προηγούμενο χρόνο. Θεώρησαν ότι ξεμπλοκάρει η διαδικασία και είχαν τη δυνατότητα για τη νέα καλλιεργητική περίοδο, που ξεκινάει σε λίγο, να προγραμματίσουν και επιτέλους να ξεκινήσουν τις επενδύσεις τους. 
Σήμερα, πέντε μήνες μετά, οι δικαιούχοι βρίσκονται στο ίδιο σημείο. Δεν έχουν πραγματοποιηθεί οι πληρωμές. Αυτό το γεγονός ακυρώνει την όποια διαδικασία επίσπευσης. 
Στη δύσκολη οικονομική συγκυρία που διανύει η χώρα, εν μέσω αγροτικών κινητοποιήσεων, οι αγρότες ζητούν παρεμβάσεις σε βασικά θέματα και όχι «δωράκια», όπως άλλες εποχές, δεν έχουμε –θεωρώ- την πολυτέλεια των καθυστερήσεων. Οι αγρότες επιθυμούν να επενδύσουν στη γη. Το αποδεικνύει, άλλωστε, ο μεγάλος αριθμός των κατατεθειμένων σχεδίων. Πιστεύουν στην ανάπτυξη μέσω της γεωργίας, δεν φυγομαχούν. 
Όμως, θα πρέπει η πολιτεία να σταθεί δίπλα τους. Το Υπουργείο Αγροτικής Ανάπτυξης πρέπει να ενθαρρύνει αυτές τις επενδύσεις και όχι μέσα από γραφειοκρατικές αγκυλώσεις να τις φρενάρει. 
Καθυστερήσεις, με απλά λόγια, σημαίνουν μια ακόμα καλλιεργητική χρονιά χαμένη, μια ακόμα ευκαιρία χαμένη. 
Αυτό, λοιπόν, που ρωτώ είναι σε ποιες ενέργειες σκοπεύετε να προβείτε, έτσι ώστε να δοθεί λύση και οι αγρότες-επενδυτές να πάρουν τα χρήματά τους για τα υποβαλλόμενα σχέδια και να πραγματοποιήσουν τις επενδύσεις τους. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός κ. Αθανάσιος Τσαυτάρης.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Ευχαριστώ και εσάς, κυρία Μακρή, γιατί μου δίνετε την ευκαιρία ξανά να συζητήσουμε ένα σημαντικό θέμα, που αφορά τα σχέδια βελτίωσης των γεωργών στις γεωργικές τους εκμεταλλεύσεις. Ήταν, μάλιστα, ένα από τα κύρια αιτήματα που έθεσαν και οι γεωργοί στις διεκδικήσεις τους στις πρόσφατες κινητοποιήσεις τους. Θέλω με την ευκαιρία αυτή να δώσω με ακρίβεια τα στοιχεία και να σας πω πού βρισκόμαστε, γιατί εμείς ως Υπουργείο κάναμε ό,τι μπορούσαμε, πραγματικά, για να επιταχύνουμε το συγκεκριμένο μέτρο. 
Όσον αφορά το συγκεκριμένο μέτρο 121, που αναφέρεται στα σχέδια βελτίωσης των αγροτών, γνωρίζετε, όπως σας είχα πει και την προηγούμενη φορά, ότι στοχεύει πραγματικά να τονώσει το γεωργικό εισόδημα, να ενισχύσει την απασχόληση στη γεωργία και, τέλος, να μειώσει όλη αυτήν τη διαδικασία απομείωσης των εγκαταστάσεών τους και να την ανανεώσει. Μέχρι σήμερα, στηρίζονταν μονάχα επενδύσεις σε στάβλους, θερμοκήπια, αποθήκες κ.λπ. ή ακόμα και σε εξοπλισμό, ιδιαίτερα παρελκόμενων γεωργικών μηχανημάτων.
Σήμερα, στο τρέχον πρόγραμμα, στην προσπάθειά μας να καθετοποιήσουμε την παραγωγική διαδικασία, πρώτη φορά δίνουμε τη δυνατότητα σε μεγάλους παραγωγούς να πάνε στα παρακάτω βήματα της μεταποίησης, για να μπορέσουν να φτιάξουν τυροκομεία, συσκευαστήρια, τυποποιητήρια, ξηραντήρια και άλλα, προκειμένου να ανεβάσουμε ακόμα την προστιθέμενη αξία και, μάλιστα, να την καρπώνεται ο ίδιος ο γεωργός και όχι μονάχα το δεύτερο βήμα της μεταποίησης.
Τέλος, στο πλαίσιο του μέτρου αυτού -και, μάλιστα, αυτό έχει ιδιαίτερη σημασία εν όψει και της νέας ΚΑΠ- αρχίσαμε να υποστηρίζουμε την εναλλαγή καλλιεργειών, την αμειψισπορά. Είναι κάτι που στη νέα ΚΑΠ θα έχει πολύ μεγαλύτερη διόγκωση, ένεκα των περιβαλλοντολογικών όρων και του πρασινίσματος που επιβάλλει. 
Επομένως, θέλω να πω πιο συγκεκριμένα με αριθμούς, σε ό,τι αφορά τις κτηνοτροφικές και θερμοκηπιακές μονάδες, οι επενδύσεις μπορεί να φτάσουν μέχρι τα 500.000 ευρώ, ενώ υπάρχουν μικρότερα της φυτικής παραγωγής μέχρι 180.000 ευρώ, που σε κάποιες περιπτώσεις, εφόσον έχουν μεταποιητικά, μπορούν να πάνε και μέχρι τις 300.
Ας μου επιτρέψετε μόνο να πω ότι, επίσης, υπάρχει ένα μικρότερο μέτρο, ειδικά για τους αιγοπροβατοτρόφους, προκειμένου να ενισχύσουμε και να βελτιώσουμε ένα διαρθρωτικό μας μειονέκτημα. Ενώ, για παράδειγμα, μια-δυο μεγάλες κτηνοτροφικές εγκαταστάσεις του βορρά –στον κρύο βορρά, το τονίζω αυτό- μπορούν με μηχανές και ένα-δυο χέρια από τον κτηνοτρόφο να μαζέψουν μερικές χιλιάδες τόνους γάλακτος, εμείς στην αιγοπροβατοτροφία για να πετύχουμε το ίδιο πράγμα, πρέπει να έχουμε διάσπαρτες εκατό-διακόσιες κτηνοτροφικές μονάδες με αντίστοιχα σκεύη, με αντίστοιχα χέρια κτηνοτρόφων και αν αναλογιστεί κανείς και τις ιδιαίτερες καλοκαιρινές συνθήκες με τις υψηλές θερμοκρασίες, που είναι η διαφορά μας με τον κρύο βορρά, αντιλαμβάνεστε γιατί έχουμε ένα διαρθρωτικό πρόβλημα σε ό,τι  αφορά το μικροβιακό φορτίο αυτής της εξαιρετικής πρώτης ύλης των αιγοπροβατοτρόφων μας, που αποτελεί τη βάση του τυριού «φέτα».
Τι κάναμε, λοιπόν, εκεί; Δώσαμε για πρώτη φορά τη δυνατότητα εκσυγχρονισμού τους, δηλαδή την αγορά και παγομηχανών και αμελκτικών μηχανών σ’ αυτές τις μονάδες, για να βελτιώσουμε ακριβώς αυτήν τη διαρθρωτική μας αδυναμία.
Όπως σας είχα πει, δεχθήκανε οι υπηρεσίες επτά χιλιάδες επτακόσιες τριάντα τέσσερις αιτήσεις σχεδίων βελτίωσης και το ύψος τους θα έφθαναν στα 670.000.000 ευρώ. Για ένα ενάμισι χρόνο περίπου, όταν εμείς αναλάβαμε το Υπουργείο Αγροτικής Ανάπτυξης και Τροφίμων, είχαν αξιολογηθεί διακόσια είκοσι περίπου. Επομένως, αντιλαμβάνεστε και πολύ σωστά επισημαίνετε ότι μ’ αυτούς τους ρυθμούς δεν μπορούσαμε να προχωρήσουμε, γι’ αυτό και κάναμε ό,τι ήταν εφικτό να επιταχύνουμε αυτήν τη διεργασία. Αντί να έχουμε μία ή δύο επιτροπές, κάναμε δεκαέξι γνωμοδοτικές επιτροπές και, μάλιστα, αποκεντρωμένες, όχι στις κεντρικές υπηρεσίες, αλλά σ’ όλη την περιφέρεια. Χάριν σ’ αυτές τις απλοποιήσεις, που δεν μου επιτρέπει ο χρόνος να περιγράψω μία-μία τις ενέργειες, καταφέραμε να ολοκληρώσουμε την αξιολόγηση και των επτά χιλιάδων επτακοσίων τριάντα τεσσάρων, να περάσουν από τις γνωμοδοτικές ήδη οι πέντε χιλιάδες και ν’ αρχίσουν οι διεργασίες εγκρίσεων για πάνω από δύο χιλιάδες εξ αυτών, μεταξύ των οποίων είναι και αυτές που επισημαίνετε στο νομό σας.
Στη δευτερολογία μου θα σας δώσω συγκεκριμένες απαντήσεις που ήταν το σημείο που δημιούργησε το πρόβλημα και τι κάναμε για να το λύσουμε, γιατί άπτεται της ρευστότητας των τραπεζών. Όταν οι άνθρωποι αυτοί τελειώσουν από εμάς τη διεργασία, εμείς δίνουμε το 50% της επένδυσης ως επιχορήγηση. Από εκεί και ύστερα, πρέπει ο ίδιος να βάλει 20% από τον εαυτό του και να πάρει 30% της επένδυσης από την τράπεζα. 
Τόσο για το πρώτο, όσο και το τρίτο, φυσικά και για το 20% του ιδίου, θα σας πω τι λύσεις δώσαμε και προχωρούμε γρήγορα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Το λόγο έχει η κ. Ελένη Μακρή-Θεοδώρου.</ChairmanSpeech>
<Speech><Parlmember>ΕΛΕΝΗ ΜΑΚΡΗ-ΘΕΟΔΩΡΟΥ</Parlmember>: Ευχαριστώ, κύριε Πρόεδρε.
Δεν αμφισβητεί κανένας ότι έχει γίνει μια προσπάθεια και έχουν προχωρήσει πάρα πολύ τα πράγματα από το σημείο που ήταν ήδη. Εγώ είπα ότι είχαμε ενάμιση χρόνο καθυστερήσεις. Όμως, παρ’ όλα αυτά, πρέπει να επισημάνουμε τα προβλήματα που ακόμα παρατηρούνται.
Θα αναφέρω χαρακτηριστικά ότι κάθε γνωμοδοτική επιτροπή λειτουργεί με άλλα κριτήρια, κατά βούληση. Για το ίδιο σχέδιο, η μία επιτροπή γνωμοδοτεί με τον ένα τρόπο και η άλλη με τον άλλο. Το αποτέλεσμα αυτού είναι να αναγκάζεται ο δικαιούχος να υποβάλει αίτηση θεραπείας. Όμως, αντί η αίτηση να εξεταστεί αμέσως για να ξέρει τι θα γίνει, μετατίθεται και θα εξεταστούν όλες οι αιτήσεις θεραπείας στο τέλος, αφού ολοκληρωθεί η γνωμοδότηση για όλα τα σχέδια. Αυτό σημαίνει επιπλέον καθυστερήσεις. Δηλαδή, τις πιθανές αστοχίες των επιτροπών τις επωμίζονται οι δικαιούχοι.
Όσον αφορά τις τροποποιήσεις των σχεδίων βελτίωσης, πώς τις αντιμετωπίζετε; Δεν έχει διευκρινιστεί  πότε γίνονται ή πώς θα γίνουν οι τροποποιήσεις. Παραδείγματος χάριν, για κάποιον που έχει υποβάλλει ένα σχέδιο βελτίωσης για ένα γεωργικό ελκυστήρα εκατό ίππων και τελικά προτιμά να αγοράσει εκατόν είκοσι ίππους, πώς θα γίνει αυτή η μετατροπή; Και εκεί υπάρχει ένα κενό. Θα μπορούσαν, δηλαδή, και οι τροποποιήσεις να λυθούν άμεσα.
Ένα άλλο πολύ σημαντικό θέμα είναι ότι όταν ανατέθηκε η πρόσκληση και έγιναν οι αιτήσεις, προβλεπόταν παραγωγή και πώληση ηλεκτρικού ρεύματος με το σύστημα του αυτοπαραγωγού. Όμως, το Δεκέμβριου του 2012, δόθηκε η ερμηνεία στο νόμο –δεν ξέρω πώς και γιατί- ότι ο παραγωγός καταναλώνει το 80% και πουλάει το 20%, δηλαδή εκ των υστέρων και αιφνιδιαστικά προτείνουμε στον κάθε παραγωγό να κάνει ένα δικό του προσωπικό δίκτυο μεταφοράς ενέργειας. Αυτό καταλαβαίνετε ότι πρακτικά είναι αδύνατο.  Υπάρχει κατάτμηση της γης. Δεν μπορεί να στήσει ένα δίκτυο για να το μεταφέρει σε όλες τις εγκαταστάσεις του, σε όλες τις γεωτρήσεις. Προφανώς, πρέπει και αυτό να επαλειφθεί από την διάταξη.
Αφού ανέφερα το θέμα των αναδασμών, θα σας αναφέρω ένα πολύ σημαντικό πρόβλημα που βρίσκεται και στην περιοχή μου. Εκκρεμούν αναδασμοί, το βασικότερο έργο για τη μείωση του κόστους παραγωγής των αγροτικών προϊόντων, εκεί  που επιμένουν οι γεωργοί και το λέμε και το επισημαίνουμε όλοι. Στην περιοχή Λιανοκλαδιού δέκα πέντε χρόνια τώρα, σέρνεται κυριολεκτικά ένα τέτοιο έργο. Ενώ έχουν δαπανηθεί πάρα πολλά χρήματα μέχρι τώρα, το έργο κινδυνεύει να εγκαταλειφθεί από τις διαφορετικές αγκυλωτικές ερμηνείες των γραφειοκρατών. Ενώ οι δασικές υπηρεσίες αρχικά έδωσαν τη βεβαίωση ότι μπορεί να προχωρήσει ο αναδασμός, οι ίδιες υπηρεσίες τώρα, έρχονται και λένε ότι το έργο πρέπει να σταματήσει. Αυτό θα σταματήσει και τον αναδασμό και τα παράλληλα έργα. Όμως, έφεραν και σε τραγική θέση τους αγρότες, οι οποίοι νόμιμα εδώ και εξήντα χρόνια καλλιεργούν τα χωράφια τους και πρέπει να τα εγκαταλείψουν. Θα πρέπει, λοιπόν, να γίνει παρέμβαση άμεσα για να τελειώσει και αυτό το θέμα. 
Θα μπορούσαμε να αναφέρουμε ακόμη πολλά προβλήματα που δεν είναι της παρούσης και για την αδειοδότηση των σταβλικών εγκαταστάσεων και για τις άδειες χρήσης ύδατος, για το σύστημα των επιτροπών αναδασμού – που και αυτό έχει πρόβλημα- και για την εποικιστική  γη. Είναι θέματα που δεν απαιτούν ούτε ένα ευρώ για να λυθούν, απαιτούν, όμως, παρεμβάσεις, όχι μόνο από το  Υπουργείο σας. Προφανώς είναι και άλλα συναρμόδια Υπουργεία και πρέπει να το εξετάσετε.
Για να τελειώσω έτσι επιγραμματικά, η καθυστέρηση είναι η πιο θανατηφόρα μορφή άρνησης.
 Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Έτσι είναι όπως το λέτε. Γι’ αυτό και προσπαθούμε να επιταχύνουμε. 
Θίξατε  πολλά θέματα. Θα μου επιτρέψετε μόνο να ολοκληρώσω τουλάχιστον το πρώτο, γιατί για όλα τα διαθρωτικά που επισημαίνετε, έχουν γίνει παρεμβάσεις. Δεν έχω χρόνο να τις περιγράψω μια-μια. 
Για παράδειγμα, έχει αποκεντρωθεί η απόφαση. Δεν χρειάζεται να έρθει στην κεντρική υπηρεσία ένα αίτημα επειδή κάποιος θέλει να αλλάξει ένα μικρό πράγμα. Έχει μεταφερθεί αυτή η αρμοδιότητα στην ντόπια επιτόπια επιτροπή που μπορεί και πρέπει να το λύσει ακαριαία. Επομένως, αποκεντρώνεται όλη αυτή η πολυπλοκότητα μόνο και μόνο για να επιταχύνουμε γιατί αλλιώς σας είπα που θα καταλήξουμε. Θα περάσουν χρόνια και θα έχουμε 670 εκατομμύρια να βοηθήσουμε τους ανθρώπους και δεν θα τα καταφέρουμε με γραφειοκρατικές διαδικασίες.
Άλλο, όμως, είναι το πρόβλημα και εκεί πρέπει να εστιάσω για να καταλάβετε τι κάναμε και πώς λύθηκε. Όταν τελειώσει απ’ όλη αυτήν τη γραφειοκρατία κάποιος και πάρει ένα χαρτί και λέει: «η επένδυσή σου εγκρίνεται, έλα αύριο το πρωί να την υλοποιήσεις», πρώτον, έρχεται σ’ εμάς να πάρει την προκαταβολή, 30% της ενίσχυσής του. Αυτό για να γίνει χρειάζεται εγγυητική επιστολή. Έχουν δυσκολίες οι άνθρωποι. Δεν αναφέρομαι μόνο στα σχέδια βελτίωσης για να μη θίξω μόνο τους γεωργούς, το ίδιο συμβαίνει και για τις τριακόσιες τριάντα επενδύσεις στη μεταποιητική βιομηχανία, που τώρα απλώνουμε σ’ όλη την ύπαιθρο. 
Θα γίνουν, δηλαδή, τριάντα μεταποιητικά εργοστάσια για να μεταποιήσουν αυτές τις πρώτες ύλες, είτε είναι τυροκομεία, είτε είναι κρασιά, είτε είναι όλα τα γεωργικά μας προϊόντα στη μεταποίησή τους.
Λέω, λοιπόν, ότι ένα πρόβλημα είναι ότι δεν μπορούν να πάρουν εγγυητική επιστολή. Δεύτερον, ας πούμε, ότι έχουν την ίδια συμμετοχή. Για κάποιους εξ αυτών αυτό το 20% μπορεί να ήταν ένα μικρό σκαμπανέβασμα. Το δεχθήκαμε να πει κάποιος το εξής: «Ναι, είχα τότε τις 200.000 ως ίδια συμμετοχή. Εσείς κάνατε δύο χρόνια και τώρα και δεν έχω 200.000 και έχω 187.000. Τι θα γίνει για 3.000 ή για 5.000;».
Το δεχθήκαμε και αυτό, να προσαρμόσουμε γρήγορα αυτό το πλαίσιο. Όμως, υπάρχει το 30% του δανείου, όπου εκεί, οι δυσκολίες της ρευστότητας που είχαν οι τράπεζες -κάτι που τώρα αίρεται με την ανακεφαλαίωσή τους- δίνει την ευκαιρία να επιταχυνθούν αυτού του είδους τα σχέδια. Έτσι και από τη νέα ΠΕΙΡΑΙΩΣ-ΑΤΕ έγινε ένα τέτοιο κεφάλαιο δανειοδότησης και εγγυοδοσίας, το οποίο μάλιστα εξαντλήθηκε πολύ γρήγορα και τώρα εμείς, με δικά μας χρήματα, βοηθήσαμε, σε συνέργεια με το ΕΤΕΑΝ, βάζοντας 116 εκατομμύρια ευρώ ως Υπουργείο Αγροτικής Ανάπτυξης. Γίνεται μόχλευση αυτών στο τριπλάσιο με χρήματα των τραπεζών και αρχίζει αυτό το ταμείο, όπως έγινε με το ίδιο ταμείο και για ένα σωρό άλλες δραστηριότητες, να μπορούν και εγγυητική επιστολή να πάρουν οι αγρότες και οι μεταποιητές και επίσης, να μπορούν να τους δοθούν χαμηλότοκα δάνεια, για να υλοποιήσουν με επιτυχία το σχέδιο βελτίωσής τους, αλλά και της μεταποίησης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θέλω να ολοκληρώσω, λέγοντας -όπως και εσείς επισημάνατε στην αρχή, κυρία Μακρή και έχω πει και εγώ από αυτό το Βήμα της Βουλής- ότι, παρά τις δυσκολίες που περνάμε και περνούν και οι ίδιοι οι αγρότες μας, αλλά και οι μεταποιητές, άλλωστε, ο δευτερογενής τομέας, πιστεύω ότι αυτός ο τομέας εξακολουθεί να είναι μια μεγάλη δυνατότητα του τόπου μας να ξανααποτελέσει πυλώνα ανάπτυξής του. Είναι μια μεγάλη δεξαμενή χεριών σε αυτή τη στιγμή, την αγωνία και την προσπάθεια που καταβάλλει η Κυβέρνηση να αντιμετωπίσει αυτό το πρόβλημα της ανεργίας. Πιστεύω ότι αυτός ο χώρος σε μεγάλα νούμερα μπορεί να ξανααποσχολήσει χέρια, να γίνει δηλαδή ξανά και χώρος απασχόλησης, αλλά και πυλώνας ανάπτυξης του τόπου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θέλω να σας διαβεβαιώσω ότι είμαστε σε συνέργεια με όλα τα συναρμόδια Υπουργεία. Θίξατε θέμα αδειοδοτήσεων στις στάνες των κτηνοτροφικών μονάδων, όπως και άλλα, με τα φωτοβολταϊκά, το ρεύμα. Εδώ είμαστε, προσπαθούμε ένα-ένα να τα αντιμετωπίσουμε. Δυστυχώς, δεν γίνεται με το πάτημα ενός κουμπιού, όπως είπα στους αγρότες. Δώστε λίγο χρόνο. Τα αντιμετωπίζουμε ένα-ένα και κάνουμε, πιστέψτε με, ό,τι είναι δυνατόν.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα συζητηθεί τώρα η πέμπτη με αριθμό 1055/19-2-2013 επίκαιρη ερώτηση δεύτερου κύκλου της Βουλευτού Β’ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη θεσμική ανεπάρκεια στον έλεγχο του αθέμιτου ανταγωνισμού στη χώρα μας.
Στην επίκαιρη ερώτηση θα απαντήσει ο Υφυπουργός κ. Αθανάσιος Σκορδάς.
Το λόγο έχει η Βουλευτής κ. Αικατερίνη Μάρκου για δύο λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κύριε Πρόεδρε.
Σε πρόσφατο δημοσίευμα στον μεγάλης επισκεψιμότητας ιστότοπο «IEFIMERIDA.GR», σε συνέχεια πρωτοσέλιδου δημοσιεύματος των «NEW YORK TIMES» της 29ης Ιανουαρίου του 2011 με τίτλο «Τι είναι στραβό στην Ελλάδα: Ρωτήστε έναν επιχειρηματία», με θέμα το σοβαρό έλλειμμα ανταγωνιστικότητας της χώρας μας, γίνεται λόγος για γνωστή πολυεθνική εταιρεία, η οποία φέρεται να κατέχει δεσπόζουσα θέση στην εγχώρια αγορά της ζυθοποιίας, χρησιμοποιώντας, σύμφωνα με το δημοσίευμα, αθέμιτα μέσα εναντίον της υγιούς επιχειρηματικότητας.
Παράλληλα, εντοπίζονται μια σειρά από αβελτηρίες από πλευράς κυβερνητικής πολιτικής και ανταπόκρισης της διοίκησης. Αποκορύφωμα είναι η μακρά καθυστέρηση της Επιτροπής Ανταγωνισμού, η οποία πρώτη φορά επιλήφθηκε του θέματος το 2001, στο πλαίσιο έρευνας εν γένει για την αγορά ζύθου στην Ελλάδα και στη συνέχεια, ξανά το 2005, ύστερα από καταγγελίες για αθέμιτες πρακτικές από τη ζυθοποιία «Μύθος», χωρίς βέβαια μέχρι σήμερα να έχει εκδοθεί σχετικό πόρισμα.
Οι στρεβλώσεις αυτές σε συνδυασμό με την ανεπάρκεια των σχετικών θεσμών να τις ελέγξουν σε εύλογο χρόνο, πλήττουν την προσπάθεια αναζωογόνησης της μεταποίησης και της απασχόλησης, εν προκειμένω στην περιοχή της Μακεδονίας και της Θράκης, αλλά και σε ολόκληρη τη χώρα.
Κατόπιν των ανωτέρω, ερωτάσθε: Σε ποιο στάδιο βρίσκεται η διερεύνηση της συγκεκριμένης υπόθεσης από την Επιτροπή Ανταγωνισμού, πότε αναμένεται το σχετικό πόρισμα και ποιοι οι λόγοι της τεράστιας αυτής καθυστέρησης; Σε ποιες ενέργειες σκοπεύετε να προβείτε για να διασφαλίσετε την έγκαιρη και σε εύλογο χρόνο ανταπόκριση της Επιτροπής Ανταγωνισμού, ώστε να μη χρονίζουν κρίσιμες υποθέσεις που αφορούν την τιμολογιακή πολιτική πολυεθνικών εταιρειών με ενδεχόμενη δεσπόζουσα θέση στην αγορά; Ειδικότερα, τι καθεστώς κινήτρων έχετε προβλέψει και σε ποιες ενέργειες έχετε προβεί για τη βιομηχανική ανάπτυξη της ακριτικής Θράκης, εν όψει μάλιστα του νέου αναπτυξιακού σχεδίου της χώρας;
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Σκορδάς.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Θα ήθελα να ζητήσω λίγο την ανοχή σας στο χρόνο, γιατί δεν θα μπορέσω στα τρία λεπτά να ολοκληρώσω.
Θέλω, κατ’ αρχάς, να ευχαριστήσω την κυρία Βουλευτή, καθώς αυτή η ερώτηση ανεβλήθη δύο φορές για λόγους πέραν της θελήσεώς μας και σήμερα μόλις, έχουμε την ευκαιρία να συζητήσουμε το θέμα. Το λέω αυτό, διότι η ερώτηση είναι εξαιρετικά ενδιαφέρουσα και προσφέρει την ευκαιρία να συζητήσουμε τα αίτια που μας οδήγησαν στα δεδομένα της ερώτησης, δηλαδή, τις ποικιλώνυμες παθογένειες και τις κυρίαρχες αγκυλώσεις από τη Μεταπολίτευση και μετά, που έγιναν τμήμα του δικαιϊκού μας συστήματος και που στο όνομα του κράτους δικαίου τελικά καταστρατηγούν και ακυρώνουν κάθε έννοια δικαιοσύνης και κράτους δικαίου.
Πριν γίνω πιο αναλυτικός στο θέμα μας, θέλω να υπογραμμίσω ότι έχω καταστήσει απολύτως σαφές στην Επιτροπή Ανταγωνισμού ότι αφ’ ενός μεν ισχύει το αυτονόητο, ότι δηλαδή σεβόμαστε το γεγονός ότι είναι ανεξάρτητη αρχή και δεν παρεμβαίνουμε στο έργο της, αφ’ ετέρου δε η Κυβέρνηση δεν είναι διατεθειμένη να ανέχεται καθυστερήσεις. Οφείλω, λοιπόν, εξ αυτού του λόγου να αναγνωρίσω ότι η Επιτροπή Ανταγωνισμού ανταποκρίνεται και έχει εντατικοποιήσει τις προσπάθειές της.
Επί της συγκεκριμένης υποθέσεως, κύριε Πρόεδρε, συνομολογώ και εγώ την αγανάκτηση κάθε Βουλευτή, κάθε πολίτη, για το ότι μια υπόθεση σέρνεται επί δώδεκα χρόνια. Δεν έχω την παραμικρή δυσκολία να υπερθεματίσω στην πλέον αυστηρή κριτική για τις όποιες αβελτηρίες της Επιτροπής Ανταγωνισμού το 2001. Θεωρώ ότι όλοι είμαστε στην ίδια όχθη. Η μόνη διαφορά μας ίσως είναι ότι η ερώτηση αναδεικνύει το δένδρο, το οποίο ασφαλώς πρέπει να μας απασχολήσει, χωρίς όμως να χάνουμε από τα μάτια μας το δάσος.
Το δάσος, λοιπόν, δηλαδή η ουσία της υπόθεσης, δεν είναι κυρίως οι αβελτηρίες της διοίκησης, χωρίς να παραγνωρίζω ότι υπάρχουν και αυτές. Η ουσία της υπόθεσης αναδεικνύει τον πυρήνα των αιτίων που μας οδήγησαν στη βαθιά κρίση, την οποία βιώνει εδώ και χρόνια η χώρα μας. Η ουσία της υπόθεσης είναι ότι η υπέρβαση της κρίσης προϋποθέτει μεταρρυθμίσεις παντού και αυτές αφορούν τόσο στην ταχύτητα απονομής της δικαιοσύνης όσο και στους θεσμούς γενικότερα. Η ουσία της υπόθεσης είναι ότι πρέπει να ξεπεράσουμε την αντίληψη που μας οδήγησε στο να διυλίζουμε τον κώνωπα και να καταπίνουμε την κάμηλο.
Στην προκειμένη περίπτωση έχουμε χαρακτηριστικό παράδειγμα το οποίο αναδεικνύει τις παθογένειες της διοίκησης, αλλά και την επιπολαιότητα με την οποία διεξήγετο ο διάλογος στη χώρα μας πάνω σε πολύ βασικά ζητήματα. Οι υποθέσεις ανταγωνισμού απαιτούν ενδελεχή έλεγχο και αδιάσειστη τεκμηρίωση και δεν μπορούν να βασίζονται σε γενικόλογες αναφορές του εγχώριου ή του διεθνούς Τύπου, αν αυτές δεν συνοδεύονται από ουσιαστικά αποδεικτικά στοιχεία για τα καταγγελλόμενα.
Πέρα από αυτό, σημειώστε ότι τέσσερα και πλέον χρόνια καθυστερήσεων στην υπόθεση που συζητούμε οφείλονται στην υποχρέωση που έθετε ο νόμος να ζητείται η σύμφωνη γνώμη της καταγγελλόμενης εταιρείας για συνεκδίκαση.
Καταθέτω χρονολογικό πίνακα με όλες τις νομικές ενέργειες που αφορούν την υπόθεση.
(Στο σημείο αυτό ο Υφυπουργός κ. Αθανάσιος Σκορδάς καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είναι, λοιπόν, κρίσιμο, κυρίες και κύριοι, να αναλογιστούμε για ποιους λόγους και υπό το βάρος ποιων κυρίαρχων αντιλήψεων και ιδεοληψιών θυσιάστηκε η προοπτική της ανάπτυξης. Είναι σκόπιμο να αναλογιστούμε αν υπηρετούν την ανάπτυξη οι κάθε λογής υπερασπιστές της ακινησίας, όταν επικαλούνται άλλοτε ανύπαρκτες περιβαλλοντικές ευαισθησίες και άλλοτε νομικές δολιχοδρομίες, ώστε να μένουμε στάσιμοι.
Η «à la carte» χρήση των δημοκρατικών δικαιωμάτων και των ατομικών ελευθεριών όχι μόνο δεν διασφαλίζει τη δημοκρατία, αλλά στην πράξη την υπονομεύει. Εμείς, αντίθετα, είμαστε υπέρ τόσο της πλήρους και χωρίς κενά προάσπισης των ατομικών δικαιωμάτων και των δημοκρατικών ελευθεριών όσο και υπέρ της ανάπτυξης στην πράξη, χωρίς ακυρώσεις και αναβολές, όπως αυτή που συζητούμε, που σε τελική ανάλυση ακυρώνουν την πολιτική και οικονομική ελευθερία, στο όνομα της δήθεν προάσπισής της.
Οι αργές διαδικασίες που χαρακτηρίζουν πολλές πτυχές της Δημόσιας Διοίκησης και κατ’ εξοχήν της απονομής δικαιοσύνης, αλλά και το πολυδαίδαλο των νομικών επιλογών, αν και κάθε μια από αυτές φαίνεται δικαιολογημένη με βάση τη λογική και τις αρχές του κράτους δικαίου, εν τούτοις οδηγούν στη διαιώνιση υποθέσεων, όπως αυτή που συζητάμε. Να γιατί είναι δύσκολο να καταπολεμηθούν οι παθογένειες περιπτωσιολογικά. Να γιατί χρειάζεται ένα συνολικό σχέδιο που θα ανατρέπει το παράδοξο για το οποίο μίλησα προηγουμένως. 
Ωστόσο, το κεντρικό ζήτημα παραμένει. Η πολιτεία σε κάθε έκφανσή της, εκτελεστική, νομοθετική ή δικαστική, υποχρεούται να παρεμβαίνει υπέρ του πολίτη σε χρόνο που η παρέμβασή της θα έχει ουσιαστικό αποτέλεσμα. Η διαιώνιση εκκρεμοτήτων, όπως ο έλεγχος για αθέμιτες πρακτικές, τελικά στρέφεται εναντίον του κράτους δικαίου, αν και το επικαλείται στα διάφορα στάδιά του.
Κύριε  Πρόεδρε, όσον αφορά τα υπόλοιπα θέματα, θα αναφερθώ στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Αικατερίνη Μάρκου για τρία λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Σας ευχαριστώ πολύ, κύριε  Πρόεδρε.
Κύριε Υπουργέ, νομίζω ότι έχετε ξεφύγει τελείως από το θέμα. Σας έχω κάνει συγκεκριμένες ερωτήσεις και δεν πήρα την παραμικρή απάντηση. Η μεγαλύτερη εφημερίδα του πλανήτη στην πιο σημαντική, στην κυριακάτικη έκδοσή της και στο οικονομικό της μέρος ασχολήθηκε με το θέμα της ερώτησης που σας ανέφερα. Μου κάνει εντύπωση, γιατί σε μια σχετική έρευνα που έχω κάνει επί του θέματος, εκείνες τις μέρες στην Ελλάδα  δεν γράφτηκε και δεν ακούστηκε τίποτα. Συνέβη το Γενάρη του 2011, έχουμε Φεβρουάριο του 2013 και η απόφαση από την επιτροπή δεν έχει βγει ακόμη. Τι περισσότερο από αυτό θέλετε; 
Έχω μια μικρή σύγκριση τιμών για προϊόντα ευρείας κατανάλωσης που είχε κάνει το δικό σας Υπουργείο στο παρελθόν, όχι πολύ παλιά, αλλά ακριβώς πριν από ένα χρόνο. 
Θα ξεκινήσω, λοιπόν, με  το θέμα μας. Η μπύρα Heineken  πωλείται στην Ισπανία στα 71 λεπτά, ενώ στην Ελλάδα στα 98 λεπτά. Το αναψυκτικό Fanta πωλείται στην Ισπανία στα 79 λεπτά, στη Βουλγαρία στα 53 λεπτά και στην Ελλάδα 94 λεπτά. Η Coca-Cola light του μισού λίτρου στην Ισπανία πωλείται 80 λεπτά και στην Ελλάδα  στα 95 λεπτά. Οι πάνες Pampers για τα μωρά στη Γερμανία πωλούνται στα 22 λεπτά και στην Ελλάδα  στα 40 λεπτά. Η οδοντόκρεμα Colgate στην Ελλάδα πωλείται στα 2,18 ευρώ και στη Γαλλία στα 1,46 ευρώ. Μπορώ να σας πω πολλά τέτοια παραδείγματα μέσα από τα οποία φαίνεται, δυστυχώς, ότι η κλοπή του μέσου ελληνικού νοικοκυριού, της ελληνικής οικογένειας που παλεύει σήμερα να σταθεί στα πόδια της, συνεχίζεται, κύριε Υπουργέ.
Σας καταθέτω τα στοιχεία για να τα δώσετε στην Επιτροπή Ανταγωνισμού, μήπως και ο κ. Κυριτσάκης κάνει σωστά τη δουλειά του.
(Στο σημείο αυτό η Βουλευτής κ. Αικατερίνη Μάρκου                       καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και τώρα, το κερασάκι στην τούρτα. Έχω τα στοιχεία από την Ελληνική Στατιστική Υπηρεσία και έχω κυκλώσει και τις κρίσιμες ημερομηνίες, όταν ξεκίνησε η κρίση, με έτος βάσης το 2009, τότε δηλαδή που ξεκινάμε να μετράμε. 
Τότε, λοιπόν, που ξεκίνησε η κρίση, η χώρα –και πάντα με τα δικά σας στοιχεία- μέσα σε τρία χρόνια έχασε το 20% και άνω, ενώ από την άλλη πρόσθεσε άλλες δέκα μονάδες για το Γενικό Δείκτη Τιμών. Εδώ υπάρχει κάτι σάπιο και κάτι δεν πάει καλά. Δεν δουλεύει ο ανταγωνισμός. Στα περισσότερα αγαθά από τον κατάλογο που σας παρουσίασα πριν, κυριαρχούν μία, άντε το πολύ δύο, μεγάλες πολυεθνικές εταιρείες. Πιστεύετε ότι η Επιτροπή Ανταγωνισμού κάνει σωστά τη δουλειά της; Θέλω να μου απαντήσετε σε αυτό, κύριε Υπουργέ.
Γενικότερα, σ’ αυτό το ασφυκτικό πλαίσιο μιας αγοράς στην οποία δεν λειτουργεί ο ανταγωνισμός, υπάρχει περίπτωση μία μικρή επιχείρηση μιας οικογένειας, ενός καθημερινού ανθρώπου της μεσαίας τάξης, να επιτύχει ποτέ και να επιβιώσει, ιδίως όταν βρίσκεται σε περιοχές που είναι μακριά από τα κέντρα των αποφάσεων, όπως είναι η Μακεδονία και η Θράκη;
Τελειώνοντας, κύριε Υπουργέ, θέλω να σας πω ότι η απορία που προκύπτει, σύμφωνα με τα ανωτέρω, είναι η εξής: Τελικά, οι αρμόδιοι είτε δεν γνωρίζουν –είναι, δηλαδή, ανίδεοι- είτε ξέρουν και άρα εθελοτυφλούν ή συμβαίνει κάτι άλλο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Συγκεκριμένα, θέλω σας παρακαλώ να μου πείτε τι θα γίνει από εδώ και πέρα. Πρέπει να καταλάβετε ότι το θέμα είναι ιδιαίτερα σοβαρό. Δεν είναι δυνατόν οι μισθοί να έχουν πέσει στα 2/3 και οι τιμές των αγαθών να ανεβαίνουν συνεχώς. Δεν είναι δυνατόν να υπάρχουν Έλληνες επενδυτές που να θέλουν να επενδύσουν στη χώρα και ιδίως σε περιοχές, όπως είναι αυτή της Θράκης, περιοχές δηλαδή ιδιαίτερης γεωπολιτικής σημασίας και το ελληνικό κράτος να τους εμποδίζει. Και το οξύμωρο είναι να ψάχνουμε για επενδυτές στο Κατάρ.
Κύριε Υπουργέ, σας παρακαλώ να μου δώσετε απαντήσεις. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Με πολύ σεβασμό, κυρία Μάρκου, θα σας πω ότι αντί να επικαλείσθε τιμές και τιμοληψίες προ ενός έτους, να επισκεφθείτε ένα οποιοδήποτε σούπερ-μάρκετ και να επιβεβαιώσετε τις σημερινές τιμές στα προϊόντα που αναφέρατε. Από εκεί και πέρα, θα ήθελα να σας πω ότι εξακολουθείτε να βλέπετε το δέντρο και αγνοείτε το δάσος.
Αυτή η υπόθεση, όπως είπα, κόστισε τέσσερα χρόνια και πλέον –και μπορείτε να πάρετε το χρονολογικό πίνακα που κατέθεσα αναλυτικά- σε νομικές δολιχοδρομίες που πρόσφερε ο νόμος. Πολύ χαρακτηριστικά μπορώ να σας πω τι γινόταν από το 2009 μέχρι και το Δεκέμβρη του 2012. Θα τα δείτε στον πίνακα που έχω καταθέσει.</Speech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Έχουμε τον ίδιο πίνακα, κύριε  Υπουργέ.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Από εκεί και μετά, η έννοια της συνεκδίκασης που προέβλεπε ο νόμος για τις υποθέσεις που ερευνώνται από την Επιτροπή Ανταγωνισμού, θα μπορούσε να προκαλέσει το αυτονόητο ερώτημα που έγκειται στο γιατί οι υποθέσεις ανταγωνισμού είχαν πρόβλεψη να ζητείται η σύμφωνη γνώμη της καταγγελλόμενης εταιρείας, προκειμένου να συνεκδικαστεί. Διότι ίσως διαφεύγει της προσοχής σας ότι η υπόθεση ξεκίνησε το 2001 με αυτεπάγγελτη έρευνα της Επιτροπής Ανταγωνισμού και ήρθε στο τέλος του 2006 καταγγελία της εταιρείας «ΜΥΘΟΣ» –άλλης από το χώρο- η οποία απαιτούσε κατόπιν αυτού συνεκδίκαση των υποθέσεων.
Αυτό το οποίο κάναμε εμείς είναι να αλλάξουμε το νομικό καθεστώς που υπάρχει σε αυτές τις υποθέσεις. Υπάρχει ΦΕΚ από τις 16 Ιανουαρίου 2013, με βάση το οποίο για τη συνεκδίκαση πλέον υποθέσεων ανταγωνισμού δεν απαιτείται η σύμφωνη γνώμη της καταγγελλόμενης εταιρείας.
Το δεύτερο που θέλω να πω, είναι, ότι εγώ προσπάθησα να σας δώσω στην απάντησή μου μία αναλυτική επιχειρηματολογία για το πώς οι παθογένειες και οι καθυστερήσεις και της διοίκησης αλλά κυρίως της δικαιοσύνης, εμποδίζουν το να πάμε σε μία γρήγορη εκδίκαση των υποθέσεων.
Εγώ καλώ εσάς να μου πείτε αν εσείς είχατε την κυβερνητική ευθύνη της εποπτείας της Επιτροπής Ανταγωνισμού, τι παραπάνω θα είχατε κάνει για να προσπεράσετε τις προθεσμίες και τις δυνατότητες που δίνουν οι νόμοι στον καταγγελλόμενο. Εμείς αλλάξαμε το νομικό πλαίσιο. Πείτε μου, λοιπόν, εσείς τι παραπάνω θα είχατε κάνει. Και γι’ αυτόν το λόγο, σας προτρέπω πολύ καλόπιστα να απευθυνθείτε στον αρμόδιο επί της δικαιοσύνης Υπουργό και να του ζητήσετε να σας εξηγήσει πώς μπορεί να επισπεύδονται οι διαδικασίες νομικού χαρακτήρα.</Speech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Μα, δώδεκα χρόνια, κύριε Υπουργέ;</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κυρία Μάρκου, σας απάντησα για τα δώδεκα χρόνια. Εάν δεν θέλετε να το καταλάβετε, δεν μπορώ να κάνω κάτι άλλο. Σας είπα ότι το 2006 προέκυψε νέα καταγγελία και ο νόμος απαιτούσε να συμφωνήσει η καταγγελλόμενη εταιρεία για συνεκδίκαση.</Speech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Μα έχουμε 2013!</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κυρία Μάρκου, λυπάμαι, αλλά δεν μπορώ να σας απαντήσω κάτι περισσότερο τώρα. Μπορείτε να πάρετε τον πίνακα και να δείτε αναλυτικά. 
Σε κάθε περίπτωση όμως, επειδή με πάρα πολύ έντονες προσπάθειες που έγιναν, το διοικητικό εφετείο απάντησε πλέον στις 20-12-2012 και η υπόθεση είναι στην τελική της φάση, πιστεύω, με βάση την πληροφόρηση που έχω από την Επιτροπή Ανταγωνισμού, ότι μέχρι το τέλος της Άνοιξης θα έχει εκδοθεί η εισήγηση για να αποφασίσει η ολομέλεια της Επιτροπής Ανταγωνισμού επί του θέματος. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Από εκεί και πέρα, υπάρχει και ένα δεύτερο ερώτημα που σχετίζεται με τα κίνητρα όσον αφορά τη Θράκη. Ο αναπτυξιακός νόμος 3908/2011 που έχει λειτουργήσει μέχρι τώρα, προβλέπει ότι οι επενδύσεις στη Θράκη λαμβάνουν το υψηλότερο ποσοστό ενίσχυσης ανά την επικράτεια, δηλαδή 40% για τις μεγάλες επιχειρήσεις, 45% για τις μεσαίες και 50% για τις μικρές και πολύ μικρές. Επίσης, στα επενδυτικά σχέδια επιχειρήσεων που εγκαθίστανται σε ΒΕΠΕ και ζώνες καινοτομίας, παρέχεται πέραν του παραπάνω ποσοστού και άλλο ένα 5% μέχρι το ανώτατο όριο του χάρτη περιφερειακών ενισχύσεων. Εάν θέλετε, μπορείτε να ζητήσετε και σχετική κατάθεση εγγράφων, ώστε να δείτε αναλυτικά ανά τομεακό πρόγραμμα τι ενισχύσεις και σε τι ποσά έχουν δοθεί στην περιοχή της Θράκης. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαέξι μαθητές και μαθήτριες και δύο εκπαιδευτικοί συνοδοί από το 6ο Δημοτικό Σχολείο Μεταμόρφωσης.
Η Βουλή σας καλωσορίζει, αλλά και σας συγχαίρει σήμερα, γιατί παρά τις δύσκολες καιρικές συνθήκες, κάνατε την επίσκεψή σας στο ναό της δημοκρατίας, στη Βουλή. 
(Χειροκροτήματα απ’ όλες τις πτέρυγες της Βουλής)
Είχαμε ένα μικρό ατύχημα σήμερα εδώ. Αυτό δείχνει και την αυτοθυσία των υπαλλήλων της Βουλής σε ορισμένες περιπτώσεις.
Εισερχόμεθα τώρα στην δεύτερη με αριθμόν 1063/19-02-2013 επίκαιρη ερώτηση δευτέρου κύκλου του Βουλευτή Αρκαδίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου, κ. Κωνσταντίνου Ζαχαριά, προς τον Υπουργό Υγείας, σχετικά με την αναστολή προσλήψεων προσωπικού στις μονάδες εντατικής θεραπείας (ΜΕΘ).
Κύριε Ζαχαριά, έχετε το λόγο για δύο λεπτά. Αρκάς προς Αρκά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Η παρέμβασή μας αυτή αφορά την αναστολή προσλήψεων προσωπικού στις μονάδες εντατικής θεραπείας. Μία αναστολή, η οποία είναι και απαράδεκτη για τις ανάγκες και επικίνδυνη για τη ζωή των ασθενών. 
Και αν, κύριε Πρόεδρε, η παρατεταμένη υποχρηματοδότηση και υποστελέχωση των μονάδων του Εθνικού Συστήματος Υγείας αποδιαρθρώνει το ΕΣΥ σήμερα, η έλλειψη ιατρικού και κυρίως νοσηλευτικού προσωπικού στις μονάδες εντατικής θεραπείας οδηγεί κατευθείαν σε απώλεια ανθρώπινων ζωών.
Το παράλογο είναι ότι έχουμε εκατόν πενήντα τέσσερα κλειστά κρεβάτια, σχεδόν πλήρως εξοπλισμένα, από τα πεντακόσια σαράντα ανά την Ελλάδα. Και αυτό από έλλειψη προσωπικού. Εντός των επόμενων εβδομάδων λήγουν οι συμβάσεις -ήδη μερικές έχουν λήξει- εκατόν είκοσι νοσηλευτών και εβδομήντα τριών γιατρών, με αποτέλεσμα να κινδυνεύουν με κλείσιμο ακόμα σαράντα κλίνες ΜΕΘ πανελλαδικά. Έχουμε προβλήματα στο λεκανοπέδιο Αττικής, όπου τριάντα περίπου βαριά ασθενείς και πολυτραυματίες έχουν ανάγκη καθημερινά από κρεβάτι μονάδας εντατικής θεραπείας. Οι μισοί από αυτούς δεν το βρίσκουν. Έτσι, μπορεί να οδηγηθούν στο θάνατο. Έχουμε διαμαρτυρίες και φωνές από όλη τη χώρα. Η συνάδελφος, η κ. Βαλαβάνη και Βουλευτές του ΣΥΡΙΖΑ-Ενωτικού Κοινωνικού Μετώπου, ο κ. Κωνσταντινίδης από το Κομμουνιστικό Κόμμα Ελλάδας και Ανεξάρτητοι Βουλευτές, έχουν καταθέσει ερωτήσεις για το ίδιο θέμα. Σε όλη την Ελλάδα κλειστά κρεβάτια. Και ο κίνδυνος να καραδοκεί. Κίνδυνος θανάτου.
Κλειστά κρεβάτια, λοιπόν, με ελλείψεις προσωπικού. Υπολειτουργία των μονάδων. Δεν αρκεί, κύριε Πρόεδρε, να αναγνωρίζει μόλις προχθές η Κυβέρνηση διά στόματος Πρωθυπουργού την εξαιρετική ανάγκη σε στελέχωση προσωπικού των μονάδων εντατικής θεραπείας. Χρειάζεται υπέρβαση και αναγνώριση ότι το ΕΣΥ καταρρέει και πρέπει άμεσα να στηριχθεί.
Ερωτάται, λοιπόν, ο κύριος Υπουργός με ποιον τρόπο προτίθεται να συμπληρώσει και σε ποιο βαθμό τις κενές θέσεις προσωπικού με την επικείμενη αποχώρηση των συμβασιούχων γιατρών και νοσηλευτών, αν θα υπάρχει αναπλήρωση με εξειδικευμένο και μόνιμο νοσηλευτικό προσωπικό, αν θα υπάρχουν προσλήψεις μόνιμων γιατρών ΕΣΥ -ήδη από διετίας έχει περαιωθεί η διαδικασία κρίσης και απλώς υπάρχει αναστολή προσλήψεων και δεν προσλαμβάνονται- και αν σκέφτεται να στελεχώσει και με εξειδικευόμενους γιατρούς στην ειδικότητα της εντατικής θεραπείας τις καινούργιες μονάδες εντατικής θεραπείας, που αναπτύχθηκαν τα τελευταία πέντε χρόνια και λόγω αναστολής, επίσης, δεν μπορούν να στελεχωθούν.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Η στελέχωση των μονάδων εντατικής θεραπείας είναι θέμα προτεραιότητας για την Κυβέρνηση, για τον Πρωθυπουργό και για την ηγεσία του Υπουργείου Υγείας. Ήδη εξασφαλίσαμε πράξη του Υπουργικού Συμβουλίου για την άμεση προκήρυξη όλων των θέσεων, τις οποίες καλύπτουν ιατροί και νοσηλευτές, των οποίων λήγει η σύμβαση. Η προκήρυξη θα εκδοθεί σήμερα ή αύριο εντός των δυνατοτήτων του χρόνου, ούτως ώστε να εξασφαλιστεί η συνέχεια στις θέσεις εργασίας των γιατρών και των νοσηλευτών που εργάζονται στις μονάδες εντατικής θεραπείας και να μην υπάρξει κανένα ζήτημα. 
Εκ παραλλήλου, με πρωτοβουλία του Υπουργού Υγείας ζητήθηκε από τον αρμόδιο Υπουργό Διοικητικής Μεταρρύθμισης, τον κ. Μανιτάκη, εγγράφως η έγκριση  εξακοσίων μόνιμων ιατρών και οκτακοσίων επικουρικών ιατρών. Παρά τη δημοσιονομική στενότητα, παρά το γεγονός ότι οι προσλήψεις αναλογούν ένας για κάθε πέντε που αποχωρούν ή ένας για κάθε δέκα που αποχωρούν κατά περίπτωση, ζητήσαμε με δικό μας έγγραφο, με πρωτοβουλία μας, την έγκριση αυτών των προσλήψεων. Και ευελπιστούμε ότι θα τύχει ευνοϊκής μεταχείρισης. Όλα τα άλλα, τα οποία είπατε και αφορούν γενικότερα το Εθνικό Σύστημα Υγείας, θα μπορούσαμε να τα συζητήσουμε σε μία επερώτηση του κόμματός σας, ενδεχομένως, γενικότερα για την υγεία. 
Αλλά, κύριε Πρόεδρε, με τη θητεία μου στα έδρανα του Κοινοβουλίου έχω κουραστεί να ακούω συνεχώς ότι καταρρέει η οικονομία, καταρρέει το Εθνικό Σύστημα Υγείας, καταρρέει το εκπαιδευτικό σύστημα. Μα, εμείς είμαστε η χώρα. Και σε αυτήν τη χώρα Ελληνίδες και Έλληνες πολίτες εργάζονται καθημερινά είτε στο Εθνικό Σύστημα Υγείας είτε στο εκπαιδευτικό είτε στη Δημόσια Διοίκηση είτε στην οικονομία. Έχουμε προβλήματα αλλά δεν καταρρέει η χώρα. Χρειάζεται αυτοσυγκράτηση από όλους. Αυτά λέμε εδώ με περισσή άνεση. Αδικούμε ανθρώπους που εργάζονται καθημερινά για να στηρίξουν την πατρίδα μας κάτω από εξαιρετικά δυσμενείς οικονομικές συνθήκες, με χαμηλές αμοιβές βεβαίως. Αλλά τα προβλήματα δεν είναι τρίτων. Δεν αφορούν κάποιους άλλους. Είμαστε εμείς, οι οποίοι καλούμεθα να αντιμετωπίσουμε τα προβλήματά μας ως λαός κάτω από αυτές τις συνθήκες. 
Η απάντησή μου είναι συγκεκριμένη, λοιπόν. Υπάρχει πρωτοβουλία από το Υπουργείο και για να μη μείνουν κενές οι θέσεις των ήδη εργαζομένων, των οποίων οι συμβάσεις λήγουν και για την κάλυψη περισσότερων θέσεων, ούτως ώστε να ανοίξουμε κρεβάτια εντατικής. Γιατί αυτός είναι ο στόχος μας. Και είμαι σίγουρος ότι πολύ σύντομα θα έχουμε συγκεκριμένες απαντήσεις σε αυτήν την υπόθεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.
Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, θα συμφωνούσα μαζί σας μόνο στο ότι το Εθνικό Σύστημα Υγείας στηρίζεται στις ηρωικές, θα έλεγα, προσπάθειες των εργαζομένων σε αυτό και κυρίως των νοσηλευτών και των γιατρών. Δουλεύουν με μεγάλη υποστελέχωση, οι νοσηλευτές έχουν χαρίσει χιλιάδες ρεπό αυτήν τη στιγμή στη χώρα μας, σε συνθήκες εργασιακής κατερρείπωσης, το burn out, δηλαδή. Και αυτό πρέπει να το δούμε οπωσδήποτε το συντομότερο δυνατόν.
Όμως, με τις προσλήψεις των συμβασιούχων νοσηλευτών και γιατρών, που ανακοινώθηκαν, το μόνο που κάνουμε είναι να μην κλείσουν περαιτέρω κρεβάτια –καλό είναι και αυτό βέβαια- στις μονάδες εντατικής θεραπείας. Το ερώτημα είναι πώς θα ανοίξουμε, όχι μόνο τα εκατόν πενήντα τέσσερα αλλά όλα αυτά που μας χρειάζονται. Και εκεί χρειάζονται προσλήψεις και μάλιστα, σε γενναίο αριθμό.
Στη χώρα μας μόλις το 2,2% είναι κρεβάτια εντατικής θεραπείας, όταν στην Ευρώπη ο μέσος όρος είναι υπερδιπλάσιος. Και, ενώ έχουμε 5,5 κλίνες στους εκατό χιλιάδες κατοίκους, στην Ευρώπη ο μέσος όρος είναι 12,2 κλίνες. Έτσι, λοιπόν, οδηγούμαστε σε απώλεια δύο χιλιάδων ανθρώπινων ζωών κάθε χρόνο. Είναι άνθρωποι που θα μπορούσαν να ζουν και να είναι σήμερα μεταξύ μας. Δεν βρήκαν κρεβάτι στη ΜΕΘ, δεν μπόρεσαν να νοσηλευθούν σε ιδιωτική ΜΕΘ διότι δεν είχαν τα χρήματα κι έτσι, οδηγήθηκαν στο θάνατο.
Σίγουρα η λύση δεν είναι σήμερα, με τα δύο εκατομμύρια οκτακόσιες χιλιάδες συμπολιτών μας κάτω από τα όρια της φτώχειας, να οδηγηθούν, αν είναι πολυτραυματίες ή βαριά ασθενείς, σε μονάδες εντατικής θεραπείας του ιδιωτικού τομέα. Σίγουρα οι γιατροί και οι νοσηλευτές στις ΜΕΘ πρέπει να είναι μόνιμοι και εξειδικευμένοι. Όχι νοσηλευτές με μπλοκάκι και συμβάσεις, γιατί χρειάζονται αρκετό χρόνο για να ενταχθούν σε μία μονάδα εντατικής θεραπείας, για να αποδώσουν, να εξειδικευθούν. Επίσης, δεν έχουμε καθόλου -ειδικά στην περιφέρεια- κρεβάτια μονάδας αυξημένης φροντίδας, δηλαδή το ενδιάμεσο στάδιο μεταξύ των κοινών κλινών και των μονάδων εντατικής θεραπείας. Έχουμε και τα κλειστά αυτά κρεβάτια στις ΜΕΘ, τα οποία μας δυσκολεύουν.
Θα ήθελα να θίξω, επίσης κι ένα άλλο ζήτημα, για τους δότες οργάνων που αποβιώνουν. Δεν υπάρχουν -και με αυτές τις συνθήκες είναι πάρα πολύ δύσκολο, ειδικά στο Λεκανοπέδιο- κενά κρεβάτια για να τους αποδεχθούν. Έτσι, χάνουμε και από την πλευρά των μεταμοσχεύσεων δυνατότητες.
Έτσι, λοιπόν, χρειάζονται και προσλήψεις προσωπικού, χρειάζεται και στήριξη των μονάδων του ΕΣΥ. Η Ελληνική Εταιρεία Εντατικής Θεραπείας καθημερινά διαμαρτύρεται. 
Νομίζω ότι πρέπει να δώσουμε το δικαίωμα σε όλο το λαό μας αλλά κυρίως στους βαριά πάσχοντες και στους πολυτραυματίες, στη δημόσια, δωρεάν και αξιόπιστη φροντίδα υγείας, πράγμα που δικαιούνται. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Το λόγο έχει ο Υπουργός κ. Ανδρέας Λυκουρέντζος, για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας):  Ευχαριστώ, κύριε Πρόεδρε. 
Κατ’ αρχάς, κύριε συνάδελφε, εκτιμώ ως ειλικρινές το ενδιαφέρον σας και δεν το τοποθετώ στην οποιαδήποτε βάση πολιτικής ή κομματικής αντιπαράθεσης μεταξύ Κυβέρνησης και Αξιωματικής Αντιπολίτευσης. Αυτό το δηλώνω για να μη δημιουργούνται εντυπώσεις κατά τη διάρκεια της συζήτησης.
Η μάχη για την εξασφάλιση κλίνης σε μονάδα εντατικής θεραπείας είναι η πλέον σκληρή καθημερινά. Το Εθνικό Κέντρο Επιχειρήσεων Υγείας, το οποίο παρακολουθεί τις διαθέσιμες κλίνες σε μονάδες, επαγρυπνεί και οι επιστήμονες οι οποίοι εργάζονται εκεί κάνουν ό,τι είναι δυνατόν, σε συνεργασία με τα στελέχη του ΕΚΑΒ. Είναι μία δύσκολη αναμέτρηση. Είναι η αναμέτρηση ανάμεσα στη ζωή και στο θάνατο και γι’ αυτό επαινώ όλους όσους εργάζονται σ’ αυτόν τον τομέα του εθνικού μας συστήματος και προσφέρουν τις υπηρεσίες τους.
Οι αναλογίες οι οποίες αναφέρατε μπορεί να είναι έτσι, μπορεί και να αμφισβητηθούν. Διότι όταν μετράμε τις κλίνες της εντατικής θεραπείας σε σχέση με το σύνολο των κλινών που διαθέτουμε στο Εθνικό μας Σύστημα Υγείας, υπάρχει και αντίλογος σ’ αυτό, για το αν έχουμε αναπτύξει ορθολογικά το Εθνικό Σύστημα Υγείας και αν δηλαδή άλλες χώρες με ανάλογους πληθυσμούς έχουν περισσότερες ή λιγότερες δαπάνες για την υγεία. 
Εμείς θεωρήσαμε στην Ελλάδα ότι μπορούμε να ξοδεύουμε αφειδώς, χωρίς να λογαριάζουμε ότι αυτή η δαπάνη προέρχεται από το υστέρημα του ελληνικού λαού. Και όπως πολλές φορές έχω εξηγήσει, επειδή δεν φτάνει το εισόδημα του κράτους από τα φορολογικά έσοδα, καταφεύγαμε στον δανεισμό. Ο δανεισμός μάς έφερε στην σημερινή κατάσταση. Είτε θέλουμε να το αναγνωρίσουμε είτε όχι, αυτή είναι η πραγματικότητα! Η Ελλάδα έχει συγκεκριμένες δυνατότητες και με αυτές τις δυνατότητες πρέπει να αντιμετωπίσουμε τα προβλήματά μας. Αυτή είναι η αλήθεια.
Υπό το βάρος, λοιπόν, αυτής της πραγματικότητας και της αλήθειας, κάνουμε ό,τι είναι δυνατόν. Σας είπα προηγουμένως ότι ζητήσαμε κατ’ εξαίρεση την πρόσληψη ως μονίμων, των ιατρών που ήδη έχουν επιλεγεί μέσα από τις διαδικασίες, τις οποίες πολύ καλά ξέρετε ως ιατρός του ΕΣΥ, να τοποθετηθούν κατά προτεραιότητα στις μονάδες εντατικής θεραπείας και στη νησιωτική Ελλάδα, με αιχμή το αρχιπέλαγος Αιγαίο. Στα προβλήματα αυτά -και άλλες φορές είχαμε την ευκαιρία με συναδέλφους από το κόμμα σας να τα συζητήσουμε με ερωτήσεις και στην Επιτροπή Κοινωνικών Υποθέσεων- θέλουμε να δώσουμε τις αξιόπιστες λύσεις μέσα σ’ αυτό το περιθώριο των επιλογών. Αυτή είναι η δυνατότητα η οποία υπάρχει.
 Όσον αφορά την άνω αναφορά την οποία κάνατε σχετικά με τον ΕΟΜ και τις διαδικασίες των μεταμοσχεύσεων, θα σας πω ότι επίσης γίνεται σοβαρή προσπάθεια. Αξίζει να πω ότι ο Πρωθυπουργός της χώρας διέθεσε το πρωθυπουργικό αεροπλάνο, το οποίο ο ίδιος δεν το χρησιμοποιεί, για να μεταφερθούν μοσχεύματα που εξασφαλίστηκαν από τους δότες, για να πάνε σε εκείνους οι οποίοι ήταν σε προτεραιότητα να γίνουν λήπτες των μοσχευμάτων. Υπάρχει αυτή η ευαισθησία. Υπάρχουν βέβαια τα προβλήματα στα οποία και εσείς αναφερθήκατε και εμείς γνωρίζουμε αλλά να ξέρετε ότι σε αυτήν την κατεύθυνση είμαστε μαζί.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε πολύ, κύριε Υπουργέ.
Η έβδομη με αριθμό 1049/19-2-2013 επίκαιρη ερώτηση δευτέρου κύκλου του Ανεξάρτητου Βουλευτή Μαγνησίας κ. Παρίση Μουτσινά προς τους Υπουργούς Υγείας και Εργασίας, Κοινωνικής Ασφάλισης και Πρόνοιας , σχετικά με την επιστροφή των χρημάτων από τα παρανόμως χορηγηθέντα επιδόματα τυφλότητας και τους παρανομούντες ιατρούς δεν συζητείται λόγω κωλύματος του κυρίου Υπουργού και διαγράφεται.</ChairmanSpeech> 
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κύριε Πρόεδρε, έχω να κάνω μία δήλωση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν δικαιούστε αλλά επειδή αναγνωρίζω και ξέρω τι συμβαίνει θα σας δώσω το λόγο για ένα λεπτό. Πάντως, δεν δικαιούστε να πάρετε το λόγο.
Ορίστε, έχετε το λόγο για ένα λεπτό, για να κάνετε μία δήλωση.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κύριε Πρόεδρε, είναι η τέταρτη επίκαιρη ερώτηση δική μου στην οποία δεν προσέρχονται οι αρμόδιοι Υπουργοί για να συζητηθεί. Αυτή η συμπεριφορά, όμως, δεν αφορά μόνο το πρόσωπό μου αλλά είναι μία πρακτική που είναι γενικευμένη στην Κυβέρνηση. Με την πρακτική αυτή, προσβάλλεται ευθέως το κύρος του Κοινοβουλίου και ο ρόλος των Βουλευτών καθώς και το υπουργικό λειτούργημα, κύριε Πρόεδρε.
Άλλωστε, το θέμα αυτό είναι τόσο σοβαρό, γιατί αφορά καθυστέρηση επιστροφής χρημάτων από παρανόμως δοθέντα επιδόματα τυφλότητας …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παράκλησή μου είναι να μην μπείτε στην ουσία, κύριε συνάδελφε.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Δεν θα μπω στην ουσία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ξέρετε ότι παρά τον Κανονισμό, σας έδωσα το λόγο, γι’ αυτό σας παρακαλώ να μην μπείτε στην ουσία, γιατί δεν υπάρχει ο αρμόδιος Υπουργός να σας απαντήσει.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Είναι ιδιαίτερα σοβαρό το θέμα και θέλω να πω, κύριε Πρόεδρε, ότι την ώρα που παίρνονται σοβαρά μέτρα εναντίον του ελληνικού λαού, για τέτοια ζητήματα πρέπει να δίνετε την ευκαιρία και το λόγο στους Βουλευτές για να τα αναδεικνύουν και οι Υπουργοί να τα αναλαμβάνουν και να τα επιλύουν. 
Είναι ιδιαίτερα σοβαρά, άλλωστε, για το κύρος του Κοινοβουλίου και έχουμε καταθέσει σχετική ερώτηση οι Ανεξάρτητοι Βουλευτές για τη λειτουργία, στην οποία ο κ. Μεϊμαράκης έδειξε ιδιαίτερο ενδιαφέρον και πιστεύω ότι τελικά θα αναληφθούν πρωτοβουλίες για να λυθεί το ζήτημα αυτό και να λειτουργήσει το πολίτευμά μας, ούτως ώστε όλοι μαζί να συμβάλουμε να ξεπεραστεί η κρίση με τον καλύτερο δυνατό τρόπο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Θα συζητηθεί τώρα η έκτη με αριθμό 1051/19-2-2013 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Περιβάλλοντος, Ενέργειας και Κλιματικής Αλλαγής και Εργασίας, Κοινωνικής Ασφάλισης και Πρόνοιας, σχετικά με τις οικολογικές επιπτώσεις από την εγκατάσταση φωτοβολταϊκών συστημάτων στο τοπικό διαμέρισμα Θυρίου Νομού Αιτωλοακαρνανίας.
Έχετε το λόγο, κύριε συνάδελφε, για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Βέβαια, μετά από ένα μήνα έρχεται ο κύριος Υπουργός να απαντήσει στη συγκεκριμένη ερώτηση. 
Πρόκειται, κύριε Υπουργέ, για ένα περιβαλλοντικό έγκλημα, το οποίο έχει συντελεστεί στο Δημοτικό Διαμέρισμα Θυρίου του Δήμου Ακτίου Βόνιτσας του Νομού Αιτωλοακαρνανίας. 
Εκεί ιδιωτική εταιρεία, κατά πληροφορίες οι οποίες επιβεβαιώθηκαν, κινέζικων συμφερόντων έχει προβεί στην εγκατάσταση φωτοβολταϊκού πάρκου, όχι όμως μόνο σε έκταση, στην οποία έχει αγοράσει από ιδιώτες, αλλά με την ανοχή –και το καταγγέλλουμε αυτό!- του Δασαρχείου Αμφιλοχίας, της Αρχαιολογικής Υπηρεσίας του Νομού που εδρεύει στο Μεσολόγγι, της Κτηματικής Υπηρεσίας του Νομού, της Διεύθυνσης Δασών Δυτικής Ελλάδας, η συγκεκριμένη εταιρεία έχει προβεί στην αποψίλωση δάσους αρκετών στρεμμάτων. Μιλάμε, κύριε Υπουργέ, για ένα δάσος με σπάνιο είδος βελανιδιάς -όπως αναφέρεται και στην ερώτηση- με την τοπική ονομασία Γρίνα, το οποίο έχει καταστραφεί ολοσχερώς. Κι όχι μόνον αυτό. Είτε νοίκιασαν ή αγόρασαν πάλι ιδιόκτητο χώρο όπου έχει γίνει ενταφιασμός των κορμών του δέντρου, για να μην φανούν και να μην διαμαρτύρονται οι κάτοικοι.
Ενδεχομένως, να είναι αυτή η περιβόητη ανάπτυξη που λέτε, η «πράσινη ανάπτυξη», που «κάνει τα στραβά μάτια» μπροστά στην κερδοφορία των μεγάλων επιχειρήσεων που δραστηριοποιούνται σ’ αυτόν το χώρο. 
Βέβαια, η ερώτηση αυτή απευθυνόταν και στον Υπουργό Εργασίας και σε τηλεφωνική επικοινωνία που είχε με το κόμμα μας είπε ότι είναι αναρμόδιος. Εμείς του λέμε ότι η συγκεκριμένη εταιρεία απασχόλησε -με συνθήκες γαλέρας- αρκετούς εργαζόμενους και μετανάστες και Έλληνες και η εκτίμηση που υπάρχει από το ΙΚΑ της περιοχής είναι ότι υπάρχουν πάνω από χίλια μεροκάματα και δεν μπήκε ούτε ένα ένσημο. Αν είναι αναρμόδιος ο κύριος Υπουργός Εργασίας, να μας πει. Και μετά μας λέτε γιατί τα ασφαλιστικά ταμεία είναι χρεοκοπημένα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κι όχι μόνο αυτό, αλλά είναι και απλήρωτοι οι εργαζόμενοι. Βέβαια, κύριε Υπουργέ, δείχνετε ωστόσο την αυστηρότητά σας, όταν λαϊκές οικογένειες προσπαθούν να κόψουν κάποιες ποσότητες δέντρων για να ζεσταθούν και εσείς τους κάνετε κατασχέσεις σε κάποια μέσα μεταφοράς.
Ολοκληρώνω, κύριε Υπουργέ. Θα ήθελα να αναφέρω ένα περιστατικό, το οποίο είναι πάρα πολύ σοβαρό. Οδηγείτε λαϊκές οικογένειες στο να καίνε τζάκια. Και καταγγέλλω ότι πριν τρεις μέρες στην περιοχή έγινε παρανάλωμα του πυρός μία φτωχή κατοικία. Κάηκε ένα κορίτσι δεκαέξι χρονών, κινδύνεψε η μητέρα του και τα δύο μικρότερα αδελφάκια του, δύο ανήλικα κορίτσια, επειδή τους οδηγήσατε σ’ αυτήν την κατάσταση.
Κύριε Υπουργέ, ζητάμε άμεσα, τώρα, να σταματήσει αυτό το έγκλημα που συντελείται στην περιοχή. Πρέπει να πάρετε πρωτοβουλία, διαφορετικά έχετε ακέραια την ευθύνη ως Κυβέρνηση για το έγκλημα αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο Υπουργός κ. Σταύρος Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, κύριε συνάδελφε, θέσατε πολλά θέματα διαφορετικής φύσης και υφής και στην τοποθέτησή σας, αλλά και στο γραπτό σας κείμενο. Δεν θα επεκταθώ στις αξιολογήσεις και στις πολιτικές εκτιμήσεις που έχετε κάνει ούτε θα μπω στο διαχωρισμό τι εννοείτε «λαϊκή οικογένεια» ή «μη λαϊκή οικογένεια». Αυτό είναι κάτι το οποίο αφορά εσάς.
Δεν υπάρχει Έλληνας που να μην προέρχεται από μια λαϊκή οικογένεια. Οι Έλληνες είναι άνθρωποι του μόχθου, της προκοπής και έτσι οικοδομήθηκε η Ελλάδα μέσα από τις μεγάλες δυσκολίες πολλών δεκαετιών. 
Σε σχέση με την ερώτησή σας, θα ήθελα να επισημάνω μερικά σημεία που αφορούν το δικό μου κομμάτι. Βεβαίως, θα απαντήσω στο βαθμό που μπορώ και για τα υπόλοιπα ζητήματα. 
Θα κάνω μια αναφορά στο θεσμικό πλαίσιο για τις ανανεώσιμες πηγές ενέργειας και για τις επενδύσεις που γίνονται πάνω σ’ αυτόν τον τομέα. 
Πρώτον, οι ΑΠΕ είναι φιλικές μορφές ενέργειας και η χωροθέτησή τους αποτελεί μέσο για την προστασία του κλίματος. 
Δεύτερον, κατά τον περιφερειακό χωροταξικό σχεδιασμό εγκατάστασης των έργων ΑΠΕ, πρωταρχικής σημασίας είναι η διασφάλιση και η διατήρηση του προστατευόμενου αντικειμένου της περιοχής με σειρά από δικλίδες ασφαλείας που μας παρέχει το σχετικό νομοθετικό πλαίσιο. 
Τρίτον, για την αξιολόγηση των επενδύσεων των ΑΠΕ –και αναφερθήκατε σε μια συγκεκριμένη επένδυση- όπου συμπεριλαμβάνονται και τα φωτοβολταϊκά, έχει θεσπιστεί πλαίσιο αδειοδότησης, που λαμβάνει σοβαρά υπ’ όψιν όλες τις σχετικές παραμέτρους, μεταξύ των οποίων τις περιβαλλοντικές και τις χωροταξικές.
Όσον αφορά τα φωτοβολταϊκά συστήματα, στο ειδικό χωροταξικό πλαίσιο καθορίζονται τα κριτήρια χωροθέτησης και ορίζονται οι περιοχές προτεραιότητας της χωροθέτησης, καθώς και οι ζώνες αποκλεισμού, στις οποίες μεταξύ άλλων περιλαμβάνονται οι περιοχές απολύτου προστασίας της φύσης και του τοπίου, οι εθνικοί δρυμοί, το Δίκτυο «ΦΥΣΗ» κ.λπ.. 
Να υπογραμμίσω ότι η εγκατάσταση αυτών των έργων δεν γίνεται ούτε άκριτα ούτε με έλλειψη περιβαλλοντικής ευαισθησίας και συνείδησης, αλλά με στόχο την ενεργειακή αναβάθμιση και την απεξάρτηση από τα ορυκτά και εισαγόμενα καύσιμα, παράλληλα βεβαίως με τη διατήρηση της φυσιογνωμίας και την προστασία του φυσικού και ανθρωπογενούς περιβάλλοντος. Ταυτόχρονα, τονώνει την τοπική οικονομία, όπως και εσείς ουσιαστικά έμμεσα –για να μην πω άμεσα- παραδεχθήκατε, ανεξαρτήτως αν βάλατε άλλες παραμέτρους. 
Οι αδειοδοτήσεις είναι αρμοδιότητα της Αποκεντρωμένης Διοίκησης της Πελοποννήσου, καθώς και του αρμόδιου Δασαρχείου. Άρα, το Υπουργείο ουσιαστικά δεν εκδίδει καμμία άδεια. Ωστόσο, ενημερωθήκαμε ότι ο Γενικός Γραμματέας της Αποκεντρωμένης Διοίκησης έχει εκδώσει απόφαση έγκρισης περιβαλλοντικών όρων. Στη συγκεκριμένη απόφαση έχει εξαιρεθεί το τμήμα του γηπέδου, που έχει χαρακτηριστεί από το αρμόδιο Δασαρχείο ως δασική έκταση.
Ενημερωθήκαμε ότι το Δασαρχείο διενήργησε έλεγχο, κατά τον οποίον δεν διαπιστώθηκε παράβαση στη θέση Γρίνα Θυρίου.
Επιπλέον, στη θέση Κουτσπερό Παλιαμπέλων έγιναν οι ενέργειες διαμόρφωσης εντός εκτάσεως αγροτικού χαρακτήρα, χωρίς την υλοτόμηση αιωνόβιων δέντρων. 
Σύμφωνα με αυτά τα δεδομένα και τα στοιχεία που υπάρχουν στο επίπεδο της πολιτικής ηγεσίας του Υπουργείου, δεν στοιχειοθετείται ο όρος «περιβαλλοντικό έγκλημα».
Εμείς, ως Υπουργείο, αυτό που οφείλουμε να πράξουμε –και το πράττουμε- είναι να ασκούμε στο ακέραιο τις αρμοδιότητές μας. Στο πλαίσιο αυτό σας βεβαιώνω ότι θα ελεγχθεί το εν λόγω έργο και από την Υπηρεσία Επιθεωρητών Περιβάλλοντος, που είναι άμεσα συνδεδεμένη με την πολιτική ηγεσία του Υπουργείου Περιβάλλοντος. 
Όπως ενημερωθήκαμε από τη Γενική Γραμματεία Κοινωνικών Ασφαλίσεων –για να μην αφήσω στο μέτρο του δυνατού τίποτα αναπάντητο- όσον αφορά το θέμα της ορθής ασφαλιστικής τακτοποίησης των απασχολούμενων εργατοτεχνιτών, έχει πραγματοποιηθεί έλεγχος από το παράρτημα του ΙΚΑ-ΕΤΑΜ Βόνιτσας. Διαπιστώθηκε ότι από 30.1.2013 έχει υποβληθεί αίτηση απογραφής αναγγελίας ΙΚΑ-ΕΤΑΜ για το έργο «κατασκευή φωτοβολταϊκού πάρκου». Για τα ημερομίσθια αυτά, αν ο εργοδότης δεν προβεί σε ασφαλιστική τακτοποίηση των εργατοτεχνιτών οικοδόμων, η αρμόδια Υπηρεσία θα αναζητήσει τις αναλογούσες εισφορές με αναγνωριστικές πράξεις. Περαιτέρω, το έργο θα παρακολουθηθεί και αν προκύψουν θέματα, θα ακολουθηθούν οι απαραίτητες ενέργειες. Ειδικά για τους ελεύθερους οικοδόμους σημειώνω ότι οι ελάχιστες αμοιβές τους προσδιορίζονται από την εθνική γενική συλλογική σύμβαση εργασίας μετά τη λήξη της ισχύος της από τις 4.7.2009 της κλαδικής σύμβασης εργασίας. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ.
Το λόγο έχει ο κ. Νικόλαος Μωραΐτης.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, εμείς δεν είχαμε αυταπάτες ότι θα απαντήσετε στην ουσία του προβλήματος. Σας δηλώνω ότι σας ενημέρωσαν λάθος. Λένε ψέματα. Πρόκειται για τεράστιο περιβαλλοντικό έγκλημα.
Για το Κομμουνιστικό Κόμμα Ελλάδας η λύση των περιβαλλοντικών προβλημάτων και η προστασία των δασών, είναι ζήτημα βαθιά πολιτικό. Δεν μπορεί να αντιμετωπιστεί ξεχωριστά από τα άλλα προβλήματα των λαϊκών οικογενειών. 
Κύριε Υπουργέ, για μας οι λαϊκές οικογένειες είναι οι άνθρωποι του μόχθου, είναι αυτοί οι απλήρωτοι εργαζόμενοι που σας ανέφερα. Δεν μας απαντήσατε επί της ουσίας. Το ΙΚΑ-ΕΤΑΜ Βόνιτσας έχει διαπιστώσει χίλια μεροκάματα και δεν έχει μπει ούτε ένα ένσημο. 
Για να αντιμετωπιστούν αυτά τα σοβαρά προβλήματα, χρειάζεται μια άλλη πολιτική, που θα συγκρούεται με τα συμφέροντα των μεγάλων επιχειρήσεων που δραστηριοποιούνται και σ’ αυτό το χώρο. Είναι η λεγόμενη καπιταλιστική ανάπτυξη, που λέμε εμείς, ενώ εσείς τη λέτε ανάπτυξη που δίνει θέσεις εργασίας. Όμως, όχι μόνο δεν δίνει θέσεις εργασίας, αλλά καταστρατηγεί ό,τι έχει απομείνει από τα εργασιακά δικαιώματα των εργαζομένων. 
Δηλώνουμε ότι είναι τεράστιες και διαχρονικές οι ευθύνες όλων των κυβερνήσεων για τα συγκεκριμένα προβλήματα που δημιουργούνται στο περιβάλλον. Βέβαια, όλοι αυτοί «πατάνε» πάνω στους δασοκτόνους νόμους που έφερε και το ΠΑΣΟΚ και η Νέα Δημοκρατία, αλλά και με την αναθεώρηση του Συντάγματος το 2001 και των εφαρμοστικών νόμων. 
Εάν δεν γίνει τώρα έλεγχος –βέβαια είναι κάπως αργά- και δεν σταματήσει αυτό το έγκλημα, θα επανέλθουμε με επίκαιρη ερώτηση. Αυτό, όμως, που προέχει για μας είναι ότι η προστασία των δασών πρέπει να γίνει υπόθεση του ίδιου του λαϊκού κινήματος της περιοχής. Πρέπει οι κάτοικοι της περιοχής και συνολικά της χώρας, να αντιπαλέψουν αυτήν την πολιτική που πραγματικά δημιουργεί αυτά τα μεγάλα προβλήματα.
Όσον αφορά το Δασαρχείο Αμφιλοχίας, δεν ξέρω αν διενεργήθηκε έλεγχος. Έχουμε πληροφορίες ότι στον έλεγχο που διενεργήθηκε από δασοφύλακα της περιοχής, κάποιος χώρος στον οποίον έχει γίνει εγκατάσταση φωτοβολταϊκών, θεωρήθηκε δασική έκταση. Εσείς μας απαντήσατε ότι όλα βαίνουν καλώς και ότι ο Γενικός Γραμματέας της Περιφέρειας έδωσε άδεια. Ασφαλώς και έδωσε άδεια, αλλά οι ευθύνες είναι τεράστιες. 
Εμείς σας λέμε ότι πρόκειται για μεγάλο περιβαλλοντικό έγκλημα, το οποίο έχει δημιουργήσει την αγανάκτηση στους κατοίκους της περιοχής. 
Δεσμευόμαστε ότι θα φέρουμε φωτογραφίες της περιοχής. Πράγματι, υπήρξε καταστροφή αιωνόβιων δέντρων. Το είδος βελανιδιάς που σας ανέφερα δεν υπάρχει σε ολόκληρη τη χώρα. Είναι σπάνιο είδος. Αλλά βλέπετε, όλα είναι στο βωμό της κερδοφορίας του μεγάλου κεφαλαίου, το οποίο σάρωσε τα πάντα μπροστά του. Αυτή είναι η πραγματικότητα.
Κύριε Υπουργέ, να μας απαντήσετε επί της ουσίας. Σας είπαν ψέματα και σας το λέω με τον πλέον κατηγορηματικό τρόπο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε συνάδελφε, έχει δυο σκέλη η τοποθέτησή σας. Θα απαντήσω και στα δυο. 
Όσον αφορά την ουσία του προβλήματος, σας είπα και στην πρωτολογία μου ότι αυτό το οποίο θα κάνω και οφείλω να κάνω, είναι να ενεργοποιήσω την Υπηρεσία Επιθεωρητών Περιβάλλοντος, ώστε να γίνει έλεγχος επιτόπου και να έχουμε διάγνωση από τα πλέον εγκεκριμένα και έγκυρα όργανα που είναι η συγκεκριμένη υπηρεσία. Αυτό θα γίνει.
Από εκεί και πέρα, θα πρέπει να γνωρίζουμε όλοι ότι για την προστασία του περιβάλλοντος, για την προστασία του δασικού μας πλούτου, σε μια ευνομούμενη πολιτεία υπάρχει συγκεκριμένο θεσμικό πλαίσιο, υπάρχουν συγκεκριμένα όργανα, υπάρχουν συγκεκριμένες πολιτικές και θεσμικές πρωτοβουλίες, που πηγάζουν μέσα από μια νομοθεσία.
Ο δικός μας σκοπός, ως ανώτατοι δημόσιοι λειτουργοί, είναι μέσα στα πλαίσια του υφιστάμενου θεσμικού και νομοθετικού πλαισίου, να λειτουργούμε με τέτοιον τρόπο ώστε  πραγματικά να επιτυγχάνεται στο μέγιστο δυνατό βαθμό η προστασία του δασικού πλούτου. Αυτό θα κάνουμε.
Όσον αφορά την αξιολογική σας κρίση σε σχέση με το πώς αντιλαμβάνεστε την ανάπτυξη και την επένδυση, εμείς είμαστε οπαδοί και θιασώτες της αειφορικής διαχείρισης του περιβάλλοντος. Τα τρία στοιχεία που συνιστούν μια αειφορική ανάπτυξη είναι η κοινωνική συνοχή, η ανταγωνιστικότητα και η προστασία του περιβάλλοντος.
Ο συγκερασμός, λοιπόν, αυτών των τριών στοιχείων μάς οδηγούν στο να προωθήσουμε και να ενθαρρύνουμε υγιείς επενδύσεις. Αυτή είναι και η δική μας φιλοσοφία. Μόνο μέσα από τη στήριξη του υγιούς επιχειρείν, των υγιών επιχειρηματικών προσπαθειών που μπορούν να δημιουργήσουν, από τη μια θέσεις εργασίας, από την άλλη να προστατέψουν το περιβάλλον και βεβαίως –γιατί όχι;- να ενδυναμώσουν το κύρος της χώρας μας διεθνώς, μέσω αυτού του ασφαλούς δρόμου θα μπορέσουμε να κάνουμε ένα βήμα προς τη βελτίωση της ποιότητας ζωής όλων των πολιτών, όλων των μελών, όλων των οικογενειών, όλων των λαϊκών οικογενειών. 
Και εγώ επισημαίνω και το υπογραμμίζω: Η Ελλάδα είναι μια χώρα που οικοδομήθηκε μέσα από το μόχθο και την προσπάθεια του απλού Έλληνα πολίτη. Έτσι πιστεύω και νιώθω ότι όλοι οι Έλληνες προέρχονται μέσα από λαϊκές οικογένειες. Και ο στόχος κάθε κυβέρνησης σε μια ευνομούμενη πολιτεία είναι να προασπίσει ακριβώς τα συμφέροντα όλων των Ελλήνων. 
Με ένα τέτοιο πνεύμα και με μια τέτοια φιλοσοφία σε σχέση με την αναπτυξιακή προοπτική της χώρας μας θα οδεύσουμε, θα προστατέψουμε το περιβάλλον, θα στηρίξουμε υγιείς επενδυτικές προσπάθειες και με τέτοιον τρόπο θα μπορέσουμε να δημιουργήσουμε θέσεις εργασίας, για να μπορέσουμε να δώσουμε λύση στο μεγάλο εφιάλτη που αντιμετωπίζουμε τα τελευταία χρόνια και για τον οποίο είμαστε αποφασισμένοι να βρεθούμε διαμετρικά αντίθετοι και να έχουμε μετωπική σύγκρουση με την ανεργία όσο και αν κάποιοι δεν το επιθυμούν αυτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Με ανασφάλιστη και απλήρωτη εργασία;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η τέταρτη με αριθμό 1059/19.2.2013 επίκαιρη ερώτηση δεύτερου κύκλου του Βουλευτή Μεσσηνίας του Λαϊκού Συνδέσμου-Χρυσή Αυγή κ. Δημητρίου Κουκούτση προς τους Υπουργούς Παιδείας και Θρησκευμάτων, Πολιτισμού και Αθλητισμού και Οικονομικών, σχετικά με τις χορηγίες του ΟΠΑΠ προς διάφορα ΜΜΕ, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η τρίτη με αριθμό 1045/19.2.2013 επίκαιρη ερώτηση δεύτερου κύκλου της Βουλευτού Β’ Θεσσαλονίκης των Ανεξαρτήτων Ελλήνων κ. Σταυρούλας Ξουλίδου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με  την προστασία των επενδυτών κατά των τροποποιητικών αποφάσεων υπαγωγής των ενεργειακών επενδύσεων στον Αναπτυξιακό Νόμο.
Το λόγο έχει η κ. Ξουλίδου.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, τον τελευταίο καιρό με ενδιαφέρον παρακολουθούμε τις δηλώσεις του Πρωθυπουργού και των λοιπών στελεχών της Κυβέρνησής σας για την προσέλκυση νέων επενδυτών, με σκοπό την ανάπτυξη του τόπου. Φροντίζετε μάλιστα να εξιδανικεύετε και να ωραιοποιείτε την υπάρχουσα κατάσταση παρουσιάζοντας τη σκληρή πραγματικότητα που έχει να αντιμετωπίσει ο κάθε υποψήφιος επενδυτής ως ένα σύγχρονο Ελντοράντο. Την ίδια ώρα όμως, καταστρέφετε το όποιο επενδυτικό κλίμα υπάρχει, επιβάλλοντας  έκτακτες εισφορές και αδικαιολόγητες περικοπές των επιχορηγήσεων από τον αναπτυξιακό νόμο. Αναφέρομαι συγκεκριμένα στους επενδυτές που έκαναν το λάθος να επενδύσουν τα χρήματά τους στην Ελλάδα της «πράσινης ανάπτυξης» της κ. Μπιρμπίλη, αντί να τα βγάλουν στα ασφαλή καταφύγια της Ελβετίας και βιώνουν σήμερα την ανάλγητη και καταστροφική πολιτική σας, χάνοντας μεγάλο μέρος του τζίρου τους σε έκτακτες εισφορές και αδικαιολόγητες περικοπές των επιχορηγήσεων από τον Αναπτυξιακό Νόμο. 
Συγκεκριμένα, κύριε Υπουργέ, με την παρούσα ερώτηση θέλουμε να μας διευκρινίσετε τους λόγους για τους οποίους στις καθυστερημένες κατά πολύ αποφάσεις ολοκλήρωσης και αποπληρωμής ενεργειακών επενδύσεων σε φωτοβολταϊκούς σταθμούς -που έχουν ολοκληρωθεί και λειτουργούν ήδη από το 2009 με προγενέστερες αιτήσεις υπαγωγής στον αναπτυξιακό ν. 3299/2004, που υπήχθησαν τελικά το 2011 και στους οποίους έγινε ο προβλεπόμενος έλεγχος από κεντρικό όργανο ελέγχου και πιστοποιήθηκαν δαπάνες σύμφωνα με την απόφαση υπαγωγής τους- έρχεστε τώρα εσείς εκ των υστέρων να επιβραβεύσετε την υπομονή των επενδυτών που υποχρεώθηκαν σε επιπλέον δανεισμό, για να καλύψουν το αναμενόμενο ποσό της επιχορήγησης με ατεκμηρίωτη περικοπή του εγκεκριμένου προϋπολογισμού και της αναλογούσης επιχορήγησης. Και αυτό μάλιστα, ενώ σύμφωνα με το άρθρο 3 του νόμου 4098/2012 προβλέπεται ότι επενδυτικά σχέδια που υπάγονται στις διατάξεις του αναπτυξιακού νόμου, καθώς και σε μεταγενέστερους νόμους που αφορούν ενισχύσεις ιδιωτικών επενδύσεων, διέπονται, ως προς την εφαρμογή των νόμων αυτών, από τις διατάξεις που ισχύουν κατά το χρόνο αίτησης υπαγωγής, εκτός αν ορίζεται διαφορετικά από ειδικές ή μεταβατικές διατάξεις.
Από την εν λόγω διάταξη προκύπτει σαφώς ότι σκοπός του νομοθέτη είναι η ασφάλεια δικαίου κατά την εφαρμογή των επενδυτικών νόμων και η αποτροπή της ξαφνικής και απρόοπτης μεταβολής των συνθηκών υπό τις οποίες πραγματοποιήθηκε μια επένδυση. Το πνεύμα της διάταξης αυτής βρίσκεται σε πλήρη σύμπνοια και με την αρχή της προστατευόμενης εμπιστοσύνης του πολίτη προς τη διοίκηση, η οποία έχει συνταγματική και υπερνομοθετική ισχύ, αποδίδοντας κανόνα αναγνωρισμένο και στο επίπεδο του ενωσιακού δικαίου, δυνάμει του οποίου υποχρεώνεται ο νομοθέτης και η διοίκηση ως προς την τήρηση των δεσμεύσεων που είχαν αναλάβει έναντι του επενδυτή. 
Εν τούτοις, παρατηρείται σήμερα το συχνό φαινόμενο να έρχεστε εσείς, κύριε Υπουργέ, και να μειώνετε αναδρομικά και χωρίς συγκεκριμένη αιτιολογία, τόσο το οριζόμενο κόστος, όσο και το ποσό της επιχορήγησης επενδυτικών σχεδίων, που έχουν ήδη υπαχθεί στις διατάξεις του αναπτυξιακού νόμου, δυνάμει αποφάσεων υπαγωγής, οι οποίες μάλιστα δημοσιεύτηκαν σε ΦΕΚ και προσδιόριζαν αρχικά διαφορετικό συνολικό κόστος επένδυσης και ποσό επιχορήγησης. Κατά συνέπεια, οι επενδυτές βρίσκονται ενώπιον δυσάρεστων εκπλήξεων με τις νόμιμες προσδοκίες τους να ανατρέπονται αναδρομικά και το ήδη εγκεκριμένο ποσό της επιχορήγησης να μεταβάλλεται επί τα χείρω κατά απόλυτη παράβαση της αρχής της προστατευόμενης εμπιστοσύνης του δικαιούμενου.
Σας ερωτάμε, λοιπόν, κύριε Υπουργέ, τι θα κάνετε με αυτούς τους ανθρώπους και θα τοποθετηθούμε και στη δευτερολογία μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε. 
Κύριε Υπουργέ, η απάντησή σας ενδιαφέρει και το Προεδρείο. 
Έχετε το λόγο για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Κυρία συνάδελφε, άκουσα με μεγάλη προσοχή την ερώτηση που θέτετε. Σέβομαι, απόλυτα, την ανάγκη να υπάρχει η προστασία των επενδυτών ως βασική αρχή της πολιτείας.
Αναφέρατε στην ερώτησή σας διάφορους νόμους και διάφορες διατάξεις. Παραλείψατε, όμως, να αναφέρετε τη νομοθετική βάση γι’ αυτές τις διατάξεις. Αντίθετα, είπατε «χωρίς αιτιολογία». Σας αναφέρω, λοιπόν, ότι ο ν. 4072, άρθρο 241, παράγραφος 1β, που ψήφισε η Βουλή των Ελλήνων τον Απρίλιο του 2012, λέει το εξής: «Με απόφαση του Υπουργού Ανάπτυξης, Ανταγωνιστικότητας και Ναυτιλίας καθορίζεται ενιαίο ενισχυόμενο κόστος επενδυτικών σχεδίων παραγωγής ηλεκτρισμού από ηλιακή ενέργεια κατά την υπαγωγή και κατά την ολοκλήρωση, με κριτήρια: πρώτον, την περίοδο υλοποίησης, δεύτερον, την ονομαστική ισχύ τους, τρίτον, το είδος του μηχανολογικού εξοπλισμού και τέταρτον, τα πρόσφατα χαρακτηριστικά.»
Η απόφαση του κ. Στουρνάρα, υπηρεσιακού Υπουργού Ανάπτυξης και η δική μου, η υπ’ αριθμόν 39433, η οποία τροποποίησε την πρώτη απόφαση του κ. Στουρνάρα, στηρίζεται νομοθετικά στην υποχρέωση που έχουμε πλέον ως Υπουργείο Ανάπτυξης να εφαρμόσουμε τον ν. 4072, άρθρο 241, 1β. Ο λόγος, για τον οποίο, επί της ουσίας προβλέφθηκε αυτό στον ν. 4072, είναι ότι υπάρχει μία ταχύτατη μείωση του κόστους παραγωγής για τα φωτοβολταϊκά πάνελ και παρατηρήθηκε στην πράξη μία, ας πούμε, υπερτιμολόγηση, όταν οι επενδυτές αγόραζαν υλικά το 2009 ή το 2010 ή το 2011, που οι τιμές είχαν μειωθεί πάνω από 50% σε σχέση με τις τιμές των προηγούμενων χρόνων.
Βάσει του αναπτυξιακού νόμου, η απόφαση υπαγωγής καθορίζει το πλαίσιο, το «ταβάνι». Στο στάδιο της ολοκλήρωσης, βάσει των πραγματικών δεδομένων και βάσει των επιταγών του ν. 4072, καθορίζεται πλέον το πραγματικό ή σε αυτήν την περίπτωση το τεκμαρτό κόστος.
Αναφέρατε -και σας ευχαριστούμε- τον ν. 4098, ο οποίος, πράγματι, προτάθηκε από την παρούσα Κυβέρνηση, για να εφαρμόσει την προστασία του επενδυτή ως προς την αλλαγή του δικαίου. Όμως, σας επαναλαμβάνω ότι η απόφαση, όπως τη διαβάσατε και εσείς, καταλήγει: «εκτός εάν ορίζεται διαφορετικά από ειδικές ή μεταβατικές διατάξεις». Οι υπουργικές αποφάσεις που εκδόθησαν κατ’ εφαρμογήν του ν. 4072, άρθρο 241, παράγραφος 1β είναι ειδική διάταξη. Αφορά μόνο τα φωτοβολταϊκά και θεσμοθετήθηκε λόγω της αντικειμενικής μείωσης των τιμών. 
Ο στόχος της Κυβέρνησης ήταν να προστατεύσει τα λεφτά του ελληνικού λαού, του Προγράμματος Δημοσίων Επενδύσεων, καθώς και σε όποιες περιπτώσεις υπάρχει συγχρηματοδότηση, τα κονδύλια του ΕΣΠΑ, που έχουν ήδη δεσμευθεί για άλλα έργα. Αυτό θα το αναπτύξω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. Δεν ξέρω εάν η κυρία συνάδελφος έμεινε ευχαριστημένη από την απάντηση.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Θα τοποθετηθώ στη δευτερολογία μου .</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember> ): Στη δευτερολογία σας θα σας ακούσω και εγώ με μεγάλη προσοχή, γιατί υπάρχουν ορισμένα ερωτηματικά.
Έχετε το λόγο, κυρία συνάδελφε.</ChairmanSpeech>     
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Κύριε Υπουργέ, συγκεκριμένα όπως αναφέρατε με τις αποφάσεις 26430/12-6-2012 του τότε Υπουργού Ανάπτυξης, Ανταγωνιστικότητας και Ναυτιλίας κ. Στουρνάρα και με τη δική σας υπουργική απόφαση 39433/14-9-2012, όταν ήσασταν Υφυπουργός Ανάπτυξης, καθορίσθηκε ενιαίο, ενισχυόμενο κόστος επενδυτικών σχεδίων παραγωγής ηλεκτρισμού από ηλεκτρική ενέργεια, το οποίο εφαρμόσθηκε αναδρομικά και σε επενδύσεις που έχουν ήδη υπαχθεί στον αναπτυξιακό νόμο 3299/2004 δυνάμει αποφάσεων υπαγωγής, οι οποίες μάλιστα δημοσιεύθηκαν σε ΦΕΚ ήδη από το 2011. Προσδιόριζαν αρχικά διαφορετικό συνολικό κόστος επένδυσης και ποσό επιχορήγησης έως και 20% μεγαλύτερο.
Εντός του Δεκεμβρίου του 2012, η αλήθεια είναι ότι εκδώσατε πάρα πολλές αποφάσεις ολοκλήρωσης, οριστικοποίησης, κόστους και πιστοποίησης έναρξης παραγωγικής λειτουργίας ενεργειακών επενδύσεων, που υλοποιήθηκαν σύμφωνα με το ν.3299/2004 δυνάμει αποφάσεων υπαγωγής, οι οποίες μάλιστα δημοσιεύθηκαν σε ΦΕΚ το 2011, εφαρμόζοντας όμως τις αποφάσεις υπ’ αριθμόν 26430/12-6-2012 και 39433/14-9-2012, με αποτέλεσμα να υποστούν παράνομη περικοπή στο ποσό επιχορήγησης που εισέπραξαν τελικά. 
Πώς δικαιολογείται η ενέργεια αυτή εκ μέρους σας, όταν τα χρήματα αυτά για τις επιχορηγήσεις προέρχονται από το ΕΣΠΑ και κάθε ευρώ που χάνεται τελικά αφαιρείται από την ελληνική οικονομία; Εσείς δεν είστε που διαφημίζετε ότι καταφέρατε στο δεύτερο εξάμηνο του 2012 να απορροφήσετε το 88% των πόρων του ΕΣΠΑ; Γιατί να μην απορροφούσατε το 100%, όταν μάλιστα στο πρώτο εξάμηνο του 2012 η απορρόφηση ήταν ελάχιστη; 
Έναντι αυτών των αποφάσεών σας, με τις οποίες μειώνετε αναδρομικά το ποσό της επιχορήγησης, οι επενδυτές προσπαθούν να αμυνθούν προσφεύγοντας στο αρμόδιο διοικητικό δικαστήριο.
Θα αφήσετε το θέμα να λυθεί στις δικαστικές αίθουσες, κύριε Υπουργέ, χάνοντας και την τελευταία ευκαιρία να διασωθεί η έννοια της προστατευόμενης εμπιστοσύνης του πολίτη προς τη διοίκηση, εν δυνάμει του οποίου, μάλιστα, υποχρεώνεται ο νομοθέτης και η διοίκηση, ως προς την τήρηση των δεσμεύσεων που είχαν αναλάβει έναντι του επενδυτή, ή θα λάβετε άμεσα διορθωτικά μέσα; Νομίζετε, τελικά, ότι με τέτοιου είδους ενέργειες θα προσελκύσετε νέες επενδύσεις και θα βοηθήσετε την ανάπτυξη της οικονομίας, όταν μάλιστα μόλις χθες φέρατε το νέο αναπτυξιακό νόμο στη Βουλή;
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε. 
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, κυρίες και κύριοι συνάδελφοι, όπως τόνισα στην πρωτολογία μου, εφαρμόζουμε το ν. 4072, που είναι νόμος του ελληνικού κράτους. Κατά συνέπεια οι αποφάσεις που εκδόθηκαν κατ’ εφαρμογή του ν. 4072 είναι απολύτως αιτιολογημένες και νόμιμες.
Τα έργα, τα οποία αναφέρετε στην ερώτησή σας, δεν είχαν ολοκληρωθεί προ της ψήφισης του νόμου. Οι πράξεις ολοκλήρωσης είναι μεταγενέστερες του ν. 4072 και κατά συνέπεια είμαστε υποχρεωμένοι να εφαρμόσουμε το νόμο του κράτους. 
Τονίσατε ότι βγάλαμε πάρα πολλές αποφάσεις τον Δεκέμβριο και θα ήθελα να εκμεταλλευτώ αυτήν την ευκαιρία για να ευχαριστήσω και από Βήματος της Βουλής όλο το προσωπικό της Γενικής Διεύθυνσης Ιδιωτικών Επενδύσεων, που δούλευαν μέρα και νύχτα μέχρι και την 31η Δεκεμβρίου για να προλάβουμε να πληρώσουμε όσες περισσότερες επενδύσεις μπορούσαμε εντός του 2012 εφαρμόζοντας το ν. 4072.</Speech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Κομμένες, όμως, κύριε Υπουργέ.</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Είπατε για το ΕΣΠΑ. Κατ’ αρχάς, να σας πω ότι αυτά τα κονδύλια είναι από το Πρόγραμμα Δημοσίων Επενδύσεων. Σε κάποιο βαθμό, σε κάποια απ’ τα έργα υπάρχει συγχρηματοδότηση. Άρα αυτά είναι χρήματα του ελληνικού λαού.
Είπατε ότι θα μπορούσαμε να κάνουμε κάτι καλύτερο από 88% το δεύτερο εξάμηνο του ΕΣΠΑ. Έχετε δίκιο. Κάναμε 102%. Είναι λάθος τα στοιχεία σας. Η απορρόφηση του δεύτερου εξαμήνου σύμφωνα με τα επίσημα στοιχεία είναι 102% του εθνικού στόχου. Αυτήν τη στιγμή, έχουμε εντάξεις που αντιστοιχούν στο 150% των κονδυλίων του ΕΣΠΑ και συμβασιοποιήσει που αντιστοιχούν στο 94%. 
Άρα, είναι λάθος να λέμε ότι υπάρχουν περισσευούμενα κονδύλια του ΕΣΠΑ. Είναι πλέον όλα κατοχυρωμένα και θα απορροφηθούν εντός του χρονοδιαγράμματος που προβλέπει η Ευρωπαϊκή Ένωση.
Πράγματι, έχουν προσφύγει κάποιοι στα δικαστήρια. Όσο ισχύει ο ν. 4072 και δεν έχει κριθεί αντισυνταγματικός, είμαι υποχρεωμένος ως Υφυπουργός να εφαρμόσω το νόμο του κράτους και να εκδίδω πράξεις ολοκλήρωσης, σεβόμενος τις επιταγές της κείμενης νομοθεσίας. Αν τεθεί θέμα αντισυνταγματικότητας και το Συμβούλιο της Επικρατείας κρίνει ότι είναι αντισυνταγματικός ο ν. 4072, σε μια τέτοια περίπτωση -που δεν είναι η άποψη του Νομικού Συμβουλίου του Κράτους, που είναι η επίσημη νομική αρωγή του κράτους- φυσικά η διοίκηση θα συμμορφωθεί.
Σας ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ. 
Έχω την τιμή να ανακοινώσω στο Σώμα ότι την Τρίτη 26 Φεβρουαρίου 2013 και ώρα 6:00 μ.μ. θα διεξαχθεί στην Ολομέλεια της Βουλής συζήτηση προ ημερησίας διατάξεως σύμφωνα με το άρθρο 143 του Κανονισμού της Βουλής με πρωτοβουλία του Αρχηγού της Αξιωματικής Αντιπολίτευσης και Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξη Τσίπρα, σε επίπεδο Αρχηγών κομμάτων με θέμα: «Τα προβλήματα του αγροτικού κόσμου». 
Κυρίες και κύριοι συνάδελφοι, θέλω να σας ενημερώσω ότι η προγραμματισμένη για σήμερα Παρασκευή 22 Φεβρουαρίου συζήτηση της υπ’ αριθμόν 17/12 από 17-10-2012 επίκαιρης επερώτησης Βουλευτών της Κοινοβουλευτικής Ομάδας των Ανεξαρτήτων Ελλήνων με θέμα «οι εξοικονομήσεις και οι έλεγχοι των ασφαλιστικών παροχών» αναβάλλεται. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επ’ αυτού; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επί του Κανονισμού.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επί του Κανονισμού; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ναι, ναι. Επιτρέψτε μου.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έπρεπε να μου φέρετε μια πρόταση στην οποία περεβιάσθη ο Κανονισμός υπογεγραμμένη από δυο Βουλευτές. Παρ’ όλα αυτά εγώ σας δίνω το λόγο για δυο λεπτά να εκθέσετε πού υπήρξε παραβίαση του Κανονισμού. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Με το που αναλάβατε την Προεδρία νομίζω ότι διασώσατε το συνάδελφό σας κ. Νάκο, διότι στο ήθος μου δεν είναι να απαντήσω σε μια εργολαβία αυθαίρετων κρίσεων που έκανε κατά του προσώπου μου, ως προεδρεύων κατ’ αρχάς και απαντώντας επί του Κανονισμού –γι’ αυτό το θέτω- την ώρα που είχα βγει έξω. Είδε ότι βγήκα έξω. 
Τι θέμα έθεσα; Θέλω να το δείτε πριν υποβάλλουμε ένσταση. 
Ενώ είχε ξεκινήσει η συζήτηση των επικαίρων ερωτήσεων και έγινε η πρώτη, ο κ. Νάκος ανακοίνωσε ο ίδιος ότι υπάρχει απόφαση της επιτροπής για τη λίστα Λαγκάρντ για να παραταθεί. Είπε επί λέξει «εγκρίνεται;» και έθεσε σε ψηφοφορία την παράταση του χρόνου της επιτροπής. 
Η θέση των Ανεξάρτητων Ελλήνων και όλων των κομμάτων είναι να παραταθεί. Του έθεσε όμως ένα θέμα επί της διαδικασίας. Διότι εν προκειμένω, σύμφωνα με το άρθρο 144 η προθεσμία της επιτροπής αυτής μπορεί σε εξαιρετικές περιπτώσεις να παρατείνεται με ειδική απόφαση της Ολομέλειας της Βουλής. Άρα, χρειάζεται απόφαση της Βουλής, εγγραφή και δυνατότητα συζήτησης. Όταν του έθεσα το ζήτημα αυτό διεφώνησε. 
Κάποια στιγμή που αποχώρησα –υπάρχουν και λόγοι για τους οποίους μπορεί κανείς να αποχωρήσει- είμαι συνεχώς στην Αίθουσα και το ξέρει ο κ. Νάκος, επικαλέστηκε, κύριε Πρόεδρε, το άρθρο 63 και είπε ότι επρόκειτο περί ανακοινώσεως του Προέδρου της Βουλής. 
Πρώτα απ’ όλα με βάση το άρθρο 63 οι ανακοινώσεις γίνονται με την έναρξη της συνεδρίασης και πριν την έναρξη της συζήτησης των θεμάτων. Άρα, έπρεπε να την κάνει πριν την πρώτη επίκαιρη ερώτηση. 
Δεύτερον, δεν πρόκειται περί ανακοινώσεως διότι έθεσε αυτό το θέμα σε ψηφοφορία στη Βουλή και μόνος του είπε «εγκρίνεται; Εγκρίνεται». 
Πιστεύω λοιπόν, και θέλω να το δείτε γιατί δεν έχουμε κανένα λόγο να κωλυσιεργήσουμε ότι πρέπει να έρθει νομίμως, να τεθεί σε ψηφοφορία με την ειδική διαδικασία και αν κάποιοι θέλουν να λάβουν το λόγο να τον λάβουν. 
Αυτό θέσαμε υπ’ όψιν και απήντησε το Προεδρείο δια του κ. Νάκου επικαλούμενο το άρθρο 63 ως ανακοίνωση. Αν είναι ανακοίνωση σημαίνει ότι δεν υπάρχει απόφαση. 
Θέλω να το δείτε σας παρακαλώ πριν υποβάλλουμε εγγράφως αντιρρήσεις επί ενός θέματος για το οποίο όλοι είμαστε σύμφωνοι.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Όπως ξέρετε το Προεδρείο είναι ενιαίο. Δεν υπάρχουν πρόσωπα. Συνέπεσε εκείνη τη στιγμή να προεδρεύει ο κ. Νάκος. Νομίζω ότι τήρησε τη διαδικασία του Κανονισμού, η οποία προβλέπει τι; 
Η απόφαση ελήφθη ομόφωνα στην Ειδική Επιτροπή Διενέργειας Προκαταρκτικής Εξέτασης. Δεν υπήρξε καμμία αντίρρηση. Ανακοινώθηκε εδώ. Πρέπει να ληφθεί απόφαση από την Ολομέλεια. Ο Κανονισμός δεν ξεχωρίζει αν η Ολομέλεια πρέπει να είναι σε νομοθετική εργασία ή σε κοινοβουλευτικό έλεγχο. Είμαστε σε διαδικασία ημέρας κοινοβουλευτικού ελέγχου και ελήφθη μια απόφαση απ’ ό,τι είδα και εγώ στο βίντεο. Το παρακολουθούσα και είδα ότι υπήρχαν αρκετοί Βουλευτές από εκεί, αρκετοί Βουλευτές από εδώ και επομένως ελήφθη η απόφαση ομόφωνα. Δεν  υπήρχε καμμία αντίρρηση. 
Εσείς θέσατε θέμα επί της διαδικασίας. Το θέμα επί της διαδικασίας, λοιπόν,  που θέτετε εσείς έχει ξεπεραστεί ήδη, διότι το άρθρο 144 το οποίο επικαλείστε και αφορά στις εξεταστικές επιτροπές, άρα και κατ’ επέκταση τις Ειδικές Επιτροπές Διενέργειας Προκαταρκτικής Εξέτασης αναφέρει ότι ανακοινώνεται και λαμβάνεται απόφαση από την Ολομέλεια. 
Δεν διανέμεται, δηλαδή, ημερήσια διάταξη που να γίνεται γνωστό σε όλους ότι θα ληφθεί απόφαση επί της παράτασης. Αφού ανακοινώνει ο Πρόεδρος, λαμβάνεται μία απόφαση για την παράταση, με την οποία, απ’ ό,τι κατάλαβα, κι εσείς δεν έχετε αντίρρηση. Άρα, δεν υπάρχει κανένα θέμα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ το λόγο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Μαριά, έχετε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, στη δεύτερη παρέμβασή του ο κ. Νάκος και θέλοντας να απαντήσει σε εμένα ότι κάνω λάθος, επικαλέστηκε το άρθρο 63. Το άρθρο 63 είναι ανακοίνωση και όχι λήψη απόφασης. Ο ίδιος, δηλαδή, είπε ότι δεν ελήφθη απόφαση και το έφερε ως ανακοίνωση.
Άρα, λοιπόν, λέω, για την πληρότητα της διαδικασίας, ότι θα πρέπει να ληφθεί απόφαση. Και στη συγκεκριμένη στιγμή εμείς επιθυμούμε, κατά τη διαδικασία λήψεως της αποφάσεως, να λάβουμε το λόγο και να τοποθετηθούμε, παρ’ ότι συμφωνούμε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το θέμα έχει κλείσει. Έχει ήδη ληφθεί απόφαση ομόφωνα. Το θέσατε. Ευχαριστώ πάρα πολύ.
Προτού κλείσω τη συνεδρίαση, θα ήθελα να κάνω μία παρατήρηση για τις σημερινές ειδικές καιρικές συνθήκες, οι οποίες δημιούργησαν τεράστια προβλήματα -δημιούργησαν τεράστια προβλήματα ειδικά στην ιδιαίτερή μου περιφέρεια, όπως γνωρίζετε, στα δυτικά προάστια- και υπήρξε μία μεγάλη καθυστέρηση προσέλευσης των κυρίων συναδέλφων. Παρ’ όλα αυτά, οι υπάλληλοι της Βουλής ήταν στις θέσεις τους. Το διαπιστώσαμε όλοι. Εμείς ειδικά που ήμασταν εδώ, είδαμε ιδίοις όμμασι και το ατύχημα που παρ’ ολίγον να στοίχιζε και τη ζωή ενός εργαζομένου της Βουλής. Εγώ τοποθετήθηκα από αυτό το Προεδρείο. Τοποθετηθήκατε κι εσείς και σας ευχαριστώ.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Κατσώτη, έχετε το λόγο για ένα λεπτό.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Πρόεδρε, θέλω επ’ αυτού, επειδή δεν τοποθετηθήκαμε το πρωί, δεν μας δόθηκε η δυνατότητα, να πούμε ότι πράγματι αποφεύχθηκε σήμερα μία παρ’ ολίγον τραγωδία στη Βουλή. Νομίζω ότι δεν χρειάζεται υποτίμηση του γεγονότος. Χωρίς κανένα μέτρο ασφαλείας επιχειρήθηκε αποκατάσταση ζημιάς σε ένα ιδιαίτερα επικίνδυνο σημείο. Το λέω αυτό, να το ξέρουμε. Η υποτίμηση τέτοιων μέτρων ασφαλείας έχει πολλές φορές τραγικές συνέπειες για τη ζωή πολλών εργαζομένων σε χώρους εργασίας. Γι’ αυτό, λοιπόν, δεν πρέπει να υπάρχει καμμία υποτίμηση στα μέτρα ασφαλείας που πρέπει να λαμβάνονται.
Επίσης, κύριε Πρόεδρε, αναφέρατε το θέμα της βροχόπτωσης. Είναι γνωστό ότι έχουν δημιουργηθεί σοβαρά προβλήματα σε πολλές περιοχές του Λεκανοπεδίου. Η έλλειψη υποδομών αντιπλημμυρικής προστασίας έχει σαν αποτέλεσμα την πρόκληση μεγάλων ζημιών, με πλημμύρες κατοικιών σε υπόγεια και ισόγεια, με ζημιές σε αυτοκίνητα που βούλιαξαν σε πλημμυρισμένους δρόμους. 
Το κόμμα μας ζητά, κατ’ αρχάς, την άμεση καταγραφή των ζημιών και την έγκαιρη αποζημίωση και στήριξη των πληγέντων. 
Δεύτερον, κύριε Πρόεδρε, έχουμε κατ’ επανάληψη αναδείξει την ανάγκη δημιουργίας αντιπλημμυρικών έργων, για να αντιμετωπίζονται αυτού του είδους τα καιρικά φαινόμενα. Όπως βλέπετε, η έλλειψη τέτοιων μέτρων έχουν τραγικές συνέπειες.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, παρακαλώ το λόγο.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, δεν θα ήθελα να δώσω το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, δεν ακουστήκαμε. Θα χρειαστώ μόνο τριάντα δευτερόλεπτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, έχετε το λόγο για ένα λεπτό.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, κι εμείς εκφράζουμε τη βούληση και την ανάγκη με επίβλεψη και ευθύνη του Προεδρείου της Βουλής να παρθούν όλα τα αναγκαία μέτρα ασφαλείας μέσα στη Βουλή για να μην υπάρξει ξανά κίνδυνος ατυχήματος. Αυτό είναι το πρώτο.
Δεύτερον, ζητούμε από την Κυβέρνηση να στηρίξει τους πληγέντες δήμους και στη δική σας περιοχή και σε άλλες, για να γίνουν τα αντίστοιχα αντιπλημμυρικά έργα και να παρθούν τα αναγκαία μέτρα τα οποία θα αποκαθιστούν τις ζημιές τις οποίες έχουν υποστεί οι πολίτες και τα λαϊκά νοικοκυριά, ακόμα και μέτρα για τη στήριξή τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Κύριοι συνάδελφοι, άνοιξα μία συζήτηση, παρά τον Κανονισμό βέβαια, λόγω του γεγονότος ότι ακυρώθηκε η επερώτηση και γιατί πιστεύω ότι όλοι σας κατά τη διάρκεια συζήτησης της επερώτησης, θα αναφερόσασταν σε αυτά τα γεγονότα.
Κύριε Λοβέρδο, έχετε κι εσείς ένα λεπτό.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, είμαι εδώ γιατί πρέπει να είμαι ως Βουλευτής σε αυτή τη συζήτηση. Θα ζητούσα, όμως, κύριε Πρόεδρε, να λάβω και το λόγο ως πρώην Υπουργός.
Ταυτίζομαι με τους προλαλήσαντες συναδέλφους για τα θέματα της ασφάλειας. Ταυτίζομαι με όσα είπαν ότι πρέπει να γίνουν αμέσως στους πληγέντες δήμους. Δεν ταυτίζομαι, όμως, σε κάτι άλλο. Γιατί πρέπει να σταματήσει η συζήτησή μας σήμερα; Δεν κατάλαβα. Οι υπάλληλοι της Βουλής είναι όλοι εδώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μισό λεπτό. Θέτετε θέμα γιατί η επερώτηση…</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Όχι. Όλα τα αντιλαμβάνομαι και κατά την κρίση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Λοβέρδο, για άλλο θέμα…</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: …κατά την κρίση των επερωτώντων Βουλευτών. Δεν έχω τέτοιο θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μπορεί να μην είναι και ευθύνη τους.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Μα, δεν μιλώ για ευθύνες, ούτε μέμφομαι κανέναν. Αφήστε με να πω τη σκέψη μου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν είναι με πρωτοβουλία μας.</Speech>
 <Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Έτσι. 
Εγώ αναρωτιέμαι: Μία βροχή σταματάει τις διαδικασίες του Κοινοβουλίου; Δεν το κατάλαβα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν είναι αυτός ο λόγος.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Όλο το προσωπικό είναι εδώ. Πώς ήρθε το προσωπικό και δεν ήρθαμε εμείς;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν καταλάβατε μου φαίνεται.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Θέλω να μου εξηγήσετε. Ίσως δεν κατάλαβα εγώ καλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι, δεν καταλάβατε. Ομολογουμένως δεν καταλάβατε και σας ευχαριστώ πάρα πολύ για την παρέμβασή σας, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα έξι μαθητές και μαθήτριες και τρεις εκπαιδευτικοί από το 3ο Γυμνάσιο Ηλιουπόλεως.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, δεν μας εξηγήσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Λοβέρδο, να κλείσω πρώτα τη συνεδρίαση.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, αν μία ερώτηση να μην απαντούσαμε ως Υπουργοί ή αν ερχόταν εδώ ο Υφυπουργός και το Σώμα ταλαιπωρείτο επί ώρες, ενώ τώρα δεν γίνεται η συζήτηση επειδή έβρεχε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα, δεν είναι αυτός ο λόγος. Σας το εξήγησα.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Πείτε μου ποιος είναι ο λόγος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μισό λεπτό να κλείσω τη συνεδρίαση.
Με τη συναίνεση του Σώματος και ώρα 12.45΄ λύεται η συνεδρίαση για τη προσεχή Δευτέρα 25 Φεβρουαρίου 2013 και ώρα 18.00’, με αντικείμενο εργασιών τους Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επίκαιρης επερώτησης, σύμφωνα με την ημερήσια διάταξη που έχει διανεμηθεί.
Ο</ChairmanSpeech> ΠΡΟΕΔΡΟΣ                                                    ΟΙ ΓΡΑΜΜΑΤΕΙΣ
Τελευταία Αποθήκευση:	27/2/2013 11:18:00 πμ	Από:	Σκότη Δέσποινα
Εκτυπώθηκε:	27/2/2013 11:06:00 πμ</body>
</html>