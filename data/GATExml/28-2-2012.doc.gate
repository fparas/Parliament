<html><head><meta name="cp:revision" content="2"><meta name="date" content="2012-03-06T10:54:00Z"><meta name="Company" content="OTS"><meta name="Keywords" content=""><meta name="meta:word-count" content="67347"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="67347"><meta name="dcterms:created" content="2012-03-06T10:54:00Z"><meta name="dcterms:modified" content="2012-03-06T10:54:00Z"><meta name="Last-Modified" content="2012-03-06T10:54:00Z"><meta name="Last-Save-Date" content="2012-03-06T10:54:00Z"><meta name="meta:character-count" content="363674"><meta name="Template" content="Normal.dot"><meta name="meta:save-date" content="2012-03-06T10:54:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-03-06T10:54:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-03-06T10:54:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-03-06T10:54:00Z"><meta name="xmpTPg:NPages" content="1"><meta name="resourceName" content="28-2-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="363674"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>28-2-12                            1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ SΓ΄
Τρίτη  28 Φεβρουαρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γενικό Λύκειο Κρεμαστής Ρόδου, το 1ο Γυμνάσιο Γυθείου Λακωνίας, το Γενικό Λύκειο Κορωνείας Θεσσαλονίκης και το 1ο Γυμνάσιο Τυρνάβου Λάρισας, σελ. 
3. Επί διαδικαστικού θέματος, σελ. 
4. Επί του Κανονισμού, σελ. 
5. Αναφορά στις δηλώσεις του Προέδρου της Εθνικής Αρχής Καταπολέμησης της Νομιμοποίησης Εσόδων από Εγκληματικές Δραστηριότητες κ. Νικολούδη, σελ. 
6. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση στο συνόλο του σχεδίου νόμου του Υπουργείου Υποδομών, Μεταφορών και Δικτύων:  &quot;Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις&quot;, σελ. 
2. Συζήτηση και ψήφιση επί της αρχής, των άρθρων, των τροπολογιών  και του συνόλου του σχεδίου νόμου του Υπουργείου Οικονομικών:  &quot;Ρυθμίσεις συνταξιοδοτικού περιεχομένου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012&quot;, σελ. 
3. Αίτηση Αντισυνταγματικότητας του Συνασπισμού Ριζοσπαστικής Αριστεράς επί του σχεδίου νόμου του Υπουργείου Οικονομικών, σελ. 
4. Συζήτηση επί της Αντισυνταγματικότητας του σχεδίου νόμου του Υπουργείου Οικονομικών, σελ. 
5. Αίτηση ονομαστικής ψηφοφορίας του Κομμουνιστικού Κόμματος Ελλάδας επί της αρχής και επί των άρθρων 1, 2, 5 και 6 του σχεδίου νόμου του Υπουργείου Οικονομικών, σελ. 
6. Αίτηση ονομαστικής ψηφοφορίας του Λαϊκού Ορθόδοξου Συναγερμού επί της αρχής, των άρθρων 1, 2, 5 και 6 και επί των τροπολογιών 777/170 και 784/174, σελ. 
7. Ονομαστική ψηφοφορία επί της αρχής, των άρθρων 1, 2, 5 και 6 και των τροπολογιών 777/170 και 784/174 του σχεδίου νόμου του Υπουργείου Οικονομικών, σελ. 
8. Επιστολικές ψήφοι επί της ονομαστικής ψηφοφορίας του σχεδίου νόμου του Υπουργείου Οικονομικών, σελ. 
9. Κατάθεση Εκθέσεως Διαρκούς Επιτροπής. 
Η Διαρκής Επιτροπή Κοινωνικών Υποθέσεων καταθέτει την  Έκθεσή της στο σχέδιο νόμου του Υπουργείου Υγείας και Κοινωνικής Αλληλεγγύης: &quot;Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Εργασίας και Κοινωνικής  Ασφάλισης σχετικά με τον ψηφισθέντα νόμο &quot; Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας&quot; και άλλες διατάξεις&quot;, σελ. 

ΠΡΟΕΔΡΟΣ
ΠΕΤΣΑΛΝΙΚΟΣ Φ., σελ.
ΠΡΟΕΔΡΕΥΟΝΤΕΣ
ΑΠΟΣΤΟΛΑΤΟΣ Β., σελ.
ΑΡΓΥΡΗΣ Ε., σελ.
ΖΗΣΗ Ρ., σελ.
ΝΙΚΟΛΑΪΔΟΥ Β., σελ.
ΝΙΩΤΗΣ Γ., σελ.
ΠΟΛΥΔΩΡΑΣ Β., σελ.
ΟΜΙΛΗΤΕΣ

Α. Επί διαδικαστικού θέματος:
ΚΟΥΡΟΥΜΠΛΗΣ Π. , σελ.
ΝΙΩΤΗΣ Γ. , σελ.
ΠΑΠΑΔΗΜΟΥΛΗΣ Δ. , σελ.

Β. Επί του Κανονισμού:
ΝΙΩΤΗΣ Γ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Γ. Επί της αναφοράς στις δηλώσεις του Προέδρου της Εθνικής Αρχής Καταπολέμησης της Νομιμοποίησης Εσόδων από Εγκληματικές Δραστηριότητες κ. Νικολούδη:
ΚΙΛΤΙΔΗΣ Κ. , σελ.
ΠΑΠΑΔΗΜΟΥΛΗΣ Δ. , σελ.

Δ. Επί προσωπικού θέματος:
ΛΕΒΕΝΤΗΣ Α. , σελ.
ΜΑΡΚΑΚΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΜΠΑΚΟΓΙΑΝΝΗ Θ. , σελ.
ΝΙΚΟΛΑΪΔΟΥ Β. , σελ.

Ε. Επί του σχεδίου νόμου του Υπουργείου Υποδομών, Μεταφορών και Δικτύων:
ΜΑΓΚΡΙΩΤΗΣ Ι. , σελ.

ΣΤ. Επί του σχεδίου νόμου του Υπουργείου Οικονομικών:
ΑΝΤΩΝΑΡΟΣ Ε. , σελ.
ΒΑΓΕΝΑ  Ά. , σελ.
ΒΕΝΙΖΕΛΟΣ Ε. , σελ.
ΔΡΙΒΕΛΕΓΚΑΣ Ι. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΡΑΟΓΛΟΥ Θ. , σελ.
ΚΑΡΑΤΖΑΦΕΡΗΣ Γ. , σελ.
ΚΙΛΤΙΔΗΣ Κ. , σελ.
ΚΟΥΡΟΥΜΠΛΗΣ Π. , σελ.
ΚΡΙΤΣΩΤΑΚΗΣ Μ. , σελ.
ΛΑΦΑΖΑΝΗΣ Π. , σελ.
ΛΕΒΕΝΤΗΣ Α. , σελ.
ΜΑΡΙΝΟΣ Γ. , σελ.
ΜΟΥΣΟΥΡΟΥΛΗΣ Κ. , σελ.
ΟΙΚΟΝΟΜΟΥ Π. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΘΑΝΑΣΗ Α. , σελ.
ΠΑΦΙΛΗΣ Α. , σελ.
ΠΡΩΤΟΠΑΠΑΣ Χ. , σελ.
ΡΕΝΤΑΡΗ - ΤΕΝΤΕ  Ό. , σελ.
ΡΟΝΤΟΥΛΗΣ Α. , σελ.
ΣΑΜΑΡΑΣ Α. , σελ.
ΣΑΧΙΝΙΔΗΣ Φ. , σελ.
ΤΣΙΡΩΝΗΣ Δ. , σελ.
ΤΣΟΥΚΑΛΗΣ Ν. , σελ.
ΤΣΟΥΜΑΝΗ - ΣΠΕΝΤΖΑ Ε. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Ζ. Επί της Αντισυνταγματικότητας του σχεδίου νόμου του Υπουργείου Οικονομικών:
ΒΕΝΙΖΕΛΟΣ Ε. , σελ.
ΛΑΦΑΖΑΝΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΠΑΦΙΛΗΣ Α. , σελ.
ΠΡΩΤΟΠΑΠΑΣ Χ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ϞΓ΄
Τρίτη 28 Φεβρουαρίου 2012
Αθήνα, σήμερα στις 28 Φεβρουαρίου 2012, ημέρα Τρίτη και ώρα 15.08΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΓΡΗΓΟΡΙΟΥ ΝΙΩΤΗ .
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Αφροδίτη Παπαθανάση, Βουλευτή Φωκίδας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στην αξιοποίηση και διαχείριση των γηπέδων της Αχαϊας.
2) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ  - ΠΑΠΑΔΑΚΗ κατέθεσε αναφορά με την οποία  ο Πρόεδρος της Δημοτικής Κοινότητας Αντίκυρας εκφράζει την απογοήτευση της τοπικής κοινωνίας για τη βεβιασμένη και ανεξήγητη απόφαση, σχετικά με τον oρισμό μελών Λιμενικής Επιτροπής του Λιμενικού Ταμείου Αντίκυρας Νομού Βοιωτίας για την τριετία 2012-2014.
3) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ  - ΠΑΠΑΔΑΚΗ κατέθεσε αναφορά με την οποία  ο Πρόεδρος της Δημοτικής Κοινότητας Κύμης του Νομού Ευβοίας αιτείται τη μη αναστολή λειτουργίας του Τελωνείου Κύμης.
4) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στην προκήρυξη διαγωνισμού - μελέτης για τη ΔΕΗ αξίας 320 εκατομμυρίων ευρώ.
5) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ  - ΠΑΠΑΔΑΚΗ κατέθεσε αναφορά με την οποία  η Εθνική Συνομοσπονδία Ατόμων με Αναπηρία αιτείται την προστασία των ατόμων με αναπηρία και των οικογενειών τους από το νέο μνημόνιο, με συνέπεια τη μείωση των κοινωνικών, υγεονομικών και προνοιακών παροχών.
6) Ο Βουλευτής Αχαΐας κ. ΜΙΧΑΗΛ  ΜΠΕΚΙΡΗΣ  κατέθεσε αναφορά με την οποία  ο Πρόεδρος του Συλλόγου Αιγιαλέων αιτείται  ενίσχυσης,  κυρίως οικονομικής, προκειμένου να συνεχίσει να προάγει τις επιστήμες, τα γράμματα και τον πολιτισμό, καθώς και να διασώσει το έως σήμερα έργο του συλλόγου.
7) Ο Βουλευτής Β’  Πειραιώς κ. ΙΩΑΝΝΗΣ  ΤΡΑΓΑΚΗΣ  κατέθεσε αναφορά με την οποία  ο Σύλλογος Επιστημονικού Υγειονομικού Προσωπικού  ΙΚΑ Πειραιά αιτείται την επίλυση θέματος που αφορά την εύρυθμη λειτουργία των Τ.Μ.Υ. Α΄ και Β΄ Πειραιά.
8) Ο Βουλευτής Αχαΐας κ. ΜΙΧΑΗΛ  ΜΠΕΚΙΡΗΣ  κατέθεσε δημοσίευμα εφημερίδας το οποίο αναφέρεται στο αίτημα του Δημάρχου Αιγιάλειας προς τους αρμόδιους φορείς να κηρυχθεί ο δήμος σε κατάσταση έκτακτης ανάγκης.
9) Ο Βουλευτής Β΄ Πειραιώς κ. ΙΩΑΝΝΗΣ  ΤΡΑΓΑΚΗΣ  κατέθεσε αναφορά με την οποία  ο Δήμος Περάματος αιτείται την παραχώρηση έκτασης έξι - οκτώ στρεμμάτων στην περιοχή Σχιστού Περάματος από το Πολεμικό Ναυτικό στο Δήμο.
10) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται τον τρόπο πληρωμής των εφημεριών στους νοσοκομειακούς ιατρούς.
11) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η Εθνική Ομοσπονδία Τυφλών και ο Πανελλήνιος Σύνδεσμος Τυφλών αιτούνται την προστασία των τυφλών και των ατόμων με προβλήματα όρασης από τα νέα οικονομικά μέτρα.
12) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η Κεντρική Ένωση Επιμελητηρίων Ελλάδος, το Εμπορικό και Βιομηχανικό Επιμελητήριο Αθηνών, η Εθνική Συνομοσπονδία Ελληνικού Εμπορίου και ο Εμπορικός Σύλλογος Αθηνών εκφράζουν τις θέσεις τους ως προς την προωθούμενη κατάργηση της δημοσίευσης των οικονομικών στοιχείων των επιχειρήσεων στον Τύπο.
13) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  το Εργατικό Κέντρο Νομού Σάμου εκφράζει τις θέσεις του για την κατάργηση των Οργανισμών Εργατικής Κατοικίας και Εργατικής Εστίας.
14) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  το Εθνικό Κέντρο Έρευνας Φυσικών Επιστημών «ΔΗΜΟΚΡΙΤΟΣ» εκφράζει τις θέσεις του για την αναδιάρθρωση των Ερευνητικών Κέντρων.
15) Ο Βουλευτής Β΄ Αθηνών κ. ΑΠΟΣΤΟΛΟΣ  ΚΑΚΛΑΜΑΝΗΣ  κατέθεσε αναφορά με την οποία ο κ. Σάββας Σάββας αιτείται την επίλυση θέματος που αφορά την εφαρμογή του άρθρου 1 παράγραφος 5 του ν.3904/2010 σχετικά με τη διάταξη  του Ποινικού Κώδικα που ρυθμίζει τη μετατροπή της στερητικής της ελευθερίας ποινής σε παροχή κοινωφελούς εργασίας.
16) Ο Βουλευτής Β΄ Αθηνών κ. ΑΠΟΣΤΟΛΟΣ  ΚΑΚΛΑΜΑΝΗΣ  κατέθεσε αναφορά με την οποία  η κ. Ευγενία Βογιατζή την επίλυση θέματος που αφορά δικαιώματα συνταξιοδότησης αλλοδαπών που εργάζονται στη χώρα μας. 
17) Ο Βουλευτής Αρκαδίας κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ κατέθεσε αναφορά με την οποία  ο Δήμαρχος Μεγαλόπολης αιτείται την άμεση έναρξη εργασιών του έργου που αφορούν τη συντήρηση, αποκατάσταση και αναστήλωση του Αρχαίου Θεάτρου Μεγαλόπολης.
18) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία  ο Εμποροβιοτεχνικός Επαγγελματικός Σύλλογος Οροπεδίου Λασιθίου εκφράζει τη διαμαρτυρία του για την ελλιπή αστυνόμευση στην περιοχή, γεγογός που ευνοεί την παρανομία και την παραοικονομία.
19) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία  ο Εμποροβιοτεχνικός Επαγγελματικός Σύλλογος Οροπεδίου Λασιθίου αιτείται να ενημερωθεί σχετικά με το δρόμο που κατασκευάζεται από τη Χερσόνησο έως και τη διακλάδωση Σισίου.
20) Οι Βουλευτές, Α΄ Θεσσαλονίκης κ. ΙΩΑΝΝΗΣ ΖΙΩΓΑΣ, Α΄ Θεσσαλονίκης κ. ΣΟΦΙΑ ΚΑΛΑΝΤΙΔΟΥ και Β΄ Θεσσαλονίκης κ. ΘΕΟΔΩΡΟΣ ΙΓΝΑΤΙΑΔΗΣ κατέθεσαν αναφορά με την οποία  η Πανελλαδική Ομοσπονδία Εργατοϋπαλλήλων Εμφιαλωμένων Ποτών καταγγέλλει την πολυεθνική εταιρεία της Coca Cola ότι ασκεί πιέσεις προς τους εργαζομένους της με σκοπό την κατάργηση θέσεων εργασίας και τη μεταφορά τμημάτων ή και εργοστασίων σε άλλες βαλκανικές χώρες.
21) Ο Βουλευτής Καβάλας κ. ΔΗΜΗΤΡΙΟΣ  ΠΑΠΟΥΤΣΗΣ κατέθεσε αναφορά με την οποία  το Σωματείο Εποχικών Πυροσβεστών Ανατολικής Μακεδονίας και Θράκης αιτείται την εξεύρεσης λύσης για τα  προβλήματα που δημιουργούνται από την καθημερινή μετάβαση των εκπαιδευόμενων πυροσβεστών από τα νησιά της Θάσου  και της Σαμοθράκης προς τα κέντρα εκπαίδευσής τους στο ηπειρωτικό τμήμα της Περιφέρειας.
22) Ο Βουλευτής Καβάλας κ. ΔΗΜΗΤΡΙΟΣ  ΠΑΠΟΥΤΣΗΣ κατέθεσε αναφορά με την οποία  Σωματεία του ΤΑΕΚΒΟΝΤΟ αιτούνται την επαναφορά των ευεργετικών διατάξεων από πλευράς της πολιτείας για τους αθλητές του εν λόγω αθλήματος.
23) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία   εκφράζει την αντίθεσή του στην υπουργική απόφαση που κρίθηκε παράνομη από το Διοικητικό Εφετείο Αθηνών, η οποία απαγορεύει στους πολύτεκνους και τα τέκνα τους να διεκδικήσουν θέσεις με την ειδική κατηγορία κατά τις πανελλήνιες εξετάσεις.
24) Ο Βουλευτής Ηρακλείου κ. ΒΑΣΙΛΕΙΟΣ  ΚΕΓΚΕΡΟΓΛΟΥ  κατέθεσε αναφορά με την οποία   αιτείται τη στήριξη της παραγωγής του ελαιολάδου στην Κρήτη λόγω πτώσεως της τιμής του.
25) Ο Βουλευτής Ηρακλείου κ. ΒΑΣΙΛΕΙΟΣ  ΚΕΓΚΕΡΟΓΛΟΥ  κατέθεσε αναφορά με την οποία  οι αγρότες του κάμπου της Μεσαράς αιτούνται τη στήριξη της πολιτείας εξαιτίας των μεγάλων καταστροφών στις ελαιοκαλλιέργειες και στις υπαίθριες καλλιέργειες από τον παγετό.
26) Ο Βουλευτής Ηρακλείου κ. ΒΑΣΙΛΕΙΟΣ  ΚΕΓΚΕΡΟΓΛΟΥ  κατέθεσε αναφορά με την οποία   αιτείται την παράταση της προθεσμίας δήλωσης αυθαιρέτων.
27) Ο Βουλευτής Καβάλας κ. ΔΗΜΗΤΡΙΟΣ  ΠΑΠΟΥΤΣΗΣ κατέθεσε αναφορά με την οποία  το Σωματείο Πρατηριούχων Υγρών Καυσίμων και Λιπαντικών Νομού Καβάλας αιτείται την επίλυση  θεμάτων του κλάδου των βενζινοπωλών που αφορούν μεταξύ άλλων την κατάργηση ωραρίου και την επιβολή υποχρωτικής διανυκτέρευσης και την κατάργηση του ελέγχου πωλήσεων καυσίμων κάτω του κόστους.  
28) Ο Βουλευτής Αχαΐας κ. ΜΙΧΑΗΛ  ΜΠΕΚΙΡΗΣ  κατέθεσε δημοσίευμα εφημερίδας, το οποίο αφορά στο ενδεχόμενο εσωτερικής στάσης πληρωμών πλήθους εμπόρων λόγω μέτρων.
29) Ο Βουλευτής Αχαΐας κ. ΜΙΧΑΗΛ  ΜΠΕΚΙΡΗΣ  κατέθεσε δημοσίευμα εφημερίδας το οποίο αναφέρεται στα προβλήματα  που αντιμετωπίζουν οι κάτοικοι των εργατικών κατοικιών Πάτρα 8 λόγω κακοτεχνιών των κατοικιών.
30) Ο Βουλευτής Ηρακλείου κ. ΒΑΣΙΛΕΙΟΣ  ΚΕΓΚΕΡΟΓΛΟΥ  κατέθεσε αναφορά με την οποία   διαμαρτύρεται για την απόφαση διακοπής της χορήγησης του επιδόματος στους σπουδαστές των ΙΕΚ, το οποίο ελάμβαναν όσο διάστημα πραγματοποιούσαν την πρακτική τους εξάσκηση.
31) Ο Βουλευτής Ηλείας κ. ΓΕΩΡΓΙΟΣ  ΚΟΝΤΟΓΙΑΝΝΗΣ  κατέθεσε δημοσίευμα εφημερίδας που αφορά  τη ματαίωση του διεθνούς διαγωνισμού για την προμήθεια και εγκατάσταση μουσειακών προθηκών και άλλων μουσειακών κατασκευών στο Αρχαιολογικό Μουσείο  Πύργου Ηλείας.
32) Ο Βουλευτής Μαγνησίας κ. ΠΑΥΛΟΣ ΜΑΡΚΑΚΗΣ κατέθεσε αναφορά με την οποία   εκφράζει την ανησυχία του σχετικά με το αβέβαιο εργασιακό καθεστώς των εργαζομένων στα αρχαιολογικά μουσεία της χώρας και αιτείται την επίλυση των αιτημάτων τους.
33) Ο Βουλευτής Πιερίας κ. ΙΩΑΝΝΗΣ ΑΜΟΙΡΙΔΗΣ κατέθεσε αναφορά με την οποία οι πολιτικοί υπάλληλοι του Υπουργείου Εθνικής Άμυνας - ναρκαλιευτές εκφράζουν τη δυσαρέσκειά τους για την κατάργηση του επιδόματος των ναρκαλιευτών.
34) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία  ο Δήμαρχος Μοσχάτου - Ταύρου εκφράζει τη διαμαρτυρία του για τα προβλήματα που δημιουργούνται από το κλείσιμο δημοσίων υπηρεσιών και οργανισμών στα όρια του Δήμου.
35) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία  ο Πανελλήνιος Ψυχολογικός Σύλλογος αιτείται την έγγραφη απάντηση του Υπουργείου Υγείας και Κοινωνικής Αλληλεγγύης στο από 6.861/8-1-2011 υπόμνημά του  που αφορούσε θέματα  προστασίας της δημόσιας και ψυχικής υγείας.
36) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία  ο Δήμαρχος Μήλου καταθέτει ψήφισμα διαμαρτυρίας του Δ.Σ. Μήλου για την εκτός σχεδίου δόμηση.
37) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η Ομοσπονδία Ψυκτικών Ελλάδος εκθέτει τα προβλήματα που αντιμετωπίζει ο κλάδος των ψυκτικών.
38) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία  ο κ Γαγανέλης, ιδιοκτήτης της REPLICAR HELLAS εκφράζει τη διαμαρτυρία του για  την καθυστέρηση στην αξιολόγηση του Προγράμματος ΕΣΠΑ «Νέα Καινοτομική Επιχειρηματικότητα».
39) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία  ο κ. Φατούρος Γεώργιος, Πρόεδρος της Πανελλήνιας Ένωσης Βιντζοτράτων αιτείται την εξεύρεση λύσης σε πρακτικά θέματα του κλάδου.
40) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  ο Εμπορικός και  Εισαγωγικός Σύλλογος Αιγιάλειας και ο Εμπορικός και Επαγγελματοβιοτεχνικός Σύλλογος Δύμης Δυτικής  Αχαϊας καταθέτουν ομόφωνη απόφαση της Εθνικής Συνομοσπονδίας Ελληνικού Εμπορίου και της Ομοσπονδίας Εμπορικών Συλλόγων Πελοποννήσου και Νοτιοδυτικής Ελλάδας στην οποία αποτυπώνεται η δυσαρέσκεια του εμπορικού κόσμου για το διαφαινόμενο αφανισμό της επιχειρηματικότητας και την επαπειλούμενη στάση πληρωμών.
41) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η κ. Παναγιώτα Μούζου αιτείται τη μη απομάκρυνση, από τα κοντέινερ στα οποία διαβιώνουν, των εξήντα τριών σεισμόπληκτων οικογενειών του οικισμού Τριαντείου Κουλούρας Αιγίου.
42) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται σε λύσεις για τη μείωση της κατανάλωσης ενέργειας κατά τη λειτουργία του Εθνικού Κολυμβητηρίου Πατρών
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2471/08-12-2011 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. 7046 Β/27-01-2011 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
2. Στην με αριθμό 2528/08-12-2011 ερώτηση των Βουλευτών κυρίων Τσίπρα Αλεξίου, Κριτσωτάκη Μιχαήλ δόθηκε με το υπ’ αριθμ. 5533/27-01-2012  έγγραφο  από τον Υφυπουργό Εργασίας και Κοινωνικής Ασφάλισης  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
3. Στην με αριθμό 2883/15-12-2011 ερώτηση του Βουλευτή κ. Μπεκίρη Μιχαήλ δόθηκε με το υπ’ αριθμ. 139836/27-01-2012 έγγραφο  από τον Υφυπουργό Υγείας και Κοινωνικής Αλληλεγγύης η ακόλουθη απάντηση:
4. Στην με αριθμό 3740/04-01-2012 ερώτηση των Βουλευτών κυρίων Μπακογιάννη  Θεοδώρας και Αυγενάκη Ελευθερίου δόθηκε με το υπ’ αριθμ. 6987 Β/27-01-2012  έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
5. Στην με αριθμό 3771/04-01-2012 ερώτηση του Βουλευτή κ. Ανατολάκη Γεωργίου δόθηκε με το υπ’ αριθμ. 6991 Β/27-01-2012 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
6. Στην με αριθμό 4121/10-01-2012 ερώτηση του Βουλευτή κ. Καράογλου Θεοδώρου δόθηκε με το υπ’ αριθμ. 34/27-01-2012 έγγραφο  από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:
7. Στην με αριθμό 4469/16-01-2012 ερώτηση του Βουλευτή κ. Κουκοδήμου Κωνσταντίνου δόθηκε με το υπ’ αριθμ. 3415/27-01-2012 έγγραφο  από τον Υφυπουργό Υποδομών, Μεταφορών και Δικτύων  η ακόλουθη απάντηση:
8. Στην με αριθμό 4720/20-01-2012 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. 1074/1079/3428/27-01-2011  έγγραφο  από τον Υφυπουργό Υποδομών, Μεταφορών και Δικτύων  η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Υποδομών, Μεταφορών και Δικτύων: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις».</ChairmanSpeech> 
<Speech><Parlmember>ΙΩΑΝΝΗΣ ΜΑΓΚΡΙΩΤΗΣ</Parlmember> (Υφυπουργός Υποδομών, Μεταφορών και Δικτύων): Κύριε Πρόεδρε, παρακαλώ, το λόγο για δύο νομοτεχνικές βελτιώσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Μαγκριώτη, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΜΑΓΚΡΙΩΤΗΣ</Parlmember> (Υφυπουργός Υποδομών, Μεταφορών και Δικτύων): Υπάρχουν δύο νομοτεχνικές βελτιώσεις στο άρθρο 5 και στο άρθρο 6. Για τη συντομία του χρόνου θα τις καταθέσω, προκειμένου να διανεμηθούν στους συναδέλφους. 
(Στο σημείο αυτό ο Υφυπουργός Υποδομών, Μεταφορών και Δικτύων κ. Ιωάννης Μαγκριώτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπει η σελ. 5)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλώ να διανεμηθούν οι νομοτεχνικές βελτιώσεις στους κυρίους συναδέλφους.
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη με τις νομοτεχνικές βελτιώσεις του κυρίου Υπουργού;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Υποδομών, Μεταφορών και Δικτύων: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 
(να μπει το νομοσχέδιο σελ. 6α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Υπουργείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών «Ρυθμίσεις συνταξιοδοτικού περιεχόμενου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012». 
Κυρίες και κύριοι συνάδελφοι, το παραπάνω νομοσχέδιο, σύμφωνα με την απόφαση την οποία έλαβε η Διαρκής Επιτροπή, ύστερα από πρόταση του αρμοδίου Υπουργού, συζητείται με τη διαδικασία του κατεπείγοντος, σύμφωνα με το άρθρο 76, παράγραφος 4 του Συντάγματος και το άρθρο 109 του Κανονισμού της Βουλής. 
Θα ήθελα να σας υπενθυμίσω ότι σύμφωνα με αυτήν τη διαδικασία, η συζήτηση ολοκληρώνεται επί της αρχής και επί των άρθρων σε μία συνεδρίαση που διαρκεί κατ’ ανώτατο όριο δέκα ώρες. 
Στη συζήτηση μετέχουν οι εισηγητές και οι ειδικοί αγορητές, ο Πρωθυπουργός ή ο αρμόδιος Υπουργός, οι Πρόεδροι των Κοινοβουλευτικών Ομάδων και από ένας εκπρόσωπός τους. Η ομιλία τους περιορίζεται στο 1/2 του χρόνου που προβλέπεται από τα άρθρα 97 και 103 του Κανονισμού της Βουλής. 
Επίσης, προτείνω να λάβουν το λόγο δύο ομιλητές ορισμένοι από το ΠΑΣΟΚ, δύο ομιλητές από τη Νέα Δημοκρατία, ένας ομιλητής από το Κομμουνιστικό Κόμμα Ελλάδας και ένας ομιλητής από το ΛΑΟΣ, ένας ομιλητής από τον ΣΥΡΙΖΑ καθώς και τέσσερις ομιλητές από τους Ανεξαρτήτους, οι οποίοι θα εγγραφούν με το ηλεκτρονικό σύστημα μέχρι το τέλος της ομιλίας των δύο εισηγητών. 
Επομένως στη συζήτηση επί της αρχής οι εισηγητές και οι ειδικοί αγορητές έχουν χρόνο ομιλίας οκτώ λεπτά, οι Υπουργοί εννέα λεπτά, ο Πρωθυπουργός και οι Πρόεδροι των Κοινοβουλευτικών Ομάδων του ΠΑΣΟΚ και της Νέας Δημοκρατίας δέκα λεπτά, η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας, ο Πρόεδρος της Κοινοβουλευτικής Ομάδας του ΛΑΟΣ και ο Πρόεδρος της Κοινοβουλευτικής Ομάδας του ΣΥΡΙΖΑ οκτώ λεπτά, οι Κοινοβουλευτικοί Εκπρόσωποι έξι λεπτά και οι ορισθέντες από τα κόμματα ομιλητές τέσσερα λεπτά. Η δευτερολογία περιορίζεται στο μισό του χρόνου της πρωτολογίας. 
Στη συζήτηση επί των άρθρων, όπως ορίζεται στα άρθρα 109 παράγραφος 7 και 103 του Κανονισμού της Βουλής, οι εισηγητές και οι ειδικοί αγορητές έχουν χρόνο ομιλίας δύο λεπτά. Οι Πρόεδροι των Κοινοβουλευτικών Ομάδων και οι Υπουργοί έχουν χρόνο ομιλίας δύο λεπτά την πρώτη φορά και από δύο κάθε επόμενη φορά. Οι Κοινοβουλευτικοί Εκπρόσωποι έχουν χρόνο ομιλίας δύο λεπτά την πρώτη φορά και μέχρι δύο λεπτά μέχρι δύο φορές ακόμη. Η διάρκεια ομιλίας των ορισθέντων ομιλητών είναι δύο λεπτά. 
Εφόσον τα άρθρα συζητηθούν σε ενότητες οι χρόνοι αυτοί διπλασιάζονται. Θέλω να σας ενημερώσω ότι το νομοσχέδιο έχει οκτώ άρθρα. 
Τέλος, σύμφωνα με το άρθρο 109, η Βουλή μπορεί μετά από πρόταση του Προέδρου της να καθορίσει το χρόνο που θα διατεθεί για την κατ’ αρχήν και την κατ’ άρθρον συζήτηση και αν δεν ληφθεί αυτή η απόφαση διατίθενται τέσσερις ώρες για την κατ’ αρχήν και έξι ώρες για την κατ’ άρθρον συζήτηση.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Βενιζέλο, εμείς είμαστε κατηγορηματικά αντίθετοι σε αυτήν την κατάχρηση του κατεπείγοντος με την οποία μετατρέπεται το Κοινοβούλιο σε πρωτοκολλητή αποφάσεων της Κυβέρνησης και της τρόικας. Αλλά είμαστε πολύ περίεργοι να δούμε τι επιχείρημα θα βρείτε τώρα για να θεμελιώσετε το κατεπείγον στο κόψιμο μισθών, συντάξεων, επιδομάτων ανεργίας. Γιατί, δηλαδή, είναι κατεπείγον να γδέρνονται τα πιο αδύναμα κοινωνικά στρώματα και δυόμισι χρόνια δεν έχετε κάνει τίποτε για τον περιορισμό της φοροδιαφυγής, της γραφειοκρατίας, της πελατειακής σπατάλης, της ατιμωρησίας της διαφθοράς; 
Για το PSI μας λέγατε ότι πρέπει να ενεργοποιηθεί η πρόταση. Τώρα ποιο είναι το επιχείρημα; Χθες το γερμανικό κοινοβούλιο ψήφισε χωρίς να είναι ψηφισμένος αυτός ο νόμος. Η περίφημη Σύνοδος Κορυφής που ήταν προγραμματισμένη για τις 2 Μαρτίου, απ’ ό,τι διαβάζω, αναβλήθηκε. Γιατί, λοιπόν, να ευτελίζεται έτσι το Κοινοβούλιο σε διαδικασίες «ψεκάστε, ψηφίστε, τελειώσαμε»; Ξέρω το τυπικό ότι αυτό κρίθηκε στην επιτροπή, αλλά επιτέλους έχετε μετατρέψει τον ευτελισμό του Κοινοβουλίου σε κανόνα και την καταφυγή στο κατεπείγον, που είναι εξαιρετική διαδικασία, σύμφωνα με το Σύνταγμα και τον Κανονισμό της Βουλής, σε μόνιμη διαδικασία του νομοθετείν. Περιμένουμε ουσιαστικές απαντήσεις. 
Είναι δεδομένη, κύριε Πρόεδρε, η κατηγορηματική μας αντίθεση σε αυτόν τον ευτελισμό του Κοινοβουλίου -τον κατ’ εξακολούθηση συστηματικό- αλλά τώρα πια δεν υπάρχουν καν επιχειρήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Θα ήθελα να σας υπενθυμίσω ότι το θέμα του κατεπείγοντος έχει λυθεί ήδη, με απόφαση της Διαρκούς Επιτροπής.
Ο κ. Κουρουμπλής έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, δίνετε μόνο τέσσερα λεπτά στον κάθε ομιλητή. Το κατανοώ και εγώ, αφού έχει κριθεί ήδη αυτή η διαδικασία, αλλά διαφωνώ με αυτήν. Είναι πολύ κρίσιμα τα θέματα που πρόκειται να συζητήσουμε. Ας δεχθούμε, λοιπόν, ότι έχει κριθεί στην αρμόδια επιτροπή. Μέσα σε τέσσερα λεπτά, κύριε Πρόεδρε, τι μπορεί να πει κανείς; Μπορεί να τοποθετηθεί και να τεκμηριώσει εν πάση περιπτώσει, την άποψή του, είτε συμφωνεί με την Κυβέρνηση είτε όχι; Δεν είναι ένας τρόπος με τον οποίο εμφανίζεται μία εικόνα του Κοινοβουλίου απέναντι στον ελληνικό λαό, η οποία είναι προσβλητική για τον Έλληνα Βουλευτή; Δηλαδή, πόση ικανότητα να έχει κανείς, κύριε Πρόεδρε, για να μπορεί μέσα σε τέσσερα λεπτά να τοποθετηθεί σε οκτώ κρίσιμα άρθρα που κατεδαφίζουν κοινωνικά δικαιώματα, κοινωνικές κατακτήσεις, και βάζουν έναν ολόκληρο κόσμο σε δίνη και σε απόγνωση;
Πώς το κατανοείτε και προτείνετε τέσσερα λεπτά, κύριε Πρόεδρε, για να τοποθετηθούμε εμείς οι Ανεξάρτητοι Βουλευτές; Γιατί ως προς τα κόμματα, ας δεχθούμε ότι θα έχει το καθένα τον εισηγητή του και άλλους δύο συναδέλφους Βουλευτές. Ο χρόνος που μας δίνεται μας προσβάλλει. Εγώ έτσι αισθάνομαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε συνάδελφε, δεν είναι πρόταση δική μου τα τέσσερα λεπτά, αλλά προκύπτουν υποχρεωτικά από τον Κανονισμό, εφόσον εισάγεται το νομοσχέδιο με τη μορφή του κατ’ επείγοντος. Αν όμως ομόφωνα το αποφασίσουμε, θα μπορούσαμε να διπλασιάσουμε τους χρόνους συζητώντας και επί της αρχής και επί των άρθρων από κοινού. 
Συμφωνούν όλες οι πτέρυγες, ώστε να διπλασιάσουμε τους χρόνους;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Επομένως το Σώμα συμφώνησε ομοφώνως. Ό,τι ανέφερα προηγουμένως θα είναι σε διπλάσιο χρόνο. 
Συμφωνεί και η Κυβέρνηση;</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Βεβαίως.</Speech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Χρυσανθακόπουλε, έχετε το λόγο.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Θα ήθελα να μιλήσω επί του θέματος της συμμετοχής. Βλέπετε ότι στην Αίθουσα δεν συμμετέχουν Βουλευτές –γιατί δεν έχουν το λόγο- αλλά αντιπροσωπείες των κομμάτων. Αυτό δεν είναι σωστό. Ο Κανονισμός πρέπει να αναθεωρηθεί στο ζήτημα της συμμετοχής για να μπορεί να έχουν το λόγο πολλοί περισσότεροι ομιλητές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Να μη συζητήσουμε τώρα το θέμα του Κανονισμού. Όταν θα τεθεί θέμα Κανονισμού, ευχαρίστως να το συζητήσουμε.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Όταν όμως, όλες οι πτέρυγες της Βουλής ζητούν διευρυμένη αντίληψη περί του Κανονισμού, μπορούμε να πούμε ότι διευρύνεται και η συμμετοχή των Βουλευτών. Άρα θα πρέπει να είμαστε ελαστικοί και σε αυτήν την προοπτική.
Ένα δεύτερο ζήτημα πολύ σημαντικό, που είναι θέμα ηθικής αρχής για την έναρξη του διαλόγου αυτού του καίριου ζητήματος, είναι ότι ως Προεδρείο του ελληνικού Κοινοβουλίου οφείλετε να πάρετε πάνω από τα κεφάλια όλων των Βουλευτών αυτήν τη μεγάλη ντροπή του ονόματος κάποιου που έκανε μια παράβλεψη: κατέθεσε στο εξωτερικό χρήματα και δημιούργησε ζήτημα ηθικής τάξης για όλους τους Βουλευτές. Θα πρέπει για να μην αναφερόμαστε στο ζήτημα αυτό ξανά, να κλείσει προ της έναρξης της διαδικασίας της συζήτησης αυτής το θέμα. Δεν είναι δυνατόν η κοινή γνώμη έξω έναν-έναν που βλέπει να τον στιγματίζει. Πρέπει να προστατέψετε το κύρος του Κοινοβουλίου, την αξιοπιστία των θεσμών και δεν νομίζω ότι υπάρχει πλέον άλλη περίοδος χάριτος στο συγκεκριμένο ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, με επιστολή του στον Πρόεδρο της Βουλής κ. Φίλιππο Πετσάλνικο ο Κοινοβουλευτικός Εκπρόσωπος του Κομμουνιστικού Κόμματος της Ελλάδας κ. Σπύρος Χαλβατζής σάς ενημερώνει ότι κατά τη συζήτηση του παρόντος νομοσχεδίου ορίζει ως ειδικό αγορητή το Βουλευτή κ. Νικόλαο Καραθανασόπουλο.
Επίσης, ο Γραμματέας της Κοινοβουλευτικής Ομάδας του ΛΑΟΣ κ. Ηλίας Πολατίδης ενημερώνει τον Πρόεδρο της Βουλής ότι κατά τη συζήτηση του παρόντος νομοσχεδίου ορίζεται ως ειδικός αγορητής ο κ. Κωνσταντίνος Κιλτίδης, ως ομιλητής ο κ. Αστέριος Ροντούλης και ως Κοινοβουλευτικός Εκπρόσωπος ο κ. Αλέξανδρος Χρυσανθακόπουλος.
Τέλος, ο κ. Αλέξης Τσίπρας, Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς, ενημερώνει τον Πρόεδρο της Βουλής κ. Φίλιππο Πετσάλνικο ότι κατά τη συζήτηση του παρόντος νομοσχεδίου ορίζει ως ειδικό αγορητή τον κ. Δημήτριο Παπαδημούλη, Κοινοβουλευτικό Εκπρόσωπο τον κ. Παναγιώτη Λαφαζάνη και ως ομιλητή τον κ. Μιχάλη Κριτσωτάκη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο για να θέσω θέμα αντισυνταγματικότητας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Όταν έρθει η ώρα. Όπως ξέρετε ο Κανονισμός ορίζει μετά την έναρξη της συζήτησης. Η συζήτηση θα ξεκινήσει με την κ. Παπαθανάση και αμέσως μετά μπορείτε να λάβετε το λόγο για να θέσετε το θέμα της αντισυνταγματικότητας. 
Κυρία Παπαθανάση, σύμφωνα με τα όσα προείπα, θα σας δώσω δώδεκα λεπτά, αλλά θα έχετε ανοχή έως και το διπλάσιο χρόνο. 
Μόλις αρχίσει η κ. Παπαθανάση, κύριοι συνάδελφοι, μπορείτε να  εγγραφείτε. 
Ορίστε, κυρία Παπαθανάση, έχετε το λόγο.</ChairmanSpeech> 
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Κύριε Πρόεδρε, κυρία και κύριοι συνάδελφοι, με την τελευταία απόφαση του Eurogroup της 20ης και 21ης Φεβρουαρίου και σε συνέχεια των αποφάσεων που πάρθηκαν στη Σύνοδο Κορυφής της 26ης Οκτωβρίου του 2011, γίνεται ένα μεγάλο βήμα για την ασφαλή πορεία της χώρας, με την έγκριση ενός νέου προγράμματος στήριξης μέχρι το τέλος του 2014, τη δέσμευση της Ευρωζώνης ότι η Ελλάδα θα στηριχθεί και μετά το τέλος του προγράμματος, ώστε να μπορέσει να γυρίσει στις αγορές, τη χρηματοδότηση της ελληνικής οικονομίας με 130 δισεκατομμύρια ευρώ για τα επόμενα τρία χρόνια, καθώς και τη μείωση του δημοσίου χρέους μέσω του PSI κατά περίπου 110 δισεκατομμύρια ευρώ. 
Αποτέλεσμα  αυτών είναι η μείωση του δημοσίου χρέους σε σχέση με το ΑΕΠ της χώρας στο 120% περίπου ως το 2020. 
Με τις αποφάσεις αυτές και την υλοποίηση του PSI δίνονται στην ελληνική οικονομία νέες ευκαιρίες, ούτε αβασάνιστα όμως ούτε νομοτελειακά, αλλά με προσήλωση σε στόχους και νέους κανόνες και συνεχή προσπάθεια  για την έξοδο της χώρας από την κρίση, έχοντας ως αφετηρία το γεγονός ότι θα έχουμε ένα μικρότερο χρέος και άρα κάθε χρόνο μικρότερη δαπάνη για τόκους, οι οποίοι μόνο το 2011 ξεπέρασαν τα 11 δισεκατομμύρια ευρώ. 
Στρατηγική μας πρέπει να είναι η χώρα να αποκαταστήσει την ανταγωνιστικότητά της. Θα πρέπει να κινητοποιήσει τις δυνάμεις του υγιούς ανταγωνισμού και της ανάπτυξης. Η χώρα θα πρέπει να ξεφύγει από τα ελλείμματα, να αντισταθεί στις στρεβλώσεις και τη δύναμη της ακινησίας –που αποτέλεσε και πολιτική έκφραση τα τελευταία χρόνια- και να κατανείμει με ορθολογισμό τους διαθέσιμους πόρους που έχει. 
Η υλοποίηση της προσπάθειας γίνεται με μία συντεταγμένη πορεία, με πολιτική απόφαση και δική μας και των εταίρων μας, για τη θέση και την παραμονή μας εντός της Ευρωζώνης. Αίρονται συνθήκες διαρκούς αβεβαιότητας και κερδίζουμε χρόνο και πόρους, που θα επιτρέψουν τη διαδικασία προσαρμογής της οικονομίας με καλύτερες συνθήκες και όρους και με μεγαλύτερο βαθμό ασφάλειας, κυρίως όταν για μήνες είχαμε απέναντί μας μια διαρκή αβεβαιότητα. 
Σημαντική, επίσης, μεταβλητή είναι η διαδικασία εξυγίανσης και ανακεφαλαιοποίησης του τραπεζικού συστήματος και η καθολική παραδοχή ότι άμεσα πρέπει να υπάρξουν κινήσεις ενίσχυσης και ρευστότητα στην αγορά. Στο τραπέζι βλέπουμε τελευταία να τίθενται ουσιαστικά και θέματα κοινωνικής συνοχής και δικαίου, με προτάσεις για την εξυπηρέτηση των δανείων των καταναλωτών και τη διαδικασία απομείωσής τους, θέματα για τα οποία θα πρέπει να ακούσουμε τη σαφή θέση και το σχετικό χρονοδιάγραμμα των ενεργειών της Κυβέρνησης. 
Με τις αποφάσεις αυτές του Eurogroup της 20ης – 21ης Φεβρουαρίου και την υλοποίηση του PSI δίνονται επίσης στην ελληνική πλευρά νέες ευκαιρίες. Δίνεται η σημαντική δυνατότητα του να είμαστε παρόντες στο τραπέζι των διαπραγματεύσεων της Κοινότητας τους επόμενους κρίσιμους μήνες, όταν εκ νέου τεθούν τα θέματα και ληφθούν αποφάσεις σχετικά με τη στρατηγική της Ευρωπαϊκής Κεντρικής Τράπεζας και όταν ληφθούν αποφάσεις για τα χρηματοδοτικά και αναπτυξιακά εργαλεία που για χρόνια είχε ανάγκη η Κοινότητα. 
Κατανοούμε όλοι ότι η έξοδος της χώρας από την κρίση ούτε εύκολη ούτε άμεση θα είναι ούτε και θα γίνει χωρίς θυσίες. Γιατί τα βήματα της δημοσιονομικής προσαρμογής και οι θυσίες των Ελλήνων πολιτών μάς έφθασαν σήμερα ως εδώ: στην απομείωση του χρέους κατά 110 δισεκατομμύρια ευρώ, στο νέο δάνειο και στις νέες δυνατότητες αλλά και στις πολύ μεγαλύτερες ευθύνες που έχουμε μπροστά μας. 
Για την υλοποίηση των παραπάνω αποφάσεων υπάρχει μία δέσμη νομοθετικών πρωτοβουλιών. Είναι οι εφαρμοστικοί νόμοι που συζητούνται σήμερα και αύριο στη Βουλή, κατεπείγοντος χαρακτήρα, που πρέπει να υιοθετηθούν από την ελληνική Βουλή και τις ελληνικές αρχές πριν από το Eurogroup της 1ης Μαρτίου. Και τώρα μένει να δούμε τι θα γίνει και με τη Σύνοδο Κορυφής, αν τελικά θα υλοποιηθεί στις 2 Μαρτίου. 
Σύμφωνα με το πρόγραμμα στήριξης της ελληνικής οικονομίας και τη συμφωνία μεταξύ Ελλάδος και θεσμικών εταίρων, πρέπει να έχουν εκπληρωθεί όλες οι προαπαιτούμενες ενέργειες, ώστε να διασφαλιστεί η χρηματοδότηση του PSI. Στις 12 Μαρτίου θα ολοκληρωθεί η ανταλλαγή των ομολόγων. Στις 9 Μαρτίου θα γίνει η αξιολόγηση του επιπέδου συμμετοχής στο PSI και μεταξύ 9ης και 12ης Μαρτίου πρέπει να είναι εφικτή η χρηματοδότησή του, δηλαδή η καταβολή ενός μέρους του χρέους σε ρευστό. 
Κυρία και κύριοι συνάδελφοι, ήρθε η στιγμή, δυστυχώς, μεταξύ Οκτωβρίου του 2009 και Μαΐου του 2010 να δούμε σε εθνικό και ευρωπαϊκό επίπεδο τις πραγματικές συνθήκες, τα μηνύματα των αγορών που από το 2008 παραβλέπαμε, τις δεσμεύσεις που από την είσοδό μας στο ευρώ δεν τηρήσαμε, το κόστος που σήμερα δημιούργησε για την κοινωνία η απροθυμία σε παρελθόντα χρόνο ανάληψης πολιτικού και προσωπικού κόστους. 
Η κοινωνία, δυστυχώς, και το πολιτικό σύστημα πληρώνει σήμερα την ατολμία των πολιτικών για την εύκολη μέχρι πρότινος μεταφορά των ευθυνών τους στο μέλλοντα χρόνο, γιατί ποτέ τα τελευταία σαράντα χρόνια δεν πήραμε τα απαραίτητα και διαρκή μέτρα απέναντι στην πορεία εξέλιξης και μεγέθυνσης του δημόσιου χρέους, ενός χρέους που το βλέπαμε. 
Ακούγονται φωνές είτε από τα αριστερά είτε από τα δεξιά υπέρ της ακινησίας των πραγμάτων στη χώρα, υπέρ του να μείνουμε στα γνωστά και δεδομένα, φωνές απέναντι σε κάθε αλλαγή, απέναντι σε κάθε υπερβολή, στην εκτίμηση για το κόστος που υιοθετήσαμε για τις μελλοντικές γενιές, απέναντι σε κάθε δύσκολο και κρίσιμο και επώδυνο κοινωνικά και πολιτικά δημοσιονομικό μέτρο. 
Υπάρχει η αντίληψη ότι δεν μας ενδιαφέρει η Ευρώπη και η ευρωπαϊκή προοπτική και ας γυρίσουμε στη δραχμή. Υπάρχει όμως, και η άλλη άποψη: Ναι, στην ευρωπαϊκή προοπτική, ναι, στο ευρώ, αλλά όλα αυτά χωρίς τα βάσανα των θυσιών. Μόνο που δεν είμαστε μόνοι μας στη σκακιέρα αυτή. Δεν κάνουμε μόνοι μας τις κινήσεις. Δεν έχουμε μόνο εμείς και τα άσπρα και τα μαύρα πιόνια, έχοντας άπειρο και άπλετο χρόνο. Υπάρχουν συσχετισμοί δυνάμεων, υπάρχουν εταίροι, θεσμοί και διαδικασίες, υπάρχει ένας ευρωπαϊκός πολιτικός συσχετισμός που τη δεδομένη στιγμή έχει συντηρητική αντίληψη. 
Υπάρχουν τα κοινοβούλια των άλλων κρατών, που πρέπει να εγκρίνουν το πρόγραμμά μας ενάντια στην κοινή γνώμη των πολιτών τους. Υπάρχουν Υπουργοί Οικονομικών που πρέπει να δανειστούν ακριβότερα για να μας δανείσουν φτηνότερα. Αυτές είναι οι πραγματικές συνθήκες και καμμιά προοδευτική ανάλυση και στάση δεν μπορεί να το παραγνωρίζει ή να το αξιολογεί.
Υπάρχει η άλλη άποψη. Η θέση της Νέας Δημοκρατίας: Κανένα λάθος δεν ανήκει σε εμάς, τυχαία και χωρίς καμμιά ευθύνη φτάσαμε στο μεγαλύτερο έλλειμμα της Μεταπολίτευσης, στο έλλειμμα του 2009, τυχαία και χωρίς κανένα λόγο δεν κάναμε τίποτα το 2004 ως το 2009 για να προλάβουμε την κατάσταση, συνεχίζει ένα ανέξοδο «κατηγορώ» για τα δύο τελευταία χρόνια της κυβέρνησης του ΠΑΣΟΚ και τελευταία στέλνοντας συγγνώμες προς το κομματικό ακροατήριο. Είναι, όμως, σωστή επιλογή, έστω και καθυστερημένα να στηριχτεί μια εθνική υπόθεση. 
Κληρονομιά του παρελθόντος είναι δύο ερωτήσεις: Γιατί τα πράγματα έπρεπε να οδηγηθούν εδώ; Γιατί οι θεσμοί και το πολιτικό σύστημα επέτρεψαν τη συσσώρευση ενός τόσο μεγάλου χρέους και γιατί ποτέ δεν δημιουργήθηκαν οι μηχανισμοί ελέγχου που θα δημιουργούσαν διαδικασίες παρέμβασης;
Τα παραπάνω, όμως, ποτέ δεν συνέβησαν και η περιδίνηση της χώρας δομήθηκε τις τελευταίες δεκαετίες σ’ ένα σύστημα με παροχές και δανεικά εντός μιας Ευρωπαϊκής, Οικονομικής και Νομισματικής Ένωσης με συστημικά προβλήματα στο ευρώ και, τελευταία δυστυχώς εντός μιας Ευρώπης με κρίση αξιών.
Σε αυτό το περιβάλλον υπάρχουν δύο ακόμη βασικά χαρακτηριστικά που επηρέασαν την πορεία της χώρας την τελευταία διετία: ποτέ δεν υπήρχε ο αναγκαίος χρόνος και η βεβαιότητα και ασφάλεια των επιλογών, γιατί το πεδίο ήταν πάντα ρευστό και αχαρτογράφητο.
Με τις διατάξεις του πρόσφατου ν. 4046/2012 εγκρίθηκαν τα σχέδια συμβάσεων χρηματοδοτικής διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας, της Ελληνικής Δημοκρατίας και της Τραπέζης της Ελλάδος. Οι εκταμιεύσεις της ενίσχυσης προς της Ελλάδα υπόκεινται σε τριμηνιαίες αξιολογήσεις των όρων καθ’ όλη τη διάρκεια της συμφωνίας. Η αποδέσμευση των δόσεων βασίζεται στην τήρηση κριτηρίων ποσοτικής απόδοσης και σε μια θετική αξιολόγηση της προόδου.
Το σχέδιο μνημονίου συνεννόησης περιλαμβάνει τη δέσμευση ότι το 2012 το ετήσιο πρωτογενές έλλειμμα της Κυβέρνησης δεν μπορεί να υπερβαίνει τα 2,6 δισεκατομμύρια ευρώ, ενώ για τα έτη 2013 και 2014 το πρωτογενές πλεόνασμα θα πρέπει να είναι τουλάχιστον της τάξης των 3,6 δισεκατομμυρίων και των 9,5 δισεκατομμυρίων ευρώ αντιστοίχως. 
Σε αυτό το πλαίσιο έχουν προβλεφθεί συγκεκριμένα μέτρα πριν από την πρώτη εκταμίευση χρηματοδοτικής διευκόλυνσης και έχει αναληφθεί η δέσμευση να εφαρμοστούν πρόσθετες περικοπές δαπανών ύψους 325.000.000 ευρώ. Αυτές οι ρυθμίσεις καθίστανται αναγκαίες για λόγους δημοσίου συμφέροντος καθώς από τη νομοθέτησή τους εξαρτάται η υπογραφή των συμβάσεων χρηματοδοτικής διευκόλυνσης και εκταμίευσης των αναγκαίων πόρων στην πιο κρίσιμη καμπή της μεγαλύτερης οικονομικής κρίσης που αντιμετώπισε ποτέ η χώρα.
Περνάμε στα άρθρα του νομοσχεδίου.
Τα άρθρα 1 και 6 αφορούν τις συντάξεις. Μειώνονται από 1/1/2012 κατά 12% το ποσό της κύριας μηνιαίας σύνταξης των συνταξιούχων του δημοσίου, των συνταξιούχων της Τράπεζας της Ελλάδας και των λοιπών φορέων αρμοδιότητας του Υπουργείου Εργασίας και Κοινωνικής Ασφάλισης, που υπερβαίνει τα 1300 ευρώ. Η μείωση αυτή αφορά μεσαίες και υψηλές συντάξεις και όχι τις χαμηλές, εξαιρώντας ταυτόχρονα συνταξιούχους που φέρουν αναπηρία ή βαρύνονται με την προστασία ανάπηρου συζύγου ή ανάπηρου τέκνου. Στη χώρα δίνονται περίπου δύο εκατομμύρια επτακόσιες ενενήντα  συντάξεις. Τα μέτρα αυτά επηρεάζουν περίπου το 13% και η εκτιμώμενη μείωση είναι από 25 έως 40 ευρώ το μήνα. 
Το άρθρο 6 αφορά  τις μειώσεις στις επικουρικές συντάξεις. Μειώνονται οι επικουρικές από 1-1-2012 κατά  ποσοστό 10% για συντάξεις έως 250 ευρώ, κατά ποσοστό 15% για συντάξεις έως 300 ευρώ και κατά ποσοστό 20% για συντάξεις από  300 ευρώ και  πάνω. Τίθενται κι εδώ ασφαλιστικές δικλίδες ως προς το κατώτατο ύψος της επικουρικής σύνταξης. Και οι μειώσεις αυτές δεν αφορούν τα επικουρικά ταμεία αυτοαπασχολούμενων. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Οι περικοπές αυτές, πρέπει να είμαστε σαφείς και ειλικρινείς, δεν διασφαλίζουν τη βιωσιμότητα του συστήματος, δίνεται όμως η ευκαιρία και η δυνατότητα στο σύστημα να ανασυνταχθεί. Η βιωσιμότητα του συστήματος δεν μπορεί να βασίζεται στη μείωση των συντάξεων αλλά κυρίως στην ανάπτυξη. Ο μόνος τρόπος, λοιπόν, για να σωθεί το σύστημα το κοινωνικό και το ασφαλιστικό, είναι να σωθεί η οικονομία.  
Στο άρθρο 2 τροποποιείται ο κρατικός προϋπολογισμός του οικονομικού έτους 2012, συνέπεια της απόκλισης των στόχων λόγω της μεγαλύτερης ύφεσης της ελληνικής οικονομίας. Υπάρχει ανάγκη επανακαθορισμού των μεγεθών του προϋπολογισμού του 2012, ώστε να είναι εφικτή η σύγκλιση με τους στόχους που έχουν τεθεί με το αναθεωρημένο μεσοπρόθεσμο πλαίσιο δημοσιονομικής στρατηγικής που έχει εγκριθεί από τη Βουλή. 
 Με τις παρεμβάσεις οι εκτιμήσεις των μεγεθών και οι στόχοι του προϋπολογισμού για το 2012 διαμορφώνονται ως εξής: Ο στόχος για το έλλειμμα της κεντρικής κυβέρνησης αναπροσαρμόζεται στο 6,7% του ΑΕΠ από το 5,4%  του ΑΕΠ, ο στόχος για το πρωτογενές έλλειμμα ύψους 488 εκατομμυρίων ευρώ, έναντι πρόβλεψης για πρωτογενές πλεόνασμα ύψους 2,4 δισεκατομμυρίων ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα χρειαστώ λίγο χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Συνεχίστε παρακαλώ.</ChairmanSpeech> 
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Το Πρόγραμμα Δημοσίων Επενδύσεων προβλέπεται να διαμορφωθεί στα 7,3 δισεκατομμύρια ευρώ έναντι πρόβλεψης 7,7 δισεκατομμυρίων ευρώ. 
Στο άρθρο 3 ορίζονται τα θέματα που αφορούν την εφαρμογή του ενιαίου μισθολογίου, τη χορήγηση εκλογικής αποζημίωσης και προβλέπεται από 1-1-2012 ότι μειώνεται κατά 10% η αντιμισθία των αιρετών της αυτοδιοίκησης, ενώ περιορίζεται από 1-1-2013 ο αριθμός των αντιδημάρχων που δικαιούνται αντιμισθία σε δήμους με πληθυσμό μέχρι διακόσιες χιλιάδες κατοίκους. 
Στο άρθρο 4 ρυθμίζονται θέματα της Γενικής Γραμματείας Φορολογικών  και Τελωνειακών Θεμάτων, τη διαδικασία της διοικητικής επίλυσης διαφοράς μεταξύ του υπόχρεου και του προϊσταμένου της οικονομικής εφορίας. 
Στο άρθρο 5 ρυθμίζονται τα θέματα του Υπουργείου Παιδείας, Διά Βίου Μάθησης και Θρησκευμάτων. Ουσιαστικά μειώνονται κατά είκοσι πέντε ο αριθμός των ινστιτούτων και των ερευνητικών φορέων, τα οποία συγχωνεύονται. Οι προτεινόμενες διατάξεις αποτελούν την πρώτη φάση συγχώνευσης ινστιτούτων και κυρίως εντός των ορίων των ερευνητικών κέντρων, οι οποίες χαρακτηρίζονται ώριμες και άμεσα υλοποιήσιμες. 
Έχουμε λάβει παρατηρήσεις από το «Δημόκριτο» και από το Εθνικό Κέντρο Κοινωνικών Ερευνών, τις οποίες θα παρακαλέσουμε την Κυβέρνηση και την αρμόδια Υπουργό να εξετάσει. 
Σύμφωνα με την έκθεση του Γενικού Λογιστηρίου του Κράτους από τις προτεινόμενες διατάξεις θα προκύψει εξοικονόμηση δαπάνης 1,9 δισεκατομμυρίων ευρώ από την αναμόρφωση του προϋπολογισμού, 70 εκατομμύρια ευρώ από το σχεδιασμό των εκλογικών  δαπανών, 66  εκατομμύρια ευρώ από τη μείωση των συντάξεων και των χορηγιών του δημοσίου, 31 εκατομμύρια ευρώ από τους ΟΤΑ, εξοικονόμηση 80 εκατομμυρίων ευρώ από τη μείωση του 12% της  κύριας σύνταξης των συνταξιούχων, εξοικονόμηση 370 εκατομμυρίων ευρώ από τη μείωση των επικουρικών συντάξεων και εξοικονόμηση 1,5 εκατομμύρια ευρώ από τα κέντρα έρευνας, το οποίο είναι κάτι που και στη συνέχεια θα πρέπει να δούμε, γιατί αιχμή της κοινωνίας και αιχμή της ανάπτυξης είναι η έρευνα και οι νέοι άνθρωποι, οι επιστήμονες. 
Έχουν κατατεθεί δύο τροπολογίες. Στην πρώτη και πολύ σημαντική τροπολογία στην οποία γίνεται αναφορά στην ανακεφαλαιοποίηση του τραπεζικού συστήματος. Η ανακεφαλαιοποίηση πρέπει να γίνει με όρους διαφάνειας και με τη μέγιστη δυνατή απόδοση στο ελληνικό δημόσιο. Δεν υπάρχει η δυνατότητα να βγει η χώρα από την κρίση χωρίς ένα υγιές και ένα ισχυρά κεφαλαιοποιημένο τραπεζικό σύστημα. 
Ήδη έχουν δοθεί 5 δισεκατομμύρια ευρώ από τη ρύθμιση του 2008 μέσω προνομιούχων μετοχών και πάνω από 130 δισεκατομμύρια ευρώ εγγυήσεις προς τις τράπεζες.
Οφείλουμε να διασφαλίσουμε ότι την επόμενη ημέρα με την εξυγίανση του συστήματος και με την πώληση των μετοχών μετά από ένα εύλογο διάστημα, το ελληνικό δημόσιο θα ανακτήσει όσο το δυνατόν περισσότερα χρήματα από αυτά τα οποία θα διατεθούν για την ανακεφαλαιοποίηση του τραπεζικού συστήματος. 
Δεν είναι κεντρικός στόχος να κάνουμε τις τράπεζες ΔΕΚΟ, να ανατρέψουμε την υφιστάμενη αρχιτεκτονική.  Πρέπει, όμως, να υπάρξει έλεγχος και πρέπει να γνωρίζουμε και αν ο έλεγχος της «BLACKROCK» πήγε και στις θυγατρικές εταιρείες εκτός της χώρας και αν πήγε και στις offshore εταιρείες των τραπεζών.
Με τις διατάξεις στις τροπολογίες, στο άρθρο 1 ρυθμίζονται θα θέματα ανακεφαλαιοποίησης των τραπεζικών ιδρυμάτων. Ορίζονται ρητά τα εργαλεία ανακεφαλαιοποίησης των πιστωτικών ιδρυμάτων που είναι οι κοινές μετοχές και οι υπό αίρεση μετατρέψιμες ομολογίες. Με απόφαση του Υπουργού Οικονομικών καθορίζονται οι όροι μετατροπής των ομολογιών και κάθε άλλη αναγκαία λεπτομέρεια. Καθορίζεται το δικαίωμα ψήφου που ασκεί το ταμείο ως μέτοχος των πιστωτικών ιδρυμάτων στις περιπτώσεις που η ιδιωτική συμμετοχή είναι μεγαλύτερη ενός ορίου, το οποίο όριο θα καθοριστεί με απόφαση του Υπουργείου Οικονομικών και το οποίο με καμμιά απόφαση δεν μπορεί να είναι μικρότερο του 10%.
Στην περίπτωση αυτή το ταμείο ασκεί δικαιώματα ψήφου στη Γενική Συνέλευση για τα θέματα που σύμφωνα με την κείμενη νομοθεσία απαιτούν αυξημένη απαρτία πλειοψηφίας και αφορούν στρατηγικές επιλογές για τη διοίκηση του πιστωτικού ιδρύματος. Εάν διαπιστωθεί ουσιώδης παραβίαση των όρων του σχεδίου αναδιάρθρωσης, το ταμείο ασκεί πλήρως τα δικαιώματα ψήφου χωρίς τους παραπάνω περιορισμούς. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Στις περιπτώσεις που η συμμετοχή του ιδιωτικού τομέα στην αύξηση του μετοχικού κεφαλαίου είναι μικρότερη του ορίου που θα τεθεί με την απόφαση του Υπουργού Οικονομικών συνεπάγεται και τον περιορισμό των δικαιωμάτων ψήφου του ταμείου, η οποία συμμετοχή του μπορεί να διαρκέσει έως και πέντε χρόνια. Σε αντίθετη περίπτωση η συμμετοχή του ταμείου στις τράπεζες μπορεί να διαρκέσει μόνο δύο χρόνια με δυνατότητα ισόποσης παράτασης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Παρακαλώ, να ολοκληρώσετε.</ChairmanSpeech>
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Με τη δεύτερη τροπολογία, που έχει κατατεθεί, παρέχεται εξουσιοδότηση για την έγκριση σχεδίου δέσμευσης και την εμπιστοσύνη στα στατιστικά στοιχεία. Παρέχεται εξουσιοδότηση προς τον Πρωθυπουργό να εκπροσωπεί την Ελληνική Δημοκρατία και να υπογράψει με την Ευρωπαϊκή Επιτροπή δέσμευση για την εμπιστοσύνη για τα στατιστικά στοιχεία της χώρας, η οποία θα υπογραφεί και από όλα τα κράτη μέλη της Ευρωπαϊκής Ένωσης. Τη διαβεβαίωση αυτή πρέπει να την έχουμε πριν από την εκταμίευση της δόσης του νέου προγράμματος.
Θα συνεχίσουμε μετά τη συζήτηση και στη δευτερολογία. Θα αναφερθούμε στο τι πρέπει να γίνει στη συνέχεια του προγράμματος και ότι το πρόγραμμα από μόνο του δεν αρκεί να βγάλει την οικονομία από την κρίση. Αυτό που χρειάζεται είναι ανάπτυξη και πολιτικές κοινωνικής συνοχής.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής  πενήντα πέντε μαθητές και μαθήτριες και τέσσερις εκπαιδευτικοί από Γενικό Λύκειο Κρεμαστής Ρόδου.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Λαφαζάνη, θέλετε να αναπτύξετε επί πενταλέπτου την αντισυνταγματικότητα;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Μάλιστα.
Κυρίες και κύριοι συνάδελφοι, έχουν προβληθεί αντιρρήσεις συνταγματικότητας και ζητείται να αποφανθεί η Βουλή. Θα εφαρμόσουμε, λοιπόν, την παράγραφο 2 του άρθρου 100 του Κανονισμού της Βουλής. Έχουν δικαίωμα να μιλήσουν ο λέγων, ο αντιλέγων, οι Πρόεδροι των Κοινοβουλευτικών Ομάδων ή οι Κοινοβουλευτικοί Εκπρόσωποι και οι αρμόδιοι Υπουργοί, καθένας για πέντε λεπτά της ώρας
Επομένως το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Άποψή μας -και νομίζω ότι δεν είναι αυθαίρετη- είναι ότι αυτό το απαράδεκτο νομοσχέδιο και επί της διαδικασίας και επί της ουσίας καταστρατηγεί το Σύνταγμα και μάλιστα κατάφωρα και απροσχημάτιστα θα έλεγα. Επί της διαδικασίας, διότι ακολουθείται για άλλη μία φορά η λογική του κατεπείγοντος.
Το κατεπείγον είναι μία εξαιρετική διαδικασία για ένα νομοσχέδιο στη Βουλή. Εδώ, όμως, τι βλέπουμε; Ότι το επείγον και το κατεπείγον έχει γίνει εδώ και αρκετό καιρό ο κανόνας αντί να είναι η εξαίρεση. Όλα τα κρίσιμα και στρατηγικής σημασίας θέματα, θα έλεγα και ιστορικά θέματα, τα οποία βασανίζουν τον τόπο αυτήν την περίοδο επιλύονται διά νομοσχεδίων κατ’ επείγοντος χαρακτήρα, τα οποία δεν έχει το χρόνο η Βουλή να εξετάσει αναλυτικά, βιάζεται, η προσπάθεια που πρέπει να καταβάλουν οι Βουλευτές είναι τεράστια και κυρίως δεν είναι δυνατόν να ενημερωθεί η κοινή γνώμη και ο ελληνικός λαός.
Η κατάχρηση, λοιπόν, του δικαιώματος του κατεπείγοντος αμφισβητεί την ίδια την ουσία του Κανονισμού της Βουλής, ένα νομοθέτημα το οποίο είναι, ως γνωστόν, κατοχυρωμένο με ιδιαίτερα βαρύνοντα τρόπο διά του Συντάγματος. 
Πέραν αυτού εδώ δεν έχουμε ένα νομοθέτημα. Μας φέρατε και μας καταθέσατε ένα νομοσχέδιο αλλά διά τροπολογιών. Έχουμε δύο απαράδεκτες τροπολογίες: Η μία αφορά την ΕΛΣΤΑΤ, την Ελληνική Στατιστική Υπηρεσία και η άλλη αφορά την ανακεφαλαιοποίηση των τραπεζών. Στην ουσία το ένα νομοσχέδιο γίνεται τρία νομοσχέδια. Έχουμε τρία νομοσχέδια στη συσκευασία του ενός διά δύο τροπολογιών, οι οποίες μέσα στο τριήμερο εμφανίστηκαν και οι οποίες είναι απόλυτα κρίσιμες και αυτές. Ιδιαίτερα τα θέματα που αφορούν την Ελληνική Στατιστική Υπηρεσία, που ξέρετε πόσο έχουν ταλαιπωρήσει τον τόπο, αλλά και τα θέματα της ανακεφαλαιοποίησης των τραπεζών, όπου μιλάμε για ποσά 50 δισεκατομμύρια, έπρεπε να συζητηθούν χωριστά, αναλυτικά, προκειμένου να έχουμε τη δυνατότητα να καταθέσουμε τις απόψεις μας, όπου δεν μπορούμε τώρα όταν ο χρόνος τρέχει και μιλάμε για λίγα λεπτά.
Επίσης, ο προϋπολογισμός αναθεωρείται, τροποποιείται πλήρως διά του νομοσχεδίου. Όπως ξέρετε, ο προϋπολογισμός είναι το κορυφαίο νομοθέτημα. Στον προϋπολογισμό αφιερώνει η Βουλή μία εβδομάδα για να τον συζητήσει και να τον ψηφίσει κι εδώ ερχόμαστε με τη μορφή του κατεπείγοντος να ακυρώσουμε στην ουσία αυτές τις διαδικασίες, τον ίδιο τον Κανονισμό και το ίδιο το Σύνταγμα πηγαίνοντας με κατεπείγουσα μορφή να αλλάξουμε άρδην και συνολικά όλον τον προϋπολογισμό και μάλιστα χωρίς να έχει προηγηθεί εξέταση της μέχρι τώρα πορείας και κατάθεση απολογισμού, όπως προβλέπει ο νόμος. Διότι εφόσον τροποποιείτε τον προϋπολογισμό, θα έπρεπε να συνοδευτεί με κατάθεση του μέχρι τώρα απολογισμού.
Τέλος -και ίσως το κυριότερο- θα έλεγα ότι αυτό το νομοσχέδιο παραβιάζει ωμά και απροσχημάτιστα το άρθρο 73 παράγραφο 1 του Συντάγματος όσον αφορά τις συντάξεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό θα ήθελα ακόμη, κύριε Πρόεδρε.  
Τι λέει το άρθρο 73 παράγραφος 1; Λέει: «Νομοσχέδια που αναφέρονται οπωσδήποτε στην απονομή σύνταξης και στις προϋποθέσεις της, υποβάλλονται μόνο από τον Υπουργό Οικονομικών ύστερα από γνωμοδότηση του Ελεγκτικού Συνέδριου. Αν πρόκειται για συντάξεις που επιβαρύνουν τον προϋπολογισμό Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου, υποβάλλονται από τον αρμόδιο Υπουργό και τον  Υπουργό Οικονομικών. Τα νομοσχέδια για συντάξεις πρέπει να είναι ειδικά» -αυτή είναι η ρητή αναφορά του Συντάγματος- «Δεν επιτρέπεται με ποινή την ακυρότητα να αναγράφονται διατάξεις για συντάξεις σε νόμους, που αποσκοπούν στη ρύθμιση άλλων θεμάτων».
Εδώ έχουμε ρητή παραβίαση του Συντάγματος. Εδώ στο νομοσχέδιο που μας έχετε καταθέσει, όχι απλώς αναγράφονται διατάξεις που αφορούν σειρά από άλλα θέματα, αλλά οι συντάξεις αποτελούν τα δύο μόνο άρθρα, ενώ όλα τα υπόλοιπα αφορούν μια σειρά από άλλα άσχετα θέματα. 
Ρυθμίζονται θέματα γενικής γραμματείας φορολογίας, συγχωνεύσεων ερευνητικών κέντρων, τροποποίησης προϋπολογισμού, δημοσιονομικής πολιτικής. Ποια σχέση έχει, λοιπόν, το άρθρο του Συντάγματος με τις δικές σας πρακτικές; 
Γι’ αυτό, άλλωστε, βλέπουμε ότι το Ελεγκτικό Συνέδριο –μια ισχυρή μειοψηφία του Ελεγκτικού Συνεδρίου- αμφισβήτησε τη συνταγματικότητα του σχετικού νομοσχεδίου, ακριβώς επικαλούμενη το άρθρο 73, παράγραφος 2 του Συντάγματος. Διαφώνησαν –διαβάζουμε- μια σειρά σύμβουλοι. Νομίζω ότι είναι πρωτοφανής σε έκταση ο αριθμός τους, δεν θέλω να αναφερθώ στα ονόματά τους, δεν έχει καμμία σημασία αυτήν την ώρα, η ουσία μετράει. 
Η επίκληση της πλειοψηφίας του Ελεγκτικού Συνεδρίου, για να δηλώσει τη συμβατότητα του συγκεκριμένου νομοσχεδίου με το Σύνταγμα, είναι ότι οι διατάξεις περί συνταξιοδότησης περιέχονται σε ειδικό κεφάλαιο. Το Σύνταγμα, όμως, δεν λέει να περιέχονται σε ειδικό κεφάλαιο οι διατάξεις περί συνταξιοδότησης. Λέει να περιέχονται σε ειδικό νόμο και να μην υπάρχουν και άλλα συναφή ή μη συναφή θέματα, τα οποία περιλαμβάνονται στο νομοσχέδιο. Αυτό, όμως, δεν το καλύπτετε. Και εδώ υπάρχει θέμα ακυρότητας πλέον, όπως ρητά αναγράφει το Σύνταγμα επ’ αυτού του θέματος. Προφανώς ο συνταγματικός νομοθέτης έθεσε έτσι το θέμα με τις συντάξεις, για να κατοχυρώσει τη βαρύτητα και την ουσιαστικότητα της συζήτησης για συνταξιοδοτικά θέματα και να μην την εμπλέκει με άλλα πράγματα, τα οποία, όπως καταλαβαίνετε, υποβαθμίζουν το θέμα στη συζήτηση και στην απόφαση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ολοκληρώστε, παρακαλώ, κύριε Λαφαζάνη. Μιλάτε ήδη επτάμισι λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε. 
Επιτρέψτε μου να κάνω μία ειδική αναφορά εδώ στη σύμβουλο του Ελεγκτικού Συνεδρίου, την κ. Δέσποινα Κωνσταντάρα-Καββαδία, η οποία εξέφρασε την ακόλουθη γνώμη και παρακαλώ όλους τους Βουλευτές να την προσέξουν και να την προσμετρήσουν στις τελικές τους αποφάσεις. Τι λέει, λοιπόν, η κ. Κωνσταντάρα-Καββαδία; Λέει ότι «οι κρινόμενες διατάξεις με τις οποίες μειώνονται ήδη για τέταρτη φορά από το έτος 2010 οριζοντίως οι συντάξεις του δημοσίου, ιδίως χωρίς προσδιορισμό χρονικού ορίζοντα και χωρίς συνεκτίμηση των αιφνίδιων οικονομικών επιβαρύνσεων που επεβλήθησαν, παραδείγματος χάριν, οι πολλαπλές φορολογίες κ.λπ., δεν πλήττουν απλώς τις αρχές του κοινωνικού κράτους, όπως απορρέουν από το Σύνταγμα, αλλά κατατείνουν στην κατάλυσή τους, αφού οδηγούν σε τέτοια επιδείνωση την οικονομική κατάσταση των συνταξιούχων, ώστε να κινδυνεύει ακόμα και η από το Σύνταγμα προστατευόμενη ανθρώπινη αξιοπρέπεια». 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Τελειώνετε, παρακαλώ, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω. 
Αντιλαμβάνεστε, λοιπόν, ότι όλο αυτό το νομοσχέδιο και επί της διαδικασίας και επί της ουσίας με πολύ έγκυρο και ουσιαστικό τρόπο οφείλουμε να το κρίνουμε ως αντισυνταγματικό και, επομένως, κατόπιν αυτού, η Κυβέρνηση οφείλει να το πάρει πίσω αμέσως ή να φέρει κάτι το διαφορετικό, το οποίο τουλάχιστον από άποψη διαδικασίας και ουσίας να έχει σχετική συμβατότητα με τις συνταγματικές διατάξεις. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Λαφαζάνη. 
Το λόγο έχει ο κ. Χρήστος Πρωτόπαπας ως αντιλέγων.</ChairmanSpeech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, όσον αφορά το θέμα του κατεπείγοντος νομίζω ότι αυτό έχει λυθεί και στην επιτροπή. Αναρωτιέμαι αν υπάρχει κανείς άνθρωπος στην Ελλάδα που να μην καταλαβαίνει την αίσθηση του κατεπείγοντος, τη στιγμή που βρισκόμαστε σήμερα.
Φαντάζομαι ότι είδαμε όλοι τι έγινε την περασμένη βδομάδα με τις διαδικασίες του Eurogroup, είδαμε όλοι τι έγινε στη γερμανική Βουλή και φαντάζομαι ανάλογα θα έχουμε και στα άλλα κοινοβούλια, κυρίως δε της Ολλανδίας και της Φινλανδίας. Φαντάζομαι ότι είδαμε το βαθμό των διαφωνιών που υπάρχουν. Όλοι έχουμε καταλάβει και σε ποια φάση βρίσκεται η χώρα. 
Αν ο κ. Λαφαζάνης, λοιπόν, αρνείται ή ο οιοσδήποτε άλλος να συνειδητοποιήσει το κατεπείγον της διαδικασίας, προκειμένου η χώρα να τηρήσει βασικές υποχρεώσεις τις οποίες ανέλαβε, για να μπορέσει να ανακουφιστεί, να ορθοποδήσει, να βάλει τις βάσεις για την ανόρθωσή της και την παραπέρα αναπτυξιακή της πορεία, λυπούμαι πάρα πολύ. Αυτό είναι αυτονόητο. Νομίζω ότι έχουμε κουραστεί σε αυτήν την Αίθουσα να συζητάμε για το αυτονόητο σε σχέση με ορισμένες κατεπείγουσες διαδικασίες. 
Πάμε, όμως και στα υπόλοιπα ζητήματα. Κατ’ αρχάς, το θέμα με τις συντάξεις το έχουμε λύσει σε περασμένο νομοσχέδιο. Υπάρχει και απόφαση του Ελεγκτικού Συνεδρίου την οποία ο ίδιος ο κ. Λαφαζάνης ανέφερε. Όμως, θέλω να θυμίσω ότι σε προηγούμενη φάση –αν θυμάμαι καλά, πριν από μερικούς μήνες- έγινε ξανά ακριβώς η ίδια κουβέντα σ’ αυτήν εδώ την Αίθουσα. Και τότε εκτίμησε η Βουλή ότι από τη στιγμή που στο σχέδιο νόμου υπάρχει ειδικό κεφάλαιο το οποίο αφορά τις συντάξεις του δημοσίου, αυτό δίδει τη δυνατότητα να υπάρξουν και άλλες διατάξεις σε άλλα κεφάλαια τα οποία ο νομοθέτης θέτει. Το έχουμε συζητήσει, το έχουμε ξανασυζητήσει, έχουμε αποφασίσει.
Σήμερα, επανέρχεται ο κύριος συνάδελφος. Κακώς επανέρχεται. Το θέμα έχει λυθεί και έχει συμφωνήσει και το Ελεγκτικό Συνέδριο. Όμως και η ίδια η Βουλή έχει ψηφίσει ήδη σχετική διαδικασία σε άλλο συνταξιοδοτικό νομοσχέδιο που αφορούσε το δημόσιο.
Τρίτον, είμαι σίγουρος ότι ο κ. Λαφαζάνης, ακριβώς επειδή είναι επιμελέστατος, όπως προσέξαμε ήδη και προς τιμήν του, ξέρει την έκθεση της Επιστημονικής Επιτροπής της Βουλής στη σελίδα 3, η οποία λέει ότι σε κάθε περίπτωση οιαδήποτε μείωση της παρεχόμενης προστασίας, πρέπει αφ’ ενός να τηρεί τις αρχές της ισότητας και της αναλογικότητας, αφ’ ετέρου να δικαιολογείται από το δυσμενές οικονομικό περιβάλλον –δεν υπάρχει καμμία αμφιβολία- ή από αδήριτη οικονομική αναγκαιότητα που δεν μπορεί να αντιμετωπιστεί από τον κρατικό προϋπολογισμό. Αναφέρει, μάλιστα, τις περιπτώσεις στις οποίες τέτοια ζητήματα μπορεί να τεθούν, ουσιαστικά συμφωνώντας με την πράξη της εκτελεστικής εξουσίας του Υπουργείου που μας φέρνει το υπό συζήτηση σχέδιο νόμου.
Για όλους αυτούς τους λόγους και για λόγους τήρησης των διαδικασιών οι οποίες προβλέπονται, αλλά πάνω απ’ όλα με σεβασμό στη φάση που περνά η χώρα και στην ανάγκη να είμαστε εμείς πρώτοι συνεπείς στις υποχρεώσεις που έχουμε αναλάβει, ώστε να μπορέσουμε να ορθοποδήσουμε, να σταθεροποιήσουμε τη χώρα και να βάλουμε τις βάσεις για την ανακούφιση του δημόσιου χρέους μέσα από τη διαδικασία του PSI και την παραπέρα ανόρθωσή της, νομίζω ότι η αίσθηση και το θέμα του κατεπείγοντος απαντιέται από μόνο του.
Γι’ αυτόν το λόγο απορρίπτουμε την αίτηση αντισυνταγματικότητας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Παφίλης εκ μέρους του Κομμουνιστικού Κόμματος Ελλάδας έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, και αυτή η περίοδος προσφέρεται στους εργαζόμενους να βγάλουν ορισμένα συμπεράσματα για την Αστική Κοινοβουλευτική Δημοκρατία και την τεράστια υποκρισία, ακόμα και σε ό,τι αφορά τις ίδιες τις διαδικασίες που έχουν σχέση με τον Κανονισμό της Βουλής, με το Σύνταγμα και με την ερμηνεία του ίδιου του Συντάγματος, η οποία βέβαια είναι «λάστιχο». Και κρίνεται πολιτικά. Άλλωστε, ο κύριος Υπουργός έχει πει ανοικτά ότι αυτό που προέχει αυτή τη στιγμή είναι η πολιτική απόφαση και έτσι θα ερμηνεύσουμε και όλα τα άρθρα του Συντάγματος που είναι διατυπωμένα έτσι που να βολεύουν κάθε φορά την κυβερνητική εξουσία.
Όσον αφορά το θέμα του κατεπείγοντος, να σταματήσετε τουλάχιστον να κοροϊδεύετε τον ελληνικό λαό! Όλα κατεπείγοντα είναι! Για ποιον είναι κατεπείγοντα; Για τους εργαζόμενους; Είναι κατεπείγον να τους τσεκουρώσετε τώρα κι άλλο με τις συντάξεις! Είναι κατεπείγον να καταργήσετε τις συλλογικές συμβάσεις! Για ποιους είναι κατεπείγον; Είναι κατεπείγον για τα συμφέροντα του κεφαλαίου και της Ευρωπαϊκής Ένωσης! Και όλος αυτός ο συνεχής εκβιασμός και η απειλή απέναντι στους εργαζόμενους, δηλαδή τι θα κάνει ο κ. Γιούνκερ, τι θα πουν οι «εταίροι» μας –εντός εισαγωγικών η λέξη- να ξέρετε ότι θα σας γυρίσει μπούμερανγκ και πάρα πολύ σύντομα! 
Εμείς, λοιπόν, κατ’ αρχάς θεωρούμε ότι αυτές οι διαδικασίες είναι απαράδεκτες και έχουμε τοποθετηθεί επανειλημμένα. Δεν έχει και νόημα, άλλωστε. Εδώ μιλάμε σε ώτα μη ακουόντων. Δεν υπάρχει περίπτωση να αλλάξει τίποτα από την πλευρά του κυβερνητικού συνασπισμού! 
Και σε ό,τι αφορά το θέμα της αντισυνταγματικότητας, έχουμε τοποθετηθεί επανειλημμένα και, μάλιστα, πολιτικά, για το αν είναι συνταγματικό ή αντισυνταγματικό και το σημερινό νομοσχέδιο και όλα τα προηγούμενα.
Υποστηρίζουμε, λοιπόν, αυτήν την αίτηση, αν και λέμε ότι είναι ματαιότης! Ο ίδιος ο λαός πρέπει να τα καταργήσει στην πράξη με την πάλη του!</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Κωνσταντίνος Μουσουρούλης έχει το λόγο εκ μέρους της Νέας Δημοκρατίας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Κύριοι συνάδελφοι, εδώ που φθάσαμε με ευθύνη και της Αριστεράς, δεν υπάρχει αβλαβής διέλευση. Είμαστε υποχρεωμένοι να πιούμε το πικρό χάπι μίας λανθασμένης συνταγής. Το ένα μέρος της ευημερίας που αφαιρείται μπορεί να ανακτηθεί μόνο μέσα στην Ευρωζώνη. Κάθε άλλη εναλλακτική λύση απειλεί και το άλλο. 
Ως εκ τούτου, για μας το θέμα είναι πολιτικό και όχι νομικό. Άλλωστε και η Διεύθυνση Επιστημονικών Μελετών της Βουλής δεν έχει θέσει θέμα συνταγματικότητας. 
Για μας, σε περιπτώσεις όπως αυτές, κρίσιμες και επώδυνες για τη χώρα, δεν υπάρχει «άρθρο 99». Συνεπώς δεν τίθεται θέμα αντισυνταγματικότητας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Χρυσανθακόπουλος έχει το λόγο.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Προφανώς οι αναλογιστικές μελέτες είναι έτοιμες. Έχουν γίνει όλες εκείνες οι προετοιμασίες μίας συνταξιοδοτικής μεταρρύθμισης. Και, βέβαια, αυτά προκύπτουν από τη λογική μη βιωσιμότητας των ταμείων, τα οποία έχουν χάσει τα χρήματά τους από παραγεγραμμένη απιστία προηγούμενων Υπουργών, οι οποίοι κατασπατάλησαν το δημόσιο χρήμα και την εισφορά του εργαζόμενου στο Χρηματιστήριο, στις άτοκες καταθέσεις στις τράπεζες και στα δομημένα ομόλογα. Ως εκ τούτου, θεωρείται από τους νομοθετούντες και εισηγούμενους αυτόν το νόμο άνευ σημασίας, γιατί εν ονόματι της κοινής ωφελείας, εν ονόματι της διάσωσης των τραπεζών, μπορεί να θυσιαστεί ο ελληνικός λαός. 
Έτσι, λοιπόν, δεν τους ενδιαφέρει καθόλου αν το Σύνταγμα ορίζει ειδικό νόμο, διότι κατά παρέκκλιση και λόγω ανωτέρας βίας και υπεράσπισης της κοινής ωφελείας, το παραβιάζουν. Η ισχυρή, όμως, μειοψηφία του Ελεγκτικού Συνεδρίου αιτιολογεί –και πρέπει να πούμε το επιμύθιο- ότι χάνεται και η ανθρώπινη αξιοπρέπεια μ’ αυτό που νομοθετούμε. Κατά συνέπεια ακυρώνει την ίδια την υπόσταση του νομοσχεδίου, το οποίο θα έπρεπε να είναι ξεχωριστό και δίχως άλλες διατάξεις.
Το παιχνίδι που γίνεται σ’ αυτήν την Αίθουσα να έρχονται άλλες διατάξεις και να προστίθενται στις συγκεκριμένες διατάξεις, σαφώς δεν τους ενδιαφέρει. Θα έπρεπε να είναι χωριστά νομοσχέδια. Δεν το έπραξαν. Επ’ αυτού –για τους τύπους αναφερόμαστε- υπάρχει αντισυνταγματικότητα. Στην ουσία, καταλύεται το Σύνταγμα σε σχέση με την υπεράσπιση της ίδιας της αξιοπρέπειας του ανθρώπου, το οποίο καλείται να υπερασπιστεί.
Έτσι, λοιπόν, ως προς τη νομολογία, όπως περιγράφεται από τις διάφορες εισηγήσεις, ότι δηλαδή τηρείται η αρχή της αναλογικότητας και της ισότητας δήθεν, αλλά εξαιρείται κάτω από τις ειδικές συνθήκες, εκεί τα έχουν καταφέρει. Και εκεί, βεβαίως, όλοι λένε «ναι, να πληρώνουν πάντα οι έχοντες και κατέχοντες». 
Σ’ αυτήν την περίπτωση, όμως, έχουμε να κάνουμε με μία κατάφωρη ληστεία. Αναφέρομαι, βέβαια, στις επικουρικές όπου κάποιοι έχουν βάλει όλα τα χρήματα από την τσέπη τους και δεν τα παίρνουν πίσω. 
Είναι ξεκάθαρο το ζήτημα ότι δεν τηρείται το Σύνταγμα σ’ αυτές τις συγκεκριμένες διατάξεις και οι αιτήσεις ακυρότητας θα είναι ισχυρές και από τους συνδικαλιστικούς φορείς και από τους εργαζόμενους, οι οποίοι θίγονται από το συγκεκριμένο νομοθέτημα που έρχεται εδώ πρώτα-πρώτα εν συνόλω και όχι ως χωριστό νομοσχέδιο, όπως επιχειρηματολόγησαν και άλλοι συνάδελφοι και, δεύτερον, με περιεχόμενο το οποίο αντιβαίνει στον τελικό σκοπό. Δεν μπορεί να σωθεί το έθνος μας, το κράτος μας, εάν δεν σωθεί ο ελληνικός λαός. Αν ο ελληνικός λαός εξαθλιωθεί, αυτός ο στόχος που επικαλούνται δεν υφίσταται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος έχει το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριε Πρόεδρε, παρ’ ότι ο κ. Λαφαζάνης έχει ισχυρή λενινιστική παιδεία –εξ ου και η αγάπη του για τη λέξη «ISKRA»- εν τούτοις ο κ. Παφίλης είναι αυτός ο οποίος ήταν πιο κοντά στη μαρξιστική αντίληψη για το Σύνταγμα σ’ αυτά που είπε. Είμαι βέβαιος ότι θυμάται πολύ καλά δύο μνημειώδη κείμενα του Μαρξ για το Σύνταγμα και τη λειτουργία του.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: «Πασουκάνις» να διαβάσετε!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Ένα είναι κεφάλαιο της «18ης Μπριμέρ του Λουδοβίκου του Βοναπάρτη» και ένα άλλο είναι κεφάλαιο από το έργο του «Ο Εμφύλιος Πόλεμος στη Γαλλία».
Έρχομαι τώρα στα τυπικά θέματα που έθεσε ο κ. Λαφαζάνης. Πρώτον, το κατεπείγον το εξαντλήσαμε στην επιτροπή. Επιπλέον, όμως, των όσων είπαμε στην επιτροπή θέλω να επαναλάβω και στην Ολομέλεια κάτι που είχα πει εξαρχής στη συζήτηση για το νέο πρόγραμμα. Το νέο πρόγραμμα έχει συζητηθεί επί μακρόν, έχει ψηφιστεί με ισχυρή ψηφοφορία περίπου δύο τρίτων και τώρα, η Ολομέλεια της Βουλής με το νομοσχέδιο αυτό και με το αυριανό μετατρέπει σε νομοθετικό λόγο το ήδη ψηφισμένο νέο πρόγραμμα στήριξης της ελληνικής οικονομίας. Δεν περιλαμβάνεται τίποτα στο νομοσχέδιο αυτό που να μην έχει ήδη ψηφιστεί με πολύ ισχυρή πλειοψηφία από τη Βουλή.
Στην πραγματικότητα, για λόγους συστηματικούς, για λόγους ενότητας της νομοθετικής ύλης, η Βουλή σήμερα ξαναψηφίζει, διατυπωμένα με ένα πιο συστηματικό και αρθρωμένο νομοτεχνικά τρόπο, αυτά που ήδη έχει ψηφίσει. Δεν τίθενται νέα ζητήματα. Το κατεπείγον εξαρτάται από το απλό γεγονός ότι βρίσκεται σε εξέλιξη μία γιγαντιαία, μοναδική στα χρονικά, διαδικασία ανταλλαγής ομολόγων, δηλαδή, δραστικής μείωσης και αναδιάρθρωσης του ελληνικού δημοσίου χρέους, η οποία θα ολοκληρωθεί στις 9 Μαρτίου, σε λίγες μέρες, από πλευράς προσφορών και στις 12 Μαρτίου από πλευράς απάντησης του ελληνικού δημοσίου και πρέπει μεθαύριο, 1η Μαρτίου, το Eurogroup να επιβεβαιώσει ότι έχουν ήδη πραγματοποιηθεί οι νομοθετικές ενέργειες που έχει αναλάβει να πραγματοποιήσει η χώρα μας.
Όταν μεγάλοι κυβερνητικοί συνασπισμοί, όπως ο γερμανικός κυβερνητικός συνασπισμός, δοκιμάζονται πάνω στο πρόγραμμα βοήθειας προς την Ελλάδα, θα έλεγα ότι είναι πραγματικά αντιφατικό και οξύμωρο η ελληνική Βουλή να διστάζει να ψηφίσει αυτά τα νομοθετήματα που αποτελούν προϋπόθεση για την ενεργοποίηση ενός προγράμματος πολιτικά αποφασισμένου από τη Βουλή των Ελλήνων.
Οι δε τροπολογίες, στις οποίες αναφέρθηκε ο κ. Λαφαζάνης, είναι τροπολογίες στις οποίες έχω κατά κόρον αναφερθεί στην επιτροπή, έχω προειδοποιήσει την επιτροπή, έχω μιλήσει στην Ολομέλεια στη συζήτηση για τη σύσταση εξεταστικής επιτροπής πριν από λίγες μέρες, προειδοποιώντας για την κατάθεση της τροπολογίας για τα στατιστικά στοιχεία. Στη δε τροπολογία περί τραπεζών δεν υπάρχει τίποτα που να μην είναι ήδη αντικείμενο του προγράμματος, εγκεκριμένο και ψηφισμένο από τη Βουλή. Μόνο τεχνικές λεπτομέρειες για τον κώδικα δεοντολογίας του Ταμείου Χρηματοπιστωτικής Σταθερότητας θα μπορούσαν να αποτελούν αντικείμενο υπουργικής απόφασης, αλλά για λόγους κύρους και ταχύτητας, τις ψηφίζει η Βουλή για να μπορούμε να πούμε ότι έχουμε αλλάξει τον τρόπο διοίκησης του Ταμείου Χρηματοπιστωτικής Σταθερότητας.
Ο συμπληρωματικός προϋπολογισμός, ξέρετε, θα μπορούσε και να μην εισαχθεί στη Βουλή, διότι ο Υπουργός Οικονομικών έχει τη δυνατότητα να τροποποιεί με αποφάσεις του τον Κανονισμό, κάτι που γίνεται κατά κόρον αλλά είπαμε για πρώτη φορά στα χρονικά η Βουλή να ψηφίσει για το 2012 προϋπολογισμό της γενικής κυβέρνησης. Δεν ξέρω αν έχει αντιληφθεί η Εθνική Αντιπροσωπεία ότι το 2012 είναι το πρώτο έτος για το οποίο υπάρχει ψηφισμένος, πινακοποιημένος προϋπολογισμός της γενικής κυβέρνησης και ο προϋπολογισμός αυτός είναι ειλικρινής.
Άρα σεβασμό στο Κοινοβούλιο υποδηλώνει η ψήφιση της σχετικής διάταξης του σχετικού άρθρου του νομοσχεδίου, το οποίο κάλλιστα θα μπορούσε να είναι αντικείμενο μιας υπουργικής απόφασης ή ούτε καν μιας υπουργικής απόφασης, αλλά μιας ενημερωτικής εγκυκλίου για το πώς διαμορφώνονται οι αριθμοί μετά από πολλές επιμέρους αποφάσεις περικοπής ή αναδιανομής κονδυλίων στους επιμέρους κωδικούς, κάτι που γίνεται κατά κόρον, πολλές φορές τη μέρα, το τελευταίο τρίμηνο του έτους.
Έρχομαι τώρα στην ιστορία των συντάξεων. Μα, είναι δράμα να αναγκάζεται η Βουλή να περικόψει συντάξεις, ιδίως σχετικά μικρές ή χαμηλές ή μεσαίες συντάξεις. Είναι δράμα να κόβεις ακόμη και υψηλές συντάξεις, όταν αυτές αντιστοιχούν σε καταβολές, σε εισφορές του εργαζομένου, είτε αυτός είναι εργαζόμενος στον ιδιωτικό τομέα, είτε είναι δημόσιος υπάλληλος, είτε είναι συνταξιούχος του δημοσίου.
Γιατί η πολιτεία, η Βουλή βρίσκεται στην ανάγκη αυτή; Διότι ακόμη και φέτος ο προϋπολογισμός μας είναι ελλειμματικός, διότι έχουμε δημοσιονομικό έλλειμμα, διότι προσθέτουμε χρέος στο χρέος. Και διότι, αν δεν ανατρέψουμε την κατάσταση αυτή και αν δεν αρχίσουμε να έχουμε πλεονασματική πρωτογενή διαχείριση           -ελπίζω από του χρόνου- παρ’ ότι θα έχουμε και πάλι δημοσιονομικό έλλειμμα του χρόνου -θα έχουμε πρωτογενές πλεόνασμα μικρό, αλλά δημοσιονομικό έλλειμμα- αν δεν το πετύχουμε αυτό, θα οδηγηθούμε στην απόλυτη καταστροφή, σε αδυναμία καταβολής μισθών και συντάξεων ή σε δραματική περικοπή μεγάλων ποσοστών των μισθών και των συντάξεων.
Συμφωνώ με τον Κοινοβουλευτικό Εκπρόσωπο, τον εισηγητή της Νέας Δημοκρατίας κ. Μουσουρούλη που είπε ότι μόνο μέσα στην Ευρωζώνη μπορούμε να αναπληρώσουμε τις απώλειες. Αυτή είναι η αλήθεια. Όποιος προτείνει ένα δρόμο εκτός Ευρωζώνης, εκτός ευρώ, προτείνει ένα δρόμο καταστροφής. Θα αποδεκατιστούν οι αδύναμοι, οι «μεσαίοι», η μεσαία τάξη. 
Και όλα αυτά διανθίζονται, ενώ πρόκειται για μία σύγκρουση φιλοσοφιών και ο λαός πρέπει να καταλάβει τι προτείνει η Αριστερά, τι προτείνει το Κομμουνιστικό Κόμμα, τι προτείνει ο ΣΥΡΙΖΑ, τι προτείνει η Δημοκρατική Αριστερά του κ. Κουβέλη. Την έξοδο από το ευρώ με ό,τι αυτό συνεπάγεται από πλευράς πτώσης του εισοδήματος, απαξίωσης των περιουσιών, κινδύνου για το επίπεδο ζωής.
Ενώ, λοιπόν, υπάρχει μια σύγκρουση πολιτική και θεμελιώδης, αυτή διανθίζεται με συνταγματικά επιχειρήματα. Μάλιστα, ο κ. Λαφαζάνης μπαίνει στο παρακινδυνευμένο πεδίο της νομολογίας του Ελεγκτικού Συνεδρίου. Ο κ. Λαφαζάνης παραπλάνησε –προφανώς άθελά του- τον Κοινοβουλευτικό Εκπρόσωπο του Λαϊκού Ορθόδοξου Συναγερμού, διότι η μειοψηφία των έξι συμβούλων από τους είκοσι εννέα του Ελεγκτικού Συνεδρίου είπε ότι εφόσον πρόκειται περί περικοπής και όχι απονομής συντάξεων, δεν πρέπει να γνωμοδοτήσει το Ελεγκτικό Συνέδριο και ότι μπορεί να κάνει η Βουλή ό,τι θέλει. Αυτό είπαν οι έξι σύμβουλοι και όχι ότι είναι αντισυνταγματική η ρύθμιση, αλλά ότι δεν χρειάζεται να αποφανθούν οι ίδιοι, διότι οι ίδιοι αποφαίνονται μόνο περί απονομής και όχι περί περικοπής. Αυτό είπαν. 
Είκοσι οκτώ, όμως, στους είκοσι εννέα συμβούλους της ολομέλειας του Ελεγκτικού Συνεδρίου λένε ότι η ρύθμιση είναι σύμφωνη με το Σύνταγμα και με την Ευρωπαϊκή Σύμβαση Δικαιωμάτων του Ανθρώπου. Και μία σύμβουλος στους είκοσι εννέα είπε ότι προσβάλλει το κοινωνικό κράτος. Μία στους είκοσι εννέα! Και το είπε αυτό, διατυπώνοντας μία άποψη η οποία είναι άποψη πολιτική και όχι νομική. Είναι μια εκτίμηση η οποία δεν προκύπτει από κανένα στοιχείο της νομολογίας του ίδιου του Ελεγκτικού Συνεδρίου και του Ευρωπαϊκού Δικαστηρίου Δικαιωμάτων του Ανθρώπου. Πρόκειται για μια αυθαίρετη τοποθέτηση, η οποία αντιβαίνει στην πάγια νομολογία του ίδιου του Ευρωπαϊκού Δικαστηρίου Δικαιωμάτων του Ανθρώπου που απηχεί το κοινό μέτρο του ευρωπαϊκού νομικού πολιτισμού. Αν θέλετε να μιλήσουμε στο πεδίο της νομικής επιστήμης και των δικανικών συλλογισμών, πώς είναι δυνατόν η Βουλή να ακολουθήσει μία γνώμη στις είκοσι εννέα και όχι τις είκοσι οκτώ στις είκοσι εννέα και την πάγια νομολογία;  
Όμως, αφήστε το αυτό. Δεν συμφέρει το πεδίο. Πάμε στο πεδίο της ουσίας. Το πεδίο της ουσίας είναι αυτό το τραγικό, απλό, πρακτικό δίλημμα. Μη δίνετε μία μάχη τακτικού χαρακτήρα. Μην προχωράτε σε κοινοβουλευτικό τακτικισμό, αγαπητές και αγαπητοί συνάδελφοι του ΚΚΕ, του ΣΥΡΙΖΑ, της Δημοκρατικής Αριστεράς. Εκ της άλλης πλευράς τώρα παλινδρομεί και ο Λαϊκός Ορθόδοξος Συναγερμός. Υπάρχει μια συνάντηση αυτών των απόψεων. Αυτά συμβαίνουν σε διάφορες ιστορικές περιόδους κρίσης. Τι να κάνουμε; Τα έχουμε διδαχθεί αυτά πολλές φορές.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Μαζί ήσασταν στην κυβέρνηση.</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Ναι, ναι. Εμείς ήμασταν στην κυβέρνηση και είμαστε στην κυβέρνηση. Εμείς ξέρουμε τι κάνουμε. Έχουμε σταθερή γραμμή.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αλλού αυτά!</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Δεν θέλετε τώρα τη σύμπλευση. Έτσι; Δεν σας αρέσει.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>:  Αλλού αυτά!</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Μα, εξ αντικειμένου υπάρχουν αυτά.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>:  Όχι και έτσι!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Εξ αντικειμένου. Και σε άλλες περιόδους της ιστορίας έχουν εμφανιστεί.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Βεβαίως!</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Μελετήστε το γερμανικό μεσοπόλεμο στη Βαϊμάρη, για να δείτε πώς έγινε ακριβώς. Ποιο κόμμα πρότεινε τι πριν την άνοδο στην εξουσία του Χίτλερ.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ποιος έδωσε την εξουσία στον Χίτλερ;</Speech> 
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Η Σοσιαλδημοκρατία στήριξε τον Χίτλερ!</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Αφήστε τη Σοσιαλδημοκρατία. Δεν έφταιγε η Σοσιαλδημοκρατία για τη Βαϊμάρη! Άλλοι!</Speech> 
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Τι να ακούσουμε; Είναι ανιστόρητο αυτό που λέτε!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Είναι ανιστόρητο; Διαβάστε την ιστορία! Διαβάστε προσεκτικά την ιστορία.</Speech> 
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Πιο πολύ από εσάς!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριοι συνάδελφοι, μην κάνετε άλλες διακοπές περί ιστορικών θεμάτων. Μιλήστε μόνο επί της συνταγματικότητας.</ChairmanSpeech> 
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Εσείς διαβάζετε με το ταξικό σας κριτήριο!</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Ακούστε με! Φιλικά τα λέμε εδώ, όπως ξέρετε, διότι σας παρακολουθώ.</Speech> 
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Κάνετε κατάχρηση του βήματος και της ανισοτιμίας..</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Σας παρακαλώ, κύριε συνάδελφε. Αφήστε τον κύριο Αντιπρόεδρο να ολοκληρώσει.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Το ΚΚΕ, ο ΣΥΡΙΖΑ και η Δημοκρατική Αριστερά του κ. Κουβέλη και σε αυτήν τη φάση της παλινδρόμησης ο Λαϊκός Ορθόδοξος Συναγερμός, τι προτείνετε στον ελληνικό λαό; Την έξοδο από το ευρώ, την έξοδο από την Ευρωζώνη, την επιστροφή στο εθνικό νόμισμα, στη δραχμή, τη δραστική μείωση κατά 60%, 70% μισθών και συντάξεων, την καταστροφή της εθνικής οικονομίας, το αδιέξοδο. Δεν έχετε να προτείνετε τίποτα άλλο;</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, πολλές φορές καταθέσαμε …</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Τι θα γίνει στις 20 Μαρτίου; Πώς θα πληρωθούν, όχι τα τοκοχρεολύσια, αλλά οι μισθοί και οι συντάξεις; Τα ερωτήματα είναι απλά.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι είναι αυτά που λέτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Σας παρακαλώ!</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Μην εξανίσταστε. 
Με αυτούς τους λόγους και γι’ αυτούς τους λόγους δεν είναι μόνο η ένσταση αντισυνταγματικότητας που πρέπει να απορριφθεί, αλλά πρέπει να απορριφθεί η ανεύθυνη αντιλαϊκή και καταστροφική πολιτική που προτείνετε στον ελληνικό λαό.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2 του Κανονισμού της Βουλής για την αντισυνταγματικότητα του νομοσχεδίου.
Οι αποδεχόμενοι την ένσταση αντισυνταγματικότητας, δηλαδή ότι το νομοσχέδιο δεν είναι σύμφωνο με το Σύνταγμα, παρακαλώ να εγερθούν.
(Εγείρονται οι αποδεχόμενοι)
Προφανώς ηγέρθησαν οι λιγότεροι.
Συνεπώς η ένσταση αντισυνταγματικότητας απορρίπτεται. 
Το λόγο έχει ο εισηγητής της Νέας Δημοκρατίας κ. Θεόδωρος Καράογλου.</ChairmanSpeech>
<Speech><Parlmember>ΘΕΟΔΩΡΟΣ ΚΑΡΑΟΓΛΟΥ</Parlmember>: Κυρίες και κύριοι συνάδελφοι, η πατρίδα μας βρίσκεται στην κρισιμότερη καμπή της μεταπολιτευτικής της ιστορίας και ζει τις πιο δραματικές στιγμές από τις οποίες θα κριθεί η πορεία της στο μέλλον. 
Η χώρα μας ζει σε έναν ασφυκτικό κλοιό και η επιβίωσή της εξαρτάται από τις αποφάσεις που καλούμαστε να λάβουμε. Αποφάσεις που υπό άλλες συνθήκες και υπό άλλες περιστάσεις κανείς από εμάς δεν θα ήθελε να εγκρίνει. 
Η αλήθεια είναι ότι λάβαμε σκληρές αποφάσεις και επώδυνες για τους Έλληνες πολίτες, παραμερίζοντας και μη υπολογίζοντας πολιτικό και προσωπικό κόστος, ιδεολογικές θέσεις και προσωπικές απόψεις. 
Δεν υπολογίσαμε το πολιτικό κόστος, αλλά προτάξαμε το ένα και μοναδικό: τη σωτηρία της πατρίδας. Βάλαμε την πατρίδα, βάλαμε το έθνος, τους Έλληνες πολίτες πάνω από κομματικά οφέλη και προσωπικές ενστάσεις. 
Αναμφίβολα η απόφαση της 12ης Φεβρουαρίου υπήρξε σημαντική, καθώς η χώρα μας κέρδισε σημαντικά πολύτιμο χρόνο και απομακρύνθηκε από τον ορατό κίνδυνο μιας άτακτης χρεοκοπίας. Κερδίσαμε χρόνο και περιθώρια για να αλλάξουμε τη λάθος πορεία της πατρίδας, που η κυβέρνηση του ΠΑΣΟΚ ακολουθούσε και να βρούμε το δρόμο της ανάπτυξης και της εθνικής ανάτασης. 
Με την απόφαση αυτή και με τη γενναία στάση που επέδειξε η Νέα Δημοκρατία διασφαλίστηκε η ευρωπαϊκή προοπτική της Ελλάδας και δόθηκε η δυνατότητα, έτσι ώστε το χρέος να γίνει βιώσιμο και βέβαια να οδηγηθούμε γρήγορα σε εκλογές, που τόσο ανάγκη έχει η ελληνική κοινωνία. 
Οι αποφάσεις που έλαβε το ελληνικό Κοινοβούλιο ήταν αποφάσεις-ορόσημο για τη χώρα, που απεμπόλησαν τον κίνδυνο της ολικής κατάρρευσης και διασφάλισαν την ευρωπαϊκή πορεία της χώρας.
Η πρόσφατη επίσης απόφαση του Eurogroup υπήρξε εξίσου σημαντική και θετική, καθώς μπαίνει ένα τέλος στην αβεβαιότητα και την ανασφάλεια. Η σπουδαιότητα της απόφασης αυτής –της απόφασης του Eurogroup- και τα οφέλη που αποκτά η χώρα μας είναι σημαντικά. Σε πρώτο επίπεδο παρέχεται σταθερότητα και ασφάλεια στο τραπεζικό μας σύστημα, στοιχεία σημαντικότατα, προκειμένου να ενισχυθεί η ρευστότητα των τραπεζών και να υπάρξει ένα ασφαλές, υγιές οικονομικό περιβάλλον.
Δευτερευόντως, η χώρα μας κερδίζει ανεπιφύλακτα πολύτιμο χρόνο από τον οποίον μπορεί να προκύψουν πολύτιμα οφέλη. Τώρα είναι η ώρα των μεγάλων διαρθρωτικών αλλαγών και μεταρρυθμίσεων, που τόσο ανάγκη έχει ο τόπος. Η εφαρμογή αυτών των μεταρρυθμίσεων θα οδηγήσει στη σταδιακή ανάκαμψη της εθνικής μας οικονομίας. Ο ελληνικός λαός ξαναποκτά το δικαίωμα στην ελπίδα και την αισιοδοξία για ένα καλύτερο μέλλον, όπου θα έχει περιοριστεί η ύφεση, θα έχει αυξηθεί η απασχόληση, θα έχουν επιτευχθεί οι δημοσιονομικοί στόχοι. 
Βέβαια, πολλοί είναι αυτοί που το τελευταίο χρονικό διάστημα αγνοούν τις πραγματικές συνθήκες και μας προσάπτουν κατηγορίες: ότι αλλάξαμε, ότι γίναμε μνημονιακοί, ότι ξεχάσαμε όσα λέγαμε στο παρελθόν και μεταβάλλαμε τη στάση μας απέναντι στο μνημόνιο. Οφείλουμε όμως να καταστήσουμε σαφές σε όλους ότι ούτε στάση αλλάξαμε ούτε απόψεις μεταβάλλαμε ούτε το μνημονιακό μανδύα φορέσαμε. Οι απόψεις της Νέας Δημοκρατίας και του Προέδρου μας, του Αντώνη Σαμαρά, από την πρώτη κιόλας στιγμή ήταν γνωστές και σαφείς. Αντιταχθήκαμε στο πρώτο μνημόνιο γιατί γνωρίζαμε ότι ήταν λάθος συνταγή. Από κανέναν πλέον δεν αμφισβητείται ότι το πρώτο μνημόνιο απέτυχε παταγωδώς. Ούτε από τους Ευρωπαίους αξιωματούχους, αλλά ούτε και από τους κορυφαίους Υπουργούς και τα στελέχη του ΠΑΣΟΚ. Και να θέλαμε, λοιπόν, να αλλάξουμε στάση δεν μπορούσαμε, δεν μπορούμε, όταν βλέπουμε τις ολέθριες συνέπειες της εφαρμογής του πρώτου μνημονίου. Είναι γεγονός αναμφισβήτητο ότι το πρώτο μνημόνιο έπεσε σε όλα έξω. Επιδείνωσε την ύφεση, εκτόξευσε το χρέος καθιστώντας το μη βιώσιμο, μείωσε την ανταγωνιστικότητα, οδήγησε σε ραγδαία αύξηση την ανεργία, τους νέους ανθρώπους να ψάχνουν για δουλειά στο εξωτερικό και βέβαια οδήγησε σε πλήθος λουκέτων την αγορά. Με λίγα λόγια οδήγησε την ελληνική κοινωνία σε εξαθλίωση και αυτό το αντιλαμβανόμαστε όλοι καθημερινά γύρω μας. 
(Στο σημείο αυτό την Προεδρική Έδρα καταλαμβάνει η Β’ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Πώς ισχυρίζονται, λοιπόν, σήμερα ορισμένοι ότι άλλαξε η στάση μας όταν όλα αυτά έγκαιρα τα βλέπαμε και τα επισημαίναμε; Πόσες φορές ο Πρόεδρος μας, Αντώνης Σαμαράς, δεν προειδοποίησε την κυβέρνηση Παπανδρέου για τα χειρότερα που θα έρχονταν με την υπογραφή του πρώτου μνημονίου το Μάιο του 2010; Πόσες φορές δε σας τονίσαμε ότι η πολιτική που ακολουθείτε είναι προς τη λάθος κατεύθυνση και οδηγεί σε αδιέξοδο; Πώς, επομένως, μετά από όλα αυτά και μετά από δύο χρόνια της συγκεκριμένης, αποτυχημένης πολιτικής μπορούμε να αλλάξουμε στάση υποστηρίζοντας το μνημόνιο; 
Η θέση μας, η άποψή μας, η πίστη μας δεν άλλαξαν. Αυτά που άλλαξαν ήταν τα δεδομένα και οι συνθήκες. Και όταν, αγαπητοί συνάδελφοι, αλλάζουν τα δεδομένα σε μια χώρα και η χώρα αυτή οδηγείται προς τον γκρεμό, οφείλουμε με γενναιότητα και υπευθυνότητα να σταθούμε στο ύψος των περιστάσεων και να λάβουμε όλες εκείνες τις δύσκολες και επώδυνες αποφάσεις που θα δώσουν ελπίδα και αισιοδοξία στον ελληνικό λαό. Μα, πάνω απ’ όλα θα δώσουν τη δυνατότητα να ελπίζουμε όλοι μας ότι θα συνεχιστεί η επιβίωση της χώρας. 
Αυτό, λοιπόν, έκανε η Νέα Δημοκρατία. Με την υπεύθυνη στάση που έδειξε όλο αυτό το διάστημα απέδειξε ότι ήταν η μόνη υπεύθυνη και αξιόπιστη δύναμη που μπορούν να εμπιστευθούν οι Έλληνες πολίτες. Ναι, λοιπόν, ψηφίσαμε τη δανειακή σύμβαση, γιατί η κατάσταση άλλαξε άρδην και δεν ήταν αυτή που ήταν πριν από δύο χρόνια. 
Το 2009 το χρέος της χώρας μας ήταν μεν μεγάλο αλλά ταυτόχρονα ήταν βιώσιμο. Τώρα έγινε μη βιώσιμο παρά τις τότε διαβεβαιώσεις του ΠΑΣΟΚ περί του αντιθέτου. Στις αρχές του 2010 η χώρα μας μπορούσε να βγει στις αγορές και να δανειστεί σε λογικά επιτόκια. Ενώ τώρα αυτό είναι πλέον αδύνατο. Ως τον περασμένο Οκτώβριο οι Ευρωπαίοι εταίροι μας είχαν την πίστη ότι η πατρίδα μας μπορεί να σωθεί. Έπειτα όμως από τη φαεινή ιδέα, την καταστροφική πρωτοβουλία του κ. Παπανδρέου για διεξαγωγή δημοψηφίσματος, οι Ευρωπαίοι έχασαν κάθε ίχνος εμπιστοσύνης στην Ελλάδα και η χώρα μας έγινε η πλέον αναξιόπιστη σε επίπεδο Ευρωπαϊκής Ένωσης. 
Αν όλα αυτά δεν είναι αλλαγή των δεδομένων και των συνθηκών τότε τι είναι; Προκειμένου λοιπόν, να μην επέλθει η πλήρης κατάρρευση των πάντων πήραμε τη δύσκολη απόφαση και υποστηρίξαμε τη δανειακή σύμβαση με την οποία η χώρα μας αποκτά χρόνο και ελπίδα. Από ένα εύκολο «όχι» που θα μας οδηγούσε στην αναπόφευκτη καταστροφή και στην άτακτη χρεοκοπία, επιλέξαμε το δύσκολο «ναι» της ελπίδας, έτσι ώστε η χώρα μας να βρει το βηματισμό της να απομακρυνθεί από τη λεηλασία και να επιστρέψει στην ανάπτυξη και την ομαλότητα. 
Η καταστροφική πολιτική  των δυόμισι τελευταίων ετών από τις κυβερνήσεις του ΠΑΣΟΚ έφερε τη χώρα στο χείλος του γκρεμού. Τις τελευταίες ημέρες αποφύγαμε τα χειρότερα, την ανεξέλεγκτη χρεοκοπία. Επιδείξαμε, λοιπόν, ως υπεύθυνο και αξιόπιστο κόμμα γενναιότητα και σοβαρότητα επιλέγοντας το δύσκολο δρόμο, προκειμένου η χώρα να σταθεί και πάλι στα πόδια της. 
Τώρα πρώτον, η δρομολόγηση της διαδικασίας του PSI και το κούρεμα του ελληνικού χρέους που σηματοδοτεί η πρόσφατη απόφαση του Eurogroup και δεύτερον, το νέο πρόγραμμα δανειοδότησης της ελληνικής οικονομίας μέχρι το 2014 έχουν ως στόχο να μπει ξανά σε βιώσιμη πορεία η ελληνική οικονομία, να διασφαλιστεί η βιωσιμότητα του ελληνικού χρέους και βεβαίως να βελτιωθεί η ανταγωνιστικότητα της εθνικής μας οικονομίας.
Αυτά, όμως, δεν μπορούν να γίνουν εάν δεν ληφθούν ισχυρά αναπτυξιακά κίνητρα και πρωτοβουλίες έτσι ώστε να αναστραφεί το, ήδη, βεβαρημένο κλίμα και να τονωθεί η ανταγωνιστικότητα. Διότι χωρίς ανάκαμψη και επανεκκίνηση της ελληνικής οικονομίας ούτε οι δημοσιονομικοί στόχοι θα επιτευχθούν, ούτε το χρέος θα γίνει μακροχρόνια βιώσιμο. Η εφαρμογή μιας αναπτυξιακής πολιτικής που θα βάλει ένα τέλος στον κατήφορο της ελληνικής οικονομίας είναι περισσότερο από κάθε άλλη φορά αναγκαία.
Στο σημείο αυτό θα ήθελα να επισημάνω τις διαφορές, αλλά παράλληλα και τις ομοιότητες του πρώτου και του δεύτερου μνημονίου. Πρώτα - πρώτα, οι διαφορές είναι δύο και είναι πάρα πολύ σημαντικές. Μ’ αυτό το πρόγραμμα, το μνημόνιο 2, κερδίζουμε χρόνο και ανάσα. Κερδίζουμε χρόνο γιατί θα πληρώνουμε μόνο τόκους και ανάσα γιατί το χρέος κουρεύτηκε και τα επιτόκια θα πέσουν. Με το πρώτο μνημόνιο ούτε χρόνο κερδίζαμε, ούτε το χρέος κουρευόταν. Ανέβαιναν τα επιτόκια και πάνω απ’ όλα η πολιτική του μνημονίου 1 σκότωνε και τελικά σκότωσε την οικονομία. Θα ήθελα ακόμη, δε, να επισημάνω ότι εξαιτίας της πολιτικής αυτής κοντέψαμε και κινδυνέψαμε να βγούμε από το ευρώ.
Από την άλλη, η ομοιότητα του μνημονίου 1 με το πρόσφατο μνημόνιο είναι ότι εξακολουθεί να λείπει το σημαντικότερο στοιχείο, ο πυλώνας της ανάπτυξης. Η πολιτική πίεση που υπάρχει σήμερα στην Ευρώπη για μέτρα ανάκαμψης είναι διαρκώς αυξανόμενη. Απαιτούνται γενναία μέτρα ανάκαμψης, ειδικά στοχευμένα σε χώρες όπως είναι η Ελλάδα και η Πορτογαλία που πλήττονται περισσότερο από όλες. Απαιτούνται μέτρα, τα οποία θα έχουν διπλό στόχο: αφ’ ενός την ανάσχεση της ύφεσης και αφ’ ετέρου τη διατήρηση της κοινωνικής συνοχής. Άλλωστε, αυτά τα οποία χρειάζεται η χώρα μας είναι: η εξυγίανση των δημοσίων οικονομικών, η αύξηση της ανταγωνιστικότητας και η ανάταση της εθνικής μας οικονομίας.
Έρχομαι τώρα στο παρόν νομοθέτημα, στο συγκεκριμένο εφαρμοστικό νόμο και στα άρθρα που έχουν σχέση με την πρόσφατη απόφαση που έλαβε το Κοινοβούλιο. Στο άρθρο 1, αλλά και στο άρθρο 6, προβλέπεται η μείωση των μεσαίων και υψηλών συντάξεων άνω των 1.300 ευρώ κατά 12%, εξαιρώντας βέβαια μια σειρά από ευπαθείς ομάδες. Επιπλέον, προβλέπονται μειώσεις και στις επικουρικές συντάξεις. 
Θεωρώ θετικό, κατ’ αρχάς, να αναφέρω ότι καταφέραμε για πρώτη φορά στο πλαίσιο της διαπραγμάτευσης -και αυτό χάρη στην πρωτοβουλία και στη συμμετοχή στη διαπραγμάτευση του Προέδρου μας, του Αντώνη Σαμαρά- να μην πειραχθούν οι χαμηλοσυνταξιούχοι κύριας ασφάλισης και υπήρχε ένα πλαφόν, το πλαφόν των 1.300 ευρώ, κάτω από το οποίο δεν πειράχτηκε καμμία σύνταξη.
Ωστόσο, θέτουμε δύο προβληματισμούς. Πρώτον, για το ΝΑΤ, ότι δηλαδή για το ΝΑΤ δεν υπάρχει το πλαφόν των 1.300 ευρώ και προβλέπεται μια οριζόντια μείωση 7% για όλους τους συνταξιούχους. Θεωρώ ότι είναι ένα θέμα ιδιαίτερα ευαίσθητο. Είναι ένα θέμα, κύριε Υπουργέ, που θα πρέπει να υπάρξει μια αντιμετώπιση, έτσι ώστε να υπάρχει ένα πλαφόν κάτω από το οποίο δεν θα πειράζονται οι συντάξεις και για τους απόμαχους του Ναυτικού Ταμείου.
Δεύτερος προβληματισμός, που ζητούμε και την παρέμβαση του αρμόδιου Υπουργείου, για το γεγονός ότι για πολλούς συνταξιούχους η επικουρική σύνταξη είναι σχεδόν ισοδύναμη με την κύρια, η οποία είναι πολύ χαμηλή. Θα πρέπει, λοιπόν, για λόγους κοινωνικής μέριμνας να υπάρχει ένα πλαφόν και αν η κύρια και επικουρική σύνταξη μαζί δεν ξεπερνάνε αυτό το ποσό να μην υπάρχει μείωση στην επικουρική. Δηλαδή, αν κάποιος έχει κύρια σύνταξη 500 ευρώ και επικουρική 300 ευρώ να μη γίνεται περικοπή στην επικουρική σύνταξη, γιατί τότε πραγματικά δημιουργείται ένα σοβαρό πρόβλημα.
Πέραν αυτού οι περικοπές αυτές γίνονται για να βοηθηθεί η βιωσιμότητα των ασφαλιστικών ταμείων. Ωστόσο, μεγαλύτερο πλήγμα δέχονται τα ταμεία από την τεράστια ανεργία που έχει ξεπεράσει το ένα εκατομμύριο πολίτες και τα τεράστια ποσά που δεν εισπράττονται, πλέον, ως εισφορές. Θα πρέπει, λοιπόν, αντί να καταφεύγει η Κυβέρνηση στην εύκολη λύση των περικοπών, να εξετάσουμε πως θα τονωθεί η απασχόληση και πως θα αποκτήσουν έσοδα τα ταμεία.
Επίσης, να τονίσω ότι οι οριζόντιες περικοπές είναι άδικες για τους ανθρώπους που έχουν συμπληρώσει τις τριακονταπενταετίες για να βγουν στη σύνταξη, έχουν δώσει όλες τις εισφορές τους και τώρα είναι οι πλέον χαμένοι.
Στο άρθρο 2 έχουμε την πρώτη τροποποίηση του προϋπολογισμού του 2012. Είναι γεγονός ότι η ύφεση του 2011, η οποία ήταν πολύ μεγαλύτερη από τα προβλεπόμενα και η πρόβλεψη ότι η ύφεση του 2012 θα είναι μεγαλύτερη από τα προβλεπόμενα στον προϋπολογισμό του 2012, μας αναγκάζει να έχουμε περιστολή δαπανών κατά 2,2 δισεκατομμύρια ευρώ. 
Θεωρούμε, όμως, ότι το Υπουργείο θα πρέπει να μελετήσει κάποιες επιμέρους δαπάνες. Ενδεικτικά θα αναφέρω κάποιες: Τα επιδόματα των πολυτέκνων, οι οποίοι έχουν υποστεί ήδη ένα ισχυρό πλήγμα με τις περικοπές του αφορολόγητου και των λοιπών παροχών τους. Δεύτερον, τις περικοπές των αναπληρωτών στην εκπαίδευση, καθώς θα κινδυνεύουν τα σχολεία, εκτός από βιβλία, να μην έχουν πλέον και δασκάλους. Τρίτον, τις περικοπές και το κλείσιμο των σχολείων του εξωτερικού καθώς οδηγούμαστε στο να χαθεί η συνέχεια της γλώσσας και της ελληνικής παιδείας για τους Έλληνες μετανάστες, ειδικά τώρα που έχουμε μια αυξημένη κίνηση και μια αυξημένη νέα γενιά μεταναστών. Τέταρτον, την περικοπή της φαρμακευτικής δαπάνης. Εμείς συμφωνούμε με το συμμάζεμα της σπατάλης, αλλά είμαστε αντίθετοι στην κατάργηση της παροχής φαρμάκων στον Έλληνα πολίτη. Και επειδή η υγεία είναι το υπέρτατο αγαθό, ανησυχούμε διότι η διαδικασία που πάει να εφαρμοστεί θα οδηγήσει τους Έλληνες που ήδη έχουν υποστεί σημαντικές περικοπές στα εισοδήματά τους να χάσουν ακόμη και αυτήν την παροχή των φαρμάκων. 
Στο άρθρο 3 ορίζονται οι μειώσεις στις αποδοχές των αιρετών των Οργανισμών Τοπικής Αυτοδιοίκησης, ενώ μειώνεται και ο αριθμός των αντιδημάρχων που δικαιούνται αντιμισθία. Αυτό είναι ένα ζήτημα όπου υπάρχει ένας διάλογος μεταξύ της κεντρικής Ένωσης Δήμων Ελλάδος και του αρμόδιου Υπουργείου. Θέλω να πιστεύω ότι σύντομα θα τακτοποιηθεί το θέμα αυτό. 
Θα ήθελα, όμως, να σταθώ στο άρθρο 3 και να θίξω μια παράλειψη -κατά την άποψή μου- που υπάρχει, ότι δηλαδή, το εκλογικό επίδομα που θα έπρεπε να παίρνουν οι εργαζόμενοι του Εθνικού Τυπογραφείου δεν προβλέπεται. Αυτό είναι άδικο, κύριε Υπουργέ. Θα πρέπει να το προσέξετε αυτό. Οι εργαζόμενοι του Εθνικού Τυπογραφείου εμπλέκονται ενεργά στην προετοιμασία και στην διεξαγωγή της εκλογικής διαδικασίας. Για το λόγο αυτό, λοιπόν, μην τους εξαιρείτε από την παροχή του επιδόματος αυτού. 
Στο άρθρο 4 υπάρχει μια ρύθμιση για την ταχύτερη απόδοση των ποσών που καταβάλλονται για το τέλος της ΔΕΗ. Όπως τονίσαμε, όμως και στην αρμόδια Επιτροπή Οικονομικών, η Κυβέρνηση θα πρέπει να επανεξετάσει το συγκεκριμένο ζήτημα με δεδομένο ότι το σύνολο των νοικοκυριών αγκομαχεί ή αδυνατεί να πληρώσει τον άδικο αυτό φόρο. Εξετάστε, λοιπόν, με προσοχή το ζήτημα αυτό και βρείτε άλλα ισοδύναμα μέτρα, έτσι ώστε να καταργηθεί αυτό το άδικό χαράτσι σε όλη την ελληνική κοινωνία. 
Όσον αφορά το άρθρο 5, η Κυβέρνηση προχωράει σε μια σειρά από συγχωνεύσεις και αλλαγές στην υπόσταση και στη λειτουργία δεκάδων ερευνητικών κέντρων και φορέων. Θέσαμε τον προβληματισμό μας στην αρμόδια Επιτροπή Οικονομικών και τον θέτουμε και πάλι. Γιατί πρέπει σε ένα κατεπείγον νομοσχέδιο που στην ψήφισή του επαφίεται η έγκριση του PSI να περάσουν τόσο δραματικές αλλαγές σε τόσο κρίσιμους φορείς; Τι και ποιον εξυπηρετεί αυτό;
Εσείς, το κόμμα του ΠΑΣΟΚ που ήσασταν υπέρμαχοι του 5% και της αύξησης των δαπανών για την παιδεία, σήμερα οδηγείτε δεκάδες ερευνητικά ιδρύματα σε λουκέτο ή στην αβεβαιότητα χωρίς να έχουμε τη δυνατότητα να ερευνήσουμε τη σκοπιμότητα όλων αυτών των αλλαγών, καθώς και το τι επιδιώκουμε με τα νέα σχήματα. Θα έπρεπε, λοιπόν, όλες αυτές οι αλλαγές να έρθουν σε ξεχωριστό νομοσχέδιο, όπου θα έχουμε τη δυνατότητα και να ενημερωθούμε καλά, αλλά και να προχωρήσουμε σε ουσιαστικές παρεμβάσεις. 
Σας προτείναμε, λοιπόν –και εμμένουμε σε αυτό- την απόσυρση του συγκεκριμένου άρθρου, έτσι ώστε να το επαναφέρετε αργότερα πλήρες μετά από διεξοδικό διάλογο με την επιστημονική κοινότητα σε ένα άλλο ολοκληρωμένο νομοσχέδιο. 
Κλείνοντας, κύριε Υπουργέ, θα ήθελα να πω ότι δεν θα σταματήσουμε να τονίζουμε ότι για να επιτευχθούν οι στόχοι και οι επιδιώξεις του προγράμματος θα πρέπει να θέσουμε ως βασική προτεραιότητα την ανάκαμψη της ελληνικής οικονομίας. Χωρίς ανάκαμψη δεν θα υλοποιήσουμε τους στόχους μας. Ο ελληνικός λαός δοκιμάζεται, περνάει δύσκολα και υποφέρει. Ανακόπτοντας κάθε ελπίδα από τους Έλληνες πολίτες, θα οδηγηθούμε σε σίγουρη αποτυχία.
Εμείς, η Νέα Δημοκρατία, ο Πρόεδρός μας ο Αντώνης Σαμαράς είμαστε έτοιμοι για τη μεγάλη και κρίσιμη μάχη για την ανάκαμψη της Ελλάδας με αποφασιστικότητα.  Με σταθερότητα και με υπευθυνότητα θα χαράξουμε πορεία για μια νέα Ελλάδα, την Ελλάδα της ανταγωνιστικότητας, την Ελλάδα της εξωστρέφειας και της εθνικής υπερηφάνειας. 
Η δέσμη μέτρων και πολιτικών μπορεί να επέλθει και να υλοποιηθεί μόνο με μια ισχυρή και αυτοδύναμη κυβέρνηση που θα προκύψει από τις εκλογές που πρέπει το συντομότερο δυνατό να διεξαχθούν. 
Η Νέα Δημοκρατία είναι έτοιμη, είναι υπεύθυνη –και το απέδειξε ήδη- να δώσει και πάλι την ελπίδα, την αισιοδοξία και την προοπτική στον ελληνικό λαό.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον εισηγητή της Νέας Δημοκρατίας κ. Θεόδωρο Καράογλου.
Καλείται να λάβει το λόγο ο ειδικός αγορητής του Κομμουνιστικού Κόμματος Ελλάδας κ. Νικόλαος Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κυρία Πρόεδρε.
Η Κυβέρνηση της συμμαχίας ΠΑΣΟΚ και Νέας Δημοκρατίας με κατεπείγουσες διαδικασίες και στο συγκεκριμένο εφαρμοστικό νόμο προχωρά στο σφαγιασμό του βιοτικού επιπέδου των εργαζομένων και των συνταξιούχων, στο σφαγιασμό του βασικού δικαιώματος της λαϊκής οικογένειας να μπορεί να ζει με αξιοπρέπεια. Και όλα αυτά, στο όνομα να υλοποιηθεί και να εφαρμοστεί το νέο μνημόνιο, η νέα δανειακή σύμβαση που επιβάλλει νέες θυσίες, χωρίς μέτρο, χωρίς τέλος για το λαό. 
Βεβαίως, όλες αυτές τις ημέρες παρατηρήσαμε μία φιλότιμη προσπάθεια, όχι μόνο από τη μεριά της Κυβέρνησης, αλλά και διαφόρων άλλων στο πλαίσιο να διαμορφωθεί το κατάλληλο κλίμα και να δημιουργηθεί ένα αίσθημα ανακούφισης στα λαϊκά στρώματα: ότι, τέλος πάντων, οι θυσίες πιάνουν τόπο, ότι ξεπεράσαμε τον κάβο και τώρα πλέον θα μπορέσει το καράβι να βαδίσει σε ήρεμα νερά. Όμως, προσπαθούν μέσα απ’ αυτόν τον τρόπο να αποκρύψουν ότι ο λαός τραβά το Γολγοθά του και μάλιστα χωρίς την προσδοκία Ανάστασης. Βρίσκεται δηλαδή, σε μία μόνιμη και διαρκή σταύρωση. Ένα Γολγοθά χωρίς τέλος, όπως το μαρτύριο του Σίσυφου, μόνο που ο Σίσυφος είναι η ανταγωνιστικότητα, η ανάπτυξη και η κερδοφορία του καπιταλισμού και της καπιταλιστικής οικονομίας. Θα σηκώνει δηλαδή, τα βάρη και της κρίσης, αλλά και της ανάπτυξης ο λαός διαχρονικά, αενάως: μία ανάπτυξη που προσπαθείτε τώρα και με ευκαιρία τη συνάντηση Μπαρόζο-Παπαδήμου-να δείξετε ότι πλέον είναι προ των θυρών. Είναι, όμως, μία ανάπτυξη την οποία τη διαμορφώνετε σε συνθήκες γαλέρας για την εργατική τάξη και τα υπόλοιπα λαϊκά στρώματα, μία ανάπτυξη που θα απαιτεί όλο και μεγαλύτερες θυσίες από το λαό, μία ανάπτυξη δηλαδή, για να αυξάνονται τα κέρδη των κεφαλαιοκρατών.
Έτσι, λοιπόν, με βάση αυτά, υπάρχει μία ακόμη επιβεβαίωση: ότι αυτές οι φιλότιμες προσπάθειες τις οποίες κάνετε για να διασώσετε την ελληνική οικονομία, αποσκοπούν απλά και μόνο στο να διασώσετε τους κεφαλαιοκράτες, τους μονοπωλιακούς ομίλους και το σύστημά τους, δηλαδή το κεφαλαιοκρατικό, καπιταλιστικό σύστημα, το οποίο έχει εξαντλήσει πλέον τα ιστορικά του όρια και γίνεται όλο πιο βάρβαρο, πιο αντιδραστικό και αποκρουστικό. Μάλιστα για να τα επιτύχετε αυτά,  απαραίτητη προϋπόθεση είναι να θυσιάσετε τα λαϊκά συμφέροντα, να θυσιάσετε με κάθε τρόπο την ικανοποίηση των λαϊκών αναγκών, οδηγώντας τη λαϊκή οικογένεια σε άτακτη χρεοκοπία.
Βεβαίως, παρ’ όλα αυτά δεν μπορούν να αναιρεθούν και τα αδιέξοδα τα οποία αντιμετωπίζει όχι μόνο η ελληνική οικονομία, αλλά και η οικονομία σε ευρωενωσιακό και συνολικότερα σε καπιταλιστικό επίπεδο, όπως αποδεικνύουν τα πρόσφατα στοιχεία που έδωσε στη δημοσιότητα η EUROSTAT, με τα οποία επιβεβαιώνεται η επιδείνωση των ρυθμών ανάπτυξης σε ευρωενωσιακό επίπεδο.
Μάλιστα προβλέπει ότι για το 2012 σε επίπεδο Ευρωζώνης, θα υπάρχουν υφεσιακοί ρυθμοί: ζήτημα το οποίο πυροδοτεί ακόμη περισσότερο την όξυνση των ανταγωνισμών και της ανισομετρίας σε επίπεδο Ευρωζώνης, την ενίσχυση ακόμη περισσότερο των φυγόκεντρων τάσεων, αλλά και επιβεβαιώνει ότι παρ’ όλες τις φιλότιμες προσπάθειες Κυβέρνησης-τροϊκανών και των υπόλοιπων προθύμων, τόσο οι πολιτικές επιλογές της δημοσιονομικής πειθαρχίας, όσο και της επεκτατικής αντίστοιχα πολιτικής, είναι αδιέξοδες. Δεν μπορούν να αντιμετωπίσουν την κρίση και απ’ αυτήν την άποψη είναι αναποτελεσματικές και θα απαιτούν ακόμη περισσότερες θυσίες για το λαό. 
Με το συγκεκριμένο σχέδιο νόμου που συζητάμε σήμερα έχουμε έναν ακόμα εφαρμοστικό νόμο του νέου μνημονίου, το οποίο προέκυψε από τη δανειακή σύμβαση των 130 επιπλέον δισεκατομμυρίων ευρώ, που θα εξυπηρετήσουν αποκλειστικά και μόνο τα συμφέροντα των πιστωτών, τα συμφέροντα ανακεφαλαιοποίησης των τραπεζών, του χρηματοπιστωτικού συστήματος, αλλά και συνολικότερα των κεφαλαιοκρατών. Με βάση το συγκεκριμένο εφαρμοστικό  νόμο προχωρά η Κυβέρνηση σε μια αναθεώρηση του κρατικού προϋπολογισμού μόλις εβδομήντα ημέρες μετά την υπερψήφισή του. Αυτό το κάνει ακριβώς γιατί μέσα από την προσπάθεια αυτή αποτυπώνεται και επιβεβαιώνεται για ακόμα μια φορά η όξυνση και το βάθεμα της κρίσης στην ελληνική οικονομία. 
Οι προβλέψεις της Κυβέρνησης και της τρόικα που κάνουν λόγο από κοινού για ύφεση 2,8% το 2012, πετάχτηκαν γρήγορα στο καλάθι των αχρήστων μιας και οι νέες προβλέψεις μιλούν για ύφεση περίπου 5%. Βεβαίως και αυτή ενδεχομένως το επόμενο διάστημα θα αναθεωρηθεί ακόμη προς τα κάτω. Από αυτή την άποψη υπάρχει ανάγκη από πλευράς της Κυβέρνησης να αναδιατυπώσει στόχους και μεγέθη όσον αφορά αυτά που προέβλεπε στον κρατικό προϋπολογισμό που βεβαίως θα έχουμε και το επόμενο χρονικό διάστημα νέα συνέχεια, νέα αναδιατύπωση στόχων και απ’ αυτή την άποψη μια νέα ευκαιρία, μια νέα αφορμή κλιμάκωσης και γενίκευσης της αντιλαϊκής επίθεσης. Και όλα αυτά γίνονται με βασικό στόχο την προσπάθεια να διατηρηθεί η ελληνική οικονομία σε συνθήκες πρωτογενούς πλεονάσματος. Αναδεικνύουν δηλαδή, σε ένα τεχνικό στοιχείο μυθικές διαστάσεις: ότι μέσα από την επιτυχία των πρωτογενή πλεονασμάτων θα μπορέσουμε πλέον να αντιμετωπίσουμε όλα τα προβλήματα. Αποκρύπτουν όμως, ηθελημένα δύο πολύ σημαντικά ζητήματα. 
Πρώτο ζήτημα: Από ποιον θα προέλθουν αυτά τα πρωτογενή πλεονάσματα; Ποιος δηλαδή, θα θυσιαστεί και τι κονδύλια θα θυσιαστούν για να μπορέσετε να έχετε πρωτογενή πλεονάσματα; Είναι φανερό ότι θα προέλθουν μέσα από μια νέα φοροεπιδρομή στα λαϊκά εισοδήματα, τη στιγμή μάλιστα που συζητάει το οικονομικό επιτελείο, μαζί με την αγαστή συμφωνία του Διεθνούς Νομισματικού Ταμείου και της Ευρωπαϊκής Ένωσης για να μειώσετε κι άλλο, ακόμα περισσότερο, τους φορολογικούς συντελεστές του κεφαλαίου στο 15% και λιγότερο. 
Άρα, το πρωτογενές πλεόνασμα θα προέλθει από μια αποκλιμάκωση της φοροεπιδρομής στα λαϊκά εισοδήματα και δεύτερον, από μια ακόμη μεγαλύτερη συμπίεση μισθών, συντάξεων αλλά και δαπανών τα οποία αφορούν την ικανοποίηση κοινωνικών αναγκών στους τομείς της παιδείας, της υγείας, του πολιτισμού ή του ελεύθερου χρόνου για το λαό. Από εκεί θα προέλθει το πρωτογενές  πλεόνασμα. Άρα, είναι ένα βάρβαρο μέτρο για το λαό. Και τι θα κάνετε με το πρωτογενές πλεόνασμα, τα έσοδα τα οποία θα σας περισσεύουν; Θα μπορείτε να χρηματοδοτείτε ακόμη πιο μαζικά, ακόμη πιο αποφασιστικά τις ανάγκες των κεφαλαιοκρατών. Άρα, δεν είναι ένας στόχος ο οποίος μπορεί να ικανοποιήσει το λαϊκό αίσθημα και τις λαϊκές ανάγκες. 
Δεύτερον, ακόμη και αν επιτευχθεί, το πρωτογενές πλεόνασμα, δεν σημαίνει ότι θωρακίζεται η ελληνική οικονομία από τις κρίσεις, διότι το χρέος καθίσταται βιώσιμο γιατί και στο πρόσφατο παρελθόν έχουμε δει πρωτογενή πλεονάσματα που δεν απέτρεψαν αυτή την πορεία τόσο στην ελληνική οικονομία όσο και σε ευρωνοσιακό επίπεδο.  
Από αυτή την άποψη λοιπόν, δρομολογείτε, στο όνομα της επιτυχίας των πρωτογενών πλεονασμάτων, ένα νέο τσεκούρι στις κύριες και επικουρικές συντάξεις, με τις μειώσεις που προβλέπει το συγκεκριμένο σχέδιο νόμου. Υπολογίζετε περίπου ότι από αυτό το τσεκούρι θα αντλήσετε νέα 510 εκατομμύρια ευρώ, τα οποία θα αφαιρεθούν από τις τσέπες των συνταξιούχων και αυτό το κάνετε βεβαίως στο όνομα της εξοικονόμησης πόρων. Άρα για τα ελλείμματα και τα χρέη φταίνε οι συνταξιούχοι, οι μισθωτοί και όχι οι κεφαλαιοκράτες. Και στο όνομα της εξοικονόμησης των πόρων θα έχουμε και συνέχεια. 
Θα έχουμε συνέχεια γιατί όλα αυτά τα εντάσσετε στην υπόθεση βιωσιμότητας των ασφαλιστικών ταμείων. Όμως, η βιωσιμότητα των ασφαλιστικών ταμείων δεν είναι ένα αυτοτελές μέγεθος, μια αυτοτελής διαδικασία. Συνδέεται άμεσα με τις συνθήκες στην αγορά εργασίας. 
Όταν, λοιπόν, η ανεργία ξεπερνάει το ένα εκατομμύριο εργαζόμενους, όταν η μερική απασχόληση και οι άτυπες μορφές εργασίας γενικεύονται, η «μαύρη» εργασία ξεπερνάει κάθε όριο και φραγμούς και όταν με συνειδητές σας επιλογές και νομοθετικές ρυθμίσεις απαλλάσσετε τους κεφαλαιοκράτες από τις εργοδοτικές εισφορές στα ασφαλιστικά ταμεία, τότε είναι φανερό ότι τα ασφαλιστικά ταμεία θα βρίσκονται μόνιμα στο κόκκινο με αποτέλεσμα να επιβάλλετε και να επιλέγετε τη συνέχιση και την κλιμάκωση των αντιασφαλιστικών μέτρων. Δηλαδή, θα έχουμε συνέχεια νέο ασφαλιστικό νόμο τους επόμενους μήνες που θα αυξάνει ακόμη περισσότερο τα όρια συνταξιοδότησης, θα μειώνει, θα αναιρεί μια σειρά κατακτήσεις και παροχές προς τους ασφαλισμένους και θα μειώνει τις συντάξιμες αποδοχές. 
Αυτός, λοιπόν, ο φαύλος κύκλος δεν πρόκειται να σπάσει, αντίθετα θα γενικευτεί. Άλλωστε αυτή η εμπειρία υπάρχει και από τη συζήτηση που γενικεύεται αυτό το διάστημα και σε ευρωενωσιακό επίπεδο και δεν αφορά καθόλου ούτε τις υπερχρεωμένες οικονομίες ούτε τα υπερχρεωμένα ασφαλιστικά ταμεία.
Δεύτερο ζήτημα: προχωράτε σε μείωση δαπανών του κρατικού προϋπολογισμού που αφορούν όμως, κοινωνικές ανάγκες. Διακόσια πέντε εκατομμύρια ευρώ θα εξοικονομήσετε από τις νέες αλλαγές στα ειδικά μισθολόγια. Πεντακόσια τριάντα επτά εκατομμύρια ευρώ θα εξοικονομήσετε από τη μείωση των επιχορηγήσεων στα ασφαλιστικά ταμεία. Εξακόσια ογδόντα εκατομμύρια ευρώ θα εξοικονομήσετε από την περίθαλψη και το φάρμακο. Εκατόν τριάντα εκατομμύρια θα εξοικονομήσετε από τη μείωση των αποδόσεων τους Οργανισμούς Τοπικής Αυτοδιοίκησης. Δηλαδή, χρήματα τα οποία εισπράττει το κράτος για λογαριασμό της τοπικής διοίκησης τα μειώνετε κι αυτά και τα παρακρατάτε παράνομα. Εκατό εκατομμύρια ευρώ είναι η μείωση των δαπανών για την παιδεία. Μάλιστα σε αυτό το πλαίσιο προχωράτε στη συγχώνευση των ερευνητικών κέντρων που δεν είναι αποκλειστικά –με πρόσχημα το κάνετε- για την υπόθεση του εξορθολογισμού των ασφαλιστικών κέντρων. 
Όλες αυτές οι κατευθύνσεις –δηλαδή, η συγχώνευση των εξεταστικών κέντρων- είναι μια προσπάθεια να υποταχθούν οι εξελίξεις στο χώρο της έρευνας στη χώρα μας με βάση τις ανάγκες, τις επιταγές της δημιουργίας ενός ενιαίου ευρωπαϊκού χώρου έρευνας: δηλαδή, τις κατευθύνσεις οι οποίες έχουν καθοριστεί την Ευρωπαϊκή Ένωση και αντανακλούν τους ενδοϊμπεριαλιστικούς ανταγωνισμούς για να καταστεί η ευρωπαϊκή οικονομία η πλέον ανταγωνιστική οικονομία σε παγκόσμιο και διεθνές καπιταλιστικό επίπεδο.
Άρα, με αυτό τον τρόπο θέλετε ακόμη περισσότερο να επιβάλετε την οργανικότερη σύνδεση της έρευνας με τις ανάγκες των κεφαλαιοκρατών, με την ανταγωνιστικότητα των επιχειρηματικών ομίλων και με την κερδοφορία τους. Και γι’ αυτό ακριβώς το λόγο ένα από τα συστατικά στοιχεία αποτελούν οι συγχωνεύσεις των υπολοίπων που είναι υπόθεση της αριστείας. Δηλαδή, άριστη έρευνα και αριστεία έχει να κάνει μόνο με το δείκτη κερδοφορίας και συμβολής στην κερδοφορία των επιχειρηματικών ομίλων και στην άμεση πρόσδεσή τους. Έχει να κάνει με την ανάγκη προώθησης της συνέργειας, δηλαδή κοινών μορφών εταιρικής σχέσης ανάμεσα στους ερευνητικούς φορείς και στις επιχειρήσεις και με την έννοια της κινητικότητας, δηλαδή ότι δεν πρέπει να υπάρχουν στεγανά στους ερευνητές. Άρα, πρέπει να αυξηθεί η κινητικότητά τους και να γίνονται συμβασιούχοι μερικής απασχόλησης για να μπορούν να είναι πιο ωφέλιμοι για τους κεφαλαιοκράτες. 
Δεν είναι, λοιπόν, αθώες οι προθέσεις σας για τη συγχώνευση, αλλά υπηρετούν τη συνολικότερη στρατηγική, μια στρατηγική η οποία δεν μπορεί να αποκρυφτεί και παίρνετε διάφορα μέτρα όπως, για παράδειγμα, ακόμη και εκεί που τα μεγέθη όσο κι αν τα μαγειρεύετε δεν σας ικανοποιούν, προχωράτε με τη συγκεκριμένη τροπολογία για την ΕΛΣΤΑΤ να ξεπεράσετε τα επιστημονικοφανή κριτήρια αποτύπωσης των στατιστικών μεγεθών και να καθορίζονται αυθαίρετα τα μεγέθη ανάλογα με τα συμφέροντα του κεφαλαίου, των πιστωτών, των τροϊκανών συνεταίρων σας. Γι’ αυτό ακριβώς και φέρατε αυτή την τροπολογία. 
Όπως επίσης, και η τροπολογία που αφορά το Ταμείο Χρηματοπιστωτικής Σταθερότητας και Αναίρεσης δεν έχει τίποτα άλλο παρά να προσαρμοστεί στις ανάγκες ανακεφαλαιοποίησης των χρηματοπιστωτικών ιδρυμάτων και μάλιστα να απαντήσετε στην διαπάλη, η οποία ανοίγει ανάμεσα στους κύκλους του κεφαλαίου για το ιδιοκτησιακό καθεστώς των ανακεφαλαιοποιημένων τραπεζών και για το χαρακτήρα των συγχωνεύσεων.
Εμείς σε αυτή τη συζήτηση, αν θα είναι αυτές οι μετοχές κοινές ή προνομιούχες, δεν συμμετέχουμε από την άποψη ότι είτε με κοινές είτε με προνομιούχες μετοχές, το χρηματοπιστωτικό σύστημα αποτελεί μοχλό θωράκισης και ανάπτυξης του κεφαλαιοκρατικού συστήματος και των αναγκών των μονοπωλιακών ομίλων και όχι των λαών. Και επειδή ακριβώς βλέπετε ότι ακόμα ευρύτερα λαϊκά στρώματα ανακαλύπτουν το βάρβαρο, το αντιλαϊκό, το αδιέξοδο των πολιτικών σας, έτσι επανέρχονται μαζί με το καρότο του απάνεμου λιμανιού και τα εκβιαστικά διλήμματα, όπως για παράδειγμα, αυτό που επανέφερε ο Αντιπρόεδρος της Κυβέρνησης τώρα: το δίλημμα «ευρώ ή δραχμή». Μα, αυτό είναι ψεύτικο δίλημμα. Τι θα βάλετε στο λαό να επιλέξει: ανάμεσα στη Σκύλα και τη Χάρυβδη; Αυτό θα τον βάλετε να επιλέξει; Ευρώ ή δραχμή, είναι το δίλημμα ανάμεσα στη Σκύλα και τη Χάρυβδη. Δηλαδή, το πώς θα αποτυπώνεται η φτώχεια η εξαθλίωση των λαών, σε ευρώ ή σε δραχμή, αυτό είναι το ζήτημα; Το βασικό ερώτημα είναι αν θα είσαι με τα μονοπώλια και την Ευρωπαϊκή Ένωση, αυτήν τη λυκοσυμμαχία, ή αν θα είσαι με τα συμφέροντα του λαού. Σε αυτό θα πρέπει να απαντήσει ο λαός και με αυτήν την απάντηση να κατατάξει το πολιτικό προσωπικό της αστικής τάξης αλλά και τα υπόλοιπα κόμματα.
Βεβαίως συνεχίζονται οι εκβιασμοί, όπως οι κατάπτυστες δηλώσεις του κ. Γιούγκερ, ο οποίος απειλεί αν δεν υλοποιηθούν, αν δεν υπάρχει το αντίστοιχο πολιτικό προσωπικό, με λιμούς, σεισμούς και καταποντισμούς το λαό, κάνοντας μια προκλητική προσπάθεια να παρέμβει, να χειραγωγήσει το λαό. Δεν του φτάνει δηλαδή, που ΠΑΣΟΚ και Νέα Δημοκρατία έχουν υπογράψει ότι θα τα εφαρμόσουν αυτά, δεν του φτάνουν οι δηλώσεις της κ. Μπακογιάννη ότι στηρίζει τα μέτρα αυτά, δεν του φτάνει ότι δεν αμφισβητείται από τον Λαϊκό Ορθόδοξο Συναγερμό και από το κόμμα του Κουβέλη η νέα δανειακή σύμβαση και το μνημόνιο που απορρέει από αυτήν. Θέλει παρ’ όλα αυτά να χειραγωγήσει το λαό, να κατευθύνει, ακόμα και την ψήφο του, ακόμα και αναβάλλοντας τις εκλογές. Να, λοιπόν, ακόμα μια αποκάλυψη ότι αυτή είναι η Ευρωπαϊκή Ένωση, μία λυκοσυμμορία, μία συμμαχία του κεφαλαίου ενάντια στους λαούς. 
Από αυτήν την άποψη αποκτά ακόμα μεγαλύτερη επικαιρότητα και αναγκαιότητα η λαϊκή απαίτηση σήμερα για εκλογές, για να τσακιστεί να φύγει αυτή η κυβέρνηση, η κυβέρνηση ΠΑΣΟΚ και Νέας Δημοκρατίας, αυτού του μαύρου μετώπου και των στηριγμάτων του, των τροϊκανών. Να δώσει, λοιπόν, ο λαός και με τους αγώνες και με την ψήφο του ισχυρό πλήγμα στα αστικά κόμματα αλλά και στα υπόλοιπα κόμματα του ευρωμονόδρομου, να συμπορευτεί και να στηρίξει και στην κάλπη και στους αγώνες το ΚΚΕ, γιατί μετά από καλύτερες θέσεις μπορεί να αντιπαλέψει αυτήν την πολιτική, να οργανώσει την πάλη του και με φερεγγυότητα να απαντήσει στους νέους εκβιασμούς. Γιατί βεβαίως το Κομμουνιστικό Κόμμα δεν θέλει να βάλει στόκο στις ρωγμές του αστικού πολιτικού συστήματος, να χειραγωγηθεί και να ευνουχηθεί το κίνημα, αλλά από καλύτερες θέσεις να επιβάλει την ανατροπή αυτού του σάπιου πολιτικού και κοινωνικοοικονομικού συστήματος. 
Όσο θα μας προκαλεί ο δήμιος των λαϊκών συμφερόντων, Αντιπρόεδρος της Κυβέρνησης, τόσο εμείς θα του απαντάμε ότι έχουμε πρόταση. Είναι η μόνη ρεαλιστική πρόταση και γι’ αυτό επειδή είναι η μόνη ρεαλιστική πρόταση και το ξέρει, θα συνεχίζει να τη συκοφαντεί και να τη συσκοτίζει, να την εντάσσει με άλλες προτάσεις, που αποτελούν επιλογές του συστήματος. Δεν μπορεί να απαντήσει, δεν έχει κανένα πειστικό επιχείρημα για να αποτρέψει το ρεαλιστικό χαρακτήρα της πρότασης του Κομμουνιστικού Κόμματος Ελλάδας, ότι σήμερα αντικειμενικά υπάρχουν όλες οι δυνατότητες για να καλύψει ο λαός το σύνολο των κοινωνικών του αναγκών, να αξιοποιήσει το σύνολο των πλουτοπαραγωγικών δυνατοτήτων του και ότι το μόνο που του το αποτρέπει είναι η καπιταλιστική ιδιοκτησία στα μέσα παραγωγής. Αυτό είναι το βασικό και αυτό πρέπει να ξεμπερδεύει με την καπιταλιστική ιδιοκτησία στα μέσα παραγωγής. Αυτό σημαίνει ανατροπή της εξουσίας, της δικτατορίας των μονοπωλίων και δημιουργία μιας εξουσίας της εργατικής τάξης και των υπόλοιπων κοινωνικών στρωμάτων, συμμάχων, που θα μπορέσουν να αναπτύξουν την οικονομία όχι με κριτήριο το κέρδος αλλά με κριτήριο την ικανοποίηση των λαϊκών αναγκών. 
Από αυτή την άποψη, λοιπόν, εμείς καταψηφίζουμε το συγκεκριμένο σχέδιο νόμου και καταθέτουμε πρόταση για ονομαστική ψηφοφορία επί της αρχής, αλλά και επί των βασικών άρθρων αυτού του σχεδίου νόμου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον ειδικό αγορητή του Κομμουνιστικού Κόμματος Ελλάδας κ. Νικόλαο Καραθανασόπουλο.
Το λόγο έχει ο ειδικός αγορητής του Λαϊκού Ορθόδοξου Συναγερμού κ. Κωνσταντίνος Κιλτίδης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ευχαριστώ, κυρία Πρόεδρε.
Επειδή βρισκόμαστε όλοι μπροστά στην αλήθεια και πρέπει να την κοιτάμε κατάματα, θα ξεκινήσω κι εγώ, σε συνέχεια του λόγου τού πριν από λίγο κατελθόντος του Βήματος αυτού κ. Καραθανασόπουλου, λέγοντας ότι και ο Λαϊκός Ορθόδοξος Συναγερμός –εξαρχής το ξεκαθαρίζουμε- θα καταθέσει αίτημα ονομαστικής ψηφοφορίας και μάλιστα θα συμπεριλάβει τα άρθρα 1,2,5,6 και τις δύο τροπολογίες. 
Βέβαια, η ανάπτυξη του λόγου μου και η κατάθεση των απόψεών μας θα καταδείξουν για ποιον λόγο γίνεται αυτό, γιατί είναι μία ύψιστη πράξη κριτικής και ευθύνης και δεν μπορεί να είναι άνευ αιτιολογίας. 
Αγαπητοί συνάδελφοι, πιστεύω ακράδαντα -και νομίζω ότι μεταφέρω την άποψη του μέσου πολίτη- ότι βιώνουμε μία παραφροσύνη. Αλήθειες και ψέματα μαζί, δεοντολογία, ηθική, καθοδήγηση, παράδειγμα, νομιμότητα, λέξεις που εμπλέκονται στο λεξιλόγιο πολιτικών και πολιτών δεν μπορούν να αποδώσουν τα μηνύματα που πρέπει, όπως δεν μπορούν να στείλουν τα μηνύματα που πρέπει στην ελληνική κοινωνία.
Πριν από λίγο ο Κοινοβουλευτικός Εκπρόσωπος του Λαϊκού Ορθόδοξου Συναγερμού έθεσε εκ νέου το θέμα του ενός εκατομμυρίου. Προφανώς δεν μου αρέσει η επανάληψη και ο λαϊκισμός σ’ αυτό το θέμα. Από την άλλη όμως είναι απερίγραπτη αυτή η πραγματικότητα που βιώνουμε εδώ και μία εβδομάδα. Φωνή βοώντος εν τη ερήμω. Είναι δυνατόν να κωφεύει ακόμη η Βουλή; Θα το ανακοινώσει σήμερα, αύριο κ.λπ.. Έτσι διασύρεται ο πολιτικός κόσμος και αποπροσανατολίζεται η κοινή γνώμη. 
Αγαπητοί συνάδελφοι της Νέας Δημοκρατίας –μάλιστα, κατά σύμπτωση μπροστά μου βρίσκεται ένας και πολύ αγαπημένος συνάδελφος- δεν φταίω εγώ που θα πω κάποιες αλήθειες. Είναι απίστευτο αυτό που συμβαίνει. Για την αξιοπιστία του πολιτικού κόσμου όλοι κοπτόμεθα, όλοι ενδιαφερόμαστε και τελικά δεν κάνουμε τις αυτονόητες πράξεις. 
Λέγεται το εξής: Ο Αρχηγός της Νέας Δημοκρατίας απαγόρεψε στους συναδέλφους Βουλευτές να δηλώσουν εκουσίως ότι επιθυμούν την έρευνα για το αν υπάρχουν καταθέσεις στην Ελβετία. Σε τι αποσκοπεί άραγε; Στη διάσωση της αξιοπρεπείας, όταν πλέον έχουμε διασυρθεί άπαντες από εκατομμύρια που κυκλοφορούν στον αέρα και βρίσκονται κατατεθειμένα, σε μια περίοδο που καταδυναστεύεται και δοκιμάζεται ο Έλληνας πολίτης; 
Ακούγονται τόσα για καταθέσεις στο εξωτερικό, για διαφυγή, για μαύρο χρήμα. Είναι δυνατόν αυτή να είναι σοβαρή στάση; Απαγορεύεται στους συναδέλφους να δηλώσουν ότι επιθυμούν την έρευνα; Ποιον θέλουν να κοροϊδέψουν άραγε μέσα σ’ αυτή την Αίθουσα;
Το αντίθετο συνέβη με την ΕΛΣΤΑΤ. Λένε, δεν ψηφίζουμε γιατί τάχα το ΠΑΣΟΚ ή οποιοσδήποτε έχει μία –που δεν έχει- πλειοψηφία θέλει να σκεπάσει κάποια πράγματα. Είναι δυνατόν να πορεύεται μέσα σε αυτή την Αίθουσα ο πολιτικός κόσμος κατ’ αυτόν τον τρόπο; 
Εδώ έστειλαν πόρισμα δύο εισαγγελείς και το έπραξαν με τον καλύτερο τρόπο. Το έστειλαν αμελλητί, δηλαδή μόλις ενεπλάκησαν ονόματα Υπουργών έφεραν αυτό που έπρεπε να φέρουν, το πόρισμα, σε αυτή τη Βουλή. Και έρχονται κόμματα να πουν ότι τάχα υφίσταται σκοπιμότητες και ακυρώνεται κατ’ αυτόν τον τρόπο η όποια προσπάθεια των άξιων δικαστικών λειτουργών;
Είναι απίστευτα πράγματα αυτά που συμβαίνουν και αν δεν ξεκαθαρίσουμε με σωφροσύνη και με γενναιότητα αυτά τα ζητήματα, αγαπητοί συνάδελφοι, ματαιοπονούμε ότι μπορούμε να σταθούμε όρθιοι μέσα στην κοινωνία και φοβούμαι ότι θα βιώσουμε χειρότερα απ’ αυτά που συνέβησαν σε κάποιους συναδέλφους.
Ο Λαϊκός Ορθόδοξος Συναγερμός έχει ξεκαθαρίσει την ιδεολογική και πολιτική θέση του. Δεν είμαστε ούτε σοσιαλκομμουνιστές ούτε δεξιοφιλελεύθεροι. Έχουμε πρόταγμα τον πατριωτικό και κοινωνικό παρεμβατισμό. Κι ο πατριωτισμός τελικώς, τον οποίο επικαλούνται όλοι -για να μπορέσουμε να συνεννοηθούμε σ’ αυτή την Αίθουσα και να το ξεκαθαρίσουμε-, τι είναι άραγε;  Όλοι θυμήθηκαν ξαφνικά την έννοια του έθνους, το εθνικό συμφέρον, την έννοια της πατρίδας και τον πατριωτισμό.  Άρα, είναι χόμπι ο πατριωτισμός; Είναι μεσοαστική συνήθεια ο πατριωτισμός; Είναι κάτι το οποίο απαγγέλλεται και διακηρύττεται; 
Η απάντηση είναι μία κι είναι ξεκάθαρη: Ο πατριωτισμός είναι βίωμα, βιώνεται -αν δεν βιώσεις τον πατριωτισμό, δεν δικαιούσαι να ομιλείς- κι έχει αγώνες και θυσίες, έχοντας αναφορά εις το έθνος και πρόταγμα τον αγώνα για την πατρίδα και το λαό. Εμείς του Λαϊκού Ορθόδοξου Συναγερμού, λοιπόν, δεν επενδύουμε ούτε στην εξαθλίωση του λαού, για να αποκτήσουμε εκλογική δύναμη, ούτε φοβόμαστε τον πόλεμο όταν πρόκειται για το δίκαιο και την αξιοπρέπεια. 
Η Ελλάς, αγαπητοί συνάδελφοι, είναι -όχι κατά τη διακήρυξη αλλά κατά την ιστορική καταγραφή- το λίκνο του ευρωπαϊκού πολιτισμού. Η Ευρώπη μάς ανήκει. Δεν πρέπει εδώ μέσα να ακούγονται ερωτήματα για το αν θα μείνουμε ή δεν θα  μείνουμε στην Ευρώπη. Η Ευρώπη ανήκει στην Ελλάδα. Η Ελλάδα όμως δεν ανήκει στη γερμανική Ευρώπη! Αυτή είναι η αλήθεια. Και εσείς, αγαπητοί κύριοι της Κυβερνήσεως, δυστυχώς με τη σύμπλευση της Νέας Δημοκρατίας σήμερα, σε μία σύγκλιση περίεργη πλέον, που έχει να κάνει με θέσεις πολιτικές κι όχι με ανάγκη των καιρών, προσπαθείτε να τρομοκρατήσετε τους πολίτες και δεν σκέφτεστε ότι έπρεπε να τρομοκρατείτε τους εχθρούς της πατρίδος ή να πείθετε τους φίλους της πατρίδος. Είναι απίστευτο αυτό που συμβαίνει. Εσείς έπρεπε να έχετε και plan b και δεύτερο σχέδιο και τρίτο σχέδιο και να το σηκώνετε ψηλά στις διαπραγματεύσεις κι όχι να τρομοκρατείτε τον Έλληνα πολίτη και τους συναδέλφους μέσα σ’ αυτήν την Αίθουσα. 
Προφανώς, ως Λαϊκός Ορθόδοξος Συναγερμός έχουμε πρόταγμα μες στον αγώνα μας αυτόν, ότι την ιδιοκτησία, τις καταθέσεις και το τεχνοεπιστημονικό επίπεδο που κατακτήθηκε από τους Έλληνες πολίτες κατά τη διαχρονική διαδρομή του ελληνικού λαού, όποιος κι αν τον κυβέρνησε, θέλουμε να τα υπερασπιστούμε και θέλουμε να τα υπερασπιστούμε εντός της Ευρωζώνης. Ποιος είπε ότι τάχα είναι μονόδρομος οι προτάσεις που ακούγονται από την Κυβέρνηση κι από τον εκάστοτε Υπουργό; Δεν ακούσατε τον Πρόεδρό μας, τον Γιώργο Καρατζαφέρη, να επαναλαμβάνει σαν μοναχικός διαβάτης, συνεχώς, για την πενταετή περίοδο χάριτος και κατόπιν την ανακεφαλαίωση του χρέους και την εξόφλησή του; Χωρίς ποτέ να μας πει κανένας τίποτα, με υπερηφάνεια να τους πούμε ότι «ό,τι είναι να πληρώσουμε, θα το πληρώσουμε». Δέκα δισεκατομμύρια το χρόνο μετά από μία περίοδο χάριτος μπορούμε να τα αποδώσουμε. 
Θα μείνουμε στο ευρώ, αγαπητοί συνάδελφοι, θα τολμούσα να πω της Συμπολίτευσης, ΠΑΣΟΚ και Νέας Δημοκρατίας, όταν παράγουμε για να διατηρήσουμε ό,τι είχαμε, για να διατηρήσουμε τον παραγωγικό μας ιστό. Και προκειμένου να παράγουμε και να μπορέσουμε αυτό το προϊόν που θα παράγουμε να το αξιοποιήσουμε, αυτό πρέπει να γίνει με ενισχύσεις και χαμηλό κόστος, αγαπητοί συνάδελφοι, με μία περιφερειακή και νησιωτική πολιτική που είναι πραγματικότητα γι’ αυτόν τον τόπο. Η Ελλάς δεν μπορεί να ζήσει χωρίς περιφερειακή και νησιωτική πολιτική. Δεν μπορεί να παράγει ανταγωνιστικά προϊόντα,  ακόμη και στον πρωτογενή τομέα, άνευ ενισχύσεων. Έτσι μπορούμε να ελπίζουμε ότι θα αναθερμάνουμε την οικονομία και βήμα βήμα θα οδηγηθούμε, αγαπητοί συνάδελφοι, και σ’ αυτήν την πολυθρύλητη ανάπτυξη, που σε λίγο πράγματι από την επίκληση και την συχνή αναφορά της ο ελληνικός λαός, κατά τη γνωστή παροιμία και το παραμύθι, δεν θα μας πιστεύει, σαν το βοσκό με το λύκο. Αυτή τη φορά το καλό θα του λέμε, αλλά δεν θα πιστεύει ότι θα έρθει ποτέ αυτή η ανάπτυξη που την άκουσε από τόσα χείλη πολιτικών και τόσο διαψεύστηκε.  
Και έρχονται, κύριοι της Κυβερνήσεως, και οι τροπολογίες. Τροπολογία για την ΕΛΣΤΑΤ. Υπάρχει δε η επίκληση κάπου και στις συζητήσεις που γίνονται, ότι αυτό γίνεται γιατί έτσι αποφασίστηκε και ότι και οι Πρωθυπουργοί των υπολοίπων κρατών-μελών μπορεί να αναφέρουν και αυτοί ότι τα στατιστικά τους δεδομένα έχουν καλώς. Εδώ όμως, δεν γνωρίζει κανένας τι συμβαίνει; Δεν γνωρίζει το πρόβλημα το οποίο υφίσταται με την ΕΛΣΤΑΤ, ότι έχει καταντήσει ενός ανδρός αρχή, ότι δεν υφίσταται συμβούλιο εδώ και καιρό, ότι προχωρούμε μάλιστα και σε αυτήν την εξεταστική επιτροπή; Είναι δυνατόν ποτέ να έρχεται νομοθέτημα που να παραβιάζει το Σύνταγμα; Εδώ και αν δεν παραβιάζεται στην καρδιά του το Σύνταγμα. Εδώ υπάρχει μια Κυβέρνηση, υπάρχει ένας Πρωθυπουργός, έχει ψηφιστεί από διακόσιους πενήντα πέντε συναδέλφους μέσα σε αυτήν την Αίθουσα, πήρε ψήφο εμπιστοσύνης και δεν έχει αυτός τη νομιμότητα, ο Πρωθυπουργός της χώρας, να μιλήσει για τα στοιχεία μιας αρχής που τη λέμε και ανεξάρτητη και να εξασφαλίσει την ελληνική αξιοπιστία; 
Είναι απίστευτα αυτά που συμβαίνουν, αγαπητοί συνάδελφοι του ΠΑΣΟΚ και της Νέας Δημοκρατίας. Και αν δεν σηκώσετε το ανάστημά σας σε τέτοια στοιχειώδη γεγονότα θεσμικά, πότε άραγε μπορεί αυτός ο τόπος και αυτοί οι πολίτες να περιμένουν από τους καθοδηγητές του; Αν είναι καθοδηγητές, γιατί ο καθοδηγητισμός έχει ακυρωθεί εδώ και πολύ καιρό. Ούτε παράδειγμα, ούτε καθοδηγητισμός υπάρχει. Υπάρχει μία βουβαμάρα, ένας συμβιβασμός που έχει γεννήσει συμβιβασμένους πολιτικούς. Αυτό βλέπουν οι Έλληνες πολίτες.
Έρχομαι στη δεύτερη τροπολογία για την ανακεφαλαίωση τραπεζών. Πού είναι το κούρεμα, κύριοι της Κυβερνήσεως, των δανείων του Έλληνα πολίτη; Πού είναι το κούρεμα των δανείων; Κουρέψαμε τους μισθούς, κουρέψαμε τις συντάξεις με νόμους τρεις και τέσσερις φορές. Δεν έπρεπε να ακολουθήσει κάτι σχετικό που το έκανε και η Ισλανδία και το έκαναν και άλλες χώρες; Δεν δικαιούται ο Έλληνας πολίτης κούρεμα του δανείου του, που με άλλες συνθήκες το έλαβε, άλλες συνθήκες του προέκυψαν, όχι με δική του υπαιτιότητα; Είναι απίστευτο αυτό που συμβαίνει. 
Και τι λέει η τροπολογία; Πού είναι η ανακεφαλαίωση; Πού είναι αυτά που έπρεπε να πάνε στα ασφαλιστικά ταμεία που θα χαθούν, να πάρουν μετοχές και να έχουν κάποιο αποκούμπι για να πιστέψουν οι συνταξιούχοι ότι στο μέλλον θα έχουν συντάξεις, όχι λόγια και διακηρύξεις; Όχι μόνο αυτό δεν κάνατε, αλλά έρχεστε και κουρεύετε τα ομόλογα των ιδιωτών. Άκουσον-άκουσον! Και μάλιστα όχι μόνο των μικροκαταθετών, που εδώ χάνεται η εμπιστοσύνη προς το κράτος, είναι απίστευτο αυτό που συμβαίνει, αλλά έρχεστε και κουρεύετε τα ομόλογα όλων αυτών που φορτώθηκαν επάνω τους το χρέος του ελληνικού δημοσίου. Είναι ασύλληπτο. 
Δεν μπορεί να σταθεί καμμία Κυβέρνηση έτσι, δεν μπορείτε να πείσετε κανέναν. Και αν φοβάστε να αντιταχθείτε, παραιτηθείτε. Αν φοβάστε να πείτε ότι υπάρχει και άλλο σχέδιο και άλλη πορεία σε αυτόν τον τόπο, παραιτηθείτε. Δεν μπορώ να ακούω συνέχεια τον Αντιπρόεδρο να επικαλείται ή το ένα ή άτακτη χρεοκοπία. Ποιος τα είπε αυτά τα πράγματα, ότι ή το ένα θα συμβεί ή το άλλο θα συμβεί; Εδώ και δύο χρόνια ποιος διακήρυξε αυτές τις οικονομικές θεωρίες άραγε σε αυτόν τον τόπο και γελάνε ακόμα και οι πρωτοετείς των οικονομικών πανεπιστημίων, ότι τάχα δεν υπάρχουν άλλοι δρόμοι και άλλες διαδρομές; 
Ο κ. Ζολώτας -το είπα πολλές φορές, επειδή είστε εσείς εδώ, κύριε Οικονόμου- το 1990 για να μην καταστήσει το ελληνικό χρέος εξωτερικό, για να νιώθει ότι μπορεί να έχει την εθνική του κυριαρχία και την εθνική του ανεξαρτησία, κατέστησε το χρέος εθνικό, το έδωσε στα χέρια των Ελλήνων πολιτών. Το πλήρωσε πανάκριβα με 27% επιτόκιο. Και η Κυβέρνηση του Ιανουαρίου-Μαρτίου του 2010 περπατούσε συρόμενη. Καλύτερα βέβαια ταιριάζει άλλη λέξη, σέρνοντας και μπουσουλώντας, αντί να κάνει πράγματα τα οποία έπρεπε να τα προβλέψει και υπήρχε η κοντινή διδαχή του εγγύτερου παρελθόντος, να διδαχθεί από το 1990. Μειώνουμε συντάξεις, μειώνουμε και μισθούς στον ιδιωτικό τομέα. Μεγάλη εφεύρεση αυτό.
Σήμερα διαβάζω για 9 δισεκατομμύρια. Δεν δέχομαι το 9 δισεκατομμύρια. Εγώ σας λέω, 5 δισεκατομμύρια έλλειμμα, κύριοι Υπουργοί, από τη μείωση των μισθών στον ιδιωτικό τομέα. Και δεν είναι μόνο το έλλειμμα το δημοσιονομικό που θα αυξηθεί. Πώς θα σας πιστέψουν ότι μπορεί να υπάρχει τύχη με αυτήν την πολιτική; Προσέξτε τι ακυρώνετε. Ακυρώνετε σε αυτήν την ιστορική στιγμή, την ευκαιρία που δίδεται στην ελληνική πατρίδα να ξανασηκωθεί στα πόδια της έχοντας οδηγό τον ιδιωτικό τομέα. Η Ελλάς αναπτύχθηκε όταν ήταν περιζήτητος ο ιδιωτικός τομέας για εργασία. Όταν το ΠΑΣΟΚ κατέστησε περίλαμπρη την δημοσιοϋπαλληλική ιδιότητα, τότε εκφυλιστήκαμε, τότε άρχισε η οπισθοδρόμηση. Και αντί να δοθεί αυτή η δυνατότητα αυτήν τη στιγμή τουλάχιστον, μιας εξισορρόπησης του ιδιωτικού και του κρατικού, για να μπορέσουμε να γίνει το άλμα του ιδιωτικού τομέα και να υπάρχει πλέον, η προοπτική ότι ο ιδιωτικός τομέας θα σύρει την ανάπτυξη προς τα πάνω, έρχεστε και τον μειώνετε εκεί που τελικά πάει κάτω από τα όρια της φτώχειας. Και ζητάτε να συνηγορήσουμε. Ε, αυτό όχι μόνο δεν είναι πατριωτικό, όχι δεν είναι κοινωνικό αλλά εκφεύγει κάθε φαντασίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κυρία Πρόεδρε.
Και κοιτάξτε, κύριοι της Κυβερνήσεως,  τι κόβετε. Και προφανώς, επειδή δεν έγινε καμμία αναφορά από κανέναν, φοβούμαι ότι έχει διαφύγει από πολλούς συναδέλφους, γιατί ίσως δεν είναι απαραίτητο να γνωρίζουν όλοι οι συνάδελφοι, δεν γνωρίζουν. Κόβετε εξήντα εκατομμύρια ευρώ την εξισωτική των φτωχών αγροτών και κτηνοτρόφων. Εξήντα εκατομμύρια ευρώ των ορεινών και μειονεκτικών περιοχών, αυτό είναι η εξισωτική. Και το έχετε μέσα στον κατάλογο και το κόβετε. Πώς θα υπάρξει ανταγωνισμός; Πώς θα υπάρξει στον πρωτογενή τομέα προϊόν αγροτικό που θα μπορεί να ανταγωνιστεί τη βουλγαρική, τη ρουμανική και κάθε άλλη γειτονική παραγωγή;  
Με τον ΕΟΠΥΥ, κάπου εδώ δεν βγαίνει η αριθμητική, κύριοι της Κυβερνήσεως. Έχετε αναφορά, πεντακόσια εκατομμύρια μόνο στον ΕΟΠΥΥ, περίπου ένα δισεκατομμύριο στους Οργανισμούς Κοινωνικής Ασφάλισης, άλλο ένα δισεκατομμύριο για φάρμακα και επικουρικές. Για σταματήστε! Δυόμισι δισεκατομμύρια από τα 3,2 δισεκατομμύρια τα φορτώνετε πάνω στον ΕΟΠΥΥ και πάνω στους Οργανισμούς Κοινωνικής Ασφάλισης. Πώς θα αντέξει; Δηλαδή σε ποιο λαό απευθύνεστε; Ανθρώπους δηλαδή, οι οποίοι ρακένδυτοι, αναξιοπαθείς, θα σύρονται, θα άγονται και θα φέρονται; 
Μειώνετε δε και τα ινστιτούτα. Μίλησα, αλλά «φωνή βοώντος εν τη ερήμω»! Ένα ινστιτούτο είναι στη Θράκη, αυτό με την τεχνολογική πολιτιστική εξέλιξη και πάτε να το συρρικνώσετε. Ένα έχει η Θράκη, η Αχίλλειος πτέρνα του ελληνισμού –όχι μόνο της Ελλάδος, αλλά του ελληνισμού- και δεν μπορείτε να το κρατήσετε. Δεν έχετε καν τη γενναιότητα να πείτε ότι «δεν είναι δυνατόν να γίνει αυτό, δεν το διαπραγματευόμαστε».
Λοιπόν, αγαπητοί συνάδελφοι, και προπάντων, κύριοι της Κυβερνήσεως, δανειζόμαστε χρόνο για να μας καταπλακώσει η φτώχεια. Κλέβουμε τη ζωή των επόμενων γενεών. Κλέβουμε τη ζωή των παιδιών μας. Και αυτό όχι μόνο δεν είναι πατριωτικό, δεν είναι τίμιο, δεν είναι καθαρό, αλλά και η ιστορία δεν θα σας το συγχωρέσει.  
Εμείς, οι του Λαϊκού Ορθόδοξου Συναγερμού, συνεπείς και στον πατριωτικό και στον κοινωνικό παρεμβατισμό, δεν είναι δυνατόν να συνυπογράψουμε. Λέμε, όχι μόνο ένα μεγάλο «όχι», αλλά απευθύνουμε μια καταγγελία να εγερθεί αυτή η Αίθουσα και την ύστατη στιγμή να δώσει τα μαθήματα που πρέπει και σε αυτούς ακόμη εκεί στην Ευρώπη, αν θέλουν να μιλούν για Ευρώπη του πολιτισμού, για Ευρώπη του ελληνικού, του ρωμαϊκού και του χριστιανικού πολιτισμού. 
Ειδάλλως, θα έχετε ατυχήσει όλοι μαζί και ο ελληνικός λαός προφανώς, δεν θα ξεχάσει ποτέ αυτήν την απρέπεια και αυτήν την αγένεια, την οποία του επιδεικνύετε.  
Σας ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Κιλτίδη, ειδικό αγορητή του ΛΑΟΣ.
Κυρίες και κύριοι συνάδελφοι, πριν δώσω το λόγο στον κ. Παπαδημούλη, έχω την τιμή να κάνω μια ανακοίνωση προς το Σώμα.
Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας και Κοινωνικής Αλληλεγγύης: «Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Εργασίας και Κοινωνικής Ασφάλισης σχετικά με τον ψηφισθέντα νόμο «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής  Σταθερότητας (ΕΤΧΣ), της Ελληνικής Δημοκρατίας και της Τράπεζας της Ελλάδος, του Σχεδίου του  Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» και άλλες διατάξεις».
Παρακαλείται ο ειδικός αγορητής του ΣΥΡΙΖΑ, κ. Δημήτριος Παπαδημούλης, να λάβει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, τελικά το σίριαλ του εκατομμυρίου Βουλευτή, κατέληξε στον γνωστό πλέον πολυεκατομμυριούχο σύζυγο. Όμως, η μεγαλύτερη πρόκληση αυτών των ημερών είναι ότι πίσω από το ένα εκατομμύριο ευρώ ΠΑΣΟΚ και Νέα Δημοκρατία προσπαθούν να κρύψουν επί μία εβδομάδα πολλά δισεκατομμύρια ευρώ που κόβονται κυριολεκτικά με τον μπαλτά από εκατομμύρια μισθωτούς, συνταξιούχους και ανέργους. 
Γι’ αυτό το κακόγουστο σίριαλ του ενός εκατομμυρίου ευρώ που κλείνει σχεδόν μία εβδομάδα και τη σύγχυση που προκάλεσε ασφαλώς υπάρχουν ευθύνες και αναπάντητα ερωτηματικά. Και ο αρμόδιος Εισαγγελέας ο κ. Νικολούδης και η κ. Μπακογιάννη και ο κ. Κούβελος, ο καθένας στον τομέα της ευθύνης του, οφείλουν περαιτέρω εξηγήσεις και γι’ αυτά που είπαν και γι’ αυτά που δεν είπαν. 
(Στο σημείο αυτό την Προεδρική Έδρα καταλαμβάνει η Ε΄ Αντιπρόεδρος της Βουλής κ. ΒΕΡΑ ΝΙΚΟΛΑΪΔΟΥ )
Όμως, η ουσία που απασχολεί εκατομμύρια Έλληνες είναι ότι αυτές τις ώρες, αυτές τις μέρες μειώνεται κατά 22% ο κατώτατος μισθός, με πράξη νομοθετικού περιεχομένου που αποφασίζει αυτή την ώρα το υπουργικό συμβούλιο. Μειώνεται κατά 32% ο κατώτατος μισθός για τους νέους. Μπαίνει τσεκούρι μεγαλύτερης μείωσης στα επιδόματα ανεργίας γι’ αυτούς που κυρίως είναι άνεργοι, τους οικοδόμους, τους ξενοδοχοϋπαλλήλους και ενταφιάζεται το τέλος των κλαδικών συμβάσεων. 
Η Κυβέρνηση και με αυτό το νόμο που ψηφίζεται σήμερα με τις απαράδεκτες διαδικασίες του κατεπείγοντος και με την πράξη νομοθετικού περιεχομένου που αποφασίζει σήμερα το υπουργικό συμβούλιο και με τις εγκυκλίους που ετοιμάζει θα προκαλέσει περαιτέρω μειώσεις εισοδημάτων στο πιο αδύναμο κομμάτι της ελληνικής κοινωνίας. 
Τα επίσημα στοιχεία, κύριε Τιμοσίδη, λένε ότι στα τρία χρόνια -2009, 2010 και 2011- οι μισθωτοί και οι συνταξιούχοι αυτής της χώρας έχουν ήδη χάσει πάνω από το 1/3 του εισοδήματός τους, ένα μέρος με περικοπές στις ονομαστικές τους αμοιβές, ένα μέρος μέσω του ροκανίσματος που προκαλεί ο πληθωρισμός και ένα μέρος μέσω της αύξησης της φορολογίας. Όλα αυτά που συζητούμε τώρα, οι καινούργιες περικοπές θα έλθουν επιπλέον. 
Την ίδια ώρα η Κυβέρνηση, με την αγαστή σύμπνοια του ΠΑΣΟΚ και της Νέας Δημοκρατίας, ξεπλένει έναντι πινακίου φακής –απ’ ό,τι πληροφορούμαι- μεγάλα σκάνδαλα όπως η «SIEMENS». 
Η εξεταστική επιτροπή είχε λογαριάσει τη ζημία του δημοσίου σε 2 δισεκατομμύρια ευρώ, με πρόταση των συναδέλφων του ΠΑΣΟΚ και τώρα, έναντι ενός ποσού δεκάδες φορές μικρότερου σε πραγματικό ρευστό, θέλετε να κλείσετε την υπόθεση μετατρέποντας την Κυβέρνηση Παπαδήμου σε πλυντήριο, παίρνοντας ψίχουλα και την ίδια ώρα συνομολογείτε και δίνετε πιστοποιητικό εντιμότητας και νομιμότητας στη «SIEMENS», χωρίς να παίρνετε τίποτα από ονόματα και από στοιχεία και για τα ταμεία των κομμάτων και την αμαρτωλή υπόθεση του 2% -που είναι πιστοποιημένη, με απόφαση του γερμανικού δικαστηρίου- και για τα πρόσωπα που εμπλέκονται σε αυτό το μεγάλο και πολύχρονο σκάνδαλο. 
Να πάμε στο άλλο θέμα; Οι περίφημη συμφωνία με την Ελβετία. Εδώ και μήνες ο κ. Βενιζέλος απαντούσε ότι όπου να είναι έρχεται η συμφωνία για κύρωση. «Εντός των προσεχών ημερών» μου έλεγε πέρυσι το Σεπτέμβριο. Μου έλεγε «θα πάρουμε και πολλά χρήματα, με τη φορολόγηση των τόκων και των καταθέσεων και ονόματα για να ελέγξουμε ποιοι μεγαλόσχημοι και χρυσοκάνθαροι έβγαλαν δισεκατομμύρια στην Ελβετία και αλλού». Πριν λίγες μέρες, την Παρασκευή, ο κ. Βενιζέλος εδώ αυτοδιαψεύστηκε και είπε ότι παραπέμπεται στις καλένδες η διμερής συμφωνία με την Ελβετία, καθώς είναι θέμα γενικότερης συμφωνίας. 
Μέσα στην εβδομάδα, ξεκινώντας από το σημερινό υπουργικό συμβούλιο, έρχονται κι άλλα: πάγωμα των ωριμάνσεων, δηλαδή των αυξήσεων που παίρνει με την πάροδο του χρόνου, με βάση συμβάσεις, με βάση το μισθολόγιο ο κάθε εργαζόμενος, διά βίου. Ξέρετε τι λέει το πρόγραμμα που έχετε ψηφίσει, κύριοι του ΠΑΣΟΚ και της Νέας Δημοκρατίας; Παγώνουν οι ωριμάνσεις μέχρι η ανεργία να πέσει κάτω από 10%. Η ανεργία σύμφωνα με τα επίσημα στοιχεία είναι πολύ πάνω από 20% και θα πάρει χρόνια, δεκαετίες, να φτάσει σε τέτοια ποσοστά. Μέσα στην εβδομάδα αποφασίζετε το κλείσιμο της εργατικής εστίας και της εργατικής κατοικίας ξεθεμελιώνοντας τα τελευταία υπολείμματα ενός κοινωνικού κράτους. Και βάζετε και άλλο ένα γερό τσεκούρι στο πρόγραμμα δημοσίων επενδύσεων κόβοντας άλλα 400 εκατομμύρια ευρώ, πράγμα που θα έχει ως μαθηματική συνέπεια την ακόμα βαθύτερη ύφεση.
Έρχομαι στα άρθρα του συζητούμενου νομοσχεδίου.
Άρθρο 1 και άρθρο 6: Γερό τσεκούρι στις κύριες και τις επικουρικές συντάξεις και μάλιστα αναδρομικά από 1ης Ιανουαρίου. Δηλαδή, το Πάσχα οι εργαζόμενοι και οι συνταξιούχοι με την αναδρομική εφαρμογή θα πάρουν ψίχουλα. Κόβετε άγρια συντάξεις για να μαζέψετε 325 εκατομμύρια ευρώ. 
Στο άρθρο 2, τινάζετε στον αέρα και αναπροσαρμόζετε όλα τα βασικά μεγέθη του προϋπολογισμού του τρέχοντος έτους που ψηφίσατε πριν από μόλις δύο μήνες σ’ αυτήν τη Βουλή. Η ύφεση από 2,8% που την προβλέπατε, θα περάσει το 5% -ορισμένοι λένε ότι θα περάσει το 6%- για πέμπτη συνεχόμενη χρονιά. Η ύφεση αθροιστικά υπερβαίνει το 20%. Δεν υπάρχει σε άλλη ευρωπαϊκή χώρα τέτοιο πράγμα. Δεν έχει ξανασυμβεί στην Ελλάδα μετά την περίοδο του Β΄ Παγκοσμίου Πολέμου. Τέτοιο μέγεθος ύφεσης προβλέπεται φέτος μόνο στο Σουδάν. Αλλάζετε και τα πάντα. Επειδή έχει πέσει έξω ο προϋπολογισμός το 2011, - τα έσοδα στο ΦΠΑ είναι -19%- λέτε ότι θα έχετε χαμηλότερα έσοδα. Και επειδή δεν μπορείτε να περιορίσετε φοροδιαφυγή ή κρατική σπατάλη, κόβετε από το κοινωνικό κράτος και από το πρόγραμμα δημοσίων επενδύσεων.
Έρχομαι στο άρθρο 5. Είναι μνημονιακή υποχρέωση οι συγχωνεύσεις και ο εξορθολογισμός κάποιων φορέων που κάνουν έρευνα; Από πού προκύπτει; Κάνατε ποτέ διαβούλευση σοβαρή γι’ αυτό το θέμα; 
Άρθρο 7: νέα παράταση μέχρι τον Ιούνιο στις ρυθμίσεις για τα αυθαίρετα. Ως μηχανικός σας λέω ότι αυτές οι διαρκείς παρατάσεις τροφοδοτούν ένα νέο κύμα, μια νέα γενιά αυθαιρέτων. Γιατί όσοι είναι  μέσα στα σχετικά κυκλώματα επωφελούνται της νέας παράτασης για να ρίξουν όπως-όπως μια πλάκα και να νομιμοποιήσουν αυτό που θα φτιάξουν ως αυθαίρετο. Ή κάνετε ότι δεν καταλαβαίνετε; 
Διότι, αυτή τη φορά η παράταση συμπίπτει και με την προεκλογική περίοδο που παραδοσιακά τις προεκλογικές περιόδου γίνεται το όργιο της παρανομίας. 
Θα δώσω σε ένα θέμα δίκιο στον Αντιπρόεδρο, όχι φυσικά σ’ αυτή την κινδυνολογία ότι όποιος είναι εναντίον του μνημονίου, εναντίον της κυβερνητικής πολιτικής, εναντίον του διδύμου Μερκοζί, εναντίον του Σόιμπλε, είναι τάχατες οπαδός της χρεοκοπίας και της δραχμής. Αυτά είναι βολικά προπαγανδιστικά επιχειρήματα για να κινδυνολογείτε. Δεν πείθουν. Είπε, όμως, ένα πράγμα που είναι σωστό. Όσα προβλέπονται σ’ αυτό τον εφαρμοστικό νόμο προδιαγράφονται με σαφήνεια στο δεύτερο μνημόνιο, το οποίο ήδη ψηφίστηκε με αιματηρές διαγραφές για τρεις κοινοβουλευτικές ομάδες την περασμένη Κυριακή.
Επειδή βλέπω ότι γίνεται ένα εσωτερικό παζάρι, που δεν μας αφορά, μέσα στο ΠΑΣΟΚ και τη Νέα Δημοκρατία γύρω από τη πιθανότητα μετάνοιας και επανόδου κάποιων συναδέλφων των δυο κομμάτων ανάλογα με την ψήφο τους, θέλω να πω ότι είναι αδιανόητο, παράλογο με βάση την κοινή λογική κάποιος να καταψηφίζει το μνημόνιο επειδή κόβει μισθούς, συντάξεις και επιδόματα ανεργίας αλλά να ψηφίζει τους νόμους με τους οποίους υλοποιείται το μνημόνιο. Θα είναι το έσχατο της αναξιοπιστίας. Και είναι ένας παραπάνω λόγος που η Κοινοβουλευτική Ομάδα του ΣΥΡΙΖΑ ζητά ονομαστική ψηφοφορία και επί της αρχής αλλά και στα άρθρα 1, 2, 5 και 6, που υλοποιούν αυτές τις μεγάλες μειώσεις σε βάρος των πιο αδύναμων αυτής της κοινωνίας. Για να κρεμαστεί ο κάθε ένας από το ποδαράκι του. Πέρα από την αξιοπιστία των κομμάτων υπάρχει και το θέμα της αξιοπιστίας των προσώπων.
Έρχομαι στο χρόνο που μου απομένει, κυρίες και κύριοι συνάδελφοι, στις δυο τροπολογίες. Κατ’ αρχάς δεν είναι τροπολογίες, είναι επιπλέον νομοσχέδια όπως συνηθίζει πια αυτή η Κυβέρνηση. Είναι το νομοσχέδιο για τις τράπεζες και την ανακεφαλαιοποίησή τους το οποίο η Κυβέρνηση βαπτίζει τροπολογία σαν τους καθολικούς καλόγερους.
Πρώτα από όλα ακόμη δεν ξέρουμε πόσα θα πάρουν οι τράπεζες με την ανακεφαλαιοποίηση. Στην αρχή έλεγαν 10, μετά το πήγαν στα 30, μετά το πήγαν στο 40 και τώρα διαβάζω για 50. Δεν ξέρουμε πόσα θα πάρουν από το νέο πακέτο. Το βέβαιο, όμως, είναι ότι τα κλειδιά, παρ’ ότι τα λεφτά θα τα βάλει το δημόσιο από το δάνειο που θα πάρει, θα τα κρατήσουν οι μεγαλομέτοχοι. Γιατί; Διότι η ανακεφαλαιοποίηση γίνεται κομμένη και ραμμένη στα μέτρα των ιδιωτών μεγαλομετόχων των τραπεζών, τόσο πολύ που αναγκάζεται αυτή η Κυβέρνηση αυτοεξευτελιζόμενη να πετάει στα σκουπίδια και να αναιρεί ρυθμίσεις που η ίδια ψήφισε το Φθινόπωρο του 2011 και μάλιστα ορκιζόταν ότι δεν πρόκειται να τις αλλάξει με τίποτα.
Πώς γίνεται αυτό; Θα πάρουν για αυτήν την ανακεφαλαιοποίηση, δηλαδή το δημόσιο, κοινές μετοχές, αλλά όχι κοινές μετά ψήφου, όπως προβλέπει η νομοθεσία, αλλά με ψήφο μόνο στα θέματα στρατηγικής σημασίας. Ζήσε Μάη μου να φας τριφύλλι! Τα κλειδιά, το κουμάντο, δηλαδή, θα συνεχίσουν να το κάνουν οι ιδιώτες μεγαλομέτοχοι χωρίς να βάλουν το χέρι στην τσέπη.
Για την συμμετοχή των ιδιωτών, το πλαφόν, το χρόνο επαναγοράς των μετοχών, τον τρόπο υπολογισμού, όλα αυτά θα καθοριστούν όχι από το νόμο αλλά με υπουργική απόφαση. Λευκή επιταγή στον κ. Βενιζέλο ή στον διάδοχό του, εάν αποφασίσει και αυτός να παραιτηθεί ακολουθώντας το παράδειγμα του κ. Παπουτσή. 
Εκτός αυτών υπάρχει στο άρθρο 5 της τροπολογίας για τις τράπεζες και μια φωτογραφική, σκανδαλώδης διάταξη που λέει ότι όσοι με την ανταλλαγή των ομολόγων αποκομίσουν κεφαλαιακά κέρδη, αυτά θα είναι αφορολόγητα. Όσοι, δηλαδή, αγόρασαν κερδοσκοπώντας πάνω στο σενάριο της ασύντακτης χρεοκοπίας από τη δευτερογενή αγορά τα ομόλογα του ελληνικού δημοσίου πιο χαμηλά από ότι οι όροι της ανταλλαγής και έχουν κέρδη, δεν θα φορολογηθούν, δεν θα πληρώσουν κανένα ευρώ. Θα μείνουν εντελώς αφορολόγητα.
Εξηγήστε μας, κύριε Οικονόμου, το εξής: Γιατί αυτή η φωτογραφική διάταξη; Όλα πια πρέπει να τους τα δώσετε;
Έρχομαι στην τροπολογία της ΕΛΣΤΑΤ, την οποία, απ’ ό,τι άκουσα από τον κ. Βενιζέλο, ενέκρινε ομόφωνα το Υπουργικό Συμβούλιο, δηλαδή και ΠΑΣΟΚ και Νέα Δημοκρατία. Ερωτώ τώρα τους παρισταμένους συναδέλφους της Νέας Δημοκρατίας και συγκεκριμένα, τον κ. Μουσουρούλη, που είναι και Κοινοβουλευτικός Εκπρόσωπος το εξής: Σας έχω ακούσει να είστε στα κεραμίδια  -και σωστά- συμπλέοντας με την Αριστερά, που τώρα τελευταία την ελεεινολογείτε, για την ενός ανδρός αρχή στην ΕΛΣΤΑΤ, για τις απαράδεκτες διαδικασίες με τις οποίες διαλύθηκε το Διοικητικό Συμβούλιο της ΕΛΣΤΑΤ, για κάποια «μαγειρέματα» που έγιναν από το ΠΑΣΟΚ τους τρεις τελευταίους μήνες, σε συνέχεια των «μαγειρεμάτων» που κάνατε εσείς εννιά μήνες όσον αφορά τη διαμόρφωση του ελλείμματος του 2009.
Η τροπολογία που τώρα υπερψηφίζετε και είπαν «ναι» οι έξι Υπουργοί και Υφυπουργοί σας, κύριε Μουσουρούλη, τι κάνει; Λέει «ναι», με τη βούλα του νόμου, στην ενός ανδρός αρχή για τον κ. Γεωργίου, δίνει την πλήρη εξουσιοδότηση να φτιαχτούν, κατ’ επιταγήν του ΔΝΤ και με υλοποιητή τον κ. Γεωργίου, όλες οι δομές και οι λειτουργίες για την παραγωγή των στατιστικών στοιχείων, κάνοντας τη βασική παραταξιακή σας εφημερίδα, τον ΕΛΕΥΘΕΡΟ ΤΥΠΟ, να γράφει: «Η Τρόικα παίρνει τον έλεγχο της ΕΛΣΤΑΤ».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα το ψηφίσετε; Το ψηφίσατε στο Υπουργικό Συμβούλιο. Θα το ψηφίσετε και στην Ολομέλεια, στην ονομαστική ψηφοφορία;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κύριε Παπαδημούλη, παρακαλώ ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ολοκληρώνω, κυρία Πρόεδρε.
Διότι υπάρχει ένα θέμα συνέπειας λόγων και έργων. Πριν μια εβδομάδα έγινε εδώ σκοτωμός ανάμεσα στον κ. Βενιζέλο και τον κ. Δένδια, με αφορμή τη συζήτηση περί εξεταστικής επιτροπής. Έφθασαν σε πολύ χαμηλό επίπεδο οι αντιπαραθέσεις, διότι υποτίθεται ότι είχατε πολύ διαφορετική γραμμή και τώρα υλοποιείτε χέρι-χέρι -χωρίς τον κ. Καρατζαφέρη αυτή τη φορά- την ίδια πολιτική.
Εξηγούμε, λοιπόν, ότι καταψηφίζουμε επί της αρχής, καταψηφίζουμε και τα άρθρα και ζητούμε ονομαστική ψηφοφορία στα άρθρα 1, 2, 5 και 6.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ευχαριστούμε τον κ. Παπαδημούλη.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Μισό λεπτό, κυρία Μπακογιάννη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τέσσερις εκπαιδευτικοί από το 1ο Γυμνάσιο Γυθείου Λακωνίας.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρία Μπακογιάννη, θέλετε το λόγο επί προσωπικού;</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κυρία Πρόεδρε, ζητώ το λόγο επί προσωπικού. Ο κ. Παπαδημούλης αναφέρθηκε στο όνομα του συζύγου μου και ζητώ την άδεια να εξηγήσω και στη Βουλή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Έχετε το λόγο για ένα λεπτό για το προσωπικό σας θέμα. Μπορείτε να ομιλήσετε από το έδρανό σας. Ακούγεστε και από εκεί.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Δεν πειράζει. Προτιμώ να βλέπω τους συναδέλφους.
Κυρίες και κύριοι συνάδελφοι, πριν από τρεις μέρες, από τούτο εδώ το Βήμα, εζήτησα, ως Αρχηγός της Δημοκρατικής Συμμαχίας, να δημοσιοποιηθεί το όνομα του Βουλευτή ο οποίος, κατά δήλωση του κ. Νικολούδη, είχε πάρει ένα εκατομμύριο ευρώ και τα είχε στείλει στην Ελβετία ή, εν πάση περιπτώσει, τα είχε βγάλει εκτός Ελλάδος. Ομολογώ ότι, όπως και όλοι σας, ένιωθα και οργή, αλλά και περιέργεια να μάθω ποιος είναι αυτός ο Βουλευτής, ο οποίος είχε ένα εκατομμύριο ευρώ στην Ελλάδα και τα έστειλε στο εξωτερικό.
Πριν από μισή ώρα από την ώρα που έκανα τη δήλωση -δηλαδή, πριν από δύο ώρες- έλαβα ένα τηλέφωνο από τον Αντιπρόεδρο της Βουλής, τον κ. Αργύρη, ο οποίος μου είπε ότι το έμβασμα της 3ης Μαρτίου του 2010 ήταν ένα έμβασμα του συζύγου μου Ισίδωρου Κούβελου προς το εξωτερικό.
Ομολογώ ότι έμεινα άναυδη. Επικοινώνησα με το σύζυγό μου.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, σας παρακαλώ, χρειάζομαι λίγο χρόνο να εξηγήσω.
Επικοινώνησα με το σύζυγό μου, ο οποίος μου είπε ότι μέσα στην επιχειρηματική του δραστηριότητα -όπως όλοι γνωρίζουν, φαντάζομαι, ο άντρας μου ασχολείται με θέματα της ναυτιλίας- είχε από ναυτιλιακό συνάλλαγμα επενδυμένες μετοχές στο Χρηματιστήριο της Νέας Υόρκης, τις οποίες ρευστοποίησε. Η τράπεζα, η οποία έκανε τη συναλλαγή, ήταν ελληνική τράπεζα και έστειλε μετά τα χρήματα στο Λονδίνο για την αγορά ενός πλοίου.
Κυρίες και κύριοι συνάδελφοι, ποτέ δεν φαντάστηκα ότι η πενθήμερη συζήτηση που γινόταν για έναν πολιτικό, για ένα Βουλευτή, αφορούσε επιχειρηματική δραστηριότητα του συζύγου μου, γνωστή μέχρι το 2009-2010 που δημοσιεύθηκε το «πόθεν έσχες» –δηλαδή και οι μετοχές του και τα πάντα- και ότι αυτό θα μπορούσε να ήταν μεμπτό, διότι συνέχισε την επιχειρηματική του δραστηριότητα επενδύοντας στην ελληνική ναυτιλία, όπως έκανε όλα τα χρόνια της ζωής του.
Κυρίες και κύριοι συνάδελφοι, ζητώ από τη Βουλή των Ελλήνων: πρώτον, να έρθει ο κ. Νικολούδης και να πει συγκεκριμένα ποιος είναι ο άνθρωπος, ο οποίος του κατήγγειλε ότι υπάρχει τέτοιου είδους συναλλαγή. Η δουλειά του κ. Νικολούδη είναι να ψάχνει το «βρώμικο» χρήμα. Αυτήν τη στιγμή μιλάμε για γνωστοποιημένη επιχειρηματική δράση, δημοσιοποιημένη στα «πόθεν έσχες». Ο κ. Νικολούδης άφησε να εννοηθεί ότι κάποιος πολιτικός έκανε αυτήν την ιστορία. Εγώ, όμως, έχω δημοσιεύσει από την πρώτη μέρα μέχρι και σήμερα κάθε ευρώ και κάθε δραχμή, την οποία διαχειρίστηκα με τον οποιοδήποτε τρόπο τη διαχειρίστηκα. 
Δεν επιτρέπω, λοιπόν, σε κανέναν να σπιλώνει το ήθος και την πολιτική μου σταδιοδρομία. Απαιτώ, λοιπόν: πρώτον, από τα κόμματα να τοποθετηθούν και, δεύτερον, από την Κυβέρνηση να μου εξηγήσει πώς είναι δυνατόν επί πέντε μέρες να γνωρίζετε όλα αυτά τα οποία γνωρίζετε και να μην έχετε την ευθυκρισία να βγείτε να το πείτε δημοσίως; Πώς το έκανα εγώ μισή ώρα αφού το πληροφορήθηκα και βγήκα κατ’ ευθείαν στον Τύπο, διότι θέλω να ξεκαθαρίσω ότι δεν μπορούν να πλανώνται τέτοιου είδους ιστορίες εις βάρος των πολιτικών; 
Πώς είναι δυνατόν να έρχεται ο κ. Νικολούδης να λέει αυτά τα πράγματα, να είμαστε όλοι πεπεισμένοι ότι πρόκειται για κάποιον Βουλευτή και τελικώς, να πρόκειται περί επιχειρηματικής δραστηριότητας ενός ανθρώπου, ο οποίος κάνει τη δουλειά αυτή όλη του τη ζωή;
Όσον αφορά το εάν είναι νόμιμο και ηθικό, εγώ θεωρώ ότι είναι ηθικό να επιτρέπεις να προχωρήσει η επιχειρηματική δραστηριότητα στην ελληνική ναυτιλία -το ξεκαθαρίζω- όπως θεωρώ ότι είναι και ηθικό να επιτρέπεται να παντρευτεί ένας άνθρωπος έναν Έλληνα επιχειρηματία, αλλά αυτό δεν έχει καμμία σχέση με την πολιτική του δραστηριότητα, με την πολιτική του ταυτότητα, με την πολιτική του ύπαρξη.
Αυτά τα χρήματα, τα οποία έχουμε στην Ελλάδα και τα οποία βρίσκονται στην Ελλάδα, δεν έχουν καμμία σχέση με αυτά τα οποία πηγαινοφέρνουν άνθρωποι, οι οποίοι έχουν επιχειρηματικές δραστηριότητες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρία Μπακογιάννη, πιστεύω ότι εξαντλήθηκε το προσωπικό σας.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κυρία Πρόεδρε, ήθελα να το ξεκαθαρίσω αυτό και ήθελα να πω ότι ζητώ από τον Πρόεδρο της Βουλής την πλήρη εκκαθάριση του θέματος και περιμένω από την Κυβέρνηση να τοποθετηθεί.
Οι δηλώσεις, οι οποίες έγιναν τις τελευταίες ημέρες  από την Κυβέρνηση, ήταν ανοιχτές σε κάθε μορφής παρερμηνεία. Εγώ, λοιπόν, δεν δέχομαι να σπιλωθώ. Έχω αρκετά στοχοποιηθεί στη ζωή μου. Δεν εννοώ να γίνω στόχος του οποιουδήποτε παιχνιδιού, που, ενδεχομένως, παίζεται μεταξύ των δύο μεγάλων κομμάτων, τα οποία έθιξα όταν έφερα στη δημοσιότητα τις ιστορίες για τα κομματικά τους ταμεία και για τα χρήματα των «πόθεν έσχες» τους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Έχει ενημερωθεί σίγουρα και ο Πρόεδρος και ο Πρόεδρος τη Επιτροπής. Πιστεύω ότι θα πάρετε απάντηση.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Θα μπορούσα να έχω το λόγο, κύριε Πρόεδρε, μετά τον κ. Παπαδημούλη;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Δεν σήκωσε το χέρι ο κ. Παπαδημούλης. Δεν ζήτησε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Εγώ ζητώ το λόγο και επί προσωπικού και ως Κοινοβουλευτικός Εκπρόσωπος. Διαλέξτε εσείς πώς θα μου τον δώσετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Επί προσωπικού, θα μιλήσετε ένα λεπτό, κύριε Μουσουρούλη. Εάν θέλετε να πάρετε το λόγο σαν Κοινοβουλευτικός Εκπρόσωπος, θα πάρετε το χρόνο σας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Δεν έχει σημασία. Και στις δύο περιπτώσεις ένα λεπτό χρειάζομαι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ορίστε, λοιπόν, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Το πολιτικό σύστημα, αγαπητοί συνάδελφοι, χρειάζεται θάρρος, ήθος και θεσμούς. Η Νέα Δημοκρατία λειτουργεί πάντα θεσμικά. Στην αρχή ο κ. Κιλτίδης αναφέρθηκε στην παροχή εξουσιοδότησης από τους Βουλευτές του ελληνικού Κοινοβουλίου προς τις ελβετικές τράπεζες, προκειμένου να ανοίξουν τυχόν λογαριασμούς τους. Αυτή δεν είναι θεσμική λειτουργία.  Ήταν μία πρόταση του Προέδρου του Εθνικού Συμβουλίου του ΠΑΣΟΚ, του κ. Καρχιμάκη, την οποία και απορρίψαμε. Εμείς λειτουργούμε θεσμικά. Προτείναμε -και το Προεδρείο της Βουλής ουδέποτε έφερε στην Ολομέλεια, κυρία Πρόεδρε- συγκεκριμένα μέτρα για το «πόθεν έσχες». Θεωρούμε ότι η πρόταση του κ. Καρχιμάκη θα καθιστούσε τη χώρα περίγελο διεθνώς. Νομίζω ότι σ’ αυτό μπορούν να συμφωνήσουν και τα κόμματα της Αριστεράς. 
Όσον αφορά στις παρατηρήσεις του κ. Παπαδημούλη σχετικά με την ΕΛΣΤΑΤ και εδώ η Νέα Δημοκρατία λειτουργεί θεσμικά. Γνωρίζετε πολύ καλά τις θέσεις μας. Τις έχουμε διατυπώσει επανειλημμένα σε αυτήν την Αίθουσα. 
Όσον αφορά στον υπαινιγμό για το αν τα στοιχεία ενδέχεται να υποστούν αλλοίωση από εξωγενείς παράγοντες, γνωρίζετε πολύ καλά, γιατί ήσασταν Ευρωβουλευτής επί σειρά ετών, ότι πρόσφατα, στις 21 Φεβρουαρίου, κατατέθηκαν δύο τροποποιήσεις των κανονισμών στο πλαίσιο του ευρωπαϊκού εξαμήνου -του «εξαπτύχου», για να είμαι πιο συγκεκριμένος- οι οποίοι προβλέπουν τη θεσμική αξιολόγηση των δημοσιονομικών μεγεθών μίας χώρας. Στεκόμαστε εκεί και πουθενά αλλού, κύριε Παπαδημούλη.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Θα ήθελα να σας θυμίσω μόνο –ίσως δεν το θυμάστε- ότι έχει κατατεθεί και πρόταση νόμου για το «πόθεν έσχες». Απλώς δεν έχει γίνει δεκτό κυρίως από τα δύο μεγάλα κόμματα. 
Συνεχίζουμε τη διαδικασία. 
Το λόγο έχει ο Βουλευτής του ΠΑΣΟΚ κ. Δημήτριος Τσιρώνης. 
Ορίστε, κύριε Τσιρώνη, έχετε το λόγο για οκτώ λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΤΣΙΡΩΝΗΣ</Parlmember>: Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, στο υπό συζήτηση σχέδιο νόμου περιλαμβάνονται μεταξύ άλλων διατάξεις που αφορούν στην τροποποίηση των μεγεθών του εγκεκριμένου προϋπολογισμού του τρέχοντος οικονομικού έτους 2012. 
Οι πλέον πρόσφατες εκτιμήσεις για δυσμενέστερες επιπτώσεις της ύφεσης στα έσοδα του κράτους επιβάλλουν αφ’ ενός την περιστολή των δαπανών και αφ’ ετέρου την προσαρμογή των εσόδων του κρατικού προϋπολογισμού στα εκτιμώμενα έσοδα με βάση τα νέα δεδομένα που έχουν διαμορφωθεί σήμερα. 
Πράγματι, στον εγκεκριμένο προϋπολογισμό του τρέχοντος έτους υπήρχε αρχικά η εκτίμηση ότι εντός του 2012 θα ήταν δυνατή η πραγματοποίηση πρωτογενούς πλεονάσματος 2,4 δισεκατομμυρίων ή 1,1% του ΑΕΠ, γεγονός, όμως, που σήμερα δεν μπορεί να ισχύσει, καθώς αυτές οι προβλέψεις για τους λόγους που προανέφερα έχουν ήδη αναθεωρηθεί. 
Στο Σχέδιο του μνημονίου συνεννόησης περιλαμβάνεται η δέσμευση ότι το 2012 το ετήσιο πρωτογενές έλλειμμα της γενικής Κυβέρνησης δεν θα πρέπει να υπερβαίνει τα 2 δισεκατομμύρια ευρώ περίπου, ενώ για τα έτη 2013 και 2014 το πρωτογενές πλεόνασμα που θα διαμορφωθεί θα πρέπει να είναι τουλάχιστον της τάξης των 3,6 δισεκατομμυρίων ευρώ και 9,5 δισεκατομμυρίων ευρώ αντιστοίχως. Στο πλαίσιο αυτό έχουν προβλεφθεί συγκεκριμένα μέτρα πριν την πρώτη εκταμίευση της χρηματοδοτικής διευκόλυνσης και έχει αναληφθεί η δέσμευση της χώρας μας να εφαρμοστούν πρόσθετες περικοπές δαπανών ύψους 325 εκατομμυρίων ευρώ. 
Κατά συνέπεια, τροποποιείται ο κρατικός προϋπολογισμός του οικονομικού έτους 2012 και καθορίζονται νέα όρια δαπανών για όλα τα Υπουργεία, τις περιφερειακές υπηρεσίες των Υπουργείων και τις αποκεντρωμένες διοικήσεις. Έτσι, μειώνονται συνολικά κατά 1.945.700.000 ευρώ οι πιστώσεις των αναφερόμενων Υπουργείων. 
Όπως προαναφέρθηκε, η μεγαλύτερη από την αναμενόμενη ύφεση της ελληνικής οικονομίας είχε ως αποτέλεσμα την εμφάνιση αποκλίσεων μεταξύ των αρχικών εκτιμήσεων και των τελικών αποτελεσμάτων του οικονομικού έτους 2011. Συνέπεια της απόκλισης αυτής είναι η ανάγκη επανακαθορισμού των μεγεθών του προϋπολογισμού του 2012, έτσι ώστε να είναι εφικτή η σύγκλιση με τους στόχους που έχουν τεθεί για το αναθεωρημένο Μεσοπρόθεσμο Πλαίσιο Δημοσιονομικής Στρατηγικής που έχει εγκριθεί από τη Βουλή. 
Με τις παρεμβάσεις οι εκτιμήσεις των μεγεθών και οι στόχοι του προϋπολογισμού της γενικής Κυβέρνησης για το 2012 διαμορφώνονται ως εξής: Ο στόχος για το έλλειμμα γενικής Κυβέρνησης αναπροσαρμόζεται στο 6,7% του ΑΕΠ από 5,4% του ΑΕΠ που ήταν η πρόβλεψη στον προϋπολογισμό, το πρωτογενές έλλειμμα ύψους 488 εκατομμυρίων ευρώ έναντι πρόβλεψης για πρωτογενές πλεόνασμα 2,42 δισεκατομμυρίων ευρώ στον προϋπολογισμό. Υπάρχει και ένα μαξιλάρι ασφαλείας περίπου 1,5 δισεκατομμυρίου περίπου, αν χρειαστεί και εύχομαι να μην χρειαστεί. Το σύνολο των εσόδων εκτιμάται στα 56,159 δισεκατομμύρια ευρώ έναντι 59,184 δισεκατομμυρίων ευρώ που ήταν η πρόβλεψη στον προϋπολογισμό. Οι συνολικές δαπάνες εκτιμάται ότι θα διαμορφωθούν στα 70,298 δισεκατομμύρια ευρώ έναντι πρόβλεψης για δαπάνες ύψους 72,558 δισεκατομμυρίων ευρώ. 
Το Πρόγραμμα Δημοσίων Επενδύσεων μειώνεται κατά 400 εκατομμύρια και έτσι διαμορφώνεται στα 7,3 δισεκατομμύρια ευρώ έναντι 7,7 δισεκατομμυρίων ευρώ της αρχικής εκτίμησης που υπήρχε στον προϋπολογισμό. 
Από τις προτεινόμενες διατάξεις θα προκύψει μία εξοικονόμηση της δαπάνης για το έτος 2012 της τάξεως των 2 περίπου δισεκατομμυρίων ευρώ από την αναμόρφωση του προϋπολογισμού και μία πρόσθετη εξοικονόμηση στις δαπάνες για το έτος 2012 της τάξεως των 70 εκατομμυρίων ευρώ, η οποία θα προκύψει από το συνδυασμό των διατάξεων του υπό ψήφιση νόμου σχετικά με τον επανασχεδιασμό των εκλογικών δαπανών. 
Η ίδια εξοικονόμηση θα επέρχεται και στα επόμενα έτη, κατά τα οποία θα διεξαχθούν εκλογικές αναμετρήσεις. Θα επέλθει μία ετήσια εξοικονόμηση δαπάνης από το έτος 2013 και τα επόμενα έτη συνολικού ποσού 66 εκατομμυρίων ευρώ περίπου από τη μείωση των συντάξεων και των χορηγιών του δημοσίου, μία ετήσια εξοικονόμηση δαπάνης η οποία εκτιμάται στο ποσό των 32 εκατομμυρίων ευρώ περίπου από τη μείωση της αντιμισθίας των αιρετών οργάνων των Οργανισμών Τοπικής Αυτοδιοίκησης και από την κατάργηση των αποζημιώσεων για τη συμμετοχή ορισμένων εξ αυτών σε συλλογικά όργανα και, τρίτον, από τη μείωση των αμοιβών των αντιδημάρχων που δικαιούνται αντιμισθία. 
Η ανωτέρω εξοικονόμηση για το τρέχον έτος περιορίζεται σε 15 εκατομμύρια ευρώ περίπου. 
Ετήσια εξοικονόμηση δαπάνης, επίσης, ποσού 80.700.000 ευρώ περίπου θα επέλθει από τη μείωση κατά 12% της κύριας σύνταξης άνω των 1.300 ευρώ των συνταξιούχων. Επίσης, ετήσια εξοικονόμηση δαπάνης ποσού 372 εκατομμυρίων ευρώ περίπου θα επέλθει από τη μείωση των επικουρικών συντάξεων και από τη μείωση κατά είκοσι πέντε του συνολικού αριθμού των ινστιτούτων, η οποία συνίσταται στη μη καταβολή μισθοδοσίας στους διευθυντές των συγχωνευόμενων ινστιτούτων –η εξοικονόμηση από την αιτία αυτή ανέρχεται στο ποσό του 1.500.000 ευρώ περίπου ετησίως- και, δεύτερον, στη μείωση των λειτουργικών εξόδων των ανωτέρω κέντρων, τα οποία καταργούνται.
Κυρίες και κύριοι συνάδελφοι, η ψήφιση των εφαρμοστικών νόμων αποτελεί την αναγκαία συνθήκη για την έξοδο της χώρας μας από την κρίση. Κατά συνέπεια, η ψήφισή τους αποτελεί θέση ευθύνης και συνέπειας για τον καθένα μας ξεχωριστά. Μάλιστα, θα ήταν και παράδοξο να μην το κάνουμε, όταν ιδιαίτερα αυτές τις μέρες συνάδελφοί μας από τα κοινοβούλια των άλλων δεκαέξι χωρών της Ευρωζώνης, όπως χθες στη γερμανική Βουλή, θα κληθούν να ψηφίσουν την οικονομική ενίσχυση για τη διάσωση της δικής μας χώρας, της δικής μας οικονομίας.
Η διασφάλιση της παραμονής της χώρας μας στην Ευρωζώνη και στο ευρώ αποτελεί –και πρέπει να αποτελεί- στρατηγικό και κυρίαρχο στόχο της χώρας μας. Κάθε άλλη συζήτηση υπό τις παρούσες και επικρατούσες συνθήκες, οι οποίες ασφαλώς δεν είναι ομαλές, αποτελεί πολυτέλεια. Δική μας μέριμνα ως χώρα είναι να συνεχιστούν σε βάθος οι απαιτούμενες διαρθρωτικές αλλαγές, να συνεχιστεί με επιτυχία η δημοσιονομική προσαρμογή και να ανοίξει ο δρόμος για την ανάπτυξη.
Για όλα όσα προανέφερα, σας καλώ όλους να υπερψηφίσουμε τον παρόντα εφαρμοστικό νόμο.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εμείς σας ευχαριστούμε, κύριε Τσιρώνη.
Καλείται τώρα στο Βήμα ο Βουλευτής Επικρατείας της Νέας Δημοκρατίας κ. Ευάγγελος Αντώναρος.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΑΝΤΩΝΑΡΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, δεν μου αρέσει να μασάω τα λόγια μου ούτε να ωραιοποιώ την πραγματικότητα, ειδικά σε περιπτώσεις περίπλοκες και όχι ευχάριστες, όπως αυτή που διέρχεται η χώρα μας τα τελευταία δυόμισι χρόνια.
Η αλήθεια, λοιπόν, είναι μία και αψεγάδιαστη. Το νομοσχέδιο που έχουμε σήμερα μπροστά μας για έγκριση είναι ένα από τα πιο πικρά, αν όχι το πιο πικρό χάπι, που θα μπορούσαμε ποτέ να δώσουμε στην ελληνική κοινωνία, στους Έλληνες πολίτες. Περιέχει πολύ δυσάρεστα μέτρα, ιδιαίτερα δυσάρεστα μέτρα γιατί θίγουν για μία ακόμα φορά το εισόδημα πολλών εκατοντάδων χιλιάδων –αν όχι εκατομμυρίων- συμπολιτών μας. Όλοι ξέρουμε τι σημαίνει αυτό, γιατί θίγει ανθρώπους στο στενό μας συγγενικό ή φιλικό περιβάλλον.
Λυπάμαι ειλικρινά, γιατί μετά από δυόμισι χρόνια αναγκάζομαι να χρησιμοποιήσω ξανά –και, μάλιστα, σε υπερθετικό βαθμό- τον όρο «δυσάρεστα μέτρα». Τότε, το Φθινόπωρο του 2009, ο Κώστας Καραμανλής, του οποίου είχα την τιμή να είμαι Κυβερνητικός Εκπρόσωπος, διαθέτοντας πλειοψηφία μίας μόλις έδρας στο Κοινοβούλιο, είχε ζητήσει με την πρόωρη προσφυγή στις κάλπες επαναβεβαίωση της εμπιστοσύνης των Ελλήνων, για να προχωρήσει στην επιβεβλημένη –όπως πιστεύαμε και εξακολουθούμε να πιστεύουμε- ανασυγκρότηση της χώρας.
«Ακολουθούν δύο πολύ δύσκολα χρόνια», είχε πει ο Κώστας Καραμανλής το Σεπτέμβριο του 2009 στην Έκθεση Θεσσαλονίκης. Και σε τριάντα πέντε ομιλίες που έκανε κατά τη διάρκεια της τότε προεκλογικής περιόδου, ίσως με μονότονη επαναληπτικότητα για κάποιους, μιλούσε συνέχεια για δυσάρεστα αλλά αναγκαία μέτρα, κάτι πρωτοφανές για την ελληνική πολιτική πραγματικότητα, όπου τα λεγόμενα κόμματα εξουσίας -και δυστυχώς όχι μόνο αυτά- υπόσχονται λαγούς με πετραχήλια. Εμείς δεν το κάναμε κι ας διακινδυνεύαμε να γίνουν πιστευτοί αυτοί -όπως κι έγινε άλλωστε- που διαλαλούσαν ότι λεφτά υπάρχουν.
Έκανα αυτή τη σύντομη αναφορά, όχι γιατί αρέσκομαι στην παρελθοντολογία, αντίθετα μάλιστα, αλλά γιατί θέλω να ξεκαθαρίσω ότι φτάσαμε από τα δυσάρεστα μέτρα του 2009 στα πολύ δυσάρεστα μέτρα του σήμερα για τους εξής λόγους: Πρώτον, γιατί κάποιοι δεν έκαναν το καθήκον τους στα δυόμισι χρόνια που μας πέρασαν. Δεύτερον, γιατί κάποιοι παραπλάνησαν συνειδητά τον ελληνικό λαό προκειμένου να υφαρπάξουν την εξουσία. Τρίτον, γιατί κάποιοι άφησαν –συνειδητά εγώ πιστεύω- πολύτιμο χρόνο να διαρρεύσει άπρακτα. Και τέταρτον γιατί ορισμένοι –ευτυχώς όχι σήμερα- εξακολουθούν ανερυθρίαστα να κάθονται στα υπουργικά έδρανα και πετσόκοψαν αδιάκριτα μισθούς και συντάξεις, προσπαθώντας να αφήσουν ανέγγιχτα τα προνόμια της εκλογικής τους πελατείας. Κι έτσι χάθηκε πολύ πολύτιμος χρόνος, μία απώλεια σημαντική που μας οδήγησε εδώ. Αυτά όμως είναι θέματα που θα τα δούμε όταν έρθει η ώρα τους μετά τις επόμενες εκλογές. 
Εκείνο που μετράει τώρα, είναι τα μέτρα, στα οποία ομολογώ -με καμμία ευχαρίστηση, με βαριά καρδιά, θα έλεγα- θα δώσουμε το «ναι» που επιβάλει το πατριωτικό μας καθήκον, είναι αποτελεσματικά. Να μην πέσουν στο κενό. Η συμφωνία της περασμένης εβδομάδας στο Eurogroup αυτή τη δυνατότητα μας δίνει. Μία μεγάλη αλλά όχι απεριόριστη πίστωση χρόνου για να ξαναστήσουμε την Ελλάδα. Για να μην βρεθούμε ξανά στην ίδια κατάσταση. 
Όλα αυτά απαιτούν θυσίες από όλους μας. Προσωπικά όμως πιστεύω ότι αξίζει τον κόπο. Και δεν είμαι ο μόνος. Μόλις την περασμένη εβδομάδα δημοσιεύτηκαν σε μερίδα του ευρωπαϊκού Τύπου τα ευρήματα μίας μεγάλης έρευνας που είχε ερευνήσει αφ’ ενός την οικονομική κατάσταση μίας ομάδας χωρών, μεταξύ των οποίων και η δική μας, και αφ’ ετέρου τις προοπτικές ανάπτυξης των ίδιων χωρών. Τα ευρήματα αυτά δεν προκαλούν έκπληξη σε όσους θέλουν να βλέπουν την αλήθεια κατάματα. 
Δύο σημεία αναφέρω. Πρώτον η Ελλάδα είναι εκείνη η χώρα όπου οι αναγκαίες μεταρρυθμίσεις προχωρούν με πολύ αργό ρυθμό, σχεδόν μηδενικό. Το δεύτερο είναι ότι η Ελλάδα είναι ταυτόχρονα εκείνη η χώρα που διαθέτει τις μεγαλύτερες προοπτικές ανάπτυξης από όλες τις υπό έρευνα χώρες. Είναι δύο ευρήματα που δείχνουν ότι καιρός για χάσιμο δεν υπάρχει. Καιρός για άλλα ψέματα δεν υπάρχει. Καιρός για παρελκυστικά κόλπα απέναντι στους Ευρωπαίους εταίρους μας δεν υπάρχει. 
Κυρίες και κύριοι συνάδελφοι, η λύση είναι μία και μοναδική: Αλλαγή νοοτροπίας. Προσαρμογή στα διεθνή πρότυπα. Τέλος οριστικό με το αδηφάγο και αντιπαραγωγικό κράτος. Ενίσχυση της ιδιωτικής πρωτοβουλίας με στοχευμένη ανάπτυξη, όπως τονίζει από τις αρχές του 2010 ο Πρόεδρος της Νέας Δημοκρατίας, ο Αντώνης Σαμαράς. Και τέλος, εξασφάλιση του ευρωπαϊκού προσανατολισμού της χώρας. 
Όλα αυτά συνδέονται μεταξύ τους. Αυτός είναι ο νέος πατριωτισμός. Αυτό πρέπει να γίνει σημαία μας. Και όχι κάποια εθνικιστικά παραληρήματα ορισμένων ανόητων ή κάποιων σπεκουλαδόρων της δραχμής, που πιστεύουν ότι υπάρχουν άλλοι δρόμοι. Τέτοιοι δρόμοι δεν υπάρχουν.
Για όσους πιστεύουν στην Ευρώπη -και εγώ πιστεύω αταλάντευτα εκεί- ισχύει σήμερα περισσότερο παρά ποτέ αυτό που έλεγε ο ιδρυτής της παράταξής μας Κωνσταντίνος Καραμανλής: «Έργα, όχι λόγια». Μ’ αυτές τις τρεις λέξεις ανόρθωσε και σταθεροποίησε δυο φορές την Ελλάδα: Στην οκταετία του 1955-1963 –και θυμόμαστε ότι τότε και η γερμανική κατοχή, αλλά και ο εμφύλιος πόλεμος είχαν αφήσει πίσω τους συντρίμμια- και το 1974 μετά την κυπριακή τραγωδία. 
Και τώρα, λοιπόν, δεν χρειάζονται τα πολλά λόγια. Χρειάζεται πολλή δουλειά, αλλά χρειάζεται και φαντασία για την ανάπτυξη της οικονομίας. Μια ανάγκη που ήδη έχουν αρχίσει να διαπιστώνουν, χάρη και στη δική μας επιμονή, οι εταίροι μας στην Ευρώπη. Και τέλος, χρειάζεται εξωστρέφεια και πίστη στο όραμα της Ευρώπης. Ξέρω ότι δεν είναι εύκολο σε όσους γίνονται περικοπές σε μισθούς και συντάξεις, σε όσους έχουν να πληρώσουν νοίκι, δίδακτρα, καθημερινά έξοδα, δόσεις στις τράπεζες ή το λογαριασμό στο σούπερ μάρκετ, να διακρίνουν αυτό το «παράθυρο» ευκαιρίας που έχουμε μπροστά μας. Όμως, ταυτόχρονα ξέρω ότι δεν πρέπει να το αφήσουμε να κλείσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, τελειώνω σε ένα λεπτό. 
Γι’ αυτό και ψηφίζω «ναι», επειδή δεν υπάρχει ουσιαστική εναλλακτική δυνατότητα. Αυτή είναι η επιλογή την οποία κάνουμε εμείς στη Νέα Δημοκρατία. Εδώ που οδήγησαν τα πράγματα οι κυβερνήσεις του Γιώργου Παπανδρέου, το «ναι» είναι μονόδρομος. 
Κάποιοι έσπευσαν να μας κατηγορήσουν ότι κάνουμε συνέχεια αλλαγή πλεύσης, αλλαγή γραμμής, ότι δήθεν δεν μένουμε πιστοί σε όσα λέγαμε πριν από δύο χρόνια. Κάνουν λάθος. Η Νέα Δημοκρατία επεσήμανε από την αρχή τα λάθη αυτής της καταστροφικής πολιτικής που εφαρμόζεται από το Μάιο του 2010. Και δεν επιχαίρει, γιατί δυστυχώς, οι εξελίξεις τη δικαιώνουν. Ως διαχρονικά μόνη δύναμη ευθύνης στον τόπο, έχει υποχρέωση να κάνει ό,τι περνάει από το χέρι της για να αποσοβηθούν μεγαλύτεροι κίνδυνοι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κύριε Αντώναρε, σας παρακαλώ να ολοκληρώσετε.</ChairmanSpeech> 
<Speech><Parlmember>ΕΥΑΓΓΕΛΟΣ ΑΝΤΩΝΑΡΟΣ</Parlmember>: Τελειώνω, κυρία Πρόεδρε. 
Ο Αντώνης Σαμαράς τράβηξε το χειρόφρενο λίγα μέτρα πριν το όχημα της Ελλάδας πέσει ακυβέρνητο στο κενό. Γι’ αυτό είμαστε εδώ σήμερα ψηφίζοντας ρυθμίσεις που είναι οδυνηρές μεν, αλλά αφήνουν μια δυσάρεστη, αλλά ευδιάκριτη χαραμάδα ελπίδας, ώστε όταν μετά τις επικείμενες εκλογές η Νέα Δημοκρατία έρθει στα πράγματα, να μη βρει καμμένη γη –που κάποιοι έδειξαν να μην νοιάζονται για το τι αφήνουν πίσω τους- αλλά μια χώρα που θα μπορεί να κάνει μικρά, μετρημένα, αλλά αποφασιστικά και αποτελεσματικά βήματα για έξοδο από τη βαθιά κρίση, στην οποία έχουμε βυθιστεί. Μια χώρα που θα έχει εξασφαλίσει την αυτονόητη θέση της στην ενωμένη Ευρώπη. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εμείς σας ευχαριστούμε. 
Το λόγο έχει τώρα ο Βουλευτής του Κομμουνιστικού Κόμματος Ελλάδας στο Νομό Ευβοίας κ. Γιώργος Μαρίνος.</ChairmanSpeech> 
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Θέλουμε να πούμε εξαρχής ότι η κινδυνολογία που χρησιμοποιεί κατά κόρον ιδιαίτερα ο κ. Βενιζέλος, ο Υπουργός της Οικονομίας, δείχνει αδυναμία και χρησιμοποιείται γιατί και αυτή η Κυβέρνηση, όπως και η κυβέρνηση του ΠΑΣΟΚ, δεν μπόρεσαν και δεν μπορούν να πείσουν τον ελληνικό λαό, δεν μπορούν να βάλουν εμπόδια στην ανάπτυξη της μαζικής λαϊκής πάλης. 
Δεν τα καταφέρνουν, λοιπόν και σε αυτές τις εξελίξεις, η τοποθέτηση του κ. Γιούνγκερ οδήγησε στην στήριξη αυτής της Κυβέρνησης. Και είπε ο Πρόεδρος της Ευρωζώνης. Στήριξη του ΠΑΣΟΚ και της Νέας Δημοκρατίας, με όλες τις θυσίες, στήριξη του μνημονίου και διαμόρφωση ενός πλαισίου που μπορεί να οδηγήσει ακόμα και στην αναβολή των εκλογών. 
Δεν τοποθετήθηκε κανένα στέλεχος του ΠΑΣΟΚ και της Νέας Δημοκρατίας γι’ αυτόν τον εκβιασμό, γι’ αυτήν την αντιλαϊκή πρόκληση. Εμείς την καταδικάζουμε. Θα την αντιπαλέψουμε με όλα τα μέσα. Θέλουμε να πούμε ότι αυτή η κινδυνολογία δεν απέχει πολύ από την πολιτική διαστροφή και το λέμε αυτό σαν ένα πολύ επικίνδυνο φαινόμενο, το οποίο θα παλέψουμε, θα καταδικάσουμε όλη αυτήν την περίοδο. 
Θέλουμε να σημειώσουμε ότι είναι ανάγκη σήμερα οι εργαζόμενοι να γελοιοποιήσουν κάθε ψεύτικο δίλημμα και ιδιαίτερα να γελοιοποιήσουν το δίλημμα που λέει «ή μνημόνιο, Ευρωπαϊκή Ένωση και ευρώ ή το χάος και η καταστροφή». 
Ο λαός έχει ανάγκη σήμερα να υπερασπιστεί τα πραγματικά διλήμματα. Και τα πραγματικά διλήμματα είναι τα εξής: 
Εξουσία της εργατικής τάξης, εξουσία του λαού, των πολλών ή εξουσία των λίγων, εξουσία της πλουτοκρατίας; 
Ο πλούτος που παράγουν οι εργαζόμενοι να είναι δική τους ιδιοκτησία, να ικανοποιεί τις δικές τους ανάγκες ή να είναι ιδιοκτησία των λίγων, των καπιταλιστών; 
Αντίσταση, μαζική διεκδίκηση, αντεπίθεση του λαού, ανατροπή αυτής της βαρβαρότητας και αποδέσμευση από τη λυκοσυμμαχία της Ευρωπαϊκής Ένωσης και του ΝΑΤΟ ή συμβιβασμός, διαιώνιση της καπιταλιστικής βαρβαρότητας, εκμετάλλευση, ανεργία και φτώχεια;
Αυτά είναι τα πραγματικά διλήμματα που προσπαθεί η Κυβέρνηση του ΠΑΣΟΚ και της Νέας Δημοκρατίας να αποκρύψει 
Οι εργαζόμενοι πρέπει να σκεφτούν πιο σφαιρικά. Οι εργαζόμενοι πρέπει να σκεφτούν το εξής: Εφαρμόστηκε το Μάιο του 2010 το μνημόνιο 1. Τι περιείχε; Περιείχε δραματική μείωση μισθών και συντάξεων, περιείχε αύξηση του ΦΠΑ, περιείχε πολύ σκληρά φορομπηχτικά μέτρα, κατάργηση των δώρων Χριστουγέννων και Πάσχα, κατάργηση του επιδόματος αδείας. Περιείχε υπονόμευση των συλλογικών συμβάσεων και άλλα πολύ σκληρά αντιλαϊκά μέτρα. 
Σ’ αυτό το έδαφος, στο έδαφος της απόλυτης εξαθλίωσης, επιβάλλεται σήμερα στο λαό το νέο μνημόνιο, το μνημόνιο 2. Δηλαδή, ο καπιταλιστικός Μινώταυρος δεν χόρτασε ποτέ ούτε πρόκειται να χορτάσει.
Σε αυτές τις συνθήκες, πρέπει να σημειώσουμε ορισμένα κρίσιμα ζητήματα.
Σαν τον κλέφτη η Κυβέρνηση φέρνει πράξη νομοθετικού περιεχομένου για τη μείωση των μισθών, τη μείωση του κατώτερου μισθού της εθνικής γενικής συλλογικής σύμβασης εργασίας, κατά 22% και 32% για τους νέους εργαζόμενους. 
Θα λυθεί το πρόβλημα για την κερδοφορία του κεφαλαίου μέσα από το χτύπημα των κατώτερων μισθών; Το πρόβλημα είναι βαθύτερο, είναι γενικότερο, γιατί μέσα από το χτύπημα, την κατάργηση επί της ουσίας της Εθνικής Γενικής Συλλογικής Σύμβασης Εργασίας, πέφτει όλο το οικοδόμημα των συλλογικών συμβάσεων και των εργασιακών σχέσεων. Αυτή είναι η πραγματικότητα. Πρόκειται δηλαδή για χτύπημα που παραλύει έναν ολόκληρο μηχανισμό εργατικών δικαιωμάτων που κατακτήθηκαν με αίμα και θυσίες. 
Χτυπιούνται, πλήττονται, καταργούνται οι κλαδικές συμβάσεις. Αυτό πρέπει να ξέρουν οι εργαζόμενοι. 
Είναι γεγονός ότι από το 2009 μέχρι το τέλος του 2012, θα έχουν απώλειες πέντε μισθούς οι εργαζόμενοι και οι εργαζόμενες της χώρας μας. Οι μειώσεις θα είναι πάνω από το 40%.
Ποιος είναι ο στόχος σας; Ο στόχος σας είναι οι ατομικές συμφωνίες για να ενταθεί παραπέρα ο βαθμός εκμετάλλευσης και να μειωθεί δραματικά η τιμή της εργατικής δύναμης. 
Ο κ. Κουτρουμάνης, ανέφερε πως η μείωση είναι δικαίωμα του εργοδότη, αλλά δεν είναι και υποχρέωση. Αυτό είναι εμπαιγμός, είναι κοροϊδία στους εργαζόμενους και δεν είναι ασχετοσύνη. Γιατί σήμερα στις βιομηχανικές ζώνες ήδη η εργοδοσία με την αξιοποίηση των προηγούμενων αντιλαϊκών, αντεργατικών μέτρων, έχει προχωρήσει σε κατάργηση δικαιωμάτων, σε μείωση των μισθών. 
Μείωση των κύριων συντάξεων. Λέει ο κ. Παπαδήμος πως είναι μικρή η μείωση, κατά 12% για τις συντάξεις που είναι από τα 1.300 ευρώ και πάνω.
Λέει ψέματα ο κ. Παπαδήμος, γιατί μέχρι τώρα είναι η τρίτη ή η τέταρτη μείωση των συντάξεων. Έχουν μειωθεί κατά 40% περίπου. Στους ναυτεργάτες έχουν μειωθεί κατά 50% σε πάρα πολλές ειδικότητες. Αποκρύπτουν ότι η μείωση για τους ναυτεργάτες είναι 7% για όλες τις συντάξεις. Ξέρετε ότι στους ναυτεργάτες, τα 477 ευρώ μειώθηκαν με τη μείωση του αφορολόγητου κατά 7 ευρώ και σήμερα θα μειωθούν κατά 35 ευρώ ακόμα; Αυτή είναι η ταξική αντιλαϊκή πολιτική που εφαρμόζεται.
 Έχετε στόχο μαζί με τη μείωση των επικουρικών να διαμορφώσετε μηχανισμό που θα έχει τα εξής βασικά χαρακτηριστικά: κύριες συντάξεις πείνας, επαγγελματικά ταμεία με ιδιωτικά οικονομικά κριτήρια και ιδιωτικές συντάξεις. Αυτή είναι η πολιτική σας και αυτήν την πολιτική πρέπει να αντιπαλέψουν οι εργαζόμενοι με όλες τους τις δυνάμεις.
Για τις επικουρικές συντάξεις σκάψατε το λάκκο και τώρα τις βάζετε μέσα. Ποιο είναι το πρόβλημα: η μείωση των επικουρικών συντάξεων ή αυτό που βάζετε, η δημιουργία ατομικού φακέλου και αν έχει το ασφαλιστικό ταμείο πόρους, τότε θα δίνει σύνταξη; Βρισκόμαστε απέναντι σε προσπάθεια κατάργησης της επικουρικής σύνταξης που ήταν πάντα συμπληρωματική και αυτό είναι τραγωδία, γιατί συνδέεται με τη δραματική μείωση των κύριων συντάξεων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα λεπτό σας παρακαλώ, κυρία Πρόεδρε.
Οι εργαζόμενοι πρέπει να σκεφτούν το εξής. Όλα τα χρόνια πλούτος, αύξηση της παραγωγικότητας, ανάπτυξη με μεγάλους ρυθμούς στην Ελλάδα, ποιο ήταν το χαρακτηριστικό που στιγματίζει και το ΠΑΣΟΚ και τη Νέα Δημοκρατία; Το 2012, ο κατώτερος μισθός είναι 751 ευρώ μεικτά και το 70% των συντάξεων είναι, περίπου, στα 600 ευρώ. Αυτή είναι η πολιτική που εφαρμόσατε όλα τα χρόνια. 
Στο ερώτημα που έθεσε και ο εκπρόσωπος της Νέας Δημοκρατίας και ο εκπρόσωπος και εισηγητής του ΠΑΣΟΚ: «Μα φτάσαμε σε μια δύσκολη στιγμή, τι να κάνουμε;» ο λαός πρέπει να απαντήσει ως εξής: Εσείς κυβερνήσατε όλα τα χρόνια, το ΠΑΣΟΚ και η Νέα Δημοκρατία. Αυτό το βάρβαρο καπιταλιστικό σύστημα, οδήγησε σ’ αυτήν την τραγωδία έναν ολόκληρο λαό. Ποιος δημιούργησε το χρέος; Η εργατική λαϊκή οικογένεια ή οι χορηγήσεις, οι επιχορηγήσεις, οι χρηματοδοτήσεις του μεγάλου κεφαλαίου, οι φοροαπαλλαγές, η φοροδιαφυγή στο μεγάλο κεφάλαιο και τα κονδύλια για τις ανάγκες του ΝΑΤΟ; Αυτά, γιατί να τα πληρώσει ο ελληνικός λαός που δεν φταίει; Που πήγαν τα κέρδη, τεράστια ποσά, τα οποία όλα τα χρόνια ήταν κέρδη στο μεγάλο κεφάλαιο; Πήγαν στα θησαυροφυλάκια και στην Ελλάδα και στο εξωτερικό. 
Θα δώσω ένα στοιχείο. Από το 2005 μέχρι το 2009 παρήχθη στην Ελλάδα ένας τεράστιος πλούτος. Από αυτόν τον πλούτο που είναι 850 δισεκατομμύρια ευρώ σε μια πενταετία αύξησαν σε μεγάλο βαθμό την περιουσία τους οι πλουτοκράτες, αυξήθηκαν κατά πολύ τα κέρδη και εξυπηρετήθηκαν τόκοι και χρεολύσια που είναι για τα χρέη που δούλεψε το ελληνικό κράτος και οι αστικές κυβερνήσεις για λογαριασμό του κεφαλαίου.
Τελειώνω με το εξής: Να δούνε -το επαναλαμβάνουμε- σφαιρικά τις εξελίξεις οι εργαζόμενοι. Θα συναντηθούν τα εξής βασικά στοιχεία. Δραματική μείωση μισθών και συντάξεων, άθλια κατάσταση στην υγεία και στην πρόνοια, άθλια κατάσταση στο εκπαιδευτικό σύστημα. Θα υπάρξει σοβαρό πρόβλημα και το επόμενο διάστημα με νέα φορολογικά μέτρα και αυτή η κατάσταση θα συναντηθεί με ενδεχόμενο και ανεξέλεγκτης χρεοκοπίας. Να κρατήσει ένα μέτρο ο κ. Βενιζέλος, γιατί μαζί με τη πτώχευση του λαού, υπάρχει ενδεχόμενο μια μέρα ο ίδιος ή ο κύριος Πρωθυπουργός, να βγουν και να πουν: «Δυστυχώς, δεν τα καταφέραμε.» Γι’ αυτό χρειάζεται μέτρο και αντιμετώπιση της αμετροέπειας.
Τελειώνω. Πρέπει να βγουν ορισμένα κρίσιμα κατά τη γνώμη μας συμπεράσματα. Καμμία προσδοκία να μη δείξει ο λαός από τα κόμματα του ΠΑΣΟΚ και της Νέας Δημοκρατίας, από τα κόμματα που στηρίζουν την Ευρωπαϊκή Ένωση, το κεφάλαιο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κυρία Πρόεδρε.
Να υπάρξει αποδυνάμωση και στις εκλογές και στην καθημερινή δράση και συμπόρευση με το Κομμουνιστικό Κόμμα Ελλάδος. Χρειάζεται αγώνας για να περάσει η εξουσία, ο πλούτος που παράγει ο λαός στα δικά του χέρια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Ευχαριστούμε τον κ. Μαρίνο.
Το λόγο έχει ο Βουλευτής του ΛΑΟΣ στο Νομό Λαρίσης κ. Αστέριος Ροντούλης.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ, κυρία Πρόεδρε. 
Αγαπητοί συνάδελφοι, πριν από λίγα λεπτά, ακούσαμε τον αξιότιμο Αντιπρόεδρο της Κυβέρνησης τον κ. Βενιζέλο να λέει απ’ αυτό το Βήμα της Βουλής ότι η περικοπή μισθών και δη συντάξεων, είναι ένα δράμα. Προς στιγμή, νόμισα ότι δεν είμαι στην Αίθουσα της Βουλής. Θεώρησα ότι παρακολουθώ ελληνική ταινία με σενάριο της δεκαετίας του ΄60 ερμηνευμένο από τη Μάρθα Βούρτση. Διότι άκουσα κλαυθμυρισμούς από την πλευρά του κ. Βενιζέλου αλλά ουσία καμμία. 
Μα, ο κόσμος δεν θέλει να ακούει κλάψες, κύριοι της Κυβέρνησης. Ο κόσμος δεν θέλει δάκρυα και μάλιστα, όταν δεν ανταποκρίνονται σε αυτά που πραγματικά νιώθει κάποιος. Ο κόσμος, θέλει να βλέπει το βιοτικό του επίπεδο να καλυτερεύει. Ο κόσμος, θέλει απλά να μπορεί να ταΐζει τα παιδιά του, την οικογένειά του και να έχει ένα κεραμίδι πάνω από το κεφάλι του. Ο κόσμος, δηλαδή, θέλει απλά πράγματα με ουσία, δεν θέλει βενιζέλιους κλαυθμυρισμούς. Καιρό τώρα, δεν κάνει τίποτε άλλο ο κύριος Αντιπρόεδρος, παρά να μας κουνάει το δάχτυλο μέσα στη Βουλή και να κλαψουρίζει. 
Διερωτήθη: Μα γιατί φτάσαμε στο δράμα αυτό; Γιατί φτάσαμε σε αυτήν την περικοπή των μισθών και δη, των συντάξεων; Μα, γιατί ήσασταν ανίκανοι, κύριοι της Κυβέρνησης, χρόνια τώρα. Ήσασταν ανίκανοι και εσείς και οι προκάτοχοί σας οι κύριοι της Νέας Δημοκρατίας, γιατί δεν διασφαλίσατε τα αποθεματικά των ταμείων και γιατί κατακρεουργήσατε τα αποθεματικά τους μαζί με τα τρωκτικά σας. Άρα, μην έρχεστε τώρα και ρίχνετε κροκοδείλια δάκρυα. Δεν σας πιστεύει πλέον κανείς. 
Έρχομαι στο άρθρο 2 του παρόντος νομοσχεδίου και μάλιστα στο τμήμα, που αφορά τις περικοπές που θα υποστεί ο προϋπολογισμός του Υπουργείου Αγροτικής Ανάπτυξης και Τροφίμων. Εκεί, λοιπόν, βλέπουμε δυο ευρήματα. Πρώτον, θα περικοπούν είκοσι έξι εκατομμύρια ευρώ από τον ΚΑΕ κατηγορίας 2000 και θα περικοπούν από τον ΚΑΕ 5323 άλλα εξήντα εκατομμύρια ευρώ. 
Η πρώτη περικοπή αφορά, αγαπητοί συνάδελφοι, χρήματα που θα κατέληγαν στα ταμεία του ΕΛΓΑ. Προφανώς, κάποιοι θεώρησαν ότι είναι πλούσιος πλέον ο ΕΛΓΑ, ότι δεν χρειάζεται τα χρήματα αυτά, διότι μπορεί να δίνει δίκαιες και έγκαιρες αποζημιώσεις στους παραγωγούς, πράγμα που γνωρίζουμε ότι μόνο αληθές δεν είναι. Το δε, δεύτερο, η περικοπή των εξήντα εκατομμυρίων ευρώ, αφορά χρήματα που ο ΟΠΕΚΕΠΕ θα δώσει για την εξισωτική αποζημίωση. 
Η εξισωτική αποζημίωση, για να γνωρίζετε, αγαπητοί συνάδελφοι, ανέρχεται στο ποσό των εκατό σαράντα, εκατό σαράντα πέντε περίπου εκατομμυρίων ευρώ και προέρχεται από εθνικούς πόρους. Φανταστείτε, λοιπόν, η περικοπή αυτή των εξήντα εκατομμυρίων ευρώ, πόσο θα πλήξει την εξισωτική αποζημίωση που δίδεται σε Έλληνες γεωργούς και κτηνοτρόφους. 
Και όταν μιλάμε για εξισωτική αποζημίωση, γνωρίζει πολύ καλά ο παρακαθήμενος Υφυπουργός κ. Δριβελέγκας, μιλάμε για ενισχύσεις που δίδονται σε Έλληνες παραγωγούς που δραστηριοποιούνται στην ορεινή χώρα, στην ορεινή Ελλάδα σε μειονεκτικές περιοχές. 
Ποιους πάτε να χτυπήσετε, λοιπόν, κύριοι της Κυβέρνησης; Τους ανθρώπους που μοχθούν καθημερινά μέσα στο μαντρί; Τους ανθρώπους που μοχθούν στο χωράφι και μάλιστα σε περιοχές με γεωγραφικά μειονεκτήματα; Αυτές τις οικογένειες πάτε να πλήξετε; 
Όμως, το κακό, αγαπητοί συνάδελφοι, για τον Έλληνα παραγωγό, για τον Έλληνα αγρότη, δεν σταματά εδώ και είναι χαρά που παρίσταται ο κ. Οικονόμου, διότι θα μας επιλύσει κάποιες αγωνίες που έχουμε και θα απαντήσει για να τον ακούσει και ο κόσμος της παραγωγής. 
Κατά τη θητεία μου στο Υπουργείο, όταν ετέθη το ζήτημα της φορολόγησης των αγροτών, αγαπητοί συνάδελφοι -εάν δηλαδή, θα γίνεται με το ειδικό καθεστώς των αγροτών ή αν θα γίνεται με λογιστικό τρόπο, δηλαδή τήρηση βιβλίων εσόδων και εξόδων- απηύθυνα ένα ερώτημα στις οικονομικές υπηρεσίες του Υπουργείου, -εννοώ στις υπηρεσίες του Υπουργείου Οικονομικών- για να ενημερωθώ επί του εν λόγω ζητήματος. 
Η απάντηση που έλαβα ήταν η εξής: «Σε απάντηση του σχετικού σημειώματός σας και σε θέματα που αφορούν στις αρμοδιότητες της διεύθυνσής μας -είναι η Διεύθυνση Φορολογίας- σας γνωρίζουμε ότι τα θιγόμενα θέματα εξετάζονται στο πλαίσιο του νέου εθνικού φορολογικού συστήματος».
Το καταθέτω στα Πρακτικά.
(Στο σημείο αυτό ο Βουλευτής κ. Αστέριος Ροντούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δηλαδή, κύριε Υπουργέ, για πείτε μας τώρα, προτίθεστε, πράγματι, να εφαρμόσετε ένα τέτοιο φορολογικό σύστημα για τη φορολόγηση των αγροτών, δηλαδή βιβλία εσόδων-εξόδων, ναι ή όχι; Είναι ένα θέμα το οποίο συζητείται στους κόλπους της Κυβέρνησης, όπως λέει το έγγραφο που έδωσα στα Πρακτικά, ή δεν υπάρχει τέτοιο ζήτημα; Αυτό περιμένει ο Έλληνας παραγωγός να ακούσει από εσάς σήμερα ένα ξεκάθαρο «ναι» ή ένα ξεκάθαρο «όχι», όχι μισόλογα, όχι μισοκουβέντες. 
Γιατί γνωρίζετε, αγαπητοί συνάδελφοι, ότι ο κ. Οικονόμου, υπέγραψε και μια εγκύκλιο για την οποία, επίσης, θέλω να απαντήσει. Γνωρίζετε πολύ καλά ότι βάσει νόμου -προσέξτε, αγαπητοί συνάδελφοι, όχι εγκυκλίου, όχι υπουργικής απόφασης, αλλά βάσει νόμου- όσον αφορά το ειδικό τέλος της ΔΕΗ, οι εγκαταστάσεις, τα ακίνητα που έχουν αποκλειστικά αγροτική ή κτηνοτροφική χρήση -τονίζω τη λέξη «χρήση»- εξαιρούνται της καταβολής αυτής του ειδικού τέλους της ΔΕΗ.
Ελάτε, όμως, που ο κ. Οικονόμου υπέγραψε μια εγκύκλιο η οποία λέει ότι  για να μπορέσει να εξαιρεθεί ένας παραγωγός -όπως λέει ο νόμος, που σας είπα πριν από λίγο- θα πρέπει να διαθέτει αγροτικό τιμολόγιο της ΔΕΗ. Μα το 85% με 90%, κύριε Οικονόμου, δεν έχουν οι άνθρωποι αγροτικό τιμολόγιο. Και με ποια αιτιολογία και με ποια πολιτική βούληση εσείς με μια εγκύκλιο ανατρέψατε το γράμμα και το πνεύμα του νόμου, που ορίζει ρητά ότι αν ένα ακίνητο είναι αποκλειστικά γεωργικής ή κτηνοτροφικής χρήσης, δεν βαρύνεται με αυτό το τέλος της ΔΕΗ; Ποιος σας έδωσε το νομοθετικό δικαίωμα να υπογράψετε μια εγκύκλιο που αντίκειται στο γράμμα και στο πνεύμα του νόμου που μόλις προανέφερα;
Έχουμε συνηθίσει να ακούμε για το θάνατο του εμποράκου…
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Θα μου δώσετε τρία λεπτά, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Έχετε πάρει ήδη δύο. Συνεχίστε και ολοκληρώστε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Όχι, οκτώ λεπτά ήταν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας λέω ότι έχετε ήδη υπερβεί το χρόνο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Σας ευχαριστώ πολύ για την ανοχή σας.
Έχουμε συνηθίσει να ακούμε για το θάνατο του εμποράκου. Όπως το πάτε τώρα, θα μιλήσουμε και για το θάνατο του Έλληνα παραγωγού, του Έλληνα αγρότη. Σας πληροφορώ ότι όσο ήμουν στο Υπουργείο, αγαπητοί συνάδελφοι, κατά εκατοντάδες έρχονταν τα μπιλιετάκια των λογαριασμών της ΔΕΗ σε κτηνοτρόφους, σε πτηνοτρόφους, σε ανθρώπους δηλαδή του καθημερινού μόχθου που τους καλούσαν να καταβάλουν την πρώτη δόση των ποσών αυτών. Μα οι άνθρωποι αυτοί δεν έχουν να ταΐσουν τα κοπάδια τους, δεν έχουν να ταΐσουν τα ζωντανά τους, την πρώτη δόση της ΔΕΗ θα έδιναν; Μα δεν έχουν για να δώσουν! 
Έρχομαι στο τελευταίο ζήτημα που ανέκυψε αυτές τις ημέρες και το γνωρίζει πολύ καλά ο κ. Ντουκάκης, ο νέος Βουλευτής του ΛΑΟΣ εκ του επαγγέλματός του. Έρχεται η Κυβέρνηση και λέει ότι για να μπορέσει ο Έλληνας αγρότης να λάβει επιστροφή ΦΠΑ, πρέπει να έχει αντίγραφο της επιταγής ή να έχει αποδεικτικό πληρωμής από την τράπεζα. Δεν έχει ούτε το ένα ούτε το άλλο, διότι τη μεν επιταγή την έδωσε και πήρε τα χρήματα και ποτέ δεν προνόησε να λάβει ένα αντίγραφο, ένα αποδεικτικό πληρωμής γιατί ποτέ κανένας δεν του είπε ότι για να πάρει επιστροφή ΦΠΑ, κύριε Δριβελέγκα, θα πρέπει να καταθέσει αυτά τα στοιχεία. Είναι καινούργιο φρούτο αυτό, κατά το φρούτο της ΔΕΗ που είπα προηγουμένως. 
Ζητάμε σαν Λαϊκός Ορθόδοξος Συναγερμός να μας πείτε ξεκάθαρα το εξής: Θέλετε να υπάρξει επιστροφή ΦΠΑ στον Έλληνα αγρότη ή δεν θέλετε να υπάρξει επιστροφή ΦΠΑ και προσπαθείτε να βρείτε προσχήματα πάσης φύσεως προκειμένου να μην καταβληθούν τα αντίστοιχα ποσά;
Τελειώνοντας, θέλω να πω και τούτο: Εμείς, στον Λαϊκό Ορθόδοξο Συναγερμό, αγαπητοί συνάδελφοι, βλέποντας την επίθεση αυτή που γινόταν ή ετοιμάζεται να επισυμβεί πάνω στις πλάτες των Ελλήνων παραγωγών, δεν θα μπορούσαμε κατά κανένα τρόπο να επιμηκύνουμε την παραμονή μας στην Κυβέρνηση αυτή. Δεν θα μπορούσαμε κατά κανένα τρόπο, να γίνουμε συμμέτοχοι και συνένοχοι μιας δραματικής επίθεσης που θα υποστεί το αγροτικό εισόδημα. Ποτέ δεν θα μπορούσαμε να γίνουμε συνένοχοι του εγκλήματος που θα διώξει τον αγροτικό πληθυσμό από τις πατρογονικές του εστίες.
Σας τονίζουμε, λοιπόν, για πολλοστή φορά, το εξής: Κατά κανένα τρόπο, δεν θα δεχθούμε οι Έλληνες αγρότες εν έτει 2012 να μετατραπούν σε νέους κολίγους και κατά κανένα τρόπο δεν θα δεχθούμε οι Έλληνες παραγωγοί, να γίνουν μετανάστες εντός της ίδιας τους της πατρίδας. Άρα, να μη μας ξαναρωτήσετε γιατί βγήκαμε από την Κυβέρνηση αυτή. Βγήκαμε από την Κυβέρνηση αυτή, γιατί σεβόμαστε τον Έλληνα παραγωγό, τον Έλληνα κτηνοτρόφο.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ.
Έχει ζητήσει το λόγο για ένα λεπτό ο Υφυπουργός Αγροτικής Ανάπτυξης και Τροφίμων κ. Δριβελέγκας για να κάνει –υποθέτω- μια διευκρίνιση.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.
Για να άρουμε κάποιες παρεξηγήσεις και να μη δημιουργούνται εντυπώσεις, ήθελα να πω στον αγαπητό συνάδελφο κ. Ροντούλη ότι για μεν τους κτηνοτρόφους αυτή η Κυβέρνηση είχε ετοιμάσει ένα νομοσχέδιο από τον Ιούνιο –το βρήκε έτοιμο και έκανε και βελτιώσεις- και μετ’ επαίνων ψηφίστηκε στην επιτροπή και έρχεται και στην Ολομέλεια με πολύ μεγάλη συμφωνία. Άρα, έχουμε κάνει αρκετά για τους κτηνοτρόφους και δεν θα είναι μετανάστες, όπως μπορεί να ήταν μέχρι τώρα. Αυτό είναι το ένα. 
Δεύτερον, μίλησε για την επιστροφή του ΦΠΑ. Πιστεύω να μην ξεχνάτε, αγαπητέ κύριε συνάδελφε, ότι αυτή η Κυβέρνηση πήρε την επιστροφή του ΦΠΑ από το 7% και σε αυτήν τη δύσκολη περίοδο, την περίοδο κρίσης, πήγε την επιστροφή στο 11%. Από αυτό ξέρετε ότι κάποιοι ωφελούνται και αυτοί οι οποίοι ωφελήθηκαν είναι οι Έλληνες αγρότες.
Τρίτον, σε ό,τι αφορά το αγροτικό ρεύμα, οι ίδιοι οι αγρότες και οι κτηνοτρόφοι έχουν συμφέρον να έχουν αγροτικό τιμολόγιο γιατί είναι μειωμένη η τιμή. Άρα, για να μην το κάνουν κάποιος άλλος λόγος θα υπάρχει. Ίσα – ίσα θα έπρεπε, με την εγκύκλιο του κ. Οικονόμου, να τρέξουν να επωφεληθούν.
Σε κάθε περίπτωση, θέλω να σας διαβεβαιώσω ότι σε αυτήν την περίοδο της μεγάλης κρίσης, αυτοί που επλήγησαν λιγότερο ή δεν επλήγησαν άμεσα, είναι οι Έλληνες αγρότες οι οποίοι έχουν ένα ισχυρό δίχτυ ασφαλείας. Δεν λέω ότι δεν έχουν προβλήματα. Προβλήματα υπάρχουν, έχουν την επιστροφή του ΦΠΑ, όπως είπα, έχουν την έγκαιρη καταβολή των ενισχύσεων, έχουν τα διαρθρωτικά μέτρα. Αυτό το αντιλαμβάνεται ο Έλληνας αγρότης και γι’ αυτό στηρίζει αυτήν την προσπάθεια και δεν προστρέχει σε προηγούμενες καταστάσεις, όπως γινόταν τα προηγούμενα χρόνια. 
Και κάτι τελευταίο σε σχέση με τον ΕΛΓΑ. Το γνωρίζετε πολύ καλά εσείς ότι επετεύχθη εξορθολογισμός της λειτουργίας του ΕΛΓΑ. Τελείωσαν τα ψέματα που γίνονταν τόσα χρόνια με τις κατ’ εξαίρεση αποφάσεις, να δίνουμε όπου θέλουμε χρήματα και να φτάσουμε το έλλειμμα στα 4,5 δισεκατομμύρια ευρώ. Αυτό είναι το έλλειμμα του ΕΛΓΑ, με τις αποφάσεις αυτές, από 800 που είχε το 2004. Εάν δεν είχαμε αυτά τα ελλείμματα, δεν θα ήμασταν σε αυτήν την κατάσταση.
Πρέπει όλοι, λοιπόν, να επικροτήσουμε. Οι αγρότες ξέρουν ότι για πρώτη φορά γίνεται σωστή λειτουργία του ΕΛΓΑ και δεν παίρνει 750.000 ευρώ σε τρία χρόνια ή μία οικογένεια.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ευχαριστώ και εγώ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής σαράντα εφτά μαθητές και μαθήτριες και τέσσερις εκπαιδευτικοί από το Γενικό Λύκειο Κορώνειας Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής του ΣΥΡΙΖΑ του Νομού Ηρακλείου κ. Μιχαήλ Κριτσωτάκης.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κυρία Πρόεδρε, άλλο ένα κατεπείγον. Τώρα ψάχνουμε να βρούμε νομοσχέδια που να μην είναι επείγοντα και κατεπείγοντα.
Θα έλεγε κανείς ότι αν διάβαζε κάποιος στίχους που λένε «μην αμελήσετε, πάρτε μαζί σας νερό, το μέλλον μας έχει πολλή ξηρασία», όπως προειδοποιούσε ο ποιητής Μιχάλης Κατσαρός με το ποίημά του «Θα σας περιμένω» από τη συλλογή «Κατά Σαδουκαίων», θα έβρισκε και κάποια σχετική συνάφεια και καθ’ υπέρβαση ίσως και σε αυτό το νομοσχέδιο που φέρνετε σήμερα εδώ. Το μέλλον που σχεδιάζετε για τον ελληνικό λαό, με αυτό το νομοσχέδιο –και όχι με αυτό- υλοποιείται βίαια με την πολιτική σας, με τα μνημόνια, με τα επείγοντα, με τα κατεπείγοντα, με αυτά που υπογράψατε, με αυτά που νομοθετείτε σε αγαστή συνεργασία με τους δανειστές και με τους εκπροσώπους των συμφερόντων του μεγάλου πολυεθνικού κεφαλαίου. Συμμετέχετε στην δημιουργία μιας άλλης Ευρώπης, πολύ διαφορετικής από αυτή που υπήρχε μέχρι τώρα, που δεν ήταν καλή και που είναι πολύ χειρότερη αυτή που δημιουργείται. Μίας Ευρώπης της φτώχειας, της ανέχειας και της κοινωνικής αναλγησίας, μία Ευρώπης των ξεπερασμένων κοινωνικών μοντέλων, όπως έλεγε τις προάλλες ο κ. Ντράγκι, Πρόεδρος της Ευρωπαϊκής Κεντρικής Τράπεζας, τραπεζίτης και αυτός και μας καλεί να αφήσουμε αυτό το μοντέλο και να αφεθούμε στη φιλανθρωπία δηλαδή, μάλλον της αγοράς.
Λέγεται από πολλούς ότι δεν είστε ικανοί ή ότι είστε ανίκανοι. Είναι ψέματα. Ότι δεν μπορείτε να προβλέπετε σωστά την απόδοση των μέτρων που παίρνετε και ότι γι’ αυτό παίρνετε κάθε τρίμηνο νέα μέτρα και ότι έχετε αποτύχει και εσείς και η τρόικα.
Η δική μας εκτίμηση είναι ότι κάνουν λάθος αυτοί που σας λένε όλα αυτά. Έχετε πετύχει και εσείς και η τρόικα, όχι αυτά όμως που διακηρύσσετε αλλά κάτι διαφορετικό. Η πολιτική που υλοποιείτε είναι μία επιλογή καθαρά ταξική, μία επιλογή υπέρ των δυνάμεων του κεφαλαίου, μία επιλογή εξυπηρέτησης και διευκόλυνσης του μεγάλου κεφαλαίου να ξεπεράσει την κρίση του και αυτό εις βάρος των εργαζομένων και της μεγάλης πλειοψηφίας και της χώρας μας και των λαών της Ευρώπης και απ’ ό,τι φαίνεται αυτό θα γίνει και σε όλο τον κόσμο.
Αυτήν την επιλογή τη βαφτίζετε υπέρτατο δημόσιο συμφέρον και σωτηρία της πατρίδας. Θεωρείτε, λοιπόν, υπέρτατο συμφέρον την περικοπή των συντάξεων κατά 452 εκατομμύρια ευρώ και μάλιστα με αναδρομική ισχύ, 386 εκατομμύρια των κύριων και επικουρικών συντάξεων των οργανισμών κοινωνικής ασφάλισης και έτσι λέτε ότι υπηρετείτε τη σωτηρία της πατρίδας. Αυτό είναι σε ένα περιβάλλον, δεν είναι μόνο του. Είναι και με πολλά άλλα. Είναι και με το πετσόκομμα και με την πλήρη εξάλειψη των φοροαπαλλαγών, με την κατάργηση των χαμηλών συντελεστών του ΦΠΑ για τα νησιά του Αιγαίου –να μη ξεχνιόμαστε και σε αυτό που προωθείται και να δούμε τι αποτελέσματα θα έχει και στον τουρισμό στη συγκεκριμένη περιοχή, αλλά και ποια θα είναι η αντανάκλασή του αλλού- με τον ενιαίο αυξημένο φόρο στα ακίνητα και διάφορα άλλα. 
Από την 1η Ιανουαρίου του 2012, περικόπτονται κατά 12% οι κύριες συντάξεις όλων των ασφαλιστικών ταμείων για το τμήμα της σύνταξης που είναι πάνω από 1.300 ευρώ. Υψηλότερες θα είναι οι περικοπές στο ΝΑΤ, όπου υπάρχει μία μείωση 7% της κύριας σύνταξης. Στο σύνολο του ποσού οι επικουρικές συντάξεις ως 250 ευρώ θα μειωθούν κατά 10%, από 251 ευρώ ως 300 ευρώ κατά 15% και πάει λέγοντας.
Η Κυβέρνηση η δικομματική πια, η τρικομματική μέχρι χθες, η μονοκομματική προχθές, μαζί με την τρόικα καταβαραθρώνουν και ουσιαστικά καταργούν τις επικουρικές συντάξεις και μετατρέπουν τις κύριες συντάξεις σε παιδικά φιλοδωρήματα και τους συνταξιούχους ουσιαστικά σε ζητιάνους. Η πρόβλεψη του νομοσχεδίου, για να γίνουν κρατήσεις στις συντάξεις λόγω του αναδρομικού τσεκουρέματος από 1-1-2012 μετά την 1η Μαΐου όχι μόνο είναι αντισυνταγματική αλλά συνιστά και κοροϊδία και εξαπάτηση των συνταξιούχων και γίνεται με στόχο να τους υφαρπάξουν την ψήφο ως τις εκλογές, που φαίνεται ότι έχουν συμφωνηθεί ότι θα προηγηθούν. 
Θεωρείτε, λοιπόν, υπέρτατο συμφέρον και τη μείωση της επιχορήγησης στον Εθνικό Οργανισμό Παροχής Υπηρεσιών Υγείας κατά 500 εκατομμύρια ευρώ, έναν οργανισμό, που οι ηγεσίες των Υπουργείων της Υγείας και της Εργασίας τον προωθούν με τυμπανοκρουσίες και αλαλαγμούς, λέγοντας ότι είναι δήθεν η σωτηρία του λαού. Είναι ένας οργανισμός, η απόδοση του οποίου αμφισβητείται ακόμα και από τον πρόεδρό του. Τον αφήνετε έρμαιο στην αδηφάγο αγορά, αδιαφορώντας πλήρως για την ιατροφαρμακευτική περίθαλψη εκατομμυρίων πολιτών αυτής της χώρας, για τη σωτηρία της οποίας διαρκώς κόπτεσθε. 
Θεωρείτε υπέρτατο δημόσιο συμφέρον τη μείωση της φαρμακευτικής δαπάνης κατά 576 εκατομμύρια ευρώ και τη μείωση κατά 50 εκατομμύρια ευρώ της δαπάνης για τις εφημερίες των γιατρών του ΕΣΥ. Και προσέξτε, δεν είναι λεφτά που θα λείψουν από τις τσέπες των γιατρών. Είναι εφημερίες, που θα λείψουν από την κοινωνική διάθεση που θα έπρεπε να πάνε. Την ίδια στιγμή η μέχρι σήμερα καταστροφική πολιτική σας στον τομέα της υγείας και με τον εφαρμοστικό νόμο που θα φέρετε αύριο για ψήφιση στην Ολομέλεια –και αυτός θυμίζω έρχεται ως επείγων νόμος- οδηγεί ολοταχώς στη διάλυση του δημόσιου συστήματος υγείας και στην πλήρη ιδιωτικοποίησή του. Θα δούμε αύριο στο νέο επεισόδιο του σίριαλ και το «Ντυνάν». Το «Ντυνάν» παίρνει και άλλα μαζί και μετά αυτό, αποτελεί πρότυπο και προχωράμε. Η δική σας πολιτική είναι πολιτική εξυπηρέτησης μεγάλων φαρμακευτικών εταιρειών, που έφερε ως εδώ τα πράγματα και τώρα πάλι η δική σας πολιτική ρίχνει τα βάρη στους ασφαλισμένους, που καλούνται να πληρώσουν από τους συνεχώς μειούμενους μισθούς και συντάξεις τους για την ιατροφαρμακευτική τους περίθαλψη.
Θεωρείτε, επίσης, υπέρτατο συμφέρον τη μείωση κατά 80 εκατομμύρια ευρώ συνολικά των δαπανών του Υπουργείου Παιδείας. Είναι δηλαδή, υπέρτατο δημόσιο συμφέρον η μείωση των δασκάλων και των καθηγητών στα σχολεία της χώρας και η μείωση κατά 24 εκατομμύρια των αμοιβών των αναπληρωτών και η εξαφάνιση ουσιαστικά της ελληνικής παιδείας στο εξωτερικό. Θα υπάρξει μείωση κατά 15 εκατομμύρια των επιμισθίων των αποσπασμένων σε σχολεία του εξωτερικού. Θα σας καταθέσω στα Πρακτικά μια επιστολή της Ομοσπονδίας ελληνικών κοινοτήτων στη Γερμανία. 
Είναι επίσης, υπέρτατο συμφέρον για σας ότι στο πρόγραμμα των σπουδών που θα δημιουργηθούν στα ΑΕΙ, κυρίως τα περιφερειακά, θα υπάρχει μείωση 15 εκατομμυρίων των δαπανών μισθοδοσίας του έκτακτου διδακτικού προσωπικού και στην προβληματική -που θα πάει ως το κλείσιμο- λειτουργία πολλών ΤΕΙ μείωση 14 εκατομμυρίων. 
Και θα καταθέσω στα Πρακτικά επιστολή του Προέδρου του ΤΕΙ Κρήτης που περιγράφει γλαφυρότατα αυτά που συμβαίνουν, όχι μόνο στην Κρήτη. Είναι, δηλαδή, υπέρτατο δημόσιο συμφέρον η μείωση κατά 6 εκατομμύρια ευρώ της  επιχορήγησης των εκπαιδευτικών ιδρυμάτων για σίτιση και στέγαση των φοιτητών; Και αυτό, την περίοδο που έχουμε συχνές περιπτώσεις φοιτητών που σταματάνε τις σπουδές λόγω οικονομικών προβλημάτων. 
Θεωρείτε υπέρτατο δημόσιο συμφέρον τη συγχώνευση από πενήντα έξι σε τριάντα ένα των ινστιτούτων των δώδεκα ερευνητικών κέντρων της χώρας και την αναμενόμενη –θα σας έλεγα εγώ- κατάργηση και κάποιων κέντρων διότι, όπως προβλέπεται σε άλλο επερχόμενο και σωτήριο επίσης νομοσχέδιο του Υπουργείου Παιδείας, ένα ινστιτούτο από μόνο του, δεν μπορεί να είναι κέντρο με ό,τι συνέπειες αυτό έχει. Με την εξοικονόμηση 10 εκατομμυρίων ευρώ, διαλύεται ουσιαστικά και με τη διαδικασία πάλι του κατεπείγοντος ο ερευνητικός ιστός της χώρας και εξυπηρετείται πάλι το υπέρτατο δημόσιο συμφέρον, χωρίς καν ούτε μία οικονομοτεχνική μελέτη, χωρίς διάλογο, χωρίς γνωμοδότηση του Εθνικού Συμβουλίου Έρευνας και Τεχνολογίας. που εσείς με τυμπανοκρουσίες φέρατε και κυρίως χωρίς διαμορφωμένη συνολική εθνική στρατηγική για την έρευνα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κυρία Πρόεδρε, σας παρακαλώ, ένα-δύο λεπτά.
Αλλού στοχεύουν οι προωθούμενες ρυθμίσεις, ως προπομπός και προετοιμασία της πλήρους ιδιωτικοποίησης του χώρου της έρευνας. 
Θα καταθέτω στα Πρακτικά επιστολές του Προέδρου του ΕΚΕΦΕ «ΔΗΜΟΚΡΙΤΟΣ», του Συλλόγου Ερευνητών του «ΔΗΜΟΚΡΙΤΟΥ» και του Συλλόγου των Εργαζομένων του ΕΚΕ.
Θεωρείτε υπέρτατο συμφέρον τη νέα μείωση κατά 400 εκατομμύρια ευρώ του Προγράμματος Δημοσίων Έργων, παρά τις μεγαλόστομες υποσχέσεις για ανάπτυξη κυρίως από τη Νέα Δημοκρατία αλλά και από πολλούς Βουλευτές του ΠΑΣΟΚ και σας βλέπω έτοιμους, κύριοι συνάδελφοι, να ψηφίσετε και νέες περικοπές για το συγκεκριμένο πρόγραμμα. Σε σχέση με το 2008, το ΠΔΕ συρρικνώνεται συνεχώς σημειώνοντας μείωση της τάξεως του 25%. Εκατόν δώδεκα εκατομμύρια λιγότερες οι πιστώσεις για το Υπουργείο Υποδομών Μεταφορών και Δικτύων, εκατόν σαράντα εκατομμύρια λιγότερες οι πιστώσεις για το Υπουργείο Εσωτερικών, ογδόντα δύο εκατομμύρια λιγότερες οι πιστώσεις για το Υπουργείο Ανάπτυξης, Ανταγωνιστικότητας και Ναυτιλίας, τριάντα οκτώ εκατομμύρια λιγότερες για το Υπουργείο Παιδείας. Νομίζω ότι φτάνουν οι αριθμοί. 
Είναι, δηλαδή, υπέρτατο δημόσιο συμφέρον η εξυπηρέτηση των δανειστών μας, η υποθήκευση της ευημερίας των επόμενων γενιών, δυστυχώς. Πήραμε κάποια πράγματα, παραδίδουμε πολύ λιγότερα στις επόμενες γενιές και εδώ μας λέτε: «Ελάτε να ψηφίσετε». Να μην το ψηφίσετε εσείς αυτό. Και είναι τώρα στον κάθε Βουλευτή και στη συνείδησή του και σε αυτό που περιγράφει το Σύνταγμα καθαρότατα το τι θα κάνει ο κάθε Βουλευτής. Η προωθούμενη πολιτική, θα επιφέρει ανεπανόρθωτες ζημιές για τους πολίτες, τις επιχειρήσεις και τις τοπικές κοινωνίες. 
Επειδή εμείς δεν θεωρούμε υπέρτατο δημόσιο συμφέρον και σωτηρία της πατρίδας όλα αυτά –όχι μόνο αυτές τις ρυθμίσεις που προωθείτε με το συζητούμενο νομοσχέδιο, αλλά το σύνολο της πολιτικής που με πάθος νεοφώτιστου υλοποιείτε- εννοείται ότι θα καταψηφίσουμε και αυτόν τον εφαρμοστικό. Αντιπαλεύουμε την πολιτική του μνημονίου, αγωνιζόμαστε για μια άλλη κυβέρνηση: μια κυβέρνηση ενός ευρύτατου πολιτικού συνασπισμού κοινωνικών και πολιτικών δυνάμεων με πυρήνα την Αριστερά, που να θεωρεί υπέρτατο δημόσιο συμφέρον τις πραγματικές ανάγκες της κοινωνίας και των εργαζομένων, όχι μόνο τα συμφέροντα των βιομηχάνων, των τραπεζιτών και των εφοπλιστών, μια κυβέρνηση, που θα στηρίζεται και που θα ελέγχεται από το λαό και τις κοινωνικές του οργανώσεις και θα θεωρεί υπέρτατο δημόσιο συμφέρον να ξηλώσει ένα προς ένα όσα αντιλαϊκά μέτρα έχετε πάρει ή θα πάρετε. 
Καλούμε, λοιπόν, τον ελληνικό λαό, αλλά και εδώ τους Βουλευτές με συνείδηση και με αγωνιστικότητα να καταψηφίσουν, να ανατρέψουν, να αναδείξουν μία άλλη κυβέρνηση, η οποία θα εναρμονίζεται και θα ταυτίζεται με τα συμφέροντα του ελληνικού λαού.
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά της Βουλής τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Σας ευχαριστώ.
Συνεχίζουμε με τον Ανεξάρτητο Βουλευτή Νομού Αττικής κ. Αθανάσιο Λεβέντη.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, ο κ. Σόιμπλε, ο αρχιτέκτων της οικονομικής πολιτικής της Γερμανίας και της Ευρώπης και αν θέλετε ο αντιβασιλεύς στην ουσία της Ελλάδος –είναι αυτός που καθορίζει τη μοίρα μας- είχε πει μετά την 26η Οκτωβρίου του 2011 προς διαμαρτυρόμενους Γερμανούς και άλλους ότι ευνοείται η Ελλάδα: «Περιμένετε να δείτε τους όρους που συνοδεύουν αυτήν τη δανειακή σύμβαση. Όταν γίνουν γνωστοί αυτοί οι όροι, τότε κανένας Ευρωπαίος δεν θα τολμήσει να ζητήσει κάτι παρόμοιο και για τη χώρα του».
Και τώρα έρχεται το πλήρωμα του χρόνου, κύριε Υπουργέ, να υλοποιηθούν αυτοί οι όροι που έχουν επιβληθεί, αυτοί οι δυσβάσταχτοι όροι που είναι συνέχεια μιας σειράς μέτρων που έχουν ληφθεί και τα οποία έχουν κατακρημνίσει κυριολεκτικά, το οικονομικό και βιοτικό και το γενικότερο πολιτιστικό, αν θέλετε, επίπεδο του ελληνικού λαού. 
Τι σημαίνουν αυτά που ψηφίζουμε απόψε; Είναι μία πάρα πολύ μεγάλη περικοπή των δαπανών που αφορούν το κράτος πρόνοιας, δαπάνες που περικόπτονται από την υγεία, την παιδεία, τις συντάξεις. Συνοπτικά κόβουμε από την κύρια σύνταξη ένα ποσοστό 12%, στις συντάξεις πάνω από 1.300 ευρώ. Οι επικουρικές συντάξεις μειώνονται 10%, 15% έως 20% και από αυτόν τον περιορισμό έχουμε γύρω στα 386 εκατομμύρια ευρώ έσοδα. 
Περικόπτουμε από την υγεία 93 εκατομμύρια, από τις εφημερίες 50 εκατομμύρια, από τα επιδόματα πολυτέκνων 43 εκατομμύρια και από τον ΕΟΠΥΥ, τον καινούργιο οργανισμό υγείας, 500 εκατομμύρια, όταν λάβει κανείς υπ’ όψιν ότι για την υγεία ξοδεύουμε τα λιγότερα από όλη την υπόλοιπη Ευρώπη των είκοσι επτά. 
Ξοδεύαμε το 6% των τακτικών εξόδων του προϋπολογισμού, όταν ο μέσος ευρωπαϊκός όρος ήταν 13,6% και στη Φινλανδία ήταν 19%. Αυτά τα είχαμε περιορίσει ήδη και τώρα τα περικόπτουμε ακόμα περισσότερο, όταν έχουμε τεράστιες ανάγκες στα νοσοκομεία και τις υγειονομικές μονάδες της χώρας, ιδιαίτερα σε νοσηλευτικό προσωπικό και άλλο. Αυτό έχει μειωθεί ακόμα περισσότερο και ισχύει και εδώ η αρχή ότι προσλαμβάνεται ένας στους πέντε ή δέκα που φεύγουν. Έχει γίνει μαζική αποχώρηση υγειονομικών εργαζομένων αυτό το τελευταίο διάστημα. Έχουμε φτάσει κυριολεκτικά σε μία κατάσταση απελπισίας. 
Περιορίζουμε κατά 576 εκατομμύρια ευρώ τις φαρμακευτικές δαπάνες. Προσωπικά πολλές φορές έχω πει σ’ αυτήν την Αίθουσα, όπως το έχουν πει κι άλλοι, ότι στη χώρα μας γίνεται υπερκατανάλωση φαρμάκων, αν θέλετε και εξετάσεων κ.λπ.. Άλλο είναι αυτό. Άλλο είναι να διαπαιδαγωγηθεί ο ελληνικός λαός και να καταλάβει ότι δεν χρειάζεται να παίρνει περισσότερα φάρμακα από αυτά που έχει ανάγκη. Πρέπει, βέβαια, να περιοριστούν οι σειρήνες και τα πιράνχας που οδηγούν προς αυτήν την κατεύθυνση. 
Όμως άλλο πράγμα είναι να κόψουμε τα φάρμακα σε αυτούς που τα έχουν ανάγκη. Αυτήν τη στιγμή, κυρίες και κύριοι συνάδελφοι, κύριε Υπουργέ, ένας καρκινοπαθής δυσκολεύεται να βρει τα φάρμακά του. Δεν μπορεί να περιμένει πότε θα εγκριθούν. Μπορεί να περάσουν μήνες. Δεν μπορεί να περιμένει γιατί κινδυνεύει η ζωή του, γιατί μπορεί να μη ζει όταν εμείς ευδοκήσουμε να του εξασφαλίσουμε –και αν του εξασφαλίσουμε- τα φάρμακα. Επομένως, εδώ δεν μπορούμε να παίζουμε. Παίζουμε εν ου παικτοίς. Δεν είναι απ’ αυτά που μπορεί κανείς να περιορίσει.
Ερχόμαστε τώρα στην έρευνα και την τεχνολογία. Η έρευνα δεν ήταν το φόρτε μας ή η αδυναμία μας. Ποτέ δεν δίναμε σημαντικό ποσοστό στην έρευνα, 0.50% ή 0.60%, τη στιγμή που άλλες ευρωπαϊκές χώρες δίνουν 2% ως 3% του ΑΕΠ, ίσως και παραπάνω. Η Φινλανδία δίνει 3,5%-4%. Βεβαίως τα αποτελέσματα τα βλέπουμε. 
Ακόμα και αυτό το ποσοστό ερχόμαστε και το περιορίζουμε περισσότερο. Περικόπτουμε από το δημόκριτο 40%, από το ΕΛΚΕΘΕ 40% και από το ΕΚΚΕ -δηλαδή το Εθνικό Κέντρο Κοινωνικών Ερευνών, που είναι και το μοναδικό κέντρο που έχουμε για τις κοινωνικές επιστήμες στη χώρα μας- 75%. 
Έχουμε καταθέσει και μία σχετική τροπολογία με τον συνάδελφο κ. Κουρουμπλή και άλλους συναδέλφους, ώστε να μη φτάσουμε σε αυτές τις ακρότητες, οι οποίες θα στοιχίσουν συνολικά στην έρευνα, την τεχνολογία αλλά και στο μέλλον της χώρας, γιατί αυτό είναι κάτι που δυστυχώς περικόπτουμε και είναι το πιο σημαντικό σήμερα. Περικόπτουμε τα πόδια και το μέλλον της χώρας. Κι αν θέλουμε να ξεφύγουμε, να πάμε μπροστά, πρέπει να δούμε την παιδεία και την έρευνα, τομείς στους οποίους είμαστε πάρα πολύ καθυστερημένοι. 
Εμείς, ως Δημοκρατική Αριστερά, έχουμε ταχθεί υπέρ της αναδιάρθρωσης του ερευνητικού ιστού, ώστε να προσαρμόζεται στα συνεχώς εξελισσόμενα επιστημονικά και κοινωνικά δεδομένα. Είναι σημαντικό το θέμα της αναδιάρθρωσης του ερευνητικού ιστού της χώρας κι όχι μόνο της αναδιάρθρωσης των ερευνητικών κέντρων που βρίσκονται υπό την εποπτεία της Γενικής Γραμματείας Έρευνας και Τεχνολογίας και που αποτέλεσαν αντικείμενο ανοιχτής διαβούλευσης. 
Η φυσική απόληξη αυτής της διαδικασίας, θα ήταν μια συνολική πρόταση για όλη την έρευνα σ’ όλο τον δημόσιο τομέα κι ένα καινούργιο θεσμικό πλαίσιο, το οποίο θα ακολουθούσε τη φυσιολογική νομοθετική οδό. 
Αντ’ αυτού, η Κυβέρνηση επέλεξε να χειριστεί το ζήτημα εστιάζοντας σ’ ένα υποσύνολο των ερευνητικών φορέων, το οποίο τυχαίνει να είναι αυτό ακριβώς που εφαρμόζει το νόμο για την έρευνα. Διαθέτει πολλαπλούς δείκτες αποδοτικότητας, οι οποίοι είναι καταγεγραμμένοι, και σε αντίθεση με τους υπόλοιπους φορείς, αξιολογείται από εξωτερικές διεθνείς επιτροπές κάθε πέντε χρόνια κι έχει περγαμηνές πάνω σ’ αυτόν τον τομέα. 
Είναι φανερό, λοιπόν, ποιο τμήμα του δημοσίου θέλει η Κυβέρνηση να αναδιαρθρώσει. Αυτό ακριβώς που είναι το πιο διαφανές, καταγεγραμμένο και θεσμικά κατοχυρωμένο ως προς τις πρακτικές που ακολουθεί. 
Η Κυβέρνηση οφείλει εδώ και τώρα να δώσει πειστικές απαντήσεις, διότι στο όνομα μιας δήθεν επιταγής του μνημονίου, η οποία δεν καταγράφεται πουθενά στο κείμενο, οδηγεί στη διάλυση του ερευνητικού ιστού της χώρας. Στην πραγματικότητα, στο μνημόνιο 2 περιέχεται μόνο το εξής απόσπασμα: «Για την έρευνα και ανάπτυξη, είναι υποχρέωση της πολιτικής ηγεσίας να παρουσιάσει στρατηγικό σχέδιο δράσης, για πολιτικές που αποσκοπούν στη βελτίωση της ποιότητας και των συνεργειών μεταξύ της δημόσιας και ιδιωτικής έρευνας και καινοτομίας, καθώς και της τριτοβάθμιας εκπαίδευσης μέχρι το τέλος του Φεβρουαρίου του 2012». 
Πριν τελειώσω, θα ήθελα να κάνω μία παρατήρηση, κυρίες και κύριοι συνάδελφοι. 
Ο αγαπητός συνάδελφος κ. Μαρκάκης, ο οποίος δεν βρίσκεται αυτήν τη στιγμή στην Αίθουσα, μιλώντας προχθές στην επιτροπή, είπε ότι «η παρουσία του Λαϊκού Ορθόδοξου Συναγερμού, η επιχειρηματολογία και η δυναμική παρουσία του στη Βουλή και στις επιτροπές, έχει αποδυναμώσει το κόμμα του ΣΥΡΙΖΑ, το οποίο συνήθως δεν είναι ποτέ εδώ, όπως συνήθως δεν είναι ποτέ εδώ και το κόμμα του Κουβέλη, ο οποίος θα σας θυμίσω ότι έχει χαρίσει και την αποζημίωση από τις επιτροπές. Δηλαδή τι έχει χαρίσει; Κάτι το οποίο δεν το δικαιούται. Λέμε δηλαδή για κάποιους κουβαρντάδες, οι οποίοι χαρίζουν τις αποζημιώσεις των 150 ευρώ. Αλλά για να χαρίσεις κάτι, πρέπει να το δουλέψεις. Όταν δεν το δουλεύεις, τι χαρίζεις;» Νομίζω ότι είναι ντροπή αυτό που ειπώθηκε. 
Θα ήθελα να αναφέρω αριθμητικά και τα εξής. Συμμετοχή του κ. Μαρκάκη στη Βουλή. Ομιλίες ογδόντα εννέα. Λεβέντης: εκατόν πενήντα τέσσερις. Τσούκαλης: εκατόν εννέα. 
Όσον αφορά τις ερωτήσεις, Μαρκάκης: τριακόσιες τριάντα έξι, Λεβέντης: οκτακόσιες ογδόντα οκτώ. Τσούκαλης: οκτακόσιες εβδομήντα εννέα. 
Συμμετοχή σε επιτροπές, κ. Μαρκάκης: εκατόν ογδόντα πέντε, Λεβέντης: εκατόν δύο και ο κ. Τσούκαλης εκατόν σαράντα δύο. Να θυμίσω εδώ ότι ως Αντιπρόεδρος της Βουλής δεν συμμετείχα στις επιτροπές για ένα μεγάλο χρονικό διάστημα. Γιατί το λέω αυτό; Διότι με έθιξε πάρα πολύ ο τρόπος που τέθηκε το ζήτημα. Δεν νομίζω ότι είναι πρέπον να λέγεται «το κόμμα του Κουβέλη». Εμείς είμαστε περήφανοι για τον Πρόεδρό μας. Το κόμμα μας είναι η Δημοκρατική Αριστερά. Δεν θα πούμε ποτέ «το κόμμα του Καρατζαφέρη». Εφόσον ο Λαϊκός Ορθόδοξος Συναγερμός επέμενε να αποκαλείται ΛΑόΣ κι όχι ΛάΟΣ, το αποδεχθήκαμε. Δεν θα πούμε ποτέ, λοιπόν, «το κόμμα του Καρατζαφέρη» σ’ αυτήν την Αίθουσα, σ’ αυτήν τη Βουλή. 
Νομίζω ότι η στοιχειώδης ευγένεια, επιβάλλει να τηρούνται μερικά πράγματα και σ’ αυτήν την Αίθουσα απ’ όλους ανεξαιρέτως κι όχι να υπάρχουν αυτού του είδους οι εξυπνακισμοί. 
Ευχαριστώ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Κι εμείς σας ευχαριστούμε. 
Το λόγο έχει ο Αναπληρωτής Υπουργός Οικονομικών κ. Παντελής Οικονόμου. 
Τι χρόνο θα χρειαστείτε, κύριε Υπουργέ; Δέκα λεπτά είναι αρκετά;</ChairmanSpeech> 
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Και πολύ είναι, κυρία Πρόεδρε.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να μιλήσουμε πρώτα εμείς, κυρία Πρόεδρε, και να μιλήσει εν συνεχεία ο κύριος Αναπληρωτής Υπουργός;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κύριε Κουρουμπλή, επειδή αργήσατε να μπείτε στην Αίθουσα, θα ήθελα να σας ενημερώσω ότι αυτά έχουν ήδη ανακοινωθεί. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Ευχαριστώ πολύ, κυρία Πρόεδρε. 
Πρώτα - πρώτα θα ήθελα να καταθέσω δύο νομοτεχνικές βελτιώσεις.
 Η μία είναι στην τροπολογία με γενικό αριθμό 777, στην αιτιολογική έκθεση, που αφορά τη λειτουργία της ΕΛΣΤΑΤ.
Την καταθέτω και παρακαλώ για τη διανομή της στους συναδέλφους. 
(Στο σημείο αυτό ο Αναπληρωτής Υπουργός Οικονομικών κ. Παντελής Οικονόμου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
( Να μπει η σελίδα 167 )</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Η  δεύτερη νομοτεχνική βελτίωση είναι στην 784 τροπολογία. Ουσιαστικά αναδομείται το άρθρο 4, που αφορά τον τρόπο διοίκησης του Ταμείου Χρηματοπιστωτικής Σταθερότητας. 
Θα σας το καταθέσω και αυτό για να διανεμηθεί.
Δυστυχώς, οι τεχνικές λεπτομέρειες είναι εκτεταμένες και καλό θα είναι να μελετηθούν εις βάθος, αν και είναι καθαρά λειτουργικές και δεν έχουν άλλη πολιτική ουσία πέραν από αυτής, που σας είπα.
(Στο σημείο αυτό o Αναπληρωτής Υπουργός Οικονομικών κ. Παντελής Οικονόμου καταθέτει για τα Πρακτικά την προαναφερθείσα νομοτεχνική βελτίωση-προσθήκη, η οποία έχει ως εξής:  )
( Να μπουν οι σελ. 169 – 180 )</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Άκουσα τον τελευταίο ομιλητή, τον κ. Λεβέντη, με αρκετό ενδιαφέρον στο κομμάτι που μίλησε για τα φάρμακα. Πολύ σωστά είπε ότι μπορεί να υπάρχουν άνθρωποι οι οποίοι πάσχουν σοβαρά από ασθένειες και δυσκολεύονται να βρουν φάρμακο. Είναι αλήθεια αυτό, συμβαίνει. Όπως εξίσου είναι αλήθεια ότι είναι πάρα πολύ εύκολο να βρίσκονται φάρμακα και να αγοράζονται, να καταναλώνονται, χωρίς να τα χρειάζονται αυτοί που τα παίρνουν.
Αυτή όμως είναι μια όψη αντιφάσεων, δεν είναι η μόνη, η οποία υπάρχει και την οποία πρέπει να την δούμε. Βεβαίως δεν συνδέεται με την οικονομική όψη του θέματος, η οποία αναφέρεται εδώ. Δεν έχει καμμία σχέση στην πραγματικότητα.
Εδώ ουσιαστικά μιλάμε για την ανάγκη περικοπής μιας παράλογης δαπάνης και το αν αυτό που θα περικοπεί, θα είναι το παράλογο κομμάτι ή το λογικό, που δεν υπάρχει και πρέπει να το βρούμε, αυτό είναι θέμα πολιτικής, είναι θέμα δικό μας, δηλαδή, εδώ σε αυτήν την Αίθουσα και της Κυβέρνησης έξω από την Αίθουσα. Δεν έχει σχέση με αυτό που φέραμε ο τρόπος με τον οποίο καταναλώνονται ή δεν καταναλώνονται φάρμακα. Αυτό, εν πάση περιπτώσει, ήταν μια τοποθέτηση από μια συγκεκριμένη οπτική γωνιά. 
Άκουσα και τον ειδικό αγορητή ενός άλλου κόμματος. Αφού προηγουμένως κατακεραύνωσε το κατεπείγον του θέματος, μετά περιέγραψε μια εφιαλτική κατάσταση, η οποία –λέει- είναι πρωτοφανής μετά το Β΄ Παγκόσμιο Πόλεμο.
Κατά συνέπεια, εάν σε μια τέτοια κατάσταση δεν δικαιολογείται το κατεπείγον, τότε γιατί προβλέπεται από τον Κανονισμό και τις διατάξεις; Είναι ένα εύλογο ερώτημα, νομίζω, το οποίο κάποια στιγμή θα πρέπει να απαντηθεί. Για ποιο λόγο πρέπει να απαντηθεί; Διότι νομίζω ότι στην κατάσταση που είμαστε, η πολυτέλεια της στρεψοδικίας περισσεύει, δεν υπάρχει σε αυτήν την Αίθουσα. Αντιθέτως, υπάρχει πολύ μεγάλη ανάγκη για ουσιαστικά επιχειρήματα, για ουσιαστική κριτική. Έγινε ουσιαστική και βάσιμη κριτική σε πολλά σημεία, έγινε όμως και κριτική η οποία είναι απολύτως ανεδαφική και κακόπιστη. 
Θα ξεκινήσω από έναν απόντα, τον Αρχηγό της Νέας Δημοκρατίας -ευτυχώς που είναι ο κ. Τασούλας εδώ και θα με ακούσει- ο οποίος στα Κούλουμα έκανε μια δήλωση λέγοντας ότι «Το δεύτερο μνημόνιο είναι πολύ καλύτερο του πρώτου». Συμφώνησε, δηλαδή, ότι οι συμφωνίες Ιουλίου και Οκτωβρίου είναι καλές συμφωνίες, είναι βελτιωτικές της κατάστασης. Οι συμφωνίες που έκανε η κυβέρνηση του ΠΑΣΟΚ, δηλαδή, αυτό είπε ο κ. Σαμαράς. Και εις την δεύτερη εκ των οποίων προσχώρησε εμπράκτως. Εάν, λοιπόν, αυτό δεν είναι ομολογία προόδου, τότε τι είναι;
Όπως, επίσης, υπάρχει και μια άλλη απορία, που δημιουργείται αυτομάτως. Εάν δεν υπήρχε το πρώτο μνημόνιο, πώς θα φτάναμε στο δεύτερο, το οποίο το θεωρεί βελτίωση; Είναι ένα ερώτημα, το οποίο θα πρέπει να απαντηθεί.
Όπως, επίσης, θανατηφόρο είναι το ερώτημα στην Αίθουσα: Εάν δεν ήταν το ΠΑΣΟΚ που διασφάλισε και το πρώτο και το δεύτερο, τότε πού θα βρισκόταν το δεύτερο; Δεν θα υπήρχε καθόλου. Για να μπορεί κάποιος να πανηγυρίσει ότι συνέπραξε και αυτός.
Βεβαίως, ακούω από πολλές πλευρές ότι για όλα τα προβλήματα φταίει η Κυβέρνηση. Κυρίως όχι αυτή, ότι το ΠΑΣΟΚ φταίει, το οποίο είναι και σε αυτήν την Κυβέρνηση και προηγουμένως ήταν και κυβέρνηση μόνο του. 
Και ακούω και μια κατηγορία στοιχειοθέτησης των κατηγοριών, η οποία πραγματικά με καταπλήσσει. Αυτό γίνεται από ορισμένους φίλους μου, κυρίως του Κομμουνιστικού Κόμματος. Παραδείγματος χάριν, καταγγέλλουν τον καπιταλισμό, άρα, φταίει η Κυβέρνηση γι’ αυτό. Καταγγέλλουν την Ευρωπαϊκή Ένωση, άρα φταίει η Κυβέρνηση. Καταγγέλλουν δηλαδή γενικά φαινόμενα, τα οποία, πράγματι, είναι απαράδεκτα και πολύ αρνητικά. Αλλά αιφνιδίως για ό,τι κακό συμβαίνει στον πλανήτη, στον καπιταλισμό, στο σύστημα που κατέρρευσε, στην Ευρωπαϊκή Ένωση, να φταίει η κυβέρνηση του ΠΑΣΟΚ, νομίζω ότι είναι λίγο τραβηγμένο ως κριτική. Αυτό λέω. 
Αντιθέτως, υπάρχει πεδίο κριτικής για πολλά πράγματα, για τα οποία ο λαός υποφέρει σήμερα. Και ο λαός υποφέρει –και έχουμε κι εμείς ευθύνη- διότι πράγματι πέρασαν πολλά χρόνια χωρίς σαφή πολιτική κατεύθυνση, χάθηκε χρόνος.
 Κι ένα από αυτά που κερδίζουμε με την συμφωνία τώρα, είναι ότι κερδίζουμε χρόνο. Διότι μην ξεχνάμε ότι η χώρα παρελήφθη στα πρόθυρα της χρεοκοπίας λόγω αδυναμίας δανεισμού και εν συνεχεία στα πρόθυρα της χρεοκοπίας λόγω βαρύτατου χρέους που δεν μπορούσε να εξυπηρετήσει. Και η κυβέρνηση του ΠΑΣΟΚ, αντιμετώπισε και τις δύο χρεοκοπίες και την πρώτη και τη δεύτερη. 
Αποτρέψαμε δύο στάσεις πληρωμών, γι’ αυτό είμαστε περήφανοι. Και τώρα αν μπορούμε και συζητάμε ρεαλιστικά για ανάκαμψη, για ανάπτυξη και όλα αυτά, είναι γιατί αποτράπηκαν τα προηγούμενα. Αν δεν είχαν αποτραπεί, οι συζητήσεις αυτές θα ήταν φιλολογικού περιεχομένου. «Μου αρέσει να είμαι υγιής-να μην είμαι άρρωστος, να είμαι πλούσιος-να μην είμαι φτωχός, να είμαι ωραίος-να μην είμαι άσχημος», έτσι ακουγόντουσαν οι κουβέντες περί ανάπτυξης σε όσους τραβούσαμε κουπί για να μη γίνει η χρεοκοπία. 
Άκουσα και το απίθανο, ότι αδικούμε τις επόμενες γενιές. Ποιες; Αυτές που επί μία δεκαετία, τουλάχιστον, τις φορτώναμε χρέος; Τις αδικούμε με τη συμφωνία αυτή, με την οποία τους διαγράφουμε 10.700 χρέος στον καθένα και 500 ευρώ τόκους μόνο για φέτος και για κάθε χρόνο από εδώ και πέρα; Αυτή είναι η αδικία στις επόμενες γενιές; Αυτό είναι αντίφαση εν τοις πράγμασι. Δεν νομίζω ότι στέκει αυτό. 
Κατηγορούμαστε, επίσης, ότι επιδιώκουμε να γίνουμε ανταγωνιστικοί κόβοντας την αμοιβή εργασίας. Αυτό είναι λάθος. Ποτέ δεν συνδέθηκαν αυτά τα δύο πράγματα. Το κόψιμο στην αμοιβή εργασίας –και ας το δούμε αυτό λίγο- είναι ένα πρόσκαιρο μέτρο, το οποίο γίνεται σε ένα πλαίσιο πολιτικής. Όμως, δεν προσδοκούμε να γίνουμε ανταγωνιστικοί από αυτό. Βεβαίως, η αμοιβή εργασίας είναι ένας συντελεστής κόστους, αλλά δεν είναι ο μόνος. 
Εμείς σαν βασική πολιτική προϋπόθεση, την οποία θα θέσουμε και εν όψει των εκλογών για να ακούσετε και τις αντίθετες προτάσεις –γιατί από τα άλλα κόμματα, θέλουμε να ακούσουμε τις αντίθετες προτάσεις- είναι να προωθήσουμε δημόσιες επενδύσεις και βρήκαμε, εξασφαλίσαμε λεφτά για δημόσιες επενδύσεις, γιατί μόνο έτσι θα φτιαχτούν δουλειές, θέσεις εργασίας, νέα εισοδήματα και –γιατί όχι;- κατανάλωση για στοιχειώδεις λαϊκές ανάγκες. 
Δεύτερον, πρέπει να μειώσουμε τις τιμές. Δεν είναι δυνατόν να έχουν μειωθεί τόσο τα εισοδήματα και εκεί να μην έχουμε κάνει τίποτα. Εκεί έχουμε υστερήσει. Να ένα πεδίο δόξης λαμπρό για κριτική, να το συζητήσουμε, να δούμε τι μπορούμε να κάνουμε. 
Και, βέβαια, υπάρχει και το θέμα της κοινωνικής ασφάλισης. Προσωπικά ξέρετε ότι πάντοτε ήμουν αντίθετος με τις περικοπές ως εργαλείο για τη μακροβιότητα του συστήματος. Έχω αντιταχθεί ακόμα και με μέτρα που έχει πάρει το δικό μου κόμμα παλαιότερα –το θυμούνται όλοι στην Αίθουσα- και νομίζω ότι ορθώς έκανα και αντιτάχθηκα. 
Όμως, σήμερα έχουμε μια χρυσή ευκαιρία. Η κοινωνική ασφάλιση δεν μπορεί να συνεχίσει να πηγαίνει με περικοπές ούτε με αυξήσεις των εισφορών ούτε με αυξήσεις των ορίων ηλικίας, διότι αυτή η διαδικασία έφθασε τα όριά της. Γι’ αυτό θέτουμε επί τάπητος, ακόμα και σε αυτήν τη δύσκολη κατάσταση, το θέμα της ανακεφαλαίωσης του συστήματος κοινωνικής ασφάλισης. 
Βεβαίως, αυτό δεν θα το λύσει αυτή η Κυβέρνηση –θα αναγκαστεί να το αντιμετωπίσει η επόμενη κυβέρνηση ούτως ή άλλως- αλλά υπάρχει ανοικτό ένα θέμα που έχουμε βάλει από τώρα ως συμμέτοχοι σε αυτήν τη Κυβέρνηση, με τα στελέχη μας, το θέμα της ανακεφαλαίωσης της κοινωνικής ασφάλισης που είναι πολύ σημαντικό. 
Άκουσα και μια άλλη κατηγορία «τα κάνατε όλα αυτά, αλλά plan B΄ δεν είχατε, κάνατε κάτι άλλο;», αλλά πρέπει να πω ότι είχαμε. Εξασφαλίσαμε αυτήν την πολιτική και τη στήριξή της, όταν όλοι προδίκαζαν ότι η πολιτική αυτή θα χρεοκοπήσει και μάλιστα είχατε προδικάσει ότι θα χρεοκοπήσει και κοινοβουλευτικά, ότι θα χαθεί η πλειοψηφία που στήριζε αυτήν την πολιτική. 
Τα καταφέραμε μόνοι μας και όταν έφθασε ο κόμπος στο χτένι και ήταν έτοιμοι να πανηγυρίσουν οι παίχτες των CDS,  βρήκαμε και άλλη πλειοψηφία. Η σημερινή πλειοψηφία έχει φτιαχτεί με δική μας πρωτοβουλία. Δεν έπεσε από τον ουρανό. Άρα, είχαμε και plan B΄ και είναι το plan που έφερε τη χώρα μέχρι εδώ, χωρίς να χρεοκοπήσει και μπορούμε και συζητάμε σήμερα. 
Γι’ αυτό, λοιπόν, παλεύουμε χωρίς να πανηγυρίζουμε, γιατί ξέρουμε ότι οι απώλειες είναι βαριές –βέβαια, κύριε Λεβέντη, δεν είναι τόσο βαριές όσο τις περιγράφετε, αντί να λέτε ποσοστά επί των συντάξεων, πείτε πραγματικές συντάξεις και πόσο κόβεται η κάθε μία- και δεν χαιρόμαστε καθόλου γι’ αυτό. Είναι ως συνέχεια προηγούμενων περικοπών.</Speech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ανέφερα το σύνολο!</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Ναι, ναι, τα συνολικά όμως δίνουν λάθος εντυπώσεις. Πείτε μου μια επικουρική σύνταξη των 325 ευρώ, μια κύρια των 650 ευρώ πόσο κόβεται, να ακούσουμε αριθμό. Γιατί αν ακούσουμε το νούμερο μηδέν –που πρέπει να ακουστεί σε πολλές περιπτώσεις- θα δούμε ότι δεν είναι τα ποσοστά που είπατε. Άκουσα ποσοστά 12%, 22% ή 32% -από έναν άλλο ομιλητή, όχι από εσάς, δεν θέλω να σας αδικήσω- και, ωραία είναι αυτά τα ποσοστά, αλλά αν λέγαμε και τα απόλυτα νούμερα, θα ήταν καλύτερα. 
Παρ’ όλα αυτά, σας λέω ότι δεν πανηγυρίζουμε γιατί οι απώλειες είναι βαριές. Απλώς πρέπει να υπάρχει μια συναίσθηση ότι αλλιώς αυτές οι απώλειες θα ήταν πολύ  βαρύτερες. 
Επίσης, έχει αρχίσει και κάτι καινούργιο. Προδικάζετε εδώ συνεχώς καινούργια μέτρα, νέες περικοπές, νέους φόρους κ.λπ.. Εγώ δεν βάζω στοίχημα ότι δεν θα υπάρξουν τέτοια μέτρα αλλά σας προκάλεσα και στην επιτροπή και σας προκαλώ και εδώ μέσα. Όποιος είναι τόσο σίγουρος, ας βάλει αυτός στοίχημα και να μας πει τα μέτρα να δούμε τι θα γίνει, γιατί έχετε θεωρήσει βέβαιο ότι τον Ιούνιο θα υπάρξουν μέτρα. Ας σηκωθεί κάποιος να πει «ναι, εγώ λέω ότι θα πάρετε αυτό το μέτρο», για να δούμε ποιος θα βγει σωστός και ποιος θα βγει λάθος. 
Με αυτήν την έννοια, λοιπόν, υποδεχόμαστε και την πρότασή σας για ονομαστική ψηφοφορία, με αρκετή βεβαιότητα ότι εμείς θα ψηφίσουμε αυτό που πρέπει. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εμείς σας ευχαριστούμε. 
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μουσουρούλης.</ChairmanSpeech> 
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κυρία Πρόεδρε, θα ήθελα το λόγο επί προσωπικού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ένα λεπτό, κύριε Μουσουρούλη, να δούμε σε τι συνίσταται το προσωπικό. 
Ορίστε, κύριε Μαρκάκη, για ένα λεπτό εξηγήστε μας το προσωπικό θέμα.</ChairmanSpeech> 
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Προηγουμένως ο ομιλητής της Δημοκρατικής Αριστεράς κ. Λεβέντης έκανε πολλές φορές ειδική αναφορά στο όνομά μου και μάλιστα επιτιμητικά για το γεγονός ότι ανέφερα στην Επιτροπή Οικονομικών ότι το κόμμα του κ. Κουβέλη, δηλαδή η Δημοκρατική Αριστερά, χαρίζει την αμοιβή των 150 ευρώ ανά συνεδρίαση ενώ δεν τη δουλεύει, δεν τη δικαιούται. 
Την έχω κάνει πολλές φορές και θα την ξανακάνω αυτή την αναφορά, κυρία Πρόεδρε, προσωπικά εγώ σαν Βουλευτής του Λαϊκού Ορθόδοξου Συναγερμού και όχι εκ μέρους του Λαϊκού Ορθόδοξου Συναγερμού. Διότι, αυτό το θέμα με θίγει προσωπικά όταν διαφημίζονται από τις τηλεοράσεις κόμματα ή πρόσωπα ότι χαρίζουν μια αμοιβή την οποία δεν δικαιούνται. 
Και δεν μιλάω μόνο για το κόμμα του κ. Κουβέλη, τη Δημοκρατική Αριστερά. Μιλάω και για άλλους συναδέλφους οι οποίοι λένε ότι χαρίζουν την αμοιβή τους, ενώ δεν τη δικαιούνται, δεν έρχονται στις επιτροπές, μόνο παρίστανται και φεύγουν. Το ίδιο κάνουν και με τα αυτοκίνητά τους, λένε ότι δεν τα θέλουν. Εν αντιθέσει με άλλους Βουλευτές οι οποίοι τα χρησιμοποιούν καθημερινά για να πηγαίνουν στην εκλογική τους περιφέρεια, πολύ συχνά τέσσερις φορές την εβδομάδα πληρώνοντας και τα διόδια και τη βενζίνη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Νομίζω ότι είναι αρκετές οι διευκρινίσεις.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Αφήστε με λιγάκι να τελειώσω. Μη βιάζεστε. Είστε επιλεκτικά επιεικής άλλες φορές και επιλεκτικά αυστηρή άλλες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Επί προσωπικού είπατε, δώσατε κάποιες διευκρινίσεις. Ολοκληρώστε παρακαλώ, κύριε Μαρκάκη.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Εντάξει, ένα λεπτό είπαμε, το να το κάνουμε ενάμισι..</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Παρακαλώ, ολοκληρώστε, κύριε Μαρκάκη.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Όσον αφορά δε στην αναφορά μου στο κόμμα του κ. Κουβέλη, χαίρομαι που θίχτηκε ο κ. Λεβέντης διότι πολλές φορές από την πλευρά της Αριστεράς για να υποτιμήσουν το Λαϊκό Ορθόδοξο Συναγερμό, αναφέρονται στο όνομα του Γεωργίου Καρατζαφέρη. Όχι ότι εμείς δεν τιμούμε τον Πρόεδρό μας, αλλά όσες φορές αναφέρονται σε πρόσωπο αντί για το Λαϊκό Ορθόδοξο Συναγερμό, θα αναφερόμαστε και εμείς στο κόμμα της κ. Παπαρήγα και στο κόμμα του κ. Κουβέλη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Δεν σας έθιξε πάντως ο κ. Κουβέλης, για να απαντάτε τώρα.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Κυρία Πρόεδρε..</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Κύριε Λεβέντη, εάν αρχίσουμε τώρα..</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Κυρία Πρόεδρε, ζητώ το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Ορίστε, κύριε Λεβέντη, έχετε το λόγο για μισό λεπτό παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Θα ήθελα να διευκρινίσω το εξής. Ο κ. Μαρκάκης κάνει ένα λάθος. Δεν συμμετέχουν Βουλευτές της Δημοκρατικής Αριστεράς στην Επιτροπή Οικονομικών Υποθέσεων. Γι’ αυτό δεν τους βλέπει. Γι’ αυτό είναι απόντες. Δεν έχουν δικαίωμα να συμμετέχουν. Εμείς συμμετέχουμε σε ορισμένες, συγκεκριμένες επιτροπές. Παραδείγματος χάριν στην Επιτροπή Κοινωνικών Υποθέσεων που εγώ συμμετέχω, είμαι παρών. Και γι’ αυτό ανέφερα συγκεκριμένα νούμερα, που νομίζω ότι είναι αυτά που δίνει το περιοδικό Βουλή και Ευρωβουλή στο τελευταίο τεύχος του.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Μπορείτε να του δώσετε μία λίστα για το που συμμετέχετε.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κυρία Πρόεδρε, ζητώ το λόγο. Δεν αναφέρθηκα..</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Παρακαλώ, κύριε Μαρκάκη, τελείωσε.
Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Μουσουρούλης, για δώδεκα λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, το έχουμε πει πάρα πολλές φορές και θα συνεχίσουμε να το λέμε: Εμείς δώσαμε ψήφο αντοχής στη χώρα και όχι ψήφο ανοχής στο ΠΑΣΟΚ και τα ανδραγαθήματά του. 
Άκουσα προηγουμένως τον Υπουργό κ. Οικονόμου και ειλικρινά εντυπωσιάστηκα. Καταλαβαίνω, βέβαια, γιατί σας έχει πιάσει πολιτική υστερία. Θέλετε να βάλετε στο ίδιο κάδρο τη Νέα Δημοκρατία. Αυτό το ομολόγησε και η κ. Διαμαντοπούλου, μιλώντας στο τελευταίο Εθνικό Συμβούλιο του ΠΑΣΟΚ, ότι θέλουμε δεν θέλουμε, το ΠΑΣΟΚ θα σύρει τη Νέα Δημοκρατία στο ίδιο κάδρο.
Έφτασε ο κ. Οικονόμου να μας ζητήσει να του απονείμουμε εύσημα και για το πρώτο μνημόνιο. Εάν είναι δυνατόν! Λες και δεν είναι γνωστοί οι λόγοι για τους οποίους το καταψηφίσαμε. Επειδή έκανε συσχέτιση με το μνημόνιο 2, ότι είναι δηλαδή παρελκόμενο του μνημονίου 1, ξέχασε ότι μεσολάβησε κι ένα μεσοπρόθεσμο- θυμίζω ότι το ΠΑΣΟΚ εκείνη την εποχή έλεγε πως με το μνημόνιο 1 τελειώνουμε, ότι βγαίνουμε στις αγορές, ότι δεν θα απαιτηθούν άλλες θυσίες, και ότι όσες έγιναν, θα πιάσουν τόπο. Διαψεύστηκε παταγωδώς και στη συνείδηση του κόσμου.
Θα συνιστούσα, λοιπόν, σε όσους εκ της Κυβερνήσεως και κυρίως στους συναδέλφους του ΠΑΣΟΚ λάβουν το λόγο, περισσότερο σεβασμό, αλλά και σεμνότητα.
Θέλω να επιστρέψω λίγο στο παρελθόν. Η Ελλάδα, κύριοι συνάδελφοι, είχε κάποτε αποτελεσματική δημόσια διοίκηση, είχε κάποτε βιώσιμο συνταξιοδοτικό σύστημα, είχε κάποτε παραγωγική οικονομία. Και αυτά τα τρία τα ανατίναξε η κυβέρνηση της «Αλλαγής» για να χτίσει ένα παρασιτικό κράτος πάνω στα μπάζα.
Και επειδή μιλάμε για συντάξεις, θέλω να κάνω συγκεκριμένη αναφορά: Το ΝΑΤ ήταν κάποτε ταμείο που έδινε συντάξεις, κύριε Πρωτόπαπα, κύριοι συνάδελφοι, υπό καθαρά ναυτικές προϋποθέσεις. Θα σας αναφέρω τρεις νόμους, το ν. 1405/1983, με τον οποίο θεσπίστηκε η διαδοχική σύνταξη, το ν. 1711/1987, με τον οποίο θεσπίστηκε η εξαγορά προϋπηρεσίας και η μεταφορά των συντάξεων και έναν πρόσφατο, το ν. 3978, με τον οποίο καταργήθηκε μια σημαντική πηγή εσόδου για το ΝΑΤ. Είναι τρεις νόμοι που οδήγησαν όχι μόνο στην κατάρρευση του ΝΑΤ, αλλά συμπαρέσυραν και συμπαρασύρουν και τον Οίκο Ναύτου. Είναι τρεις νόμοι-ανδραγαθήματα ΠΑΣΟΚ. Αυτή είναι η ιστορία. Αυτή είναι η αλήθεια.
Ο κ. Παπουτσής -δεν θέλω να αναφέρομαι σε συνάδελφο όταν δεν είναι εδώ, αλλά άκουσα σήμερα τα περί της παραιτήσεώς του- ήταν βασικός πρωταγωνιστής της «Αλλαγής», βασικός πρωταγωνιστής εκείνης της περιόδου. Παραιτήθηκε για λάθος λόγο, σε λάθος χρόνο. Είχε πολλές αφορμές κατά τη διάρκεια της υπουργικής του θητείας για να το πράξει. Σε όλη του τη διαδρομή, υπήρξε πιστός στο δόγμα Παπανδρέου «λεφτά υπάρχουν». Θα σταθώ σε ένα της σημείο. Το Νοέμβριο του 2009, όταν είχε καταθέσει το ΠΑΣΟΚ τον Προϋπολογισμό του 2010, ο κ. Παπουτσής, σε αυτήν εδώ την Αίθουσα, είχε ξεσηκώσει αντάρτικο, σε συγχορδία με την ΑΔΕΔΥ, για να αποτρέψει το ενδεχόμενο «πάγωμα» των μισθών. Ιδού, λοιπόν, μια πτυχή του «λεφτά υπάρχουν».
Την άλλη πτυχή την ακούμε σήμερα από την Αριστερά. Είναι το «όχι».</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Εκείνα τα 600 δισεκατομμύρια στην Ελβετία τι είναι;</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Τη βαρβαρότητα που ζούμε δεν την έφερε κάποιος αόρατος εχθρός ούτε καν ο καπιταλισμός, αγαπητοί συνάδελφοι. Τη βαρβαρότητα την έφεραν συγκεκριμένες πολιτικές επιλογές, συγκεκριμένα πολιτικά και οικονομικά σφάλματα που διέπραξαν συγκεκριμένοι άνθρωποι τα τελευταία δυόμισι χρόνια. Όλοι πρέπει να ομονοήσουμε …</Speech>
<Speech><Parlmember>ΑΝΝΑ ΒΑΓΕΝΑ</Parlmember>: Κύριε Μουσουρούλη, δεν θα μας πείτε για…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ, μη διακόπτετε!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: …ακόμα και συνάδελφοι του ΠΑΣΟΚ που σήμερα λειτουργούν ως οσιομάρτυρες του μνημονίου. Υπάρχει και αυτή η εκδοχή.
Τέλος πάντων, μη λέμε τα ίδια και τα ίδια. Όλοι ξέρουμε πώς συρθήκαμε εδώ. Και όπως είχε πει ο Βάσος Λυσσαρίδης: «κανένας δεν μπορεί να ανέβει πάνω σου, αν δεν σκύψεις εθελοντικά». Είδαμε ποια εφαρμογή είχε αυτά τα χρόνια. Η ζημιά που έγινε είναι ανυπολόγιστη. Τη βιώνουμε και θα τη βιώνουμε για πολλές δεκαετίες. Μπορώ να πω ότι δικαιώθηκε ο πρώην Πρωθυπουργός, ο κ. Παπανδρέου, όταν στις 23 Απριλίου από το Καστελόριζο, είπε ότι τον ελληνισμό, , τον περιμένει ακόμα μια «Οδύσσεια».
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Ο κ. Παπανδρέου είχε θεωρήσει τότε ως σωτηρία της χώρας το δανεισμό και όχι την ανάπτυξη. Και μάλιστα, τη σωτηρία αυτή την πανηγύρισε τέσσερις φορές.
Δεν έχει πια σημασία. Εμείς είχαμε πει ότι υπήρχαν εναλλακτικές. Και εναλλακτικές ευρωπαϊκές. Εγώ ο ίδιος, από αυτό εδώ το Βήμα, είχα υποδείξει εγκαίρως το άρθρο 122 της Συνθήκης, πολύ πριν αρχίσει να αποκαλύπτεται ο σχεδιασμός σας περί ΔΝΤ.
Η ουσία είναι ότι 40 δισεκατομμύρια από μέτρα του 2010 και του 2011 προκάλεσαν τέτοια ύφεση που πλέον δεν χωράει την προσαρμογή. Οι δε υστερήσεις της εφαρμογής του πρώτου μνημονίου όσον αφορά στο διαρθρωτικό σκέλος μεταβιβάστηκαν στο 2012 και δεν χωρούν ούτε αυτές. Δηλαδή και οι υστερήσεις και η προσαρμογή είναι αδύνατον να καλυφθούν σήμερα.
Στην κατάσταση που έχουμε περιέλθει, με τη διεθνή κρίση που προκλήθηκε στις Κάννες -θυμάστε πολύ καλά τι έγινε, μια υλοποίηση των υπεσχημένων του 1981 ήταν και αυτή- εξηγείται και ο τιμωρητικός χαρακτήρας της συμπεριφοράς των εταίρων-δανειστών. Έτσι, το αναπόφευκτο έγινε υποχρεωτικό.
Εμείς και πάλι σταθήκαμε όρθιοι για να αποτρέψουμε το ενδεχόμενο εξόδου της χώρας από την Ευρώπη.
Η ουσία δεν είναι μόνο το «κούρεμα» του χρέους, δεν είναι αυτή η βασική διαφορά σε σχέση με το πρώτο μνημόνιο. Είναι και η μεταβίβαση του χρέους από τις αγορές σε δημόσια χέρια. Αυτό έχει μεγάλη σημασία στην Ευρώπη. Γνωρίζεις ποιος είναι ο δανειστής σου. 
Επίσης, είναι πάνω στο τραπέζι και η δέσμευση του Προέδρου μας, Αντώνη Σαμαρά και προφορικά και γραπτά για τροποποιήσεις. Και αυτό για ποιο λόγο; Για να διορθώσουμε την πορεία με ανάπτυξη, αλλά και με αλλαγή κλίματος.
Η αλήθεια είναι ότι αρχίζει και διαφαίνεται κάτι στο θέμα αυτό και, δικαιώνονται οι επιλογές της Νέας Δημοκρατίας. Θα σας αναφέρω την πρόσφατη επιστολή δώδεκα ηγετών της Ευρωπαϊκής Ένωσης προς τον Πρόεδρο Μπαρόζο, με την οποία ζητούν, επιτέλους, να ανοίξει η συζήτηση για την ανάπτυξη. Σημείωσα δε με απορία ότι από αυτήν την επιστολή απουσιάζει η υπογραφή του μεταβατικού Πρωθυπουργού, του κ. Παπαδήμου. Αυτό θα μπορούσε να μας το απαντήσει ο κ. Βενιζέλος σήμερα.
Κύριοι Βουλευτές, ο μέσος πολίτης, όταν υποφέρει, είναι βέβαιο ότι επηρεάζεται ευκολότερα και στη συμπεριφορά του και στην κάλπη. Αυτό το ξέρουν πάρα πολύ καλά οι επαγγελματίες πατριώτες, που στέλνουν μηνύματα αφύπνισης και ανεξαρτησίας στις 5 τα χαράματα. Είναι πολιτικοί που τώρα καταγγέλλουν ό,τι υπηρέτησαν επί δεκαετίες. Σας μιλάει κάποιος που ούτε δημόσιος υπάλληλος υπήρξε, ούτε χρέωσε κανένα ασφαλιστικό σύστημα, ούτε έζησε στην Ελλάδα εκείνη την περίοδο, τις σκληρές εκείνες δεκαετίες του 1980 και του 1990, που μπήκαν τα θεμέλια για τη σημερινή μας κατάσταση. Έχω, λοιπόν, το δικαίωμα να τα λέω. Εκείνοι, που σηκώνουν σήμερα τις «παντιέρες» μιας δήθεν επανάστασης και ενός ψευδεπίγραφου πατριωτισμού, δεν το έχουν το δικαίωμα αυτό.
Πάντως, ο πολιτικός «τοκετός» θα είναι επώδυνος, διότι υπάρχει ο κ. Καρατζαφέρης, ο οποίος ξέρει να αντιμετωπίζει αυτού του είδους τον ανταγωνισμό. Τα πολιτικά θεάματα αυτού του είδους είναι βέβαιο ότι θα σταματήσουν κάποια στιγμή. Άλλωστε, πέρα από αυτό, πέρα από τη γνώση του πολιτικού ανταγωνισμού σ’ αυτό το επίπεδο, ο κ. Καρατζαφέρης έχει και το κίνητρο της δημοσκοπικής κατάρρευσης. 
Η ουσία είναι ότι σ’ αυτόν τον -αν μου επιτρέπεται η έκφραση ιδιότυπο πολιτικό τυχοδιωκτισμό, από κοντά βρίσκεται και η Αριστερά. Ποια είναι, όμως, η διαφορά της Αριστεράς, με τον Λαϊκό Ορθόδοξο Συναγερμό; Ο Λαϊκός Ορθόδοξος Συναγερμός αντιλαμβάνεται το διεθνές περιβάλλον, ενώ η Αριστερά όχι. Αποδείξτε λοιπόν, ότι δεν είναι αυτή η μόνη σας διαφορά.
Θα σημειώσω εδώ ότι η γερμανική εφημερίδα «Bild» προέτρεψε τους Γερμανούς Βουλευτές να καταψηφίσουν, τη συμφωνία, χρησιμοποιώντας επιχειρήματα που έχουν ακουστεί από αυτήν την πτέρυγα, σ’ αυτήν εδώ την Αίθουσα. 
Θέλω να ξέρω -και απευθύνομαι σε όλους- με ποιον τρόπο θα δώσετε πίσω μισθό και σύνταξη σε αυτόν που τα χάνει; Με ποιον τρόπο; Πώς θα πληρώσετε ξανά τις καλές συντάξεις χωρίς δανεικά; Θα ήθελα μία απάντηση, εκτός αν η Αριστερά θεωρεί το ερώτημά μου πολύ μικροαστικό. Δεν νομίζω, όμως.
Η αλήθεια είναι ότι η χώρα έχει ανάγκη από λύσεις, κύριοι συνάδελφοι, για να ανακάμψουμε το συντομότερο, γιατί μέσα από την ανάκαμψη θα μπορέσουμε να αποκαταστήσουμε την αδικία, που υφίστανται οι γέροι μας, οι νέοι μας, οι εργαζόμενοι και οι άνεργοι πάνω απ’ όλα. Και για να γίνει αυτό χρειάζεται σοβαρότητα, αποτελεσματικότητα, αλλά και μέτρο.
Για μένα, κυρίες και κύριοι συνάδελφοι, το πολιτικό παιχνίδι εσωτερικής κατανάλωσης με ευχολόγια ή θεωρίες έχει πεθάνει και πρέπει να το κηδεύσουμε όλοι μαζί. Αν όχι, θα το κάνει ο λαός πολύ σύντομα. Αυτό το πολιτικό παιχνίδι δεν αφορά πλέον κανένα.
Κλείνω με την πεποίθηση ότι όποιος έχει ως πολιτική του στρατηγική το «κολύμπι στην ταραγμένη θάλασσα», του διχασμού και του φόβου, είναι βέβαιο ότι στο τέλος θα πνιγεί.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και τρεις εκπαιδευτικοί-συνοδοί από το Γυμνάσιο Δομένικου Λάρισας.
 (Χειροκροτήματα από όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Η πολιτική αντιπαράθεση σε αυτήν την Αίθουσα πρέπει να έχει ιδεολογικά χαρακτηριστικά και επιχειρήματα, γιατί είναι πολύ εύκολο κανείς να κάνει αφορισμούς, προσπαθώντας να κρύψει την πομπή του, όπως η Νέα Δημοκρατία. 
Πρέπει να σας μάθουμε μερικές μαθηματικές πράξεις, τις οποίες με μεγάλη ευκολία τελευταία ποιείτε διαρκώς αυτοδιαιρούμενοι. Ζάππειο 1 συν Ζάππειο 2 ίσον μνημόνιο 2. Αφαιρώντας 21 και επαναπροσθέτοντας x επιθυμίες συνεπάγεται κώμα. Όσον αφορά τον πολιτικό χώρο, είναι πολύ απλό. Το κώμα είναι ότι βρίσκεται σε κώμα. Είναι η κωματώδης κατάσταση κάποιων που έχουν χάσει την ψυχή τους, έχουν γίνει κυβερνητικοί διαχειριστές, άρα διαχειριζόμενοι του συστήματος άνευ όρων και οι οποίοι μπαίνουν στο παιχνίδι απειλής του ελληνικού λαού, εκβιασμού του ελληνικού λαού, συνειδησιακής πίεσης «ελάτε μαζί μας, για να πάθετε χειρότερα». 
Θα σας αφιερώσω, ειλικρινά, τα εξής στοιχεία, τα οποία θα καταθέσω τώρα και στα Πρακτικά. Η μεγάλη απάτη στους Έλληνες συνταξιούχους διαπράττεται τον Ιούνιο, όταν θα έρθει το νέο ασφαλιστικό, που θα ανεβάζει την ηλικία στα εξήντα επτά χρόνια και όταν, επίσης, θα παίρνονται νέα μέτρα περικοπής μισθών και συντάξεων. Έχει προαναγγελθεί ότι αυτά θα είναι 5 δισεκατομμύρια. Αυτό, λοιπόν, το συμβόλαιο ΠΑΣΟΚ και Νέας Δημοκρατίας με το λαό για τον Ιούνιο το καταθέτω στα Πρακτικά προς μνήμην όλων και συνείδηση του τι κάνετε σήμερα. 
(Στο σημείο αυτό ο Βουλευτής κ. Αλέξανδρος Χρυσανθακόπουλος                        καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σήμερα προχωράτε στην τελετουργική πράξη –έχει προηγηθεί το μνημόνιο στην ψήφισή του- βασανισμού και εξόντωσης των Ελλήνων μισθωτών και συνταξιούχων. Τους μισθωτούς θα τους καθαρίσετε με άλλο σύστημα, με πράξεις νομοθετικού περιεχομένου, γιατί δεν αντέχατε εδώ τη συζήτηση. Τους συνταξιούχους –το επιβάλλουν και οι συνταγματικοί όροι- τους βάζετε στο κρεβάτι του Προκρούστη και κόβετε και άλλο και άλλο και άλλο. 
Και βέβαια, μπορώ να πω ότι το βραβείο ευαισθησίας το αφιερώνουμε στον κ. Βενιζέλο, ο οποίος έκανε μελόδραμα τη δραματική κατάσταση που περνούν αυτοί οι άνθρωποι. Αυτό ήταν η ρητορική του διαφυγή από την πραγματικότητα. 
Ο ελληνικός λαός, όμως, έχει συναίσθημα και κρίνει ποιος πραγματικά τον νιώθει και ποιος όχι, ποιος αγωνιά μαζί του και ποιος έρχεται εδώ να τον σώσει, καταστρέφοντάς τον.
Όταν οι ίδιοι οι δανειστές μάς λένε ότι αυτά τα μέτρα οδηγούν στην άβυσσο και όχι στον παράδεισο, όταν οι ίδιοι ξεκαθαρίζουν ότι δεν πάνε πουθενά αυτές οι αποφάσεις και ότι είναι μεταβατικές και όταν και εσείς αναδρομικά, συγκυβερνώντας ΠΑΣΟΚ και Νέα Δημοκρατία, λέτε ότι τα μέτρα θα εφαρμοστούν από τον Ιούνιο -για να μην πονέσουν τώρα πολύ, γιατί τότε θα γίνουν αναδρομικές αφαιρέσεις και ξέρετε πολύ καλά ότι αυτό δεν βγαίνει, δεν οδηγεί σε διέξοδο- έρχεται ο Βέρνερ Χόιερ, που είναι Πρόεδρος της Ευρωπαϊκής Τράπεζας Επενδύσεων και συμφωνώντας με τον Καρατζαφέρη επιμένει «στην Ελλάδα το Σχέδιο Μάρσαλ, στην Ελλάδα αναπτυξιακό πρόγραμμα, στην Ελλάδα δεν μπορούμε να οδηγήσουμε τον λαό στην καταστροφή, πρέπει να του δώσουμε ελπίδα». 
Έτσι, λοιπόν, έρχεται ακόμα ένας απ’ έξω να προστεθεί, ο κ. Βέρνερ Χόιερ –θα σας καταθέσω και τη δήλωσή του στα Πρακτικά- ο οποίος συμφωνεί μαζί μας και στις επιστολές που έστειλε στην Ευρώπη ο Καρατζαφέρης.
(Στο σημείο αυτό ο Βουλευτής κ. Αλέξανδρος Χρυσανθακόπουλος καταθέτει για τα Πρακτικά την προαναφερθείσα δήλωση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Εμείς στεκόμαστε απέναντι στο ζήτημα της διαχείρισης των πραγμάτων με τις προτάσεις μας, τις οποίες θα πω στη συνέχεια. Αρχικά, όμως, πρέπει να τοποθετήσουμε το ζήτημα στο ιδεολογικό και πολιτικό επίπεδο. Εμείς στραφήκαμε ενάντια στο νεοφιλελευθερισμό, στις εκφράσεις του και στις εφαρμογές της πολιτικής του. Δεν μιλήσαμε για ένα στείρο αντιμνημονιακό μέτωπο. Είμαστε εντελώς διαφοροποιημένη από την παραδοσιακή, τη νεωτερίζουσα Αριστερά. Απέχουμε από το σταλινικό κομμουνισμό ή τον αναρχίζοντα κομμουνισμό. Αυτά είναι άλλες πτυχές.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Τι είναι ο «αναρχίζων κομμουνισμός»;</Speech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ο αναρχίζων κομμουνισμός είναι αυτό που λέμε «Τσιπραίικο happening». Είναι αυτό το στυλ, κύριε Πρωτόπαπα, αν και εσείς τώρα από τα συμπόσια της Σύμης πρέπει να ενθυμείστε όλους αυτούς τους παγκόσμιους μεγαλοκαπιταλιστές που συνέρχονταν με το Γιώργο Παπανδρέου και έπαιρναν από κοινού αποφάσεις υπέρ του ΔΝΤ, της παγκόσμιας διακυβέρνησης και για όλα τα άλλα τα συναφή, τα οποία εφαρμόζονται σήμερα!
Τοποθετούμενοι, λοιπόν, απέναντι στο νεοφιλελευθερισμό, οριοθετούμε τη στάση μας απέναντι στις εξελίξεις. Ο νεοφιλελευθερισμός σαν αντίληψη, σαν νοοτροπία, σαν παγκοσμιοποίηση, σαν επέκταση του κεφαλαίου και εισβολή ή κατάργηση των εθνών-κρατών, προσπαθεί να καταρρεύσει οικονομίες, να πτωχύνει λαούς και να υφαρπάξει περιουσιακά στοιχεία. Είναι η δυναμική του μεγάλου κεφαλαίου, το οποίο αυτοθεσπίζει όρους για τον εαυτό του προστασίας υπέρ του και εις βάρος της άμυνας όσων του αντιστέκονται. 
Αυτό που γίνεται στην Ελλάδα αυτή τη στιγμή είναι εντελώς μεθοδευμένο. Η πτώχευση του λαού διευκολύνει το να επιβληθούν οι όροι κλοπής της δημόσιας περιουσίας, με τα ιδιωτικά της βέβαια χαρτοφυλάκια, τα οποία είναι στο Ταμείο Αποκρατικοποιήσεων –μιλάμε για τις πιο σημαντικές επιχειρήσεις της χώρας- και στην Ανώνυμη Εταιρεία Υδρογονανθράκων.
Απέναντι, λοιπόν, σ’ αυτό το ζήτημα, εμείς τοποθετούμαστε και συγκρουόμαστε, τόσο με το νεοφιλελεύθερο μεταλλαγμένο ΠΑΣΟΚ, όσο και με τη μεταλλαγμένη νεοφιλελεύθερη Νέα Δημοκρατία. Και, βέβαια, στο ερώτημα «πόσο είμαστε εμείς σταθεροί στις απόψεις μας», επιβάλλουμε μέσα σ’ αυτήν την Αίθουσα με την παρουσία μας την αρχή της λογικής. Είμαστε συνεπείς σ’ αυτό που είπαμε, πριν συμμετέχουμε για ένα μικρό διάστημα στη διακυβέρνηση της χώρας, ότι δηλαδή δεν θα δεχθούμε μείωση μισθών και συντάξεων; Είμαστε. Τηρήσαμε και τηρούμε το λόγο μας. Αντιστεκόμαστε στην παράδοση του λαού της χώρας μας, διότι για να σωθεί η Ελλάδα, δεν χρειάζεται να σωθεί μόνο ο τραπεζικός τομέας. Πρέπει να σωθεί ο ελληνικός λαός! Και η διάσωσή του δεν ταυτίζεται με τα μέτρα αυτά τα νεοφιλελεύθερα, τα οποία δεχθήκατε να ψηφίσετε και να υπογράψετε στη συνέχεια μαζί με το Αγγλικό Δίκαιο και ό,τι αυτό συνεπάγεται.
Εμείς θεωρούμε ότι η διέξοδος από την κρίση είναι η επαναδιαπραγμάτευση, με πέντε χρόνια περίοδο χάριτος, με 10 δισεκατομμύρια ευρώ το χρόνο αποπληρωμή των δόσεων και με χαμηλό επιτόκιο, της τάξης του 1%, όπως αποδεδειγμένα έπραξε η Ευρωπαϊκή Κεντρική Τράπεζα στις 21 Δεκεμβρίου, δίνοντας 489 δισεκατομμύρια ευρώ στις τράπεζες της Ευρώπης. Θα δώσει και ένα τρισεκατομμύριο ευρώ στις 29 Φεβρουαρίου, αύριο κιόλας, στις τράπεζες όλου του ευρωπαϊκού χώρου.
Άρα, τα χρήματα τα έχουν. Όμως, πρέπει να μας τα δανείσουν με τους όρους εκείνους, σύμφωνα με τους οποίους θα είναι βιώσιμο το χρέος μας. Όταν οι ίδιοι λένε «δεν είναι βιώσιμο το χρέος σας», τότε οι ίδιοι ομολογούν ότι μας έστησαν παγίδα.
Υπάρχουν ένα εκατομμύριο τριακόσιες χιλιάδες άνεργοι. Πολλοί αντιλαμβάνονται γενικά και αόριστα τον άνεργο σαν πρώην εργαζόμενο. Πρέπει να δούμε τη σύνθεσή τους. Είναι γυναίκες, νέοι άνθρωποι, πρώην ιδιωτικοί υπάλληλοι, εργάτες της βιομηχανίας και της βιοτεχνίας, αλλά είναι και περί τις τριακόσιες, τετρακόσιες χιλιάδες αυτοαπασχολούμενοι, επιχειρηματίες, βιοτέχνες, έμποροι, άνθρωποι της αγοράς.
Αυτό το δυναμικό εν συνόλω πλέον βρίσκεται εκτός ταξικών κλασσικών προσδιορισμών. Ζει, επειδή η Ελλάδα έχει ακόμα την αλληλεγγύη της οικογένειας. Ακόμα υπάρχει εσωτερική συνοχή στα σπίτια. Και κάθε οικογένεια πλέον βρίσκεται στη δύσμοιρη θέση, αν έχει έναν ή δύο εργαζόμενους στο σύνολο των μελών της, να δίνει τα πάντα για τα βασικά καθημερινά θέματα διατροφής και διαβίωσης. Αδυνατεί να σηκώσει νέα βάρη. Αδυνατεί να σηκώσει το βάρος των  5 δισεκατομμυρίων που είναι η προίκα που ετοιμάζετε στον ελληνικό λαό ΠΑΣΟΚ και Νέα Δημοκρατία για τον Ιούνιο. Διότι εκεί οδηγείται η κατάσταση. 
Θέλετε τώρα να εμφανίσετε την εγχείριση χωρίς αναισθητικό σαν σωτηρία της πατρίδας, το μονόδρομο κάθε φορά που στήνουν συγκεκριμένοι κύκλοι, για να μας αναγκάσουν να υποταχθούμε, να δεχθούμε το δικό τους πλαίσιο διαπραγμάτευσης και στο τέλος να καταρρεύσουμε, όταν το αποφασίσουν αυτοί για να μας κλέψουν την περιουσία μας. 
Αλήθεια που είναι ο ελληνικός χρυσός; Στο Λονδίνο; Πού τον πήγε η «GOLDMAN SACHS»; Δεν είναι το πρώτο που θα κατάσχουν μόλις κάνουν πιστωτική τεχνητή κρίση στη χώρα; Σήμερα που μιλάμε για την υποβάθμιση της χώρας μας και το πιστωτικό γεγονός, δεν προετοιμάζουν το επόμενο βήμα υφαρπαγής; Υπάρχει απάντηση σ’ αυτό; Υπάρχει ιστορικός ένοχος που θα αναλάβει τις ευθύνες γι’ αυτό το έγκλημα απέναντι στον ελληνικό λαό; 
Σαφώς υπάρχει ιστορικά ένοχος. Θα προσωποποιηθεί σ’ αυτούς που σήμερα το βράδυ θα ψηφίσουν υπέρ του εφαρμοστικού νόμου, αυτού του νόμου ο οποίος είναι η ταφόπλακα στον εργαζόμενο λαό, στους συνταξιούχους. 
Εμείς λοιπόν, αντιπροτείνουμε απέναντι σ’ αυτές τις επιλογές συγκεκριμένα πράγματα. Είπαμε ρευστότητα με κατάργηση του «πόθεν έσχες» και αποποινικοποίηση του κεφαλαίου, είπαμε επενδύσεις με σταθερό φορολογικό σύστημα και μεγάλης διάρκειας συνέχεια, ώστε να μπορούν να έρθουν να μας εμπιστευθούν οι επενδυτές. Διότι τον Ιούνιο εσείς λέτε για νέες έκτακτες εισφορές, νέα φορολογικά, νέα επιδείνωση των εισοδημάτων, νέες περικοπές μισθών και συντάξεων. Τα λέτε καθαρά, τα λέτε ξάστερα και δεν θα μπορέσετε να κοροϊδέψετε τους Έλληνες, που αυτή τη στιγμή κοιτάζουν και λένε: Μα είναι δυνατόν, κύριοι του ΛΑΟΣ, θα οδηγηθούμε στη χρεοκοπία, όπως λέει το ΠΑΣΟΚ και η Νέα Δημοκρατία; Δεν έχουμε προϋπολογισμό στηριζόμενο στα εσωτερικά έσοδα της χώρας μας που φθάνει στα 54 δισεκατομμύρια, ακόμα και με το αναθεωρημένο σχέδιο του προϋπολογισμού που φέρατε σήμερα; Αυτά τα 54 δισεκατομμύρια δεν αποτελούν εσωτερικό κεφάλαιο της χώρας, το οποίο προκύπτει από την εσωτερική λειτουργία της αγοράς; Άρα, έχουμε τα βασικά να επιβιώσουμε.
Και η απειλή της αυτόματης χρεοκοπίας, ότι την άλλη μέρα δεν θα υπάρχει γάλα, δεν θα υπάρχει βενζίνη κ.λπ., να σταματήσει εδώ. Αρκετά χαλάτε από τα μυστικά κονδύλια του κράτους για να πληρώνετε τα παπαγαλάκια της παραεξουσίας και να επιβάλετε αυτούς του όρους που οδηγούν το λαό στο να τρομοκρατείται. 
Φτάνει πλέον. Υπάρχουν λύσεις, λοιπόν, και οι λύσεις είναι πρακτικές και συγκεκριμένες. Από μεριάς μας θα τις ακούσετε με προγραμματικό λόγο συντομότατα με ολοκληρωμένη ανακοίνωσή τους. Εσείς εν τω μεταξύ, επειδή δεν θα φτάνουν οι πτήσεις με τα ειδικά τσάρτερ, όσοι έχετε εκατομμύρια, πάρτε και κανένα ιδιωτικό ελικόπτερο να γλιτώσετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τελειώσατε, κύριε Χρυσανθακόπουλε;</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Πίνω στην υγεία του ελληνικού λαού, γιατί οι άλλοι λένε «στην υγειά των κορόιδων» μέχρι τώρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Η Βουλευτής του ΠΑΣΟΚ κ. Όλγα Ρενταρή-Τέντε έχει το λόγο.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Ευχαριστώ, κύριε Πρόεδρε.
Ακούγοντας τον Κοινοβουλευτικό Εκπρόσωπο του ΛΑΟΣ αναρωτιέμαι αν αυτά θα τα υποστήριζε δέκα μέρες πριν. Κι αν ήταν τόσο καλός συνάδελφος, γιατί δεν μας προειδοποιούσε να κλείσουμε θέσεις σ’ αυτά τα ελικόπτερα, να γλιτώσουμε; Συναδελφική αλληλεγγύη!
Επίσης, μου έκανε ιδιαίτερη κατάπληξη και ο κ. Μουσουρούλης. Ακούγοντάς τον να κατηγορεί τόσο πολύ το ΠΑΣΟΚ για όλα τα δεινά που υπέστη η χώρα, αναρωτιέμαι αν τα τελευταία πέντε χρόνια ο κ. Μουσουρούλης έλειπε από την Ελλάδα, αλλά νομίζω ότι ήταν γενικός γραμματέας. Αναγνώριζε το έλλειμμα των 35 δισεκατομμυρίων. 
Λυπάμαι, αλλά η Νέα Δημοκρατία σ’ αυτή τη συγκυρία δεν πρέπει να έχει ασθενή μνήμη, διότι ενισχύει τη σκοτεινή πλευρά της Μεταπολίτευσης, αυτή που «έκρυβε τις ευθύνες κάτω από το χαλί» και σήμερα ερχόμαστε εμείς και φορτωνόμαστε αυτό το βάρος να ξεκαθαρίσουμε το τοπίο. 
Κυρίες και κύριοι συνάδελφοι, πολλοί από την Αριστερά είπαν ότι είναι τρομοκρατία να πεις ότι η νέα δανειακή σύμβαση επιβάλλει να δώσουμε μια απάντηση στο δίλημμα: άτακτη χρεωκοπία ή παραμονή της χώρας στην ευρωζώνη. Δεν το παραδέχονται. Όμως, σίγουρα αυτό είναι το μεγάλο δίλημμα αυτής της κρίσιμης στιγμής και σίγουρα, η παραμονή στην ευρωζώνη προϋποθέτει έναν επώδυνο δρόμο γεμάτο στερήσεις, αυστηρή λιτότητα, απογοητεύσεις και συχνά συνοδεύεται από οργή για τις βίαιες ανατροπές στις ζωές και στο βιοτικό μας επίπεδο. 
Η αμυδρά, η ισχνή, αν θέλετε, ελπίδα που μας δίνει η νέα δανειακή σύμβαση των 130 δισεκατομμυρίων ευρώ και της απομείωσης του χρέους κατά 100 δισεκατομμύρια ευρώ, εξανεμίζεται για άλλη μια φορά στις αντιμνημονιακές κραυγές και στις κασσάνδριες προβλέψεις όσων υποστηρίζουν ότι ο χρονικός ορίζοντας της επιστροφής στη δραχμή είναι πολύ σύντομος. 
Αιτία για όλα αυτά τα παραπάνω είναι βέβαια, η εμπειρία του πρώτου μνημονίου. Τα δυσανάλογα ισχνά αποτελέσματά του, σε σύγκριση με τις θυσίες του ελληνικού λαού, δεν οδήγησαν στη διαφυγή από τα αδιέξοδα της κρίσης. Όμως, είναι και η νοοτροπία του Έλληνα. Πάντοτε μας αρέσει να βλέπουμε τη μια πλευρά του μνημονίου, αυτή δηλαδή που μας υποδεικνύει, αυτή που υπογραμμίζει τη λανθασμένη και βάναυση συνταγή για ένα λαό που ξέχασε να διοικείται, να επιβιώνει με όσα παράγει, να ακολουθεί κανόνες και δεσμεύσεις. Την άλλη πλευρά σκόπιμα την παραβλέπει. Όμως, η άλλη πλευρά επιβάλλει αλλαγές, για να δημιουργηθεί ένα κράτος που θα μπορεί να στέκεται στα πόδια του, χωρίς δάνεια και ελλείμματα και υπέρογκα χρέη. 
Ακούω ξανά και ξανά τη Νέα Δημοκρατία να λέει: ανάπτυξη, ανάπτυξη, ανάπτυξη. Ανάπτυξη πού; Σε ένα σάπιο κορμό; Σε ένα άρρωστο σώμα; Τέσσερα Κοινοτικά Πλαίσια Στήριξης και ένα Μεσογειακό Πρόγραμμα και ανάπτυξη δεν είδε ο τόπος. Θα επικρατεί η ίδια ρευστότητα στην αγορά, οι ίδιες επιδοτούμενες επιχειρήσεις και ο ίδιος κρατικός παρεμβατισμός; Όχι. Ορισμένα πράγματα πρέπει πρώτα να διορθωθούν. 
Όμως, αντί να προχωρήσουμε σ’ αυτό -γιατί είναι επώδυνο για το ίδιο το πολιτικό σύστημα- στην πιο κρίσιμη στιγμή της μεταπολιτευτικής ιστορίας της χώρας, επικράτησαν η αδράνεια και ο διχασμός. Από τη μια η κυβέρνηση του ΠΑΣΟΚ –ναι, το παραδέχομαι- αποδείχθηκε άτολμη και απρόθυμη να κάνει ριζοσπαστικές τομές για το παρελθόν -για να μη χαθεί η λαοφιλία της- και από την άλλη η Αντιπολίτευση, Αριστερά και Δεξιά, τα μέσα μαζικής ενημέρωσης, τα συνδικάτα, τα οργανωμένα συμφέροντα πολεμούσαν στο όνομα των λαϊκών κεκτημένων κάθε αυτονόητη αλλαγή. 
Δυστυχώς, τα λαϊκά εισοδήματα «την πλήρωσαν» για άλλη μια φορά πολύ σκληρά και η αβεβαιότητα της χρεωκοπίας ή της παραμονής στην Ευρώπη βύθισε τη χώρα σε μια πρωτόγνωρης διάρκειας και μεγέθους ύφεση, μια ύφεση που αμφιβάλλω αν θα την άντεχαν ακόμα και οι πιο ισχυρές οικονομίες. 
Σήμερα, όμως, η πραγματικότητα είναι διαφορετική και όλοι εμείς θα πρέπει να συνειδητοποιήσουμε την αλλαγή στο κλίμα που υπάρχει στην Ευρώπη είτε μέσα από το κίνημα «Είμαστε όλοι Έλληνες», είτε μέσα από τις κραυγές αγωνίας των προοδευτικών δυνάμεων ανά τον κόσμο, που δείχνουν και στην ίδια την Ευρώπη ότι θα πρέπει να αλλάξει την πολιτική της και να προχωρήσει και σε αναπτυξιακές πολιτικές απέναντι στις αδύναμες οικονομίες κυρίως του νότου.
Και απτό παράδειγμα είναι ότι ο Πρωθυπουργός, ο κ. Παπαδήμος θα βρίσκεται αύριο στις Βρυξέλλες για να συζητήσει αναπτυξιακά μέτρα για τη χώρα μας. Αυτό βέβαια, δεν είναι τυχαίο. Όμως, δεν έχω αρκετό χρόνο για να αναλύσω γιατί έγινε αυτή η στροφή προς την ενίσχυση των αναπτυξιακών δυνατοτήτων της Ελλάδας.
Το νομοσχέδιο που συζητάμε σήμερα, κάτω από την ασφυκτική πίεση του χρόνου, περιλαμβάνει ρυθμίσεις κατεπείγοντος χαρακτήρα που η ελληνική πολιτεία οφείλει να νομοθετήσει άμεσα, έτσι ώστε να εκταμιευθεί η πρώτη δόση του νέου δανείου.
Η πίεση των δανειστών μας για άμεσες περικοπές, ούτως ώστε το πρωτογενές έλλειμμα για το 2012 να μην υπερβεί τα 2 δισεκατομμύρια ευρώ, μας υποχρεώνει να περικόψουμε τις επικουρικές και κύριες συντάξεις σε ποσοστό της τάξεως του 10% για τις πρώτες και της τάξεως του 12% για τις δεύτερες.
Προσωπικά, δεν συμφωνώ με αυτή την πολιτική και θα προτιμούσα να υιοθετούνταν η πρόταση του ΠΑΣΟΚ για την περικοπή μόνο των επικουρικών συντάξεων. Έτσι πιστεύω ότι θα λύναμε οριστικά τα ελλείμματα των επικουρικών ταμείων και δεν θα αναγκαζόμασταν να μειώσουμε τις κύριες συντάξεις, οι οποίες είναι και ο βασικός κορμός στήριξης της κοινωνίας.
Όσο και αν η περικοπή αφορά τις κύριες συντάξεις άνω των 1.300 ευρώ με μία μεσοσταθμική θαρρώ μείωση γύρω στο 25%, ακόμη και αυτή επηρεάζει ζωές και κατεβάζει βιοτικά επίπεδα. Από την άλλη, οι μειώσεις μαζί με την ενοποίηση των επικουρικών ταμείων δίνουν μία ανάσα στις επικουρικές συντάξεις. Και αυτό, γιατί αν δεν προχωρήσουμε στις ενοποιήσεις, τα επικουρικά ταμεία, ακόμη και τα πλέον πλεονασματικά, θα καταρρεύσουν μέσα σε τρία χρόνια.
Θα ήθελα να αναφερθώ στα ερευνητικά ινστιτούτα. Το άρθρο 5 περιλαμβάνει διατάξεις που αφορούν την πρώτη φάση της αναδιάρθρωσης του ερευνητικού ιστού της χώρας –δηλαδή το καθαρά διαδικαστικό- όπως αυτή άρχισε να σχεδιάζεται από την περασμένη άνοιξη. Οι αλλαγές είναι μεγάλης κλίμακας και αφορούν στα ερευνητικά ινστιτούτα και τα κέντρα της Γενικής Γραμματείας Έρευνας και Τεχνολογίας, που από πενήντα έξι θα γίνουν τριάντα ένα.
Η προτεινόμενη συγχώνευση έγινε μετά από εξαντλητικές διαδικασίες διαβούλευσης των εμπλεκόμενων φορέων, με βασικό στόχο τη δημιουργία ενιαίου χώρου έρευνας και νέου σύγχρονου θεσμικού πλαισίου, που να προωθεί την έρευνα και τη διασύνδεσή της με την παραγωγή και την κοινωνία. Βασικοί άξονες της πρότασης της αναδιάρθρωσης είναι η συγκέντρωση κρίσιμης μάζας ερευνητών σε επιλεγμένους, επιστημονικούς τομείς, η λειτουργική ενοποίηση των ερευνητικών ινστιτούτων με θεματική συνάφεια για την αντιμετώπιση του κατακερματισμού και της πολυδιάσπασης δράσεων, δομών και υποδομών και η δημιουργία οικονομιών κλίμακας.
Κυρίες και κύριοι συνάδελφοι, οι περιστάσεις που ζούμε είναι μοναδικές. Απευθύνομαι σε όλους, σε όλους που θα συνενώσουν τις πολιτικές τους δυνάμεις. Οι εξελίξεις είναι κατακλυσμιαίες. Ιστορικό χρέος του καθενός μας και προσωπική ευθύνη είναι να εφαρμόσουμε με αυστηρότητα και συνέπεια τις δεσμεύσεις μας και να προβούμε σε ριζοσπαστικές εκ θεμελίων αλλαγές, με ένα ξεκάθαρο μήνυμα: Πάνω από την πολιτική μας επιβίωση θέτουμε τη σωτηρία της πατρίδας από τη χρεοκοπία. Προτάσσουμε την ευρωπαϊκή προοπτική της χώρας από την ταπεινωτική εξάρτηση της υποχρέωσής της.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει η Βουλευτής της Νέας Δημοκρατίας, κ.  Ευγενία Τσουμάνη-Σπέντζα.</ChairmanSpeech>
<Speech><Parlmember>ΕΥΓΕΝΙΑ ΤΣΟΥΜΑΝΗ-ΣΠΕΝΤΖΑ</Parlmember>: Κυρίες και κύριοι συνάδελφοι, καλούμαστε σήμερα με την ψήφο μας να επικυρώσουμε μια σκληρή συμφωνία που ψηφίσαμε πρόσφατα με πολύ κόπο, με εσωτερικούς κραδασμούς, αλλά και με βαθιά συνείδηση ευθύνης. 
Μέχρι την ψήφιση της συμφωνίας βρισκόμασταν πρόσωπο με πρόσωπο με μια εθνική τραγωδία.  Το ενδεχόμενο μιας ανεξέλεγκτης χρεοκοπίας απείχε μόλις μερικές μέρες. Η έξοδος της χώρας μας από την Ευρωζώνη ήταν ορατή. Ο κίνδυνος που εμπεριείχε η άρνηση της ύστατης δυνατότητας διαχείρισης των παραπάνω απειλών ήταν πραγματικός. Πολιτική απομόνωση, υπονόμευση δημοκρατικών θεσμών, καταλήστευση εθνικών πόρων, σπέκουλα των επιτήδειων. 
Η αποδοχή των συνοδευτικών μέτρων που συζητάμε αυτές τις μέρες είναι ένα αναγκαίο κακό, αλλά και μια τελευταία ευκαιρία για τη χώρα. Τώρα ξεκινά μια δύσκολη προσπάθεια, έχοντας όμως στα θετικά την απαλλαγή από ένα μεγάλο μέρος του χρέους, τη μείωση των επιτοκίων για το υπόλοιπο χρέος, τη σημαντική ελάφρυνση των ετήσιων ελλειμμάτων και τη διάσωση του τραπεζικού συστήματος με ό,τι αυτό συνεπάγεται για τις καταθέσεις των πολιτών και τη ρευστότητα της αγοράς. Αυτά αξιολόγησε η Νέα Δημοκρατία με την πρόσφατη υπεύθυνη στάση της. 
Η αλήθεια είναι ότι το κόστος που έχει καταβάλλει η ελληνική κοινωνία είναι δυσανάλογο του αποτελέσματος, όπως φαίνεται μέχρι τώρα. Και αυτό γιατί η Κυβέρνηση του ΠΑΣΟΚ καθυστέρησε εγκληματικά, διέσυρε τη χώρα διεθνώς, δεν προχώρησε τις αναγκαίες διαρθρωτικές παρεμβάσεις για τον περιορισμό της σπατάλης και της κακοδιαχείρισης, αλλά και την ανακοπή της ανατροφοδοτούμενης ύφεσης. 
Προσπέρασε ανεύθυνα το πάγωμα μισθών και προσλήψεων, που πολύ υπεύθυνα, αν και προεκλογικά,  υποστήριξε το 2009 ο τότε Πρωθυπουργός της χώρας. Και αυτό, αγαπητοί συνάδελφοι του ΠΑΣΟΚ που προηγηθήκατε στο Βήμα δεν ήταν «κρύψιμο κάτω από το χαλί». Επέλεξε την πολιτική του «λεφτά υπάρχουν», των διαδοχικών περικοπών και επιβαρύνσεων των χαμηλών και μεσαίων στρωμάτων. Έτσι, καταξόδεψε την όποια ανοχή της κοινωνίας και κινδυνεύει άμεσα ο κοινωνικός ιστός της χώρας μας. 
Κυρίες και κύριοι συνάδελφοι, με την ψήφιση της 12ης Φεβρουαρίου διεκδικήσαμε μια ελπίδα. Και αγοράσαμε χρόνο, ώστε να έχουμε τη δυνατότητα να διεκδικήσουμε μια αλλαγή πολιτικών, που διαφορετικά θα ήταν χαμένη για να προχωρήσουν εκείνες οι μεταρρυθμίσεις στους θεσμούς, στη δημόσια διοίκηση, στην οικονομία, που θα επιτρέψουν την ανάκαμψή της και την ενίσχυση της κοινωνικής συνοχής. 
Η αναγκαιότητα της ανάκαμψης των οικονομιών που βρίσκονται σε βαθιά ύφεση έχει ευτυχώς συνειδητοποιηθεί τελευταία και από πολλούς ευρωπαίους εταίρους μας με πρόσφατη επιστολή δώδεκα αρχηγών ευρωπαϊκών κρατών, οι οποίοι ζητούν τη λήψη στοχευμένων αναπτυξιακών μέτρων, κάτι που υποστήριζε σθεναρά η παράταξή μας από την εποχή του πρώτου μνημονίου. Είναι κάτι που δεν πρέπει να αφήσουμε, γιατί μας δίνει μια ακόμα μικρή ελπίδα. 
Η αξιοποίηση του ΕΣΠΑ μπορεί να απελευθερώσει ανεκμετάλλευτες αναπτυξιακές δυνατότητες και να ενισχύσει εκείνες τις καινοτόμες δράσεις, που θα σημάνουν τον αναπροσανατολισμό του παραγωγικού προτύπου, ο οποίος πρέπει να αποτελεί στρατηγικό στόχο της χώρας μας για την επόμενη δεκαετία. Όπως στρατηγικό στόχο για τη χώρα μας πρέπει να αποτελεί και ένα νέο πρότυπο πολιτικής διακυβέρνησης. 
Κυρίες και κύριοι συνάδελφοι, δεν υπάρχει αμφιβολία ότι το νέο οικονομικό πρόγραμμα περιέχει οδυνηρές ρυθμίσεις, που με πολύ κόπο σηκώνουν οι συμπολίτες μας, όπως είναι η μείωση των κύριων και επικουρικών συντάξεων, αλλά και των κατώτατων αμοιβών. 
Οδυνηρή και επίπονη είναι και η δική μας θετική ψήφος, η δική μας απόφαση, ιδίως για όσους από εμάς –όπως εγώ προσωπικά- έχουμε εργαστεί πολλά χρόνια στην οικοδόμηση θεσμών και στη βελτίωση των συνθηκών και των όρων εργασίας, που με την ψήφο μας αυτή τη στιγμή ερχόμαστε να καταλύσουμε. Ωστόσο, είναι ο μόνος τρόπος μετά από αυτά που προηγήθηκαν, προκειμένου να αρχίσουμε να ξαναχτίζουμε. Δυστυχώς, πρόκειται για ένα τίμημα των αποτυχημένων επιλογών της τελευταίας διετίας με τη γενική αφαίμαξη νοικοκυριών και επιχειρήσεων.
Γι’ όλους αυτούς τους λόγους, έστω και την ύστατη ώρα, ας φροντίσουμε σ’ αυτό το νομοσχέδιο, έτσι ώστε να μην θιγούν υπέρμετρα οι συνταξιούχοι, στους οποίους η επικουρική σύνταξη είναι στο ίδιο χαμηλό επίπεδο με την κύρια. Είναι ένα θέμα που έστω και την τελευταία στιγμή, κύριοι Υπουργοί, μπορεί να αντιμετωπιστεί.
Ας περισώσουμε τον τομέα της έρευνας με μια καλύτερη αξιολόγηση, γιατί η έρευνα αποτελεί τον ακρογωνιαίο λίθο για την ανάπτυξη. Ας προσκαλέσουμε και ας κινητοποιήσουμε τους κοινωνικούς εταίρους να προβούν σε άμεση ρύθμιση των κλαδικών συμβάσεων εργασίας, προκειμένου να περισωθούν μισθοί.
Κυρίες και κύριοι συνάδελφοι, τις τελευταίες μέρες αποφύγαμε τον έσχατο κίνδυνο της άτακτης χρεοκοπίας, που θα επέφερε καθολικό χάος. Αντ’ αυτού, επιλέξαμε την παραμονή μας στην Ευρώπη, την παραμονή μας στο ευρώ, την πίστη μας στο ευρωπαϊκό ιδεώδες, την παραμονή μας, σύμφωνα με την εμβληματική ρήση του Κωνσταντίνου Καραμανλή, στο «ανήκουμε στη Δύση».
Ο χρόνος, όμως, είναι λίγος και αυτά που πρέπει να γίνουν πολλά. Δεν έχουμε το περιθώριο να αποτύχουμε. Οφείλουμε να δείξουμε στους πολίτες ότι όλες οι ανατροπές που υπέστησαν και υφίστανται ακόμα στο εισόδημά τους, στην εργασιακή ασφάλεια, στο κόστος της καθημερινής διαβίωσης, υπάρχει ελπίδα να αποκτήσουν, επιτέλους, αντίκρισμα και ότι μια κυβέρνηση με ισχυρή κοινοβουλευτική πλειοψηφία διασφαλίζει την πολιτική σταθερότητα που είναι προϋπόθεση για την επανεκκίνηση της οικονομίας. Είναι ο μόνος δρόμος για την κοινωνική συνοχή και για την προστασία αυτών που δοκιμάζονται. 
Αυτό είναι το χρέος μας προς την κοινωνία και αυτό πρέπει να εκπληρώσουμε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):   Και εμείς σας ευχαριστούμε.
Το λόγο έχει ο Ανεξάρτητος Βουλευτής, κ. Νίκος Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Η Δημοκρατική Αριστερά καταψηφίζει το παρόν νομοσχέδιο, εφαρμοστικό του ν.4046/2012, κυρίες και κύριοι συνάδελφοι, ως συνέπεια της καταψήφισης του νέου δανειακού πλαισίου. 
Αυτήν τη στιγμή όμως, κυρίες και κύριοι συνάδελφοι, που συζητάμε το παρόν νομοσχέδιο, ήδη, έχουμε στα χέρια μας την πράξη του Υπουργικού Συμβουλίου που πριν λίγο τελείωσε, όπου ουσιαστικά θέτει εν ισχύ το περίφημο, πλέον, άρθρο 1 του συγκεκριμένου νομοσχεδίου, που αφορά την περικοπή του κατώτατου μισθού, των ωριμάνσεων και του πλαισίου της διαιτησίας. Συγχρόνως, περιμένουμε τις εγκυκλίους αυτής της εβδομάδας, όπου θα οριστικοποιηθεί το κλείσιμο του ΟΕΚ και του ΟΕΕ και η μείωση του προγράμματος δημοσίων επενδύσεων. 
Όλο αυτό το πλαίσιο, κυρίες και κύριοι συνάδελφοι, έρχεται να προστεθεί σε ένα ζοφερό περιβάλλον. Και αυτό το ζοφερό περιβάλλον επιτείνεται από την προχθεσινή κυνική δήλωση του κ. Όλι Ρεν, ο οποίος δήλωσε σε μια συνέντευξή του στα μέσα ενημέρωσης ότι οι μισθοί του ιδιωτικού τομέα στην Ελλάδα εξακολουθούν να είναι υψηλοί. Αυτό σημαίνει ότι έπεται συνέχεια.
Το τραγικό, όμως, είναι ότι αυτήν τη δήλωση του κ. Ρεν την ασπάζονται πολλοί εγχώριοι κύκλοι -και γνωρίζετε πάρα πολύ καλά τι εννοώ- τραπεζικοί όμιλοι και άλλοι όμιλοι, επιχειρηματικά συμφέροντα στη χώρα, όπου συνδέουν το ύψος του μισθού στη χώρα με τη λεγόμενη παραγωγικότητα. Δηλαδή, ο μισθός πλέον στη χώρα μας γίνεται ανταποδοτικός, ανάλογα με αυτό που δουλεύεις. Εμείς ως Αριστερά -και βεβαίως και ο χώρος του ΠΑΣΟΚ- θεωρούσαμε ότι ο μισθός είναι για να επιβιώνει ο μισθωτός και όχι απλώς να ανταποδίδει αυτό το οποίο παράγει.
Το ίδιο νομοσχέδιο έρχεται να προστεθεί στα πρόσφατα και άκρως απογοητευτικά στοιχεία της EUROSTAT όσον αφορά τα ποσοστά της φτώχειας στη χώρα μας, στοιχεία της 8ης Φεβρουαρίου του 2012.
Στα όρια της φτώχειας βρίσκεται αυτή τη στιγμή, κυρίες και κύριοι συνάδελφοι, το ένα τρίτο των Ελλήνων. Αυτό προκύπτει από επίσημα στοιχεία. Εκτιμάται ότι  τρία εκατομμύρια τριάντα μία χιλιάδες άτομα είναι ο αριθμός των φτωχών συμπολιτών μας ή το 27,7% του πληθυσμού. Αυξήθηκε από το 2010 το ποσοστό των Ελλήνων, που βρίσκονται αυτή τη στιγμή στα όρια της φτώχειας. Άραγε, έχει εκτιμήσει κανένας και μπορούν να πουν όσοι συγκροτούν αυτή τη Κυβέρνηση ποιο θα είναι το ποσοστό της φτώχειας μετά την πλήρη ανάπτυξη των μέτρων που ψηφίζουμε; 
Επίσης, αυτά τα οποία αποφασίζουμε και ψηφίζουμε έρχονται να προστεθούν στα άλλα στοιχεία, τα επίσημα, που μας δίνει το Σώμα Επιθεώρησης Εργασίας και αφορούν το 2011 αμέσως μετά την ισχύ του ν. 4024/2011.
Το 2009, κυρίες και κύριοι συνάδελφοι, οι συμβάσεις πλήρους απασχόλησης αντιπροσώπευαν το 79% των νέων συμβάσεων. Το 2010 οι συμβάσεις πλήρους απασχόλησης αντιπροσώπευαν το 66,9%. Το 2011 διολίσθησε στο 58,9% με μειώσεις μισθών έως και 25%. Αυτά όλα σημειώθηκαν πριν την έκδοση της πράξης του Υπουργικού Συμβουλίου. H αλλαγή των συμβάσεων πλήρους απασχόλησης των προηγουμένων ετών που μετατράπηκαν κατά τη διάρκεια του 2011 είναι αυξημένες κατά 102,46% όσον αφορά τη μερική απασχόληση, κατά 307,44% όσον αφορά τη μετατροπή σε εκ περιτροπής απασχόληση, κατόπιν όμως συμφωνίας των δύο μερών –τι σημαίνει «συμφωνία» το κατανοούμε- και αυξήθηκε σε 1192,39% με μονομερή απόφαση του εργοδότη.
Κυρίες και κύριοι συνάδελφοι, βιώνουμε τη σύγχρονη ελληνική τραγωδία. Βιώνουμε μια ανθρωπιστική κρίση άνευ προηγουμένου και όμως, τίποτα απ’ αυτά που συμβαίνουν στην ελληνική κοινωνία δεν μπορεί κανένας, μα κανένας, να τα αξιολογήσει αυτή τη στιγμή. Μόλις προχθές είχαμε την αναθεώρηση της εκτίμησης για τα ποσοστά της ύφεσης του 2012 στο 4,4%, όταν είναι γνωστό –και τουλάχιστον το γνωρίζουμε όλοι- ότι ίσως να ξεπεράσει και το 6%, πράγμα που σημαίνει πρόσθετα μέτρα. 
Σε αυτό το σημείο, προκειμένου και η ελληνική Βουλή να καταστεί γνώστης ενός ιστορικού περιστατικού, θα χρησιμοποιήσω μια αναφορά που πρόσφατα ανέφερε σ’ ένα άρθρο του και μου το προσέφερε ο πολύ καλός μου σύντροφος και φίλος, ο Αιμίλιος Ζαχαρέας. 
Το περιστατικό συνέβη στο Πανεπιστήμιο του Κέμπριτζ το 1926, πολύ πριν δηλαδή, ξεσπάσει η κρίση του 2009. Στο δοξασμένο, λοιπόν, πανεπιστήμιο είχαν συγκεντρωθεί οι αναγνωρισμένοι οικονομολόγοι όλου του κόσμου. Εκεί επί μήνες συζητούσαν για το πώς θα μπορούσαν να θεραπεύσουν την ανεργία με μια συγκεκριμένη, όμως, μέθοδο: μειώνοντας τους μισθούς. Ύστερα από πολύμηνες εργασίες κατέληξαν στο συμπέρασμα πως μειώνοντας τις αμοιβές θα μεγεθύνουν το επίπεδο της απασχόλησης. «Επρόκειτο για εξαιρετική συνταγή», όπως οι ίδιοι αποφαίνονταν στο πόρισμά τους. Στο σημείο αυτό εμφανίστηκε ο Κέυνς και οι παρόντες τον άκουσαν με θρησκευτική ευλάβεια. Είπε με πολύ σοβαρό ύφος πως η εργασία των συμμετεχόντων υπήρξε σοβαρή. Και με το γνωστό ειρωνικό του χαμόγελο τούς είπε περίπου τα εξής: Ξέρετε πως το θέμα χρειάζεται περαιτέρω εμβάθυνση, διότι αν καταφέρουμε, όχι απλώς να μειώσουμε, αλλά να μηδενίσουμε τους μισθούς, τότε εξαφανίζεται η ανεργία, με απλή παραδοχή βεβαίως, ότι κάθε εργοδότης θα έχει συμφέρον να απασχολήσει ανθρώπους, που δεν του στοιχίζουν τίποτα. Μουδιασμένοι οι οικονομολόγοι τον κοίταξαν απορημένοι, αφού μέχρι τότε θεωρούσαν την πρότασή τους αψεγάδιαστη. Ο Κέυνς συνεχίζοντας τους είπε πως αν οι εργαζόμενοι δεν έχουν λεφτά στην τσέπη τους, τότε καταρρέει η συνολική ζήτηση, ήτοι καταστροφή. 
Κυρίες και κύριοι συνάδελφοι, στη χώρα μας βρισκόμαστε περίπου σε αυτό το σημείο. Το σώμα των καθηγητών σιώπησε, γιατί εργαζόμενοι χωρίς λεφτά σημαίνει χρεοκοπία της οικονομίας.
Φεύγοντας ο Κέυνς από την Αίθουσα τους λέει να ψάξουν μια άλλη λύση. Οι απόψεις τώρα για την απασχόληση και την ενεργό ζήτηση ύστερα από λίγο συγκλόνισαν τον 20ο αιώνα, σχεδόν μέχρι και τις μέρες μας. Αυτά ως δίδαγμα για κάποιους, οι οποίοι θεωρούν ότι οι μονεταριστικές πολιτικές που ακολουθεί δυστυχώς, όπως έχω πει και άλλη φορά από αυτό το Βήμα, ο μαύρος άξονας Μέρκελ-Σαρκοζί, ουσιαστικά βουλιάζουν όλη την Ευρώπη.
Είχαμε και μία πρόσφατη, κυρίες και κύριοι συνάδελφοι, έκθεση του Διεθνούς Νομισματικού Ταμείου που αφορούσε τη Λετονία. Εκεί, λοιπόν, το συμπέρασμα της έκθεσης του Διεθνούς Νομισματικού Ταμείου ανέφερε ότι ήταν αμφίβολα τα αποτελέσματα της υπερβολικής λιτότητας στη Λετονία. Συνέστησε το Ταμείο στην Κυβέρνηση μικρότερες περικοπές σε κοινωνικές δαπάνες. Όμως, τα διαρθρωτικά μέτρα και οι περικοπές δαπανών δεν έχουν θέσει τη μικρή οικονομία της βαλτικής σε τροχιά διατηρήσιμης ανάπτυξης. Το ΔΝΤ ομολόγησε ότι πολλά από τα δημοσιονομικά μέτρα για τη βελτίωση των εσόδων, όπως το πάγωμα μισθών, οι περικοπές δημοσίων επενδύσεων και δαπανών για μεγάλα δημόσια έργα, την τοπική αυτοδιοίκηση και τις κοινωνικές παροχές, έχουν αμφίβολα αποτελέσματα. Κριτική στην Κυβέρνηση έκανα τότε για τα μέτρα αυτά που πήραν, αλλά δεν άκουσα ούτε μία λέξη ως αυτοκριτική, αφού οι ίδιοι τα είχαν προτείνει. 
Και καταλήγω με το εξής, κυρίες και κύριοι συνάδελφοι. Μόλις σήμερα δημοσιοποιήθηκε μια επίσημη έκθεση μελέτης που διενήργησε η Ένωση Σωματείων για τη δημόσια υγεία της Ισπανίας. Τα αποτελέσματα ήταν συγκλονιστικά. Επιβεβαίωσαν κάτι το οποίο όλοι υποψιαζόμαστε, αλλά δυστυχώς δεν μπορούσαμε να το τεκμηριώσουμε. Το τεκμηριώνει, λοιπόν, η έκθεση. Τι λέει η έκθεση αυτή; Ότι η αύξηση της ανεργίας κατά 3% συνεπάγεται μείωση του προσδόκιμου ορίου ηλικίας, κατά 0,3%. Αυτό τα λέει όλα, κυρίες και κύριοι συνάδελφοι, γι’ αυτό ακριβώς και η Δημοκρατική Αριστερά δεν θα υπερψηφίσει τον συγκεκριμένο εφαρμοστικό νόμο.
Ευχαριστώ πολύ.   
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Πρόεδρος της Νέας Δημοκρατίας, κ. Αντώνης Σαμαράς.</ChairmanSpeech>
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Νέας Δημοκρατίας): Κυρίες και κύριοι συνάδελφοι, όλοι κατανοούμε ότι η αποψινή δεν είναι μία συνηθισμένη ψηφοφορία. Γι’ αυτό είναι απαραίτητο να δώσουμε τέσσερις κρίσιμες διευκρινήσεις, για το πώς βρεθήκαμε σε αυτό το μεταίχμιο, για το τι πραγματικά διακυβεύεται σήμερα, για το πού θέλουμε να πάμε από εδώ και μπρος και για το πώς θα βγούμε από το τωρινό αδιέξοδο, για να μπούμε σε ένα δρόμο σταθερότητας, ανάκαμψης, ανάπτυξης και κοινωνικής συνοχής. 
Πρώτον, πώς βρεθήκαμε ως εδώ. Η σημερινή κατάσταση δεν έχει καμία σχέση με εκείνη που παρέλαβε το ΠΑΣΟΚ το 2009, ή με εκείνη που επικρατούσε τον Μάιο του 2010, όταν υπογράφηκε το πρώτο μνημόνιο. Τον Οκτώβριο του 2009 η Ελλάδα αντιμετώπιζε πρόβλημα ελλείμματος. Όμως, οι αγορές εξακολουθούσαν ακόμα να τη δανείζουν. Τότε η «κυβέρνηση του ΠΑΣΟΚ βάλθηκε να διασύρει την Ελλάδα στο εξωτερικό, ως την πιο «διεφθαρμένη χώρα» στον κόσμο. Το αποτέλεσμα το ξέρουμε. Ούτε στις αγορές ξαναβγήκαμε και έγινε η προσφυγή μας στον μηχανισμό στήριξης. Το πρώτο, λοιπόν, «κατόρθωμα» του ΠΑΣΟΚ ήταν ότι μετέτρεψε ένα πρόβλημα ελλείμματος σε κρίση δανεισμού. Στην επόμενη διετία έκανε και το επόμενο βήμα. Μετέτρεψε το πρόβλημα δανεισμού σε κρίση χρέους. Γιατί το 2010 το χρέος μας ήταν μεγάλο, αλλά ήταν ακόμα βιώσιμο.
Ένα χρόνο αργότερα διαπιστώθηκε από όλους, αυτό που εμείς καταγγείλαμε εξ αρχής, ότι με το μνημόνιο το πρόβλημα δανεισμού μετατράπηκε σε πρόβλημα βιωσιμότητας του χρέους. Δηλαδή σε άμεσο κίνδυνο χρεοκοπίας και επιστροφής στη δραχμή. 
Αυτά όλα, όπως αποδείχθηκε στη συνέχεια, δεν ήταν ούτε αναπόφευκτα, ούτε «νομοτελειακά». Ήταν αποτέλεσμα της αλλοπρόσαλλης πολιτικής που ακολούθησε το ΠΑΣΟΚ πριν το μνημόνιο, αλλά και της ίδιας της πολιτικής του μνημονίου που αποδείχθηκε μια λάθος συνταγή χειρότερη και από την ασθένεια που επιχειρούσε να θεραπεύσει.
Κυρίες και κύριοι συνάδελφοι, όλα αυτά πια είναι γνωστά. Κάποτε, σε αυτήν την Αίθουσα τα λέγαμε μόνοι μας. Τώρα αποτελούν κοινό τόπο για όλους. Αυτό, όμως, δεν μας λύνει σήμερα το πρόβλημα, διότι από τότε η κατάσταση έχει αλλάξει δραματικά και αυτό μας φέρνει στο επόμενο ερώτημα. Τι πραγματικά διακυβεύεται σήμερα; Από το Μάιο του 2010 έως τα τέλη του 2011, αναπτύχθηκαν στην Ευρώπη δυνάμεις που προωθούν ανοιχτά πια την έξοδο της Ελλάδος από το ευρώ. Αυτό είναι κάτι που πρέπει να αποτρέψουμε, γιατί το σοκ που θα υποστεί η χώρα από μία τέτοια εξέλιξη είναι δύσκολο να το αντέξει οποιαδήποτε κοινωνία, οποιαδήποτε δημοκρατία και οποιαδήποτε οικονομία, κυρίως όταν θα είναι αναγκασμένη να εισαγάγει σχεδόν τα πάντα, γιατί στο μεταξύ έχουμε αφήσει και έχει πέσει κατακόρυφα η ανταγωνιστικότητά μας και έχει συρρικνωθεί η παραγωγική μας βάση. 
Αυτό ακριβώς το πολύ αρνητικό κλίμα για την Ελλάδα έχει αρχίσει τον τελευταίο καιρό να αλλάζει. Αναγνωρίζουν όλο και περισσότεροι, ότι η πολιτική που αντί να εξυγιάνει την Ελλάδα την οδήγησε στην παράλυση, σήμερα απειλεί και ολόκληρη την Ευρωζώνη. Η ύφεση που δημιουργείται σήμερα στην Ευρώπη, όχι μόνο απειλεί να οδηγήσει και τις άλλες ευρωπαϊκές οικονομίες εκεί που οδήγησε τα δύο τελευταία χρόνια την Ελλάδα, αλλά απειλεί να βυθίσει και τον υπόλοιπο κόσμο στην ύφεση. Αυτή η αλλαγή του κλίματος στην Ευρώπη είναι η μεγάλη θετική εξέλιξη των τελευταίων ημερών. 
Κατά την άποψή μου, έχει γίνει εφικτή για δύο λόγους: Πρώτον, γιατί το Ελληνικό Κοινοβούλιο ψήφισε τη νέα δανειακή σύμβαση, με την οποία κουρεύεται το ελληνικό χρέος και δεύτερον, γιατί γίνεται πια παντού αντιληπτό, πως η συνταγή της μονομερούς λιτότητας μας βυθίζει σε χειρότερα αδιέξοδα και γι’ αυτό ζητάμε πια να δοθεί προτεραιότητα στην ανάκαμψη. 
Η Νέα Δημοκρατία αμφισβήτησε εξ αρχής τη συνταγή της μονομερούς λιτότητας. Επέμενε και επιμένει η Νέα Δημοκρατία πάντα να ζητά άμεσα μέτρα ανάκαμψης. Συμβάλλαμε στο να ψηφιστεί η νέα δανειακή σύμβαση, ζητώντας ταυτόχρονα να δοθεί στο εξής προτεραιότητα στην ανάκαμψη. Η αλλαγή του κλίματος, λοιπόν, στην Ευρώπη είναι κάτι που το επιδιώξαμε και τώρα πια φαίνεται να ξεκινάει.
Κυρίες και κύριοι συνάδελφοι, η πολιτική απομόνωση της Ελλάδας, δυστυχώς τροφοδοτήθηκε από την ολέθρια πρωτοβουλία της προηγούμενης κυβέρνησης του ΠΑΣΟΚ να ζητήσει δημοψήφισμα για την παραμονή της χώρας μας στο ευρώ. Οι εταίροι μας τότε, μας απείλησαν με την άμεση εκδίωξη της Ελλάδας από το ευρώ, πράγμα που μπορούσε να οδηγήσει πλέον πολύ πιο μακριά και στη διάλυση ακόμα ολόκληρης της Ευρωζώνης. Αυτό παίχτηκε τους τελευταίους τέσσερις μήνες. Η ελληνική κρίση μεταδόθηκε εκτός συνόρων και μετατράπηκε σε κρίση της ίδιας της Ευρωζώνης. Αυτό ήταν το τρίτο και πιο επικίνδυνο βήμα. 
Σε πρώτη φάση το πρόβλημα ελλείμματος μετατράπηκε σε κρίση δανεισμού, ύστερα σε κρίση βιωσιμότητας του χρέους και τώρα πια μετατράπηκε σε κρίση της ίδιας της Ευρωζώνης. Εμείς είδαμε έγκαιρα, ήδη από τον περασμένο Νοέμβριο, ότι ήταν απόλυτη ανάγκη πλέον να βγει η Ελλάδα από το κάδρο της πανευρωπαϊκής κρίσης, να θωρακιστούμε την ώρα που η κρίση γίνεται πανευρωπαϊκή και να αποκτήσουμε συμμάχους, γι’ αυτό που πρωτίστως χρειαζόμαστε, την ανάκαμψη. Σε πανευρωπαϊκή, όμως, πλέον κλίμακα ανάκαμψης. Έτσι φθάνουμε στο τρίτο σημείο, που πρέπει να διευκρινιστεί πού πάμε από εδώ και μπρος. 
Η Ελλάδα, κυρίες και κύριοι συνάδελφοι, χρειάζεται πλέον τρία πράγματα. Πρώτον, να μειωθεί το χρέος της αισθητά, ώστε να γίνει βιώσιμο. Αυτό γίνεται τώρα με το κούρεμα του ελληνικού χρέους κατά 107 δισεκατομμύρια, από τα 368 που είχε φθάσει ως τώρα. 
Δεύτερον, χρειάζεται να ηττηθούν οι δυνάμεις που επιδιώκουν την εγκατάλειψη της Ελλάδας και τη διάλυση της Ευρωζώνης. Για να γίνει αυτό έπρεπε να αλλάξει η εικόνα της Ελλάδας στην Ευρώπη και να συνειδητοποιηθεί όσο γίνεται ευρύτερα ότι η μονόπλευρη λιτότητα βυθίζει σε ύφεση και την ίδια την Ευρώπη.
Τρίτον, χρειάζεται να αρχίσει η ανάκαμψη το ταχύτερο δυνατό, να μπει σε προτεραιότητα παντού. Γι’ αυτό θα παλέψουμε από εδώ και στο εξής και πάλι. Μόνο που τώρα μπορούμε να πετύχουμε, γιατί η Ελλάδα κέρδισε χρόνο, είναι πια θωρακισμένη και αρχίζει να βρίσκει συμμάχους παντού. 
Κι έτσι μπορούμε να δούμε πια πόσο διαφέρει δραματικά η σημερινή κατάσταση από εκείνη του 2010 και σε τι διαφέρει η δανειακή σύμβαση που ψηφίσαμε τώρα από το μνημόνιο που ψηφίσαμε το Μάιο του 2010. 
Τότε το ελληνικό χρέος ήταν μεγάλο, αλλά κανείς δεν έθετε πρόβλημα βιωσιμότητάς του. Ήταν μεγάλο, αλλά κανείς δεν το έλεγε μη βιώσιμο. Τώρα όλοι πια ομολογούν ότι έχει γίνει μη βιώσιμο.
Το 2010 δεν κουρεύτηκε το χρέος, αντίθετα αφέθηκε να μεγαλώνει εκτός ελέγχου. Τώρα το κουρεύουν δραστικά. Το 2010 δεν μειώθηκε το επιτόκιο, αντίθετα αυξήθηκε πάνω από 5%. Τώρα μειώνεται δραστικά και αυτό γύρω στο 3,5%. Αυτά τα δύο τελευταία σημαίνουν ακόμη κάτι πολύ σημαντικό: ότι οι τόκοι που θα πληρώνουμε τα επόμενα χρόνια πέφτουν κι αυτοί δραστικά κατά τέσσερα δισεκατομμύρια περίπου το χρόνο. 
Και κάτι ακόμα: Στο πρώτο μνημόνιο ο χρόνος αποπληρωμής του χρέους εξακολουθούσε να είναι σύντομος. Πάνω από την Ελλάδα εξακολουθούσε να επικρέμεται η απειλή εκατοντάδων δισεκατομμυρίων που έπρεπε να βρεθούν τα επόμενα χρόνια, όταν έληγαν τα ομόλογά μας, και έπρεπε να βρεθούν χρήματα για να τα ξεπληρώσουμε. Τώρα τα περισσότερα θα αποπληρωθούν είκοσι με τριάντα χρόνια αργότερα. Τα καιροπετάμε. Και αυτό δίνει στην Ελλάδα την ευκαιρία και την άνεση χρόνου να προσαρμοστεί, να αναπτυχθεί αρκετά στο μεταξύ, και να είναι σε θέση να βγαίνει στις αγορές ως κράτος αξιόπιστο, για να αναχρηματοδοτήσει το χρέος της.
Από την άλλη μεριά, πρέπει να πούμε ότι υπάρχει ένα πράγμα που δεν άλλαξε. Επιμένουν στην ίδια συνταγή της λιτότητας χωρίς μέτρα ανάκαμψης και ας είχαν δοθεί οι πιο επίσημες διαβεβαιώσεις. Δεκάδες φορές –το θυμίζω- το είχε πει ο κ. Βενιζέλος ότι δεν θα υπάρξουν τέτοιου είδους νέα μέτρα, αλλά το πρόγραμμα –προσέξτε- απέτυχε σε τέτοιο βαθμό, ώστε να απαιτηθούν νέα μέτρα, τα οποία βέβαια, βαθαίνουν την ύφεση.
Ομολογούν τώρα δημόσια ότι δεν υπάρχουν περιθώρια για άλλους φόρους και σε αυτό, ως γνωστόν, παίξαμε εμείς τον πρώτο ρόλο. Ακόμη, καταφέραμε να μειώσουμε το υφεσιακό αποτέλεσμα και τον οριζόντιο χαρακτήρα των νέων περικοπών. Σχεδίαζαν εξακόσια εκατομμύρια και πλέον νέες περικοπές συντάξεων τώρα τελευταία. Το μειώσαμε όσο γινόταν, στο μισό, και δεν θα είναι πια οριζόντιες. Σχεδίαζαν 15% με 20% οριζόντια νέα περικοπή σε επικουρικές και κύριες συντάξεις, ανεξάρτητα για το αν ήταν υψηλές, μεσαίες ή χαμηλές. 
Μειώθηκε το μέγεθος της νέας συνολικής περικοπής στο μισό. Καταφέραμε να αποτραπεί ο οριζόντιος χαρακτήρας των περικοπών και αυτή τη φορά οι μεσαίες και χαμηλές συντάξεις δεν μειώθηκαν καθόλου και οι περισσότερες από τις υπόλοιπες κόπηκαν λιγότερο από ότι σχεδιαζόταν στην αρχή. 
Ακόμη, αποφύγαμε να παρασύρει η μείωση του κατώτατου μισθού όλες τις υπόλοιπες αποδοχές. Αυτό, όπως διευκρινίστηκε και από τον ίδιο τον Πρωθυπουργό και από τον Υπουργό Εργασίας, δεν θα λειτουργήσει αυτόματα. Βέβαια, το πόσο θα φτάσουν οι περικοπές μισθών θα εξαρτηθεί τελικά, κατά την άποψή μου, από το πότε θα ξεκινήσει η ανάκαμψη. Γιατί –προσέξτε- χωρίς ανάκαμψη, ακόμη κι αν δεν είχε περικοπεί ο κατώτατος μισθός, θα ερχόταν για πολλούς εργαζόμενους κάτι πολύ χειρότερο: η ανεργία. Γι’ αυτό επιμένουμε στην ανάκαμψη. 
Ναι, δεν καταφέραμε να αποφύγουμε κάποια μέτρα που έχουν χαρακτήρα υφεσιακό, αλλά μειώσαμε το υφεσιακό αποτέλεσμα. Αποτρέψαμε οριζόντιες περικοπές, αποφύγαμε πολύ χειρότερα, όπως η κατάργηση του δέκατου τρίτου και δέκατου τέταρτου μισθού στον ιδιωτικό τομέα.
Και για να έχουμε μια εικόνα του τι έχει συμβεί ως τώρα, θα σας δώσω λίγους μόνο αριθμούς. Το μέσο βιοτικό επίπεδο, δηλαδή το πραγματικό εισόδημα που διαθέτει ο κάθε Έλληνας, το διαθέσιμο εισόδημα που λέμε, μειώθηκε τα τελευταία δυόμισι χρόνια περίπου κατά 34%. Απ’ αυτό, το 15% προήλθε από μείωση των ονομαστικών αποδοχών. Το υπόλοιπο 19% προήλθε από αύξηση των φορολογικών βαρών σε αυτούς που μόνιμα πληρώνουν, όμως, φόρους: τους μισθωτούς και τους συνταξιούχους, αλλά και από την όποια αύξηση είχε ο πληθωρισμός.
Αν δεν υπάρξει ανάκαμψη στο επόμενο διάστημα, η πτώση του βιοτικού επιπέδου θα πλησιάσει το 50% σε σχέση με το 2009. Γι’ αυτό παλεύουμε με κάθε μέτρο που μπορούμε, για να υπάρχει το μεγάλο ζητούμενο που λέγεται ανάκαμψη.
Αυτό είναι απάντηση σε όλους εκείνους του εξωτερικού που ισχυρίζονται ότι τάχα οι Έλληνες δεν έχουν υποστεί θυσίες. Το αντίθετο ακριβώς συνέβη. Οι Έλληνες υπέστησαν τις μεγαλύτερες θυσίες που έχει υποστεί ποτέ χώρα σε συνθήκες ειρήνης.
Και θα υποστούν ακόμη μεγαλύτερες, αν δεν υπάρξει ανάκαμψη. 
Γι’ αυτό και δίνουμε απόλυτη προτεραιότητα στην ανάκαμψη. Και τώρα πια δεν είμαστε μόνοι. Ο ίδιος ο Επίτροπος Όλι Ρεν σε επιστολή του προς την Ευρωπαϊκή Τράπεζα Επενδύσεων ζητά πια να επισπευσθεί η αποδέσμευση κονδυλίων για την Ελλάδα, με προτεραιότητα μεγάλα έργα, οδικούς άξονες, έργα υποδομής που είχαν μείνει στη μέση και κάτι ακόμη: την αποκατάσταση της ρευστότητας στην αγορά, ειδικά για τις μικρομεσαίες επιχειρήσεις. Και ειδικότερα για τον ανήμπορο πολίτη, τον εγκλωβισμένο σε δανειακές υποχρεώσεις που δεν μπορεί να εξοφλήσει, εδώ χρειάζονται ειδικά μέτρα ανακούφισης, αλλά όχι στο πόδι. 
Κυρίες και κύριοι συνάδελφοι, το υπογραμμίζω πάντα με έμφαση: «Δεν είμαστε όλοι ίδιοι». Και δεν υπάρχει πιο ύπουλη προπαγάνδα απ’ αυτόν τον ισχυρισμό, ότι τάχα «όλοι είμαστε ίδιοι». Πρώτα-πρώτα, διαφέρουμε από το ΠΑΣΟΚ, που το 2009 έταζε στους πάντες τα πάντα. Και ύστερα αφαίρεσε από τους πάντες τα πάντα. Μετά, υποσχέθηκε να μας βάλει στις αγορές το 2011 και ακόμα ότι θα αρχίσει η ανάκαμψη αυτόματα το 2012. Και διακήρυξε ότι έβαλε και «πάτο στο βαρέλι». Ύστερα, κατέρρευσαν τα πάντα και κόντεψαν με την ολέθρια απόφαση για το δημοψήφισμα, να μας βγάλουν και από την Ευρώπη. Απομόνωσαν τη χώρα διεθνώς και κόντεψαν να πυροδοτήσουν ανεξέλεγκτες εξεγέρσεις ενός λαού, που τον εξαπάτησαν και μετά τον οδήγησαν στην απελπισία, για να ομολογήσουν οι ίδιοι ότι το αρχικό μνημόνιο το ψήφισαν, χωρίς καν να το έχουν διαβάσει. Εμείς από τότε επιμείναμε μονότονα στην ανάκαμψη. Στο ίδιο ακριβώς επιμένουμε και σήμερα και βρίσκουμε διεθνώς πλέον όλο και μεγαλύτερη στήριξη.
Επειδή καιρό τώρα δεν έχω απαντήσει απ’ αυτό το Βήμα στην αυξανόμενη επιθετικότητα της Αριστεράς, καιρός είναι να πούμε και κάποια πράγματα για την Αριστερά, η οποία νομίζει ότι η ίδια είναι τάχα υπεράνω κριτικής. Αλλά δεν είναι. Καταγγέλλει τα πάντα, χωρίς ποτέ να προτείνει τίποτα. Καταγγέλλει γενικώς και αδιακρίτως τον «κακό καπιταλισμό», τους «κακούς επιχειρηματίες», τους πάσης φύσεως «κακούς». Όμως, η γενική καταγγελία δεν είναι πολιτική, είναι εμμονή. Και στην περίπτωσή μας, είναι πολύ υποκριτική εμμονή. 
Γιατί, αν η Αριστερά ψάχνει κακούς για να καταγγείλει, καλό θα είναι να κοιτάξει και λίγο το δικό της καθρέπτη. Θα ανακαλύψει ότι μπορεί η ίδια να μην κυβέρνησε ποτέ, αλλά άσκησε επιρροή και στήριξε καταστάσεις νοσηρές και στρεβλώσεις απίστευτες, που έχουν μεγάλη ευθύνη για εδώ που φθάσαμε. 
Στήριξε προνόμια και αγκυλώσεις της δημόσιας διοίκησης, που δημιούργησαν ακυβερνησία και όργιο σπατάλης. 
(Χειροκροτήματα από την πτέρυγα της Νέας Δημοκρατίας)
 Έδιωξε η Αριστερά επιχειρήσεις από την Ελλάδα με αλλεπάλληλες κινητοποιήσεις. Η Αριστερά μαζί με το ΠΑΣΟΚ δεν είχε βαλθεί να διώξει και τους Κινέζους από τον Πειραιά, μόλις πριν από δυόμισι χρόνια; 
(Χειροκροτήματα από την πτέρυγα της Νέας Δημοκρατίας)
 Η Αριστερά δεν είναι ο κύριος υπαίτιος για την ενοχοποίηση της επιχειρηματικότητας στην Ελλάδα; 
Δεν έκανε επί πολλά χρόνια μοναδικές διεθνώς καταχρήσεις στις κινητοποιήσεις, όταν λίγες εκατοντάδες ατόμων κάθε μέρα παραλύουν την πόλη και ταλαιπωρούν αφάνταστα εκατομμύρια συμπολίτες τους; 
Η Αριστερά δεν πρωτοστάτησε και στην υπεράσπιση του ασύλου παρανομίας στους πανεπιστημιακούς χώρους, στις καταλήψεις σχολείων και πανεπιστημιακών ιδρυμάτων, απαξιώνοντας πλήρως τη δημόσια παιδεία για την οποία υποτίθεται ότι κόπτεται; 
(Χειροκροτήματα από την πτέρυγα της Νέας Δημοκρατίας)
 Μπορεί να μην έχουν όλες οι πτέρυγες της Αριστεράς ευθύνη για καθένα απ’ όλα αυτά, αλλά ολόκληρη η Αριστερά κατά καιρούς στήριξε και υπερασπίστηκε όλα όσα αποτελούν σήμερα τις «ασθένειες» της ελληνικής κοινωνίας, που μας έφεραν ως εδώ. Γι’ αυτό, καλά θα κάνει να μην μας κουνά το δάκτυλο.
(Χειροκροτήματα από την πτέρυγα της Νέας Δημοκρατίας)
 Υπάρχει και μια σοβαρή διαφορά μεταξύ μας. Και επειδή εκείνοι την ξεχνούν, εγώ θα τους τη θυμίσω: Εμείς ήμασταν πάντα και εξακολουθούμε να είμαστε υπέρ της ευρωπαϊκής ολοκλήρωσης. Αλλά όταν στην Ευρώπη επικράτησαν λάθος απόψεις, σηκώσαμε το ανάστημά μας και διαφωνήσαμε ανοικτά.
(Χειροκροτήματα από την πτέρυγα της Νέας Δημοκρατίας)
 Σήμερα, παλεύουμε να παραμεριστούν οι απόψεις αυτές και να βρει η Ενωμένη Ευρώπη το δρόμο της. Αντίθετα, μεγάλο μέρος της Αριστεράς τελείως εξωπραγματικά υπερασπίζεται ακόμα πρότυπα κοινωνιών που έχουν καταρρεύσει στο μεταξύ. 
Εμείς, λοιπόν, τολμάμε να διαφωνούμε ακόμα και με εκείνους που ιδεολογικά βρισκόμαστε στον ίδιο χώρο. 
Η Αριστερά δεν τολμά να διαφωνήσει με τα «πρότυπά» της, ούτε και μετά την παταγώδη αποτυχία τους. Εμείς υπερασπιζόμαστε τις αξίες μας, αλλά υπέρτατη αξία μας είναι το εθνικό και το δημόσιο συμφέρον της χώρας.
(Χειροκροτήματα από την πτέρυγα της Νέας Δημοκρατίας)
Μεγάλο μέρος της Αριστεράς υπερασπίζεται ακόμα τις ιδεοληψίες της. Να μην μας κουνάνε, λοιπόν, το δάκτυλο. Γιατί εμείς βλέπουμε τα λάθη μας και τα διορθώνουμε. Εκείνοι ποτέ δεν είδαν τα δικά τους τραγικά σφάλματα και ακόμα τα υπερασπίζονται με φανατισμό.
Τέλος, υπάρχει και μια μερίδα κριτικής, όχι από την πλευρά της Αριστεράς πλέον, αλλά από ανθρώπους που δεν μπορούν να καταλάβουν γιατί ψηφίζουμε τη νέα δανειακή σύμβαση, όταν έχει ήδη επαληθευτεί πράγματι η κριτική που κάναμε για το πρώτο μνημόνιο. Νομίζουν ότι ακόμα βρισκόμαστε στο Μάιο του 2010; Δεν βλέπουν ότι τώρα κουρεύεται το χρέος, επιμηκύνεται ο χρόνος αποπληρωμής, κόβονται τα επιτόκια και οι τόκοι των επόμενων ετών και απομακρύνεται η χρεοκοπία -η επιστροφή στη δραχμή- και η εγκατάλειψη της Ελλάδας από τους εταίρους της; 
Νομίζω ότι το πιο σοβαρό σφάλμα τους είναι το πώς αντιλαμβάνονται την πολιτική: Πολιτική δεν είναι να λες τα ίδια συνεχώς, ακόμα και αν αποδειχτεί ότι είχες δίκιο. Δεν είναι «μετά Χριστόν προφήτης» ο πολιτικός. Ούτε είναι «Κασσάνδρα» ο πολιτικός. Δεν είναι αυτός ο ρόλος του. Σημασία δεν έχει μόνο η πολιτική πρόβλεψη. Σημασία, κυρίως, έχει η πολιτική παρέμβαση. Πολιτική είναι να βλέπεις κάθε φορά πιο μακριά, αλλά και να βοηθάς τη χώρα σου να βγει από τα δύσκολα. Αν δεν βλέπεις πιο μακριά από τους άλλους, δεν κάνεις Πολιτική σωστή. Αλλά και αν δεν βοηθάς τη χώρα σου να βγει από τα δύσκολα, πάλι δεν κάνεις πολιτική σωστή. 
Το ΠΑΣΟΚ αποδείχτηκε ότι δεν βλέπει μακριά. Διατηρεί τα ανακλαστικά του στη μανούβρα του για το σήμερα, αλλά εμφανίζει πάντοτε το εκάστοτε κομματικό του όφελος ως δημόσιο συμφέρον. Και έτσι χαντάκωσε τον τόπο μακροχρόνια. Τώρα πια έχει χαντακώσει και τον εαυτό του. Η Αριστερά δεν βλέπει μακριά και δεν βοηθάει τη χώρα. Είναι παγιδευμένη στις εμμονές της και περιορίζεται στο να καταγγέλλει ανέξοδα τους άλλους. Αλλά εμείς, ως μεγάλη και ως φιλελεύθερη κεντροδεξιά παράταξη, δίνουμε κάθε φορά εξετάσεις πόσο μακριά βλέπουμε, αλλά και πόσο βοήθησε αυτό τη χώρα μας κάθε στιγμή.
Από τον περασμένο Νοέμβριο είδαμε ότι έπρεπε να αποτρέψουμε την εκδίωξη της Ελλάδας από την Ευρώπη, να πετύχουμε την αποκατάσταση της κοινωνικής συνοχής που κινδύνευε και κινδυνεύει ακόμα. Με τη νέα δανειακή σύμβαση, δηλαδή με το δραστικό κούρεμα του χρέους, αποσοβήσαμε την εκδίωξη της χώρας από το ευρώ. Ανοίγοντας στη χώρα το δρόμο για εκλογές, διασώσαμε την κοινωνική συνοχή, τουλάχιστον για την ώρα. Και τώρα βρίσκουμε πλέον συμμάχους για να βάλουμε την Ελλάδα στο δρόμο της ανάπτυξης. 
Σήμερα, κυρίες και κύριοι συνάδελφοι, όσοι μας πολεμάνε δεν μπορούν να αρνηθούν ότι είχαμε δίκιο το 2010, αν και μέχρι πρόσφατα μας χλεύαζαν και μας αμφισβητούσαν. Δεν μπορούν πια να ανακόψουν την υπεροχή μας στις όποιες δημοσκοπήσεις, αν και έκαναν ό,τι μπορούσαν για να μας «φρενάρουν». Δεν μπορούν πια να αμφισβητήσουν την αναγκαιότητα των άμεσων εκλογών, αν και ως πολύ πρόσφατα έκαναν τα πάντα για να τις ματαιώσουν. Εμείς επιμένουμε ότι η χώρα χρειάζεται Κυβέρνηση με ισχυρή και νωπή εντολή. Αλλιώς, σύντομα θα είναι ακυβέρνητη χώρα.
(Χειροκροτήματα από την πτέρυγα της Νέας Δημοκρατίας)
Τώρα, όλοι ξέρουν ότι τελειώνει το PSI και πηγαίνουμε σε εκλογές. Τώρα το μόνο που τους μένει είναι να αμφισβητούν την δυνατότητα της Νέας Δημοκρατίας να κερδίσει την αυτοδυναμία, την οποία η παράταξή μας δεν την ζητά από ματαιοδοξία, αλλά για να μπορέσει να κυβερνήσει με τόλμη και με αποφασιστικότητα, για να κάνει τις απαραίτητες βαθιές ριζοσπαστικές τομές, όπως απαιτούν οι έκτακτες συνθήκες που περνάει αυτή τη στιγμή η Ελλάδα μας.
(Χειροκροτήματα από την πτέρυγα της Νέας Δημοκρατίας)
Η «μη αυτοδυναμία» είναι το τελευταίο τους «χαρτί» που προσπαθούν να παίξουν, το τελευταίο «ανάχωμα» που θέλουν να δημιουργήσουν. Και να μην ματαιοπονούν, θα πέσει και αυτό το ανάχωμα πολύ σύντομα και θα σαρωθεί στις εκλογές που έρχονται. Ο λαός γνωρίζει πια, ποιος του λέει την αλήθεια. Όπως γνωρίζει ποιος τον κορόιδευε τόσα χρόνια. Ο λαός γνωρίζει πια ποιος αγωνίζεται για να αλλάξει η εικόνα μας, η εικόνα της Ελλάδας στο εξωτερικό, όπως γνωρίζει και ποιος διέσυρε την Ελλάδα στο εξωτερικό.
Ο λαός γνωρίζει πια ποιος δημιουργεί για την Ελλάδα συμμάχους στο εξωτερικό, όπως γνωρίζει και ποιος την απομόνωσε στο εξωτερικό. Ο λαός γνωρίζει ποια συντεταγμένη δύναμη, ποια μεγάλη παράταξη παραμένει όρθια και αποτελεί πυλώνα σταθερότητας, συσπείρωσης, προοπτικής, όταν τα πάντα γύρω μας καταρρέουν και διαλύονται. Ο λαός έχει ανάγκη από σταθερή δύναμη διακυβέρνησης, όχι από ετοιμόρροπες συγκυβερνήσεις.
Σας καλώ όλους απόψε, με τη σημερινή ψηφοφορία, να κλείσουμε οριστικά το θλιβερό κεφάλαιο των τελευταίων δυόμισι ετών. Σας καλώ, με τη σημερινή ψηφοφορία, να ανοίξουμε το δρόμο για τη λαϊκή ετυμηγορία με τις εκλογές που έρχονται, να βγάλουμε μια για πάντα την Ελλάδα από το κάδρο της κρίσης και να τη φέρουμε στην πρώτη γραμμή του αγώνα για ανάκαμψη σε ολόκληρη την Ευρώπη.
Κυρίες και κύριοι συνάδελφοι, αφήνουμε πίσω τη χειρότερη εποχή που γνώρισε η Ελλάδα τις τελευταίες δεκαετίες. Και ανοίγουμε το δρόμο για τη νέα μεταπολίτευση, που τόσο έχει ανάγκη η πατρίδα μας.
Ευχαριστώ πολύ.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα μαθητές και μαθήτριες και τέσσερις εκπαιδευτικοί από το Α’ Γυμνάσιο Τυρνάβου Λάρισας. 
Η Βουλή τους καλωσορίζει. 
(Χειροκροτήματα από όλες τις πτέρυγες)
Το λόγο έχει ο Αντιπρόεδρος της Κυβέρνησης και Υπουργός Οικονομικών κ. Βενιζέλος.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κυρίες και κύριοι Βουλευτές, νιώθω την υποχρέωση να ευχαριστήσω θερμά τον Πρόεδρο της Νέας Δημοκρατίας, τον κ. Αντώνη Σαμαρά, για την τόσο σθεναρή και ενθουσιώδη υποστήριξη του βασικού έργου της κυβέρνησης του ΠΑΣΟΚ, η οποία στη συνέχεια παρέδωσε τη σκυτάλη στη σημερινή Κυβέρνηση του κ. Λουκά Παπαδήμου, στην οποία μετέχει και το κόμμα του, η Νέα Δημοκρατία.
Με εξέπληξε, οφείλω να πω, η τόσο θερμή και σθεναρή αποδοχή και υπεράσπιση του έργου μας. Γιατί όλα αυτά, στα οποία αναφέρθηκε ο κ. Σαμαράς, δεν είναι τίποτε άλλο από το περιεχόμενο της απόφασης του Ευρωπαϊκού Συμβουλίου της 26ης Οκτωβρίου του 2011.
Όλα αυτά που σήμερα παρουσίασε ο κ. Σαμαράς ως πολύ σημαντικά επιτεύγματα, ως τομές στην πορεία της χώρας, δεν είναι τίποτε άλλο από το αποτέλεσμα της σκληρής, λεπτής και επικίνδυνης διαπραγμάτευσης, την οποία ολοκληρώσαμε μαζί με τον Πρωθυπουργό τα ξημερώματα της 21ης Φεβρουαρίου, φέρνοντας στην πατρίδα μας τις συμφωνίες για το νέο πρόγραμμα στήριξης της ελληνικής οικονομίας και για τη συμμετοχή του ιδιωτικού τομέα στη μακροπρόθεσμη βιωσιμότητα του ελληνικού δημοσίου χρέους, το PSI.
Πράγματι, εάν δεν είχαν γίνει αυτά που έγιναν τον Οκτώβριο και τον Φεβρουάριο με συγκεκριμένη στρατηγική, με συγκεκριμένους χειρισμούς από συγκεκριμένους ανθρώπους, εάν δεν είχαμε αναλάβει κινδύνους, εάν δεν είχαμε φέρει σε πέρας αυτή την πραγματικά εθνική αποστολή, η χώρα δεν θα ήταν στη σημερινή της κατάσταση. Ο καθένας μπορεί να σκεφθεί πού θα βρισκόμασταν σήμερα χωρίς την απόφαση της 26ης Οκτωβρίου και χωρίς τις ιστορικές συμφωνίες της 21ης Φεβρουαρίου. 
Λέει ο κ. Σαμαράς ότι το νέο πρόγραμμα διαφέρει από το πρώτο. Πράγματι, διαφέρει και διαφέρει ριζικά, γιατί το νέο πρόγραμμα προβλέπει αναδιάρθρωση του χρέους, μείωση του χρέους, του βάρους που κουβαλούν οι Έλληνες πολίτες κατά 110 δισεκατομμύρια, κατά πενήντα ποσοστιαίες μονάδες του ΑΕΠ. 
Προβλέπει δραστική μείωση του μέσου επιτοκίου για τα επόμενα τριάντα χρόνια, άρα μείωση του ετήσιου δημοσιονομικού κόστους εξυπηρέτησης του χρέους. Προβλέπει επανακεφαλαιοποίηση και εξυγίανση του τραπεζικού συστήματος και άρα, όλου του χρηματοπιστωτικού συστήματος της χώρας. Προβλέπει τελείως διαφορετική μέση διάρκεια του χρέους, η οποία ξεπερνά το 2042. 
Κυρίως προβλέπει τη ρητή και κατηγορηματική δέσμευση των εταίρων μας, πως θα στηρίξουν την Ελλάδα για όσο χρόνο χρειαστεί και με όσα μέσα χρειαστεί, όχι μόνο μέχρι το τέλος του προγράμματος, μέχρι το 2015, αλλά έως ότου η χώρα επανέλθει στις αγορές, δηλαδή επανέλθει σε φυσιολογική δημοσιονομική κατάσταση.
	Αυτά τα πέντε στοιχεία, όμως, που είναι το κεκτημένο του Οκτωβρίου του 2011 και του Φεβρουαρίου του 2012, δεν προέκυψαν από την θεία έμπνευση, από την επιφοίτηση του Αγίου Πνεύματος. Δεν προέκυψαν αυτόματα. Δεν ήταν κάτι το δεδομένο, το απλό ή το ανώδυνο. Ήταν αποτέλεσμα αποφάσεων, πρωτοβουλιών, συγκρούσεων. Κάποιοι ανέλαβαν την ευθύνη και κάποιοι αναγκάστηκαν να συμπράξουν εν μέσω μιας αμφιθυμίας, η οποία τους ακολουθεί μέχρι σήμερα.  Και βασικός εκπρόσωπος αυτής της αμφιθυμίας είναι ο ίδιος ο Πρόεδρος της Νέας Δημοκρατίας, ο κ. Σαμαράς. 
Ο κ. Σαμαράς έκανε σήμερα τις εξής δύο διαρθρωτικές αλλαγές στη στρατηγική του. Πρώτον, υιοθέτησε, άρα επικροτεί και αποδέχεται την πολιτική του ΠΑΣΟΚ. 
Δεύτερον, με βάση την πολιτική του  ΠΑΣΟΚ στρέφεται επιτέλους προς την παραδοσιακή Αριστερά, με την οποία συνέπλεε στη μυωπική κριτική του κατά του μνημονίου και κατά του προγράμματος διάσωσης της χώρας, προκειμένου τώρα να εμφανιστεί ως ο εκπρόσωπος μιας φιλοευρωπαϊκής στρατηγικής, μιας στρατηγικής προς την ευρωπαϊκή ολοκλήρωση. Δεν πείθει όμως -πρέπει να σας πω- ο Πρόεδρος της Νέας Δημοκρατίας. Και το βασικό πρόβλημα που έχουμε ως χώρα, η βαθύτερη αιτία για την οποία οι εταίροι μας είναι δύσπιστοι και ζητούν προαπαιτούμενες ενέργειες και νέες προαπαιτούμενες ενέργειες και δεσμεύσεις και ξανά δεσμεύσεις, είναι γιατί δεν έχουν εμπιστοσύνη σ’ αυτά ακριβώς που λέει ο κ. Σαμαράς και το κόμμα της Νέας Δημοκρατίας. Δεν πείθονται ότι αυτή η συνεχής παλινωδία, η αμφιθυμία, η αβεβαιότητα, η απροσδιοριστία κι η συνεχής αλλαγή στρατηγικών γραμμών και επιλογών μπορεί να διασφαλίσει το μέλλον της χώρας. Θέλουν να ξέρουν ότι η Ελλάδα έχει μία εθνική στρατηγική, ότι έχει μια στέρεη πορεία, ότι ξέρει η πολιτική της ηγεσία πώς να διευθύνει τη χώρα και ποια είναι η μόνη οδός εξόδου. 
Ο κ. Σαμαράς αναφέρεται στους Ευρωπαίους εταίρους, αλλά πρέπει να ξέρει ποια είναι η άποψη που έχουν γι’ αυτόν και για τη στάση του οι Ευρωπαίοι εταίροι. Αναφέρεται στην αντίδραση για το δημοψήφισμα και στις Κάννες, αλλά πρέπει να ξέρει πώς αντιμετωπίζουν και πώς αντιμετώπισαν και εκεί τη δική του στάση.
Άρα, ας συνεννοηθούμε επιτέλους στην Αίθουσα αυτή.  Χρειάζεται να λέμε την αλήθεια, όλη την αλήθεια, να είμαστε ειλικρινείς ως διάθεση και να κοιτάζουμε το λαό στα μάτια, λέγοντάς του πού βρισκόμασταν, πού είμαστε σήμερα και πού μπορούμε να πάμε. 
Ο κ. Σαμαράς έχει πει σε προηγούμενη ομιλία του από εδώ, απ’ αυτό το Βήμα, ότι η Ελλάδα βρίσκεται σε ύφεση τέσσερα χρόνια –πράγματι- βαθιά σωρευτική ύφεση που μειώνει τα εισοδήματα, που μειώνει το επίπεδο ζωής, που μειώνει τις κατακτήσεις και τα κεκτημένα δικαιώματα του ελληνικού λαού. 
Ας μετρήσουμε λίγο τις ημερομηνίες. Η ύφεση έχει αρχίσει από το 2008. Το 2008 κυβερνούσε μια συγκεκριμένη κυβέρνηση, μέλος της οποίας ήταν ο κ. Σαμαράς. Και το ίδιο συνεχίστηκε μέχρι τον Οκτώβριο του 2009. Εάν υπήρχε στοιχειώδης διορατικότητα, αν δεν υπήρχε μυωπική θεώρηση των πραγμάτων, εάν υπήρχε στοιχειώδης αίσθηση ευθύνης, με λίγες κινήσεις το 2008, έστω το 2009, η χώρα θα μπορούσε να αποφύγει τη διακεκαυμένη ζώνη στην οποία αναγκαστήκαμε να μπούμε από το 2010 και μετά. 
Το 2008 όμως επικρατούσε στους κόλπους της κυβέρνησης της Νέας Δημοκρατίας, της οποίας επίλεκτο μέλος είναι ο σημερινός Αρχηγός της, η αντίληψη πως η Ελλάδα είναι όαση, πως δεν πρόκειται η Ελλάδα να θιγεί από την παγκόσμια χρηματοοικονομική κρίση, πως δεν έχει να φοβηθεί τίποτα ούτε δημοσιονομικά ούτε χρηματοοικονομικά. Εάν είχαν ληφθεί τότε στοιχειώδη μέτρα, θα είχαμε θεραπεύσει ή έστω θα είχαμε συγκρατήσει τα πολλαπλά διαρθρωτικά προβλήματα της χώρας. Δεν θα είχαμε το 2009 δημοσιονομικό έλλειμμα 15,7% του ΑΕΠ. Δεν θα είχαμε ένα εκτροχιασμένο δημόσιο χρέος, που οδηγεί φυσικά σε αδυναμία δανεισμού, γιατί οι αγορές βλέπουν τι γίνεται, βλέπουν αν το χρέος είναι βιώσιμο και εξυπηρετήσιμο. 
Και δεν θα είχαμε ένα έλλειμμα ισοζυγίου τρεχουσών συναλλαγών που δείχνει αδυναμία, έλλειψη ανταγωνιστικότητας, ανεπάρκεια της πραγματικής οικονομίας, που να φτάνει τις δεκατέσσερις μονάδες το 14% του ΑΕΠ. Στο 15% του ΑΕΠ έφτασε το έλλειμμα του ισοζυγίου το 2007, που είχε χαρακτηριστεί από την κυβέρνηση της Νέας Δημοκρατίας «έτος ανταγωνιστικότητας και ανάπτυξης».
Όμως, γιατί πρέπει να κοιτάζουμε συνεχώς προς τα πίσω; Γιατί πρέπει να κυριαρχεί στην Αίθουσα αυτή ένας λόγος ιστορικός και μια προσπάθεια κατανομής και ανακατανομής των ευθυνών, πάντα μεταξύ των δυο μεγάλων κομμάτων εξουσίας όπως έχει επικρατήσει να λέγεται, μεταξύ του ΠΑΣΟΚ και της Νέας Δημοκρατίας; 
Θεωρεί η Νέα Δημοκρατία ότι ο πυροσβέστης, έστω ένας πυροσβέστης που έχει κάνει λάθη, που έχει καθυστερήσει, που είχε δισταγμούς στην αρχή, που νόμιζε ότι μπορεί με μικρότερα μέσα ή με μικρότερες καταστροφές να διασώσει το αντικείμενό του, τη χώρα, φταίει για τη φωτιά και ο εμπρηστής δεν έχει καμμία ευθύνη; Έστω αυτός που δεν φύλαξε το μέρος σωστά και η φωτιά φούντωσε δεν έχει καμμία ευθύνη και έχουν ευθύνη αυτοί που ανέλαβαν εξ αντικειμένου να διαχειριστούν την κρίση και να επινοήσουν όλα εκείνα τα μέσα, τα οποία πρέπει να χρησιμοποιηθούν, προκειμένου να αντιμετωπιστεί η κρίση;
Είμαι ο πρώτος, κυρίες και κύριοι Βουλευτές, που έχει μιλήσει για αδυναμίες μας, για υστερήσεις μας, για αντιφάσεις μας. Ναι, βεβαίως το ΠΑΣΟΚ μετέχει στη διαχρονική, ιστορική ευθύνη του πολιτικού συστήματος για το κατάντημα της χώρας. Ναι, τα δυόμισι τελευταία χρόνια δεν ήταν ανώδυνα ή ανέφελα. Υπήρξαν λάθη. Όμως, αυτό απέχει πολύ, μα πάρα πολύ, από του σημείου σε δυόμισι μόλις χρόνια να έρχονται αυτοί που χειρίστηκαν την πιο νωπή, την πιο κρίσιμη φάση της εθνικής κρίσης από το 2004 έως το 2009 και να ζητούν να διασώσουν τη χώρα και να αναλάβουν τις τύχες της κοιτώντας προς το μέλλον, όντας δήθεν απαλλαγμένοι από κάθε ιστορική ευθύνη. 
Δεν γίνονται έτσι οι ανανεώσεις των κομμάτων, του πολιτικού λόγου, των πολιτικών στρατηγικών και των προσώπων. Θέλει πολύ βαθύτερες και πολύ πιο αξιόπιστες διεργασίες, κύριοι συνάδελφοι της Νέας Δημοκρατίας και κύριε Πρόεδρε της Νέας Δημοκρατίας. 
Κρατώ, λοιπόν, από αυτά που είπε ο κ. Σαμαράς σήμερα την ουσία. Και η ουσία είναι πως δεν μπορεί πλέον να πει τίποτε άλλο από αυτά που έχει πει το ΠΑΣΟΚ, από αυτά που έχουμε κάνει ως κυβέρνηση του ΠΑΣΟΚ και ως Κυβέρνηση Λουκά Παπαδήμου, από αυτά που συνιστούν την πλατφόρμα πάνω στην οποία κινείται η χώρα, από την εθνική στρατηγική που έχει διαμορφωθεί. 
Και ας κρατήσει την όρεξή του, γιατί βλέπω ότι αυτό που τον ενδιαφέρει τελικά δεν είναι το πώς κυβερνάται η χώρα, το προς τα πού κυβερνάται η χώρα, πώς θα απαντήσουμε στην αγωνία του πολίτη, πώς θα αποκαταστήσουμε αδικίες, ανισότητες και απώλειες, πώς θα δώσουμε  πίσω συντάξεις και ιδίως χαμηλές και μεσαίες συντάξεις, πώς θα αναβαθμίσουμε ξανά τους μισθούς, πώς θα μειώσουμε την ανεργία, πώς θα κινήσουμε τις επενδύσεις, πώς θα κάνουμε την Ελλάδα μια φιλοεπενδυτική και άρα φιλεργατική χώρα, αλλά το ποιος θα κυβερνήσει, το όραμα της αυτοδυναμίας της Νέας Δημοκρατίας. 
Αυτό θα μου επιτρέψετε να πω ότι είναι μια παραδοσιακή, παλαιοκομματική και αδιέξοδη –κατά τη γνώμη μου- ματαιοδοξία, η οποία δεν εναρμονίζεται με τις συνθήκες τις οποίες βρίσκεται η χώρα.
Πιστεύει ο κ. Σαμαράς ότι το κόμμα του έχει συλλογικές φιλοδοξίες μεγαλύτερες από ό,τι έχουν άλλα κόμματα και εν προκειμένω, το κόμμα της κοινοβουλευτικής Πλειοψηφίας, το ΠΑΣΟΚ; Πιστεύει ότι η δημοκρατία μας είναι δημοκρατία των δημοσκοπήσεων και μάλιστα το χειρότερο momentum, τη χειρότερη στιγμή; Πιστεύει ότι ο συσχετισμός των δυνάμεων είναι στιγμιαίος, φωτογραφικός; 
Όχι! Ο συσχετισμός των δυνάμεων εξελίσσεται, αναρριπίζεται, μεταβάλλεται ανά πάσα στιγμή. Φιλοδοξία έχουν όλα τα κόμματα και πρωτίστως το μεγαλύτερο κόμμα, το πρώτο κόμμα αυτής της Βουλής, που είναι το ΠΑΣΟΚ, να διεκδικήσει και να ξαναφτιάξει τη σχέση του με τους πολίτες, να αποκαταστήσει αυτές τις σχέσεις που έχουν τρωθεί με το λαό, προς το συμφέρον του έθνους. 
Γιατί πράγματι και πικράναμε το λαό και τον αδικήσαμε το λαό, αλλά αυτό έγινε στο όνομα υπέρτερων εθνικών συμφερόντων, έγινε στο όνομα της πατρίδας, στο όνομα των επομένων γενεών, γιατί –στην πραγματικότητα- πάντα στη χώρα μας διεξαγόταν μια αδυσώπητη σύγκρουση μεταξύ των γενεών. 
Το τεράστιο πρόβλημα της χώρας που είναι το δημόσιο χρέος, στην πραγματικότητα, ήταν μια σύγκρουση μεταξύ γενεών, όταν η εκάστοτε παρούσα και κυβερνώσα γενεά δανειζόταν, για να λύνει τα συγκυριακά και τρέχοντα προβλήματά της, σε βάρος των επομένων γενεών. 
Και αυτό που πρέπει να κάνουμε όλοι μαζί, με αίσθηση ιστορικής ευθύνης, είναι να αποκαταστήσουμε τη δικαιοσύνη όχι μόνο μεταξύ των κοινωνικών ομάδων, αλλά και μεταξύ των γενεών που συγκροτούν το έθνος, που συγκροτούν την πατρίδα και που είναι το κοινό σπίτι μας. 
Αυτό δεν έχει κατανοήσει ο κ. Σαμαράς με τον –θα έλεγα- τακτικισμό που παρουσίασε σήμερα και με το ματαιόδοξο στόχο της εκλογικής αυτοδυναμίας. Το θέμα είναι τι κάνεις το Μάιο –αν θέλει να κάνουμε τις εκλογές στα τέλη Απριλίου, αρχές Μαΐου-, πώς κυβερνάς τον τόπο τον Ιούνιο, ποιες αποφάσεις παίρνεις! 
Ή νομίζει ο κ. Σαμαράς ότι τελείωσαν τα δύσκολα, ότι ήρθε το ΠΑΣΟΚ, το οποίο ως ο αμνός, ο αίρων τας αμαρτίας του κόσμου, σήκωσε και σηκώνει όλο αυτό το βάρος, αναλαμβάνει το δυσανάλογο ιστορικό κόστος της διάσωσης της πατρίδας, καθαρίζει το τοπίο και έρχεται ο κ. Σαμαράς να υψώσει τον πύργο της κομματικής του εξουσίας και της ματαιοδοξίας του; 
Δεν είναι έτσι. Τα πράγματα είναι και θα είναι δύσκολα και κοιτάζω τους Έλληνες και τις Ελληνίδες στα μάτια και τους λέω ότι τώρα αποκτούμε ένα ασφαλές πλαίσιο, με τις αποφάσεις της 21ης Φεβρουαρίου, με το PSI, με την επανακεφαλαιοποίηση των τραπεζών, αλλά θέλει δουλειά, δουλειά, δουλειά, ενότητα, συναίνεση, σοβαρότητα, αλήθεια, αλήθεια, αλήθεια!
Αλίμονο εάν η χώρα ξανακυλήσει στον αδιέξοδο δρόμο αυτής της κλασικής παλαιοκομματικής προσέγγισης! Αλίμονο αν πιστεύουμε ότι συγκρουόμενοι μεταξύ ΠΑΣΟΚ και Νέας Δημοκρατίας θα λύσουμε τα προβλήματα του τόπου αυτού και θα διατυπώσουμε έναν λόγο εθνικά αληθή, εθνικά υπεύθυνο και οικονομικά και διαχειριστικά αποτελεσματικό. Δεν είναι έτσι!
Ή νομίζει ο κ. Σαμαράς ότι ισχύουν οι εύκολες διακρίσεις; Μήπως είναι ο αναπτυξιακός και εμείς είμαστε οι υφεσιακοί; Είναι αυτός που ήθελε να διασώσει τις συντάξεις και εμείς αυτοί που θέλαμε να περικόψουμε τις συντάξεις, αυτός που είναι υπέρ των όσο γίνεται καλύτερων μισθών και εμείς που είμαστε υπέρ των μικρότερων και χειρότερων μισθών; 
Μα, είναι ποτέ δυνατόν να πιστεύει ένας σύγχρονος πολιτικός, ένας πολιτικός ηγέτης που φιλοδοξεί να παίξει σημαντικότερο ρόλο στα πολιτικά και πολιτειακά πράγματα της χώρας του ότι μπορεί να ισχύουν αυτές οι διακρίσεις, ότι εδώ μπορούμε να χωριστούμε έτσι; 
Ποιος δεν θα διάλεγε το ρόλο του αναπτυξιακού, του φιλολαϊκού, του προοδευτικού, αυτού που δίνει περισσότερα και κόβει λιγότερα; Όλοι! Εγώ πάντως θα τον διάλεγα γιατί τον πιστεύω, γιατί πιστεύω ότι πράγματι μπορούσε να εφαρμοστεί μια άλλη πολιτική που να μην οδηγεί σε ύφεση και σε λιτότητα.
Όμως, κυρίες και κύριοι Βουλευτές, αποφασίζει η Ελλάδα μόνη; Δεν αντιλαμβάνεται ο κ. Σαμαράς τι σημαίνει «ευρωπαϊκοί συσχετισμοί δυνάμεων»; Δεν ξέρει στο Ευρωπαϊκό Λαϊκό Κόμμα, από το οποίο προέρχονται οι δεκαέξι από τις δεκαεπτά κυβερνήσεις της Ευρωζώνης στην παρούσα συγκυρία, ποιες αντιλήψεις κυριαρχούν; 
Γιατί δεν επιχειρεί να πείσει τους ομοϊδεάτες του, τους Αρχηγούς κρατών και κυβερνήσεων της ίδιας κομματικής ομάδας του Ευρωπαϊκού Κοινοβουλίου; Διότι οι συσχετισμοί είναι δύσκολοι, διότι οι συσχετισμοί αυτοί προέρχονται όχι μόνο από κυβερνήσεις και Κοινοβούλια των ευρωπαϊκών κρατών, αλλά και από τα εκλογικά σώματα, τους λαούς και τις κοινωνίες αυτών των χωρών. 
Τα πράγματα είναι δύσκολα γιατί πράγματι οι πανευρωπαϊκοί συσχετισμοί δυνάμεων είναι εξαιρετικά δύσκολοι. 
Έχω πολλές φορές κάνει τη διάκριση ανάμεσα στο πρόγραμμα δημοσιονομικής προσαρμογής, που ήταν εξαρχής βιαστικό, βίαιο, επιτακτικό και σε πολύ μεγάλο βαθμό αδιέξοδο, γιατί μας εισήγαγε στο φαύλο κύκλο της ύφεσης και τις διαρθρωτικές αλλαγές. Οι διαρθρωτικές αλλαγές ήταν και είναι αναγκαίες και επείγουσες και έπρεπε να έχουν γίνει από χρόνια. Οι διαρθρωτικές αλλαγές που ενισχύουν την εθνική ανταγωνιστικότητα που ανοίγουν επαγγέλματα, που επιτρέπουν στην αγορά να λειτουργεί ελεύθερα χωρίς διοικητικό κόστος, που αλλάζουν το κράτος, που καταπολεμούν τη γραφειοκρατία, που μετατρέπουν την Ελλάδα σε χώρα φιλοεπενδυτική, οι διαρθρωτικές αλλαγές δίνουν δουλειά στα παιδιά μας, δίνουν ελπίδα στο έθνος. Είναι ένα πρόγραμμα εθνικής ανασυγκρότησης.  
Η δημοσιονομική προσαρμογή πράγματι, δεν χρειαζόταν να γίνει ούτε σε δυόμισι ούτε σε τεσσεράμισι χρόνια. Ποιος όμως πληρώνει για τη δημοσιονομική προσαρμογή; Ποιος πληρώνει για μια χώρα όπως η Ελλάδα που από το 2009 μέχρι και το 2012 συμπεριλαμβανομένου και του φετινού έτους εξακολουθεί να παράγει ελλείμματα και θα παράγει και μετά το 2012, παρότι θα μπει σε πρωτογενή πλεονάσματα γιατί θα εξακολουθεί να έχει δημοσιονομικό έλλειμμα λόγω του μικρότερου, αλλά υπαρκτού κόστους εξυπηρέτησης του δημοσίου χρέους, του μικρότερου και φθηνότερου δημοσίου χρέους που είναι όμως δημόσιο χρέος και πρέπει να εξυπηρετείται; Οι εταίροι μας πληρώνουν γι’ αυτό.
Τι μας έχουν ζητήσει; Μας έχουν ζητήσει να κάνουμε μια απλή συμφωνία, σκληρή αλλά απλή. Οι θεσμικοί μας εταίροι αναλαμβάνουν να διαχειριστούν τα ζητήματα του χρέους και φτάνουμε τώρα σε μια αναδιάρθρωση και μείωση του χρέους πάρα πολύ γενναία. Ζητούν από εμάς να θέσουμε υπό έλεγχο το έλλειμμα και να οδηγηθούμε το ταχύτερο δυνατό σε πρωτογενή πλεονάσματα. 
Μα, για σκεφτείτε εάν οτιδήποτε συμβεί, εάν έχουμε οποιαδήποτε νέα κρίση, τι είναι αυτό που θα μας σώσει; Θα μας σώσει το πρωτογενές πλεόνασμα, η ικανότητά μας να έχουμε ισοσκελισμένη και στη συνέχεια πλεονασματική ετήσια δημοσιονομική διαχείριση. Αυτό προστατεύει στην πραγματικότητα μισθούς, συντάξεις, επίπεδο ζωής, λειτουργία του κοινωνικού κράτους. Εάν δεν υπάρχει αυτό, θα είμαστε πάντα ανασφαλείς και επισφαλείς. Αυτά είναι πολύ απλά πράγματα για να υποδύεται οποιοσδήποτε ότι δεν τα καταλαβαίνει.
Κυρίες και κύριοι Βουλευτές, έχουμε κάνει πολύ μεγάλα βήματα. Τη στιγμή αυτή η χώρα μας βρίσκεται στη φάση της μετάβασης. Από τη στιγμή που έγινε την προηγούμενη Παρασκευή στις 24 Φεβρουαρίου, μετά τις αποφάσεις της 21ης Φεβρουαρίου του Eurogroup, η επίσημη διεθνής ανακοίνωση για το PSI η χώρα αλλάζει κατάσταση. Υφιστάμεθα τους τριγμούς αυτής της μεταβατικής περιόδου.
 Η αγορά αξιολογεί, συσπειρώνεται, επιτίθεται, διότι πάντα κερδοσκοπεί από τη φύση της. Εμείς πρέπει να αντέξουμε, πρέπει να οδηγήσουμε το εθνικό σκάφος στον ασφαλή λιμένα της αναδιάρθρωσης του χρέους, δηλαδή, της δραστικής μείωσης του χρέους προς όφελος του λαού και των επομένων γενεών στις 12 Μαρτίου. Στη συνέχεια, αφού θα έχει ολοκληρωθεί το PSI, με εξαίρεση τα λίγα ομόλογα αλλοδαπού δικαίου που θα ανταλλαγούν στις 5 Απριλίου, να συνάψουμε τη δανειακή σύμβαση με το ουσιαστικό περιεχόμενο που έχει ήδη ψηφίσει η Βουλή με πλειοψηφία δύο τρίτων.
Θέλει όμως ψυχραιμία, επαγγελματισμό, ετοιμότητα, απόκρουση των φημών. Θέλει να έχουμε εθνική ενότητα και σοβαρότητα και να εκπέμπουμε διεθνώς ένα μήνυμα αξιοπιστίας, συνέχειας, εθνικής βούλησης και εθνικής ικανότητας να διαχειριστούμε και να υπερβούμε την κρίση.
Δεν βλέπετε ότι συναντά δυσκολίες η κυβερνητική πλειοψηφία στη Γερμανία ώστε να εγκριθεί από την Ομοσπονδιακή Βουλή το ελληνικό πρόγραμμα; Δεν βλέπετε, κυρίες και κύριοι Βουλευτές της Νέας Δημοκρατίας ότι τέτοιες δυσκολίες έχουν Κοινοβούλια και κυβερνήσεις όπως το Φινλανδικό, το Ολλανδικό, το Σλοβακικό, το Σλοβενικό που οδηγείται σε εκλογές; 
Εμείς πρέπει σε όλους αυτούς τους εταίρους -και εταίροι δεν είναι μόνο οι Γερμανοί, δεν είναι μόνο το Διεθνές Νομισματικό Ταμείο, είναι πολλοί λαοί, πολλά έθνη, πολλές κοινωνίες στην Ευρώπη- να στείλουμε μηνύματα. Πρέπει να στείλουμε μηνύματα στο Διοικητικό Συμβούλιο του Διεθνούς Νομισματικού Ταμείου, που θα συνεδριάσει για την Ελλάδα στις 13 Μαρτίου. Εκεί θα ακούσουμε τι θα πει η Ρωσία, η Βραζιλία, η Κίνα, η Ιαπωνία. Εκεί θα δούμε τι θα πουν χώρες από άλλες ηπείρους, άλλες οικονομίες, άλλες αντιλήψεις. Διότι η Ελλάδα, καλώς ή κακώς, είναι ένα παγκόσμιο οικονομικό πρόβλημα.
Ολοκληρώνω, κυρίες και κύριοι συνάδελφοι. Το σημερινό νομοσχέδιο, όπως και το αυριανό, είναι στην πραγματικότητα πράξεις εφαρμογής του ήδη ψηφισμένου και εγκεκριμένου από τη Βουλή, με συντριπτική πλειοψηφία, νέου προγράμματος διάσωσης της χώρας.
Δεν πρέπει να νιώθει άσχημα κανείς και ιδίως ο Αρχηγός της Νέας Δημοκρατίας, επειδή ο ίδιος και το κόμμα του μετέχουν από ένα σημείο και μετά σε αυτήν την εθνική προσπάθεια. Αυτή η εθνική προσπάθεια έχει στόχο, είναι απολύτως αναγκαία, εξυπηρετεί τον τόπο, γίνεται στο όνομα της πατρίδας. Δεν χρειάζεται να έρθει να μας πείσει ότι είναι διαφορετικός από τους εταίρους του ή διαφορετικός από τους συμπολίτες του και από τους συμπατριώτες του. Αυτή η άχαρη και ατελέσφορη προσπάθεια συνεχούς διαφοροποίησης γύρω από το προφανές και το αυτονόητο δεν οδηγεί πουθενά. Οδηγεί σε ένα λόγο ο οποίος είναι δημαγωγικός, υποκριτικός, παλαιοκομματικός.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Υπάρχει και η Αριστερά. Η παραδοσιακή Αριστερά λέει την άποψή της. Κατανοητή. Διαφωνούμε ριζικά. Είναι μία άποψη που οδηγεί τη χώρα σε τελείως διαφορετικά πεδία, εκτός ευρώ, εκτός Ευρωζώνης, εκτός Ευρωπαϊκής Ένωσης, σε άλλα επίπεδα ζωής, σε άλλα επίπεδα μισθών, σε άλλα επίπεδα συντάξεων. Είναι μια ζοφερή πρόταση, είναι μια αδιέξοδη πρόταση που οδηγεί και σε ατομικό και οικογενειακό επίπεδο, σε έκπτωση, σε υποβάθμιση, σε καταστροφή.
Ο Έλληνας πολίτης ακούει, αξιολογεί και τελικά επιλέγει και είμαι βέβαιος ότι τώρα, ώριμος, ταλαιπωρημένος, πονεμένος, αλλά και προβληματισμένος, θα κρίνει, θα αξιολογήσει και θα επιλέξει σωστά.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε πολύ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Αμέσως μετά, κύριε Κοινοβουλευτικέ Εκπρόσωπε τον Πρόεδρο του Λαϊκού Ορθόδοξου Συναγερμού, τον κ. Γεώργιο Καρατζαφέρη.
Κύριε Πρόεδρε, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Και το περιεχόμενο και το ύφος του κ. Σαμαρά και του κ. Βενιζέλου έδειξαν με τον πλέον εντυπωσιακό τρόπο και στο εσωτερικό και στο εξωτερικό της χώρας ότι υπάρχει μια σημαντική ύφεση αξιοπιστίας. Κρίμα!
Υπάρχουν τρεις κατηγορίες ομιλητών: Εκείνος ο οποίος δεν μπορεί να αρθρώσει μία λέξη από στήθους και πρέπει να του έχουν γράψει ένα κείμενο και να το διαβάζει, ενίοτε και λανθαμένο. Υπάρχει εκείνος ο οποίος μπορεί και μιλάει από στήθους και με ειρμό. Υπάρχει και μια τρίτη κατηγορία, εκείνος που είναι προικισμένος να μπορεί να μιλάει από στήθους και αναγκάζεται να διαβάζει μέσα από κείμενο. Είναι αυτός ο οποίος δεν πιστεύει αυτά που λέει και γι’ αυτό τα διαβάζει. Ήταν η περίπτωση του κ. Σαμαρά σήμερα. Δεν πίστευε αυτά που έλεγε, έπρεπε να δικαιολογήσει τα αδικαιολόγητα.
Πολύ απλά τα πράγματα: Εάν αυτό που έγινε το Νοέμβριο, κάτω από μία εξαιρετική πίεση γεγονότων, είχε γίνει τον Απρίλιο του 2010, πολύ φοβούμαι ότι δεν θα ήμαστε σήμερα σε αυτήν την κατάσταση. Μάλιστα, όχι φοβάμαι, αλλά είμαι σίγουρος και πεπεισμένος ότι θα είχαμε γλιτώσει πολλά από τα λάθη και τα ανομήματα τα οποία έγιναν στο εν τω μεταξύ διάστημα.
Όμως, το όχι τότε, ο έντονος αντι-μνημονιακός αγώνας, δημιούργησε μία ροή σκέψεως προς την Αριστερά. Του το λέγαμε τότε: «πρόσεξε, στέλνεις πελατεία στην Αριστερά». Δεν μας άκουγε τότε κάτω από την έπαρση του επαναστάτη του όχι. Τώρα, λοιπόν, που διεπίστωσε ότι μετακόμισε έναν ολόκληρο κόσμο με την αντι-μνημονιακή πολιτική στην Αριστερά, έρχεται σήμερα να εγκαλέσει εκ των υστέρων την Αριστερά με τους οποίους ήταν συνεργός όλο αυτό το διάστημα. Και είπε πολλά και διάφορα.
Σήμερα, ξαφνικά ο Αρχηγός της Νέας Δημοκρατίας θυμήθηκε να επιτεθεί και στο ΚΚΕ, τη μόνη μέρα που δεν έπρεπε να του επιτεθεί. Δεν χρειάζεται τίποτε άλλο από το να διαβάσει κάποιος τα κείμενα του υιού Χαλβατζή, που γεννήθηκε μέσα στον Περισσό. Δεν χρειάζεται να προσθέσει επιθέσεις.
(Χειροκροτήματα από την πτέρυγα του ΛΑΟΣ)</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Είστε προβοκάτορες. Η προβοκάτσια είναι στο αίμα σας.</Speech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Χαλβατζή, κι εγώ θα ενοχλούμην αν ο γιος μου έγραφε εναντίον του Λαϊκού Ορθόδοξου Συναγερμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, όχι διάλογο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Εν πάση περιπτώσει, εγώ διαβάζω κείμενα. Από εκεί και πέρα, τα κείμενα έχουν αξία αν είναι από ανθρώπους που ζουν από μέσα. Το να πει κάτι η Δεξιά για την Αριστερά δεν έχει αξία. Το να πει η Αριστερά κάτι για τη Δεξιά δεν έχει αξία. Από μέσα, όμως, έχει σημαντική αξία. «Έτσουξε», το καταλαβαίνω. Κι εγώ το ίδιο θα συναισθανόμουν. Όμως, είναι μία αλήθεια, μία πραγματικότητα, ένα κείμενο, το οποίο δημοσιεύθηκε στις εφημερίδες και είναι σήμερα στο Internet και το οποίο πρέπει να απαντηθεί με επιχειρήματα και όχι με προβοκάτσιες, γιατί, εν πάση περιπτώσει, εμείς μπορεί να είμεθα και να φαντάζουμε στα μάτια σας προβοκάτορες, αλλά δεν μπορεί να είναι ο γιος σας προβοκάτορας.</Speech>
<Speech><Parlmember>ΓΕΩΡΓΙΟΣ ΜΑΡΙΝΟΣ</Parlmember>: Αυτό σας χαρακτηρίζει.</Speech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Αφήστε τα αυτά. Έρχομαι επί της ουσίας τώρα.
Κυρίες και κύριοι συνάδελφοι, ομολογήθηκε πριν από λίγο από τον αξιότιμο Αντιπρόεδρο ότι το προϊόν αυτού του μνημονίου δεν είναι ελευθέρα βούληση ούτε της Κυβερνήσεως ούτε των Βουλευτών, αλλά είναι προϊόν –κομψά το είπε- των συσχετισμών δυνάμεων εις την Ευρώπη.
Θα ήθελα να θέσω ένα ερώτημα: από πότε ο εκβιασμός είναι υπέρ του εκβιαζομένου; Ποτέ! Πάντα ο εκβιασμός γίνεται για να επιβάλει όρους σε εκείνον ο οποίος δεν μπορεί να αντιδράσει και φοβούμενος τους αποδέχεται. Αυτό είναι εδώ το πόνημα. Αυτό το πόνημα έχουμε μπροστά μας.
Ήθελα να ρωτήσω τους τίμιους Βουλευτές της Νέας Δημοκρατίας: έχετε διαβάσει το μνημόνιο; Δεν χρειάζεται. Πηγαίνετε μόνο στη σελίδα 427. Θα σας διαβάσω τι λέει στη σελίδα 427: «Τα μέτρα αυτά…» -μέρος των οποίων ήδη αποφασίσαμε και άλλα έρχονται τον Ιούνιο- «…θα δώσουν τη δυνατότητα μείωσης της απόκλισης στο επίπεδο του κατώτατου μισθού σε σχέση με τους ανταγωνιστές μας, Πορτογαλία, Κεντρική και Νοτιανατολική Ευρώπη». Δηλαδή, οι μισθοί θα πάνε στο επίπεδο της Βουλγαρίας και της Ρουμανίας ή για καλυτέρα περίπτωση της Σλοβενίας. Αυτό λέει. Δεν το λέω εγώ. Κάνω ανάγνωση εκ του μνημονίου.
Έχετε πειστεί μέσα στην ψυχή σας, στην καρδιά σας ότι οι κατώτεροι μισθοί θα φτάσουν εκεί που είναι της Βουλγαρίας και της Ρουμανίας; Στα 200 ευρώ; Γι’ αυτό αγωνιστήκαμε; Γι’ αυτό πολεμήσαμε; Γι’ αυτό κρατήσαμε την Ελλάδα έξω από το Ανατολικό Μπλοκ; Για να γίνουμε χειρότεροι σε οικονομικά αποτελέσματα από τις χώρες του Ανατολικού Μπλοκ; Εκεί θα οδηγήσετε τον Έλληνα; Πώς θα τον    δείτε ψηφοφόρο σε μερικές Κυριακές; Αυτό που θα ψηφίσετε σήμερα θα το βρείτε μέσα στην κάλπη. Πρέπει να το θυμόσαστε. Αυτό ψηφίζετε.
Και τι έρχεται ακόμα; Πέρα από όλα αυτά, τα οποία σήμερα θα κληθείτε να ψηφίσετε, έρχονται μέτρα 5 δισεκατομμυρίων τον Ιούνιο. Αντιλαμβάνεστε τι σημαίνει αυτό; Αντιλαμβάνεστε σε ποια ύφεση θα οδηγηθεί η χώρα; Τώρα, πώς διά της υφέσεως θα έχουμε ανάπτυξη, εγώ δεν μπορώ να το κατανοήσω. Δηλαδή μειώνουμε εδώ την αγοραστική δύναμη του Έλληνα και του αυξάνουμε το ΦΠΑ. Είναι σχήματα οξύμωρα και αντιφατικά. 
Άκουσα και τα επιχειρήματα που είπε ο κ. Σουλτζ, εξέχουσα πολιτική προσωπικότητα της Γερμανίας. Με μία διπλωματική γλώσσα, για την οποία δεν φημίζονται οι Γερμανοί, μας είπε ότι αυτό το πράγμα δεν βγαίνει και το είπε σκληρά μέσα στην ολομέλεια του Ευρωπαϊκού Κοινοβουλίου μετά από δική μου εμμονή. Θα θυμάται ο κύριος Αντιπρόεδρος το πόση κουβέντα έκανα στην τελευταία σύσκεψη -τις ώρες τουλάχιστον που ήταν μέσα- και έλεγα «πάμε το θέμα στο Ευρωπαϊκό Κοινοβούλιο, ας το πάμε στο Ευρωπαϊκό Κοινοβούλιο» και μου αρνιούνταν. 
(Χειροκροτήματα από την πτέρυγα του ΛΑΟΣ)
Και το ξεκίνησα μόνος μέσω των γνωριμιών που είχα από την περίοδο που ήμουν Ευρωβουλευτής. 
Το μόνο όφελος που είχε η Ελλάδα από αυτήν την περιπέτεια ήταν ότι επιτέλους ξύπνησε η Ευρώπη, οι ευρωπαϊκοί λαοί. Μην κοροϊδευόμαστε, οι περισσότεροι εδώ μέσα είμαστε με την Ευρωπαϊκή Ένωση. Δεν είμαστε, όμως, με την κατοχή της Ευρωπαϊκής Ένωσης, γιατί σήμερα έχουμε κατοχή της Ευρωπαϊκής Ένωσης. Και δεν υπηρετούμε αυτήν τη στιγμή την Ευρώπη όσοι ψηφίζουμε ναι. Υπηρετούμε την απόλυτη διάθεση της Γερμανίας να κυριαρχεί επί της Ευρώπης. Αυτό θα ψηφίσουμε σήμερα. Και μας κοιτάζει όλη η Ευρώπη,  όχι οι κυβερνήσεις που είναι υποταγμένες εις την κ. Μέρκελ. 
Στην Ευρωπαϊκή Ένωση, στην οποία ζούμε δυστυχώς και όχι στην Ευρωπαϊκή Ένωση που είχαμε στο όραμά μας, πρώτα μετρούσε η μεζούρα, πόσο μεγάλη χώρα είσαι. Είσαι μικρή χώρα; Μπορεί να κατέχει η Τουρκία το 40%. Εάν κατείχε η Τουρκία το 40% της Ιταλίας, της Γερμανίας, δεν θα γινόταν συζήτηση να μπει στην Ευρώπη. Άρα, λοιπόν, μετρούσε η μεζούρα, πόσο μεγάλη μεζούρα είχες. Τώρα είναι το πορτοφόλι, ανάλογα με το πόσο βαρύ πορτοφόλι έχεις κάνεις κουμάντο μέσα στην Ευρωπαϊκή Ένωση. Και αυτή είναι η δημοκρατία; Όχι, δεν είναι αυτή η Ευρωπαϊκή Ένωση των ονείρων μας. Είναι η απόλυτος επικυριαρχία, η απόλυτος υποταγή όλων εις την κ. Μέρκελ. 
Το ξέρετε πάρα πολύ καλά, κύριε Αντιπρόεδρε –τουλάχιστον εσείς- ότι δεν αποφασίζουν οι Βρυξέλλες πλέον. Αποφασίζει ο πύργος έξω από το Βερολίνο, όπου συνεδριάζει η κ. Μέρκελ με τους Ολλανδούς, τους Αυστριακούς, τους Φινλανδούς και ενίοτε –ή μάλλον τελευταία- τον κ. Γιούνκερ, ο οποίος άλλαξε τη στάση του. Ενθυμείστε, βεβαίως, πάρα πολύ καλά ότι η εκπρόσωπος της Αυστρίας υπήρξε άκομψη -προσπαθώ να βρω μία λέξη χειρότερη, χωρίς να είναι αποκρουστική απέναντί σας- σε εμάς. 
Εν πάση περιπτώσει, κάποια στιγμή πρέπει να πούμε στην Ευρώπη μερικές αλήθειες. Πέρα από αυτά τα οποία ζούμε και πέρα από την προσφορά μας σήμερα εις την Ευρώπη, πρέπει να θυμίσουμε ότι πριν από δύο χιλιάδες πεντακόσια χρόνια ο Ηρόδοτος, ο μεγαλύτερος ιστορικός της εποχής του, όχι μόνο της Ελλάδος, αλλά και της Ευρώπης –γιατί αμφιβάλλω αν υπήρχε Γερμανός ιστορικός εκείνη την εποχή- είχε βάλει στο στόμα του Ευρυβιάδη αμέσως μετά τη ναυμαχία της Σαλαμίνος «Έλληνες που σώσατε την Ευρώπη». Από τότε υπήρχε το Ευρώπη ως έννοια, οι Έλληνες που έσωσαν την Ευρώπη από τους βαρβάρους. 
Εν πάση περιπτώσει, ας μάθει, επιτέλους, η Ευρώπη και μία αλήθεια, ότι για χίλια χρόνια φυλάγαμε εμείς την Ευρώπη. Χίλια χρόνια η Ευρώπη απολάμβανε την ηρεμία της, ενώ εμείς κρατάγαμε Άραβες, Πέρσες και όλους τους εξ ανατολών βαρβάρους, μεταξύ αυτών και τους Σελτζούκους Τούρκους, τους Αλβανοτούρκους. Και όταν πέσαμε εμείς, πήγαν οι Τούρκοι και πολιόρκησαν μία γερμανόφωνη πόλη, τη Βιέννη. Χίλια χρόνια φυλάγαμε σκοπιά για την Ευρώπη, για να αναπτυχθεί η Ευρώπη! 
Και πρέπει να της πούμε αλήθειες! Πρέπει να της πούμε ότι δεν έχουμε ανάγκη ούτε ένα ευρώ με τον τρόπο που μας τα δίνουν! Αρκεί να μας δώσουν τις αποζημιώσεις! Να μας δώσουν τα λεφτά τα οποία μας έχουν πάρει!
(Χειροκροτήματα από την πτέρυγα του ΛΑΟΣ)
Κατέθεσα ερώτηση στο νέο Πρωθυπουργό, γιατί είχα κουραστεί από τον προηγούμενο να μου λέει «το έχουμε κατά νου». Κατά νου το έχουμε! Στο χρηματοκιβώτιο δεν τα έχουμε! Και είναι απαραίτητη προϋπόθεση, αν θέλουμε να είμαστε υπερήφανοι, να διεκδικούμε αυτό που μας χρωστάνε! Εάν έχουμε πειστεί ότι δεν μας τα χρωστάνε, ας μη τα ζητάμε! Όμως, ξέρετε όλοι ότι είναι γυμνό ηλεκτροφόρο καλώδιο το να απαιτείς από τη Γερμανία σήμερα! Καθόμαστε παθητικά! Ο κόσμος το λέει διαφορετικά και δεν θέλω κατά καμμία έννοια να πω ακριβώς τη φράση!
Ποιοι φταίνε για την κατάσταση στην οποία είναι σήμερα η χώρα; Ποιοι φταίνε; Δεν υπάρχει φταίχτης; Δεν υπάρχει διεύθυνση; Οι διευθύνσεις είναι «Ιπποκράτους» και «Συγγρού»! Ποιοι κυβέρνησαν με ευκολίες όλα αυτά τα χρόνια, με μεγάλες πλειοψηφίες; Ποιος τους απαγόρευσε να πάνε την Ελλάδα μπροστά; Και την πτώχευσαν! Σήμερα είμαστε υπό πτώχευση! Αφήστε τώρα τους επιθετικούς προσδιορισμούς μπροστά, δηλαδή «ελεγχόμενη», «μη ελεγχόμενη», «συντεταγμένη»! Είμαστε υπό πτώχευση! Η Κεντρική Τράπεζα της Ευρώπης δεν δέχεται τα ομόλογά μας! Πιο εύκολα δέχεται μία επιταγή από κάποιον, παρά ομόλογο της Ελλάδος! 
Ποιος την έφερε εκεί την Ελλάδα; Γιατί το κάνατε στην Ελλάδα; Γιατί ασελγήσατε επί της Ελλάδος; Άκουσα πριν από λίγο «τα κόμματα της εξουσίας»! Τα πτώματα της εξουσίας!
(Χειροκροτήματα από την πτέρυγα του ΛΑΟΣ) 
Αυτή είναι η πραγματικότητα! Γιατί το κάνατε στην Ελλάδα; Θα απολογηθείτε ποτέ; 
Και έχετε βρει τώρα την έξυπνη λύση της παρεούλας, του ταγκό! Αγαπιέστε, αλλά δεν μιλιέστε δήθεν! Και θα οδηγηθούμε σε εκλογές, με ΠΑΣΟΚ και Νέα Δημοκρατία στην εξουσία, με έναν μονόδρομο τον οποίο θα επιβάλουν τα φιλικά προς εσάς μέσα, των οποίων είδαμε τη συμπεριφορά τις τελευταίες ημέρες! Ξέχασαν τη δριμύτατη κριτική που έκαναν πριν από δύο χρόνια στην αποτυχία της Νέας Δημοκρατίας να κυβερνήσει τη χώρα ή τι έλεγαν πριν από τρεις μήνες για σας, το ΠΑΣΟΚ, για το πώς καταφέρατε να είναι η χώρα! Και ξαφνικά, τα ίδια μέσα, αγκαλίτσες και φιλάκια και μικρόφωνα και κάμερες!
Είναι αυτό το σάπιο σύστημα από το οποίο πρέπει να αποδράσουμε! Και θα αποδράσει ο ελληνικός λαός, όποτε και αν κάνετε εκλογές, γιατί πλέον δεν εμπαίζεται και δεν κοροϊδεύεται!
Ποια είναι η Ελλάδα σήμερα, πέρα από τη φτώχεια; Πάρτε μία εφημερίδα και διαβάστε! Εκατό διευθύνσεις πορνείων, «μασάζ δεκαοχτώ ετών από τη Μολδαβία και δεκαεννιά ετών από τη Ρουμανία»!
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του Προέδρου του Λαϊκού Ορθόδοξου Συναγερμού)
Και υπάρχουν οι νονοί που επιτρέπουν αυτήν την εκπόρνευση της κοινωνίας, ενίοτε ακόμη και από έναν ή δύο επίορκους αποστράτους! Και δεν μιλά κανείς! Λες και δεν γνωρίζουμε ποιος προστατεύει ποιους! 
Όσο για το τζόγο, δύο φορές έκλεισαν ένα καζίνο «πριβέ» στη λεωφόρο Συγγρού και δύο φορές άνοιξε! Ποιος τον προστατεύει; Ποιος; Η Αριστερά; Ο Λαϊκός Ορθόδοξος Συναγερμός; Ή οι Υπουργοί που πέρασαν απ’ αυτά τα Υπουργεία μέσω των μηχανισμών; Είναι ψέματα; Πώς γίνεται η λαθρομετανάστευση; Μπαίνουν και βγαίνουν από την Τουρκία, μπαίνουν και βγαίνουν από την Αλβανία πετρελαιοφόρα που έχουν ένα μπιτόνι κάτω από την τρύπα που μετράνε και μέσα είναι γεμάτα λαθρομετανάστες! Όλο το λαθρεμπόριο γίνεται στην Εγνατία Οδό! Από εμένα περιμένετε να το ακούσετε; Ποιος το ανέχεται αυτό; 
Όσο για την Ελλάδα της εγκληματικότητας, τολμά άνθρωπος να περάσει από συγκεκριμένα σημεία; Πέρασε προχθές ένα ζευγάρι από την Ευρυπίδου, γιατί είχε κίνηση η Πειραιώς. Τους κατέβασαν, τους πήραν το αμάξι, τους πήραν τα λεφτά, τους άφησαν με τα πουκάμισα και τους είπαν «δεν θα ειδοποιήσετε σήμερα την Αστυνομία, αλλά αύριο»! Και τους έβαλαν σε ένα ταξί και πλήρωσαν και το ταξί, για να μη μείνουν εκεί κοντά! Οι ιδιοκτήτες! Αυτή είναι η Ελλάδα σήμερα! 
Προχθές, στην Καποδιστρίου, σ’ έξι νούμερα ενός δρόμου που είναι τρία σπίτια –δεν δίνω τα νούμερα, για να μην εντοπιστούν- τηλεφωνεί η κόρη που έχει ένα μωράκι δώδεκα μηνών στη μάνα της και της λέει «έχει 41 και κάτι πυρετό, τρέξε» και δεν μπορούσε να πάει μία απόσταση τεσσάρων σπιτιών! Δεν μπορούσε το βράδυ να βγει σε απόσταση τεσσάρων σπιτιών!
 (Στο σημείο αυτό κτυπάει το κουδούνι λήξεως του χρόνου ομιλίας του Προέδρου του Λαϊκού Ορθόδοξου Συναγερμού)
Αυτή είναι η Ελλάδα! Έτσι την καταντήσατε κι εσείς και οι άλλοι. Πρέπει να βγείτε να απολογηθείτε, να βγείτε να πείτε συγγνώμη. Ποια Ελλάδα παραλάβατε; Αυτήν την Ελλάδα της εγκληματικότητας παραλάβατε; Έπαψε η δολοφονία να μπαίνει στην πρώτη σελίδα των εφημερίδων γιατί είναι ρουτίνα. Έπαψαν να μπαίνουν οι ληστείες σε μονόστηλο. Τόσες πολλές είναι. Είναι ψέματα όλα αυτά; 
Προδώσατε την Ελλάδα, προδώσατε την κοινωνία μας. Και δεν είμαι σίγουρος αν αυτό έγινε από ανεπάρκεια. Πρέπει κάποια στιγμή να απολογηθείτε. Όχι λόγια, όχι βερμπαλισμοί, όχι επάρσεις, αλλά να πείτε μία φράση: «Ελληνικέ λαέ συγγνώμη, έτσι όπως καταντήσαμε το έθνος, έτσι όπως καταντήσαμε την κοινωνία». Αυτήν τη συγγνώμη θα τη ζητήσετε όταν ανοίξουν οι κάλπες. Το βράδυ της Κυριακής ο λαός θα σας έχει τιμωρήσει, όπως ακριβώς σας πρέπει και σας αρμόζει! 
(Όρθιοι οι Βουλευτές του ΛΑΟΣ χειροκροτούν ζωηρά και παρατεταμένα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Πρόεδρο της Κοινοβουλευτικής Ομάδας του Λαϊκού Ορθόδοξου Συναγερμού.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης, έχει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ήταν αναμενόμενη η συγχορδία από τον κ. Σαμαρά εκ μέρους της Νέας Δημοκρατίας και είχε προηγηθεί και ο κ. Βενιζέλος, εδώ και πολλές ημέρες εκ μέρους του ΠΑΣΟΚ. Γίνεται μία επίθεση απέναντι στο λαϊκό κίνημα, απέναντι στο Κομμουνιστικό Κόμμα Ελλάδας. 
Φοβάστε. Νιώθετε την ανάσα του λαού, γιατί έχει πείρα πλέον και σας αντιλαμβάνεται και αποτελεί πολιτικό θράσος απ’ αυτό το Βήμα να καταγγέλλετε ποιους; Ένα λαό που τον στέλνετε στη φτώχεια και τη δυστυχία και που αγωνίζεται, αλλά και το Κομμουνιστικό Κόμμα Ελλάδας που όλα αυτά τα χρόνια στέκεται στην πρώτη γραμμή. Για να υπερασπίσει τι; Τη ζωή το ίδιου του λαού.
Φοβάστε λοιπόν, γιατί ο λαός βγαίνει στο προσκήνιο και απόψε αναδείχθηκε αυτό που έχουμε πει, το μεγάλο μαύρο μέτωπο που έχετε συγκροτήσει, για να μπορέσετε να περάσετε διά πυρός και σιδήρου αυτήν τη βάρβαρη πολιτική που στέλνει τους εργαζόμενους και τον ελληνικό λαό πολλά χρόνια πίσω. 
Όμως είναι αποκαλυπτική η συζήτηση. Φανταζόμαστε ότι για όσους την παρακολουθούν από τους εργαζόμενους, από τα λαϊκά στρώματα, από αυτούς που εσείς καλείτε να ζήσουν με 400 και 300 ευρώ -και τους κατηγορείτε και σαν υπεύθυνους από πάνω για την κατάντια της χώρας, δηλαδή των εργαζομένων- ξεκαθαρίζουν τα πράγματα, ξεκαθαρίζουν ποιος είναι με ποιόν. 
Ναι, εμείς δεν φοβόμαστε να το πούμε. Είμαστε με αυτούς που παράγουν τον κοινωνικό πλούτο και όχι τα παράσιτα που τον κλέβουν, που είναι κεφαλαιοκράτες, τους οποίους υπηρετείτε πιστά και το ΠΑΣΟΚ και η Νέα Δημοκρατία όλα αυτά τα χρόνια. Υπηρετείτε αυτούς που έχουν 600 δισεκατομμύρια στην Ελβετία, 500 δισεκατομμύρια στις offshore, που ζουν νύχτες χλιδής και πολυτέλειας δισεκατομμυρίων, όταν η λαϊκή οικογένεια αγκομαχά με την ψυχή στο στόμα να μπορεί να τα βγάλει πέρα, όταν κόβει το γάλα, όταν σήμερα το 2012 μετράει τα τρόφιμα. 
Ναι, με αυτούς είμαστε εμείς, με αυτούς που παράγουν τον κοινωνικό πλούτο. Και το ΠΑΣΟΚ και η Νέα Δημοκρατία και μαζί το κόμμα του Λαϊκού Ορθόδοξου Συναγερμού όλα αυτά τα χρόνια πήρατε μαζί όλες αυτές τις αποφάσεις. Εσείς κυβερνούσατε. Και είναι θράσος, ντροπή -και πρέπει ο κόσμος να βγάλει τα συμπεράσματα του- να κατηγορείτε εμάς ή και τον ίδιο το λαό. 
Εσείς δεν είχατε την κυβερνητική εξουσία, εσείς δεν υπηρετείτε τον καπιταλισμό, αυτό το βάρβαρο σύστημα όλα αυτά τα χρόνια; Σε ποιόν λοιπόν τα πουλάτε αυτά, σε ποιους απευθύνεστε άραγε; Σε ηλίθιους; Εσείς δεν κυβερνάτε όλα αυτά τα χρόνια και μας λέει ο κ. Σαμαράς και ο κ. Βενιζέλος ότι φταίει η αριστερά και το Κομμουνιστικό Κόμμα Ελλάδας. 
Ναι, εμείς φταίμε για ένα πράγμα και αναλαμβάνουμε την ευθύνη γι’ αυτό. Παρά τις αδυναμίες, τις καθυστερήσεις, τα λάθη μας ποτέ δεν πάψαμε να υπερασπιζόμαστε τα δικαιώματα αυτών που παράγουν τον πλούτο, αυτών που χτίζουν την Ελλάδα, αυτών που χτίζουν τα μεγαθήρια, τις βιομηχανίες, αυτούς που παράγουν την τεχνολογία, αυτούς που οργώνουν το χωράφι μέσα στον ήλιο, τη βροχή, το χιόνι για να ταΐσουν τον υπόλοιπο πληθυσμό. 
Ναι, για ό,τι κέρδισαν –που ήταν ελάχιστα μπροστά σ’ αυτά που τους αξίζουν όλα αυτά τα χρόνια- εμείς αναλαμβάνουμε την ευθύνη ότι παλέψαμε. Και αν μιλάτε για προνόμια και αν μιλάτε εσείς για προνόμια για ορισμένες ομάδες, εσείς δεν τα φτιάξατε; Για να τους εξαγοράσετε. Γι’ αυτό τους είχατε. Τους δίνατε κάτι παραπάνω για να σας ακολουθούν πολιτικά. Και είχαν την αυταπάτη ότι αυτό θα κρατήσει αιώνια. 
Εσείς, λοιπόν, είστε υπεύθυνοι. Εσείς κυβερνούσατε όλα αυτά τα χρόνια και τώρα που οι μάσκες έπεσαν, τα κόμματα που υπερασπίζεστε τον καπιταλισμό φτάσατε στη θέση να μη μπορείτε να τάξετε τίποτα, να μη μπορείτε να πείτε στο λαό ότι έστω θα γυρίσετε σ’ αυτά που είχατε πριν. Τώρα εφαρμόζετε τη βαρβαρότητα στο μεγαλείο της. Του τα παίρνετε όλα εν μία νυκτί! Του τα παίρνετε τώρα, το 2012 με την επιστήμη, την τεχνολογία να είναι στα ύψη, την παραγωγικότητα της εργασίας και τον απίστευτο πλούτο που παράγεται. 
Τι λέτε, λοιπόν, σ’ αυτό το λαό σήμερα εσείς, τα κόμματα που υπερασπίζεστε τον καπιταλισμό και μας κατηγορείτε ότι δεν καταγγέλλουμε; Του λέτε ότι θα ζήσει όπως το ’50, όπως το ’40 και γιατί όχι και το ’30! Για ποιο λόγο άραγε; Αυτό είναι το ερώτημα στο οποίο πρέπει να απαντήσει ο ίδιος ο ελληνικός λαός. Για ποιο λόγο; Δεν δουλεύει; Δεν θέλει να δουλέψει; Δεν θέλει να παράγει; Δεν έχει  δυνατότητες; Δεν έχει γνώση; Όλα τα έχει! Δεν έχει πλούτο η Ελλάδα; Έχει τεράστιο πλούτο! 
Γιατί, λοιπόν, να πρέπει να γυρίσει πίσω; Για το χρέος; Μα, τολμάτε να μιλάτε για το χρέος; Σε ποιον; Στον οικοδόμο που σπάει τα κόκαλά του στην οικοδομή; Σε ποιον; Σ’ αυτόν που οξυγονοκολλά στο τρίτο αμπάρι; Σε ποιον; Σ’ αυτόν που θαλασσοπνίγεται με δέκα και έντεκα μποφόρ σε όλους τους ωκεανούς; Σε ποιον; Σ’ αυτόν που δουλεύει σε ένα κομπιούτερ από το πρωί μέχρι το βράδυ για να πάρει 600 ευρώ; Του λέτε ότι φταίει για το χρέος και δεν φταίνε τα απίστευτα κέρδη που είχαν όλα αυτά τα χρόνια οι ντόπιοι και ξένοι επιχειρηματικοί όμιλοι; Όλα αυτά τα χρόνια θησαύρισαν απίστευτα! Είκοσι επτά φορές ανέβηκαν τα κέρδη μέσα σε μια δεκαπενταετία και μια φορά ο μισθός! Αυτούς, λοιπόν, κατηγορείτε για το χρέος χωρίς κυριολεκτικά ίχνος ντροπής; 
Αυτούς, λοιπόν, υπερασπιζόμαστε εμείς. Και σ’ αυτούς λέμε ότι ναι, μπορεί να αλλάξει η κοινωνία με πρώτη προϋπόθεση να πάρουν τον πλούτο που τους ανήκει στα χέρια τους, να διαχειριστούν αυτοί τον πλούτο που έχει η χώρα μας και που παράγουν οι ίδιοι και να γκρεμίσουν αυτό το βάρβαρο καπιταλιστικό σύστημα. 
Δεν μπορείτε, λοιπόν, να απαντήσετε σ’ αυτό το ερώτημα και καταφεύγετε στην επίθεση. Σε ποιον επιτίθεστε; Στο ενάμιση εκατομμύριο ανέργους; Τι του λέτε; Του λέτε ότι φταίει γι’ αυτό το χάλι αυτός που δεν έχει δουλειά έξι και επτά μήνες και που δεν μπορεί να ζήσει τα παιδιά του; Σε ποιον μιλάτε; Στο χαλυβουργό που δουλεύει στη χαλυβουργία στους 1700 βαθμούς και του λέει ο Μάνεσης να δουλέψει με 450 ευρώ; Εσείς πάτε να δουλέψετε μέσα με 450 ευρώ και ας κάθεστε και ας μην κάνετε τίποτα; Σ’ αυτούς μιλάτε; 
Αλήθεια, ποιον απειλείτε με χρεοκοπίες και με όλα αυτά τα οποία λέει ο κ. Βενιζέλος και όλοι οι υπόλοιποι; Ποιον απειλείτε; Τους νεολαίους; Τους νέους ανθρώπους που είναι άνεργοι; Τους νέους ανθρώπους που έχουν δύο πτυχία και δεν μπορούν να δουλέψουν ούτε στα ταξί; Αυτό είναι το σύστημά σας. Η βαρβαρότητα! Αυτούς απειλείτε; Ποιους; Τους αγρότες που ενώ έχουν γη, έχουν δυνατότητα και τεχνογνωσία, τους καταδικάζετε στη φτώχεια; Τους καταδικάζετε να βγαίνουν στο καφενείο και να μη μπορούν να πιουν ένα τσίπουρο και ένα καφέ; 
Αυτούς, λοιπόν, κατηγορείτε, γιατί θέλετε να υπηρετήσετε και πάλι τα συμφέροντα όλων αυτών των καπιταλιστών, των επιχειρηματιών και των μονοπωλίων που υπηρετείτε πιστά όλα αυτά τα χρόνια. 
Όμως, καταρρέει το όραμά σας πλέον. Καταρρέει πλέον αυτό που λέγατε, δηλαδή ότι ο καπιταλισμός είναι αιώνιος και ότι μπορεί να διασφαλίσει το μέλλον των εργαζομένων, ότι μπορεί σε τελευταία ανάλυση να βελτιώνει το βιοτικό του επίπεδο. Τώρα το χειροτερεύει. Και γι’ αυτό, λοιπόν, επιτίθεστε και μας λέτε -ο κ. Σαμαράς- ότι εμείς διώξαμε τις επιχειρήσεις; Καλά, δεν υπάρχει ίχνος λογικής; Το λέτε αυτό, όταν εσείς με την πολιτική σας επιδοτείτε Έλληνες επιχειρηματίες να πάνε στη Βουλγαρία και αλλού, όπου υπάρχει φθηνή εργατική δύναμη, κάτι που αποδεικνύει αυτό που λένε οι κομμουνιστές από τότε που υπάρχουν, δηλαδή ότι το κεφάλαιο δεν έχει πατρίδα, αλλά πάει εκεί που έχει το μεγαλύτερο κέρδος; Και λέτε σε μας ότι διώξαμε τις επιχειρήσεις; 
Μας κατηγορείτε ότι θέλαμε να διώξουμε τους Κινέζους. Κανέναν δεν θέλουμε, γιατί το λιμάνι του Πειραιά είναι το πέμπτο στον κόσμο. Γιατί μπορεί η χώρα το λιμάνι του Πειραιά, κάτω από λαϊκή εξουσία, να το κάνει κέντρο του κόσμου. Και η ναυπηγοεπισκευαστική ζώνη μπορεί να ζωντανέψει και να εργάζεται ο κόσμος προς όφελος, όχι των εφοπλιστών και των επιχειρηματιών, αλλά προς όφελος των ίδιων των εργαζομένων. 
Μας λέτε και από πάνω –ο κ. Σαμαράς, ο οποίος έφυγε- ότι υπερασπιζόμαστε κοινωνίες που έχουν καταρρεύσει. Μάλλον είχε καθρέφτη απέναντί του, γιατί το δικό σας σύστημα καταρρέει. 
Έχετε εξαπολύσει μία γιγαντιαία προπαγάνδα –όλοι μαζί- να τρομοκρατήσετε τον κόσμο. Και μάλιστα σε αυτόν τον χώρο των βρικολάκων –γιατί έτσι μπορεί να τον πει κανείς- βγαίνετε από το πρωί μέχρι το βράδυ και μιλάτε για καταστροφή: «σου κόβω το ένα χέρι, σκέψου όμως να σου έκοβα και το άλλο χέρι, άρα πρέπει να είσαι ευχαριστημένος». 
Σε αυτόν τον χώρο των βρικολάκων –γι’ αυτό τον λέμε έτσι- προστέθηκε και ο κ. Γιούνκερ. Δεν άκουσα καμμία δήλωση. Ο Σαμαράς δεν βγήκε ούτε λέξη να πει. Ο κ. Γιούνκερ υπαγορεύει τι πρέπει να ψηφίσουν οι Έλληνες. Παρεμβαίνει αισχρά, προκλητικά, τρομοκρατεί τους Έλληνες εργαζόμενους και τους λέει ότι αν δεν ψηφίσετε τα κόμματα που θα σας τσεκουρώσουν, θα χρεοκοπήσετε. Παράλληλα γίνεται και μία προσπάθεια να αναβληθούν οι εκλογές μέχρι να στηθεί το μαγειρείο. Δεν ξέρω αν ο κ. Σούλτζ ανακοίνωσε και την ημερομηνία των εκλογών. Είχατε συνάντηση μαζί του, αλλά δεν την παρακολούθησα.
Αφού λοιπόν δεν φοβάστε, θα σας πούμε το εξής: Πηγαίνετε περιοδεία στους χώρους δουλειάς. Σηκωθείτε όλοι των Κοινοβουλευτικών Ομάδων του ΠΑΣΟΚ, της Νέας Δημοκρατίας και του ΛΑΟΣ και πηγαίνετε να τα πείτε στους εργαζόμενους κατευθείαν και όχι μέσα από την ασφάλεια της τηλεόρασης και πίσω από τα μικρόφωνα της Βουλής. Τότε να δούμε τι θα σας πουν. Να τα εξηγήσετε εκεί που δένεται το ατσάλι. Να πάτε στις στρατιές των ανέργων, στον ΟΑΕΔ όπου συγκεντρώνονται κάθε μέρα και εκεί να τα εξηγήσετε όλα αυτά. Και πηγαίνετε σε εκλογές τώρα για να μιλήσει ο λαός, όπως μιλήσει.
Αντ’ αυτού προσπαθείτε να του βάλετε τρομοκρατικό δίλημμα «μέσα ή έξω από το ευρώ». Και ξέρετε κάτι; Σκασίλα του μεγάλη αν θα παίρνει 200 ευρώ ή αν θα παίρνει 200.000 δραχμές. Το θέμα είναι να μπορεί να ζήσει. Αν δεν μπορεί να ζήσει το «ή ευρώ ή δραχμή» -ή δεν ξέρω πώς θα το πούμε- είναι άχρηστο. Γι’ αυτό πλέον δεν περνάει αυτό το δίλημμα. Και όσο δεν περνάει στον λαό, τόσο σηκώνετε τους τόνους για να τον εκφοβίσετε.
Εμείς, λοιπόν, λέμε να κάνει ο λαός το ίδιο: Να τρομοκρατήσει αυτούς που τον τρομοκρατούν. Να σηκώσει το κεφάλι, να μην σταματήσει τον αγώνα του. Να ταχθεί αποφασιστικά με το ΚΚΕ, πέρα από διαφωνίες ή αντιρρήσεις που μπορεί να έχει -μπορεί να μην καταλαβαίνει συνολικά το δρόμο το δικό μας- γιατί άλλος δρόμος δεν υπάρχει. 
Το δίλημμα δεν είναι «χρεοκοπία ή χρεοκοπία», γιατί αυτό το θέμα θέτετε. Το δίλημμα είναι «ανατροπή ή κόλαση». Γιατί όταν εσείς λέτε να βγούμε από την κρίση εννοείτε ο λαός να βγει πεθαμένος, σερνάμενος -γιατί έτσι θα είναι με 300 ευρώ, με ανεργία, με όλα αυτά που του ετοιμάζετε- για να μπορέσει να ανακάμψει το κεφάλαιο, να επενδύσει πάλι για να εξασφαλίσει νέα κερδοφορία.
Ποια ανάκαμψη και ποια ανάπτυξη μας λέει ο κ. Σαμαράς όλην την ώρα εδώ; Είναι τόσο αντιφατικό, τόσο προκλητικό που προσβάλλει και τη νοημοσύνη των ανθρώπων. Τι λέει; «Εγώ από την αρχή είπα όχι στο μνημόνιο γιατί θα έφερνε την ύφεση. Είπα όχι στην περικοπή των μισθών, όχι σε κείνο, όχι στο άλλο». 
Σήμερα τελικά τι ψηφίζει η Νέα Δημοκρατία και με τα δύο χέρια; Το τσεκούρωμα των συντάξεων και των μισθών. Και μάλιστα έρχεται θα έλεγα και με μία ποιοτική διαφορά, η πράξη νομοθετικού περιεχομένου –δεν την χαρακτηρίζω καθόλου- και μειώνει κατά 22% τους κατώτατους μισθούς και κατά 32% τους μισθούς των νέων. Αυτό είναι το δώρο του συστήματος στη νέα γενιά: «θα πας 32% κάτω από το αίσχος». Γιατί αίσχος είναι σε σχέση με τις σύγχρονες ανάγκες ο κατώτατος μισθός στην εθνική γενική συλλογική σύμβαση εργασίας. 
Και τι λέτε ταυτόχρονα; Και σε ποιον τα λέτε; Λέτε ότι η νέα γενιά γλυτώνει 10 χιλιάδες ευρώ που θα ήταν χρεωμένη χωρίς το κούρεμα του χρέους και λέτε δυο φορές ψέματα. Γιατί ενώ λέτε ότι χαρίζετε 107 δισεκατομμύρια ευρώ, φορτώνετε στη νέα γενιά 130 δισεκατομμύρια ευρώ που είναι η νέα δανειακή σύμβαση.
Ποιος θα πληρώσει άραγε τη νέα δανειακή σύμβαση; Ποιος; Οι τραπεζίτες, οι κεφαλαιοκράτες, τα ξένα μονοπώλια; Οι πλούσιοι γενικά; Όχι. Γι’ αυτούς δεν έχετε πει κουβέντα, κιχ. Εδώ και δυόμισι χρόνια δεν ακούσαμε έναν να λέει «επιτέλους, ας πληρώσουν αυτοί που έχουν». 
Τι σχέση έχει με το χρέος η μείωση 22% και 32% αντίστοιχα; Είναι δώρο στους βιομήχανους. Δεν έχει καμμία σχέση με το χρέος. Και όλη αυτή η θεωρία ότι θα αυξηθεί η απασχόληση, είναι μια θεωρία που δεν την ακούει κανένας. 
Τέλος, ο κ. Βενιζέλος μας λέει ότι έχουμε ένα στείρο λόγο. Μάλιστα μας λέει ότι η πολιτική μας πρόταση είναι αντιλαϊκή. Έλεος! Με τέτοια πολιτική που εφαρμόζει η Κυβέρνηση και που την υπερασπίζεται σα μονόδρομο λέει στο Κομμουνιστικό Κόμμα ότι η πρότασή του είναι αντιλαϊκή; Δεν έχει πρόταση το Κομμουνιστικό Κόμμα Ελλάδας; Είναι αδιάβαστος ο κ. Βενιζέλος, η κυβέρνηση του ΠΑΣΟΚ και της Νέας Δημοκρατίας; 
Το Κομμουνιστικό Κόμμα Ελλάδας έχει πρόταση επιστημονικά τεκμηριωμένη για τη χώρα μας, που είναι πλούσια χώρα σε σχέση με το μέγεθός της. Η Ελλάδα έχει ορυκτό πλούτο, νικέλιο. Τρεις χώρες στον κόσμο έχουμε νικέλιο: εμείς, η Κούβα και η Καληδονία. Έχουμε τον καλύτερο βωξίτη, μαγνήσιο, χρυσό, πετρέλαιο, φυσικό αέριο. Πρώτοι είμαστε σε αποθέματα λιγνίτη σε ολόκληρη την Ευρώπη. Το 1/3 του υδάτινου δυναμικού έχουμε χρησιμοποιήσει για την ενέργεια, ναι ή όχι; Είναι πλούσια χώρα, λοιπόν. 
Έχει παράδοση, τεράστιες δυνατότητες, ναυπηγεία, κλωστοϋφαντουργία, ναυτιλία. Είμαστε η πρώτη χώρα σε εμπορικό στόλο στον κόσμο και κόβετε τις συντάξεις στο ΝΑΤ. Το καταλαβαίνετε αυτό; Από εκατό χιλιάδες ναυτεργάτες τους πήγατε στις δέκα χιλιάδες και μιλάτε και από πάνω ότι δεν έχουμε πρόταση; Να η πρόταση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχει μια φύση παράδεισο που μπορεί να καλύψει τις διατροφικές ανάγκες της χώρας και που μπορεί να κάνει και εξαγωγές. Την καταντήσατε να επιδοτείτε  γη που δεν καλλιεργείται και οι αγρότες να την έχουν εγκαταλείψει. Έχει πεπειραμένο εργατικό δυναμικό. Έχει στρατηγική θέση στο χάρτη που της επιτρέπει να εκμεταλλεύεται και τις μεγάλες αντιθέσεις των σύγχρονων ιμπεριαλιστικών χωρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας παρακαλώ, ολοκληρώστε.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τέλειωσα, κύριε Πρόεδρε.
Τι την εμποδίζει; Η καπιταλιστική ιδιοκτησία στα μέσα παραγωγής. Γι’ αυτό ήρθε η ώρα ο εργαζόμενος λαός, η συντριπτική πλειοψηφία του ελληνικού πληθυσμού, οι παραγωγοί του πλούτου να βάλουν στόχο να πάρουν την εξουσία, να κοινωνικοποιήσουν τα βασικά και συγκεντρωμένα μέσα παραγωγής, να υπάρξουν παραγωγικοί συνεταιρισμοί στην αγροτική οικονομία και καθετοποίηση. Κεντρικός σχεδιασμός και γνήσια λαϊκή εξουσία. 
Και αυτά μπορούν να γίνουν με αποδέσμευση από την Ευρωπαϊκή Ένωση. Δεν χωράει στην Ευρωπαϊκή Ένωση. Ποια Ευρωπαϊκή Ένωση, αλήθεια;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε, κύριε Παφίλη.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τέλειωσα, κύριε Πρόεδρε.
Μιλάτε για την Ευρωπαϊκή Ένωση. Ποιοι είναι στην Ευρωπαϊκή Ένωση; Δικοί σας είναι όλοι. Σοσιαλδημοκράτες και συντηρητικοί. Αυτή είναι η Ευρωπαϊκή Ένωση. Είναι η κυνική δικτατορία του κεφαλαίου που αποδεικνύεται και με τη δήλωση του κ. Γιούνγκερ. Ποια δημοκρατία; Δεν υπάρχει. Είναι κυνική, ωμή, στυγνή δικτατορία του κεφαλαίου. Έξω, λοιπόν, απ’ αυτή με μονομερή διαγραφή του χρέους.
Και αν απορείτε ή αυτά σας φαντάζουν λίγο μακρινά, να ξέρετε ότι χτυπάει την πόρτα. Και την πόρτα θα την χτυπήσει ο λαός. Και θα την ανοίξει είτε έτσι, είτε αλλιώς, πάρα πολύ γρήγορα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Αθανάσιο Παφίλη Κοινοβουλευτικό Εκπρόσωπο του Κομμουνιστικού Κόμματος Ελλάδας. 
Το λόγο έχει ο κ. Χρήστος Πρωτόπαπας, Κοινοβουλευτικός Εκπρόσωπος του ΠΑΣΟΚ. Έχετε δώδεκα λεπτά, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Και εμείς.</ChairmanSpeech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, δεν νομίζω ότι χρειάζεται να σχολιάσω πολλά απ’ αυτά που ειπώθηκαν στην Αίθουσα. 
Θα μου επιτρέψετε όμως, να πω ιδιαίτερα προς την πλευρά της Νέας Δημοκρατίας ότι δεν είναι καλό να έχουμε τόσο ασθενή μνήμη. Πρέπει να θυμηθούμε τι Ελλάδα παρέδωσαν το 2009: μια Ελλάδα με κατεστραμμένη οικονομία, μια Ελλάδα με 35 δισεκατομμύρια έλλειμμα, μια Ελλάδα με κατεστραμμένη παραγωγή, μια Ελλάδα αιχμάλωτη μιας φούσκας δανεισμού. Επιτέλους, λίγη ευθύνη δεν βλάπτει. Επιτέλους, το να θυμόμαστε μόλις δυόμισι χρόνια πίσω είναι ωφέλιμο. 
Και αν μη τι άλλο, τώρα που ψηφίζουν, τώρα που ίσως δέχθηκαν να αναλάβουν τις ευθύνες που έχουν απέναντι στη χώρα, ας σκεφτούν με περίσκεψη και ευθύνη ότι αυτό έπρεπε να έχει γίνει πολύ νωρίτερα. Και ίσως αν είχε γίνει πολύ νωρίτερα τα πράγματα, λόγω της πολύ μεγαλύτερης πλειοψηφίας που θα υπήρχε, να ήταν καλύτερα. 
Υπάρχει, όμως, μια πραγματικότητα για να έρθουμε στο σήμερα. Η σύμβαση, η οποία συμφωνήθηκε -και ελπίζω μέχρι τέλος να πάνε όλα καλά- είναι η τελευταία ευκαιρία για να μείνει η χώρα ζωντανή. Εάν κάποιος πει ότι μ’ αυτήν τη σύμβαση σώζουμε οριστικά την Ελλάδα, δεν θα το έλεγα. Θα πω, όμως, ότι μπορούμε να αισιοδοξούμε, μπορούμε να ελπίζουμε, έχουμε πάλι την κατάσταση στα χέρια μας. 
Με τη σημερινή ψηφοφορία κλείνει ένας αρνητικός κύκλος, ο κύκλος των νέων περικοπών, περικοπών ιδιαίτερα επώδυνων για τα λαϊκά στρώματα. Θα είναι αυτές οι τελευταίες περικοπές; Έτσι ελπίζουμε, έτσι θέλουμε. Για να το εξασφαλίσουμε, όμως, αυτό σημαίνει ότι θα πρέπει να γίνουν και κάποια άλλα πράγματα. Θα πρέπει να σταματήσει αυτή η λογική του ότι εκτελούμε τα «εύκολα», που συνήθως είναι περικοπές σε μισθούς και συντάξεις και αφήνουμε για μετά τα δύσκολα, που είναι οι αναγκαίες διαρθρωτικές αλλαγές που θα αλλάξουν τη χώρα, που θα δώσουν δυνατότητες, που θα οδηγήσουν σε ανάκαμψη, που θα δημιουργήσουν αύξηση του ακαθάριστου εθνικού προϊόντος.
Τώρα, είναι η ώρα της αλήθειας. Τώρα είναι η ώρα των αλλαγών και των μεταρρυθμίσεων και πρέπει, συναδέλφισσες και συνάδελφοι, να αλλάξουμε και εμείς και η χώρα, γιατί μόνο έτσι θα μπορέσουμε να κερδίσουμε ξανά την εθνική μας κυριαρχία και να ζήσουμε με αξιοπρέπεια και προοπτική. Αυτό σημαίνει ότι και εμείς πρέπει να ξεπεράσουμε τις νοοτροπίες μας, τον εαυτό μας χωρίς δισταγμούς, χωρίς συμβιβασμούς, χωρίς καθυστερήσεις. Όχι μόνο -ξαναλέω- στα εύκολα, ναι στα δύσκολα, ναι στις αλλαγές στο φορολογικό, ναι στις διαρθρωτικές αλλαγές στο κράτος, ναι στις αλλαγές που θα τονώσουν την επιχειρηματικότητα, αλλά και θα ρίξουν τις τιμές και θα μπορούν καλύτερα να προστατεύσουν τα λαϊκά στρώματα. Αυτό χρειαζόμαστε σήμερα και αυτό είναι το νέο μείγμα της πολιτικής, που πρέπει να ακολουθήσουμε. 
Την ίδια ώρα που γίνονται αυτές οι περικοπές θα πρέπει να εκμεταλλευτούμε τις δυνατότητες, να βρούμε τα χρήματα για να κάνουμε παρεμβάσεις που αφορούν το φτωχό και αδύνατο που σήμερα υποφέρει. Για παράδειγμα, έγινε εξαγγελία από το Υπουργείο Οικονομικών για την ελάφρυνση των στεγαστικών δανείων προς τους δημοσίους υπαλλήλους. Αυτό πρέπει να δούμε πως θα γίνει και στον ιδιωτικό τομέα. Αυτό θα πρέπει να δούμε πως θα γίνει για όλο τον κόσμο που έχει ανάγκη, που υφίσταται περικοπές.
Από την άλλη πλευρά μέσα στο ίδιο το μνημόνιο υπάρχουν πάρα πολύ μεγάλα ζητήματα -τα οποία βέβαια είναι δύσκολο να εφαρμοστούν, αλλά πρέπει τώρα να γίνουν- που αλλάζουν το είδος της κατανομής των θυσιών, ώστε να συμμετάσχουν και όλες οι τάξεις και οι ομάδες αυτές, όχι μόνο οι μισθωτοί και συνταξιούχοι. 
Υπάρχει, για παράδειγμα, μια ανάγκη για μεγάλη αλλαγή στο φορολογικό, την οποία πρέπει να την αποφασίσουμε. Δεν είναι δυνατόν κανείς να αντιδρά στο να γίνει ένα σώμα, το οποίο θα πολλαπλασιάσει τους ελέγχους, θα επιβάλει την είσπραξη των ληξιπροθέσμων, θα μπορέσει ουσιαστικά να πατάξει τη φοροδιαφυγή. 
Δεν είναι δυνατόν να σιωπούμε και να μην παίρνουμε όλα τα αναγκαία μέτρα σε μεγάλα ζητήματα που έχουν να κάνουν με τη συμπίεση των τιμών. Διότι, σήμερα γίνεται η συμπίεση των μισθών, αλλά δεν έχει γίνει η συμπίεση των τιμών στο βαθμό που πρέπει γιατί ορισμένες πολυεθνικές εξακολουθούν να κάνουν ενδοομιλικές συναλλαγές και να πουλάνε ακριβότερα στην Ελλάδα από ό,τι σ’ όλες τις χώρες της Ευρώπης.
Επίσης, θα πρέπει να δούμε ακόμα περισσότερο και το θέμα της ανάπτυξης. Τώρα η Ελλάδα πατάει πιο σταθερά στα πόδια της. Τώρα ο άλλος μπορεί να σκεφτεί να επενδύσει τα χρήματά του, να φέρει τα χρήματά του σε αυτήν τη χώρα. Αυτό πρέπει να το εκμεταλλευτούμε, μη αφήνοντας πόρους να κάθονται, μη αφήνοντας ένα δημόσιο που δεν λειτουργεί, ξεπερνώντας τις όποιες καθυστερήσεις υπάρχουν σε μεγάλα ζητήματα που θα σηματοδοτήσουν ένα επενδυτικό κλίμα, όπως είναι για παράδειγμα το Ελληνικό ή μια σειρά άλλα.
Βέβαια, είναι ώρα σ’ αυτήν την υπερπροσπάθεια που πρέπει να γίνει, όπου θα μετρήσουμε δυνάμεις και όπου μετράει ο καθένας την ευθύνη του απέναντι στη χώρα, να σταματήσουν οι κάθε είδους λαϊκισμοί, οι εύκολες λύσεις. Είναι εύκολο να φωνάζουμε. Είναι δύσκολο να πράττουμε. Είναι, για παράδειγμα, εύκολο να λέμε: «Εμείς θα τα κάνουμε όλα καλά. Εμείς δεν θα πειράξουμε τίποτα. Εμείς θα ικανοποιήσουμε τον οποιονδήποτε έχει προβλήματα». Ωραίο να το λες. Πραγματικά, χρήσιμο και ωραίο να το λες, αλλά πως θα το κάνεις; Αυτό δεν μπορεί να συνεχίζεται έτσι. 
Από την άλλη πλευρά είναι ωραίο να λες ότι μείς θα ματαιώσουμε ο,τιδήποτε αρνητικό υπάρχει και να θες να αντισταθείς σε οποιαδήποτε αλλαγή πρέπει να γίνει. Και αν μπορείς να ματαιώσεις τα πράγματι αρνητικά, θα έλεγα κομμάτια να γίνει. Αλλά να ματαιώνεις, για παράδειγμα, αλλαγές που έχουν να κάνουν με τη σύλληψη της φοροδιαφυγής ή με τις αναγκαίες διαρθρωτικές αλλαγές που έχει ανάγκη ο τόπος είναι αρνητικό, γιατί δεν είναι ματαίωση κάποιας δυσμενούς, αλλά κάποιας απαραίτητης αλλαγής: είναι ματαίωση μιας απαραίτητης διαρθρωτικής αλλαγής που μπορεί να βοηθήσει τη χώρα να προχωρήσει μπροστά.
Όπως δεν είναι δυνατόν να λέμε κάποιοι ότι είμαστε με την Ευρώπη, αλλά με καμμία ευθύνη. Δεν είναι δυνατόν να λέμε ότι είμαστε και με τα καλά και με το να μειώσουμε το χρέος και να πάρουμε το δάνειο, αλλά χωρίς να αναλάβουμε καμμία ευθύνη σε αυτό. 
Για παράδειγμα, θα έλεγα ότι η θέση του ΚΚΕ έχει μια συνέπεια. Λέει «εμείς δεν θέλουμε το δάνειο, θέλουμε να είμαστε και έξω από την Ευρώπη, δεν μας ενδιαφέρει, έχουμε ένα άλλο σύστημα στο μυαλό μας».
Υπάρχουν, όμως, άλλοι σε αυτήν την Αίθουσα που λένε ότι είναι υπέρ της Ευρώπης, λένε ότι είναι υπέρ της Ευρωπαϊκής Ένωσης, λένε ότι είναι υπέρ της μείωσης του χρέους, αλλά αρνούνται –και αρνούνται πεισματικά- την οποιαδήποτε ευθύνη συνεπάγεται αυτή η τεράστια επιλογή. Δηλαδή, τι περιμένετε; Να μας τα χαρίσουν οι άλλοι για δώρο; 
Είναι σαφές ότι αυτή η προσπάθεια, όταν αναγκάζεται η χώρα να προσφύγει σε αυτό το δανεισμό, έχει και τις δικιές της οδύνες. Κάποια στιγμή θα πρέπει να τις ξεπεράσουμε αναλαμβάνοντας τις ευθύνες μας και σπρώχνοντας όλοι μαζί όσο πιο γρήγορα και καθοριστικά γίνεται για να φέρουμε σε πέρας τις αλλαγές και να μπορέσουμε να κοιτάξουμε με αισιοδοξία μπροστά. 
Ακούστε: Όσο μας αφορά, εμείς στο ΠΑΣΟΚ βάλαμε πλάτη αυτά τα δυόμισι χρόνια. Και αυτό το πληρώνουμε. Το ξέρουμε ότι το πληρώνουμε. Έχουμε σωρεύσει ένα τεράστιο πολιτικό και προσωπικό κόστος. Αυτή είναι μια πραγματικότητα, γιατί πολλές κοινωνικές τάξεις και στρώματα αντικειμενικά έχουν δυσαρεστηθεί με τα μέτρα που πήραμε και τις πολιτικές που ακολουθήσαμε. 
Ερωτώ, όμως: Αν δεν βάζαμε εμείς πλάτη, θα είχαμε σήμερα το PSI και τη διαγραφή του χρέους των εκατόν περίπου δισεκατομμυρίων; Ερωτώ, όμως: Αν δεν βάζαμε εμείς πλάτη θα είχαμε σήμερα τη νέα δανειακή σύμβαση για την οποία δήλωσε ότι καμαρώνει πριν από λίγο ο κ. Σαμαράς; Ερωτώ, όμως: Αν δεν βάζαμε εμείς πλάτη και αν δεν υφιστάμεθα αυτές τις θυσίες για τις οποίες δεν φέραμε την αποκλειστική ευθύνη, θα είχαμε φτάσει στο σημείο τώρα η χώρα να μπορεί έστω με αισιοδοξία, έστω με ελπίδα να αντιμετωπίζει το μέλλον της; Αν είναι δυνατόν! Κάποιοι έβαλαν πλάτη σε όλα αυτά και κάποιοι ανθίστανται στις συνέπειες. Αυτό, όμως, δεν μας ενοχλεί. 
Μπορεί κάποιοι να μας λοιδορούν και να μας προπηλακίζουν και να μας υβρίζουν, αλλά εμείς ξέρουμε μέσα μας την αλήθεια και γι’ αυτό δεν φοβόμαστε το λαό. Δεν πρόκειται ποτέ ως πολιτική δύναμη το ΠΑΣΟΚ να φοβηθεί το λαό, γιατί τον σεβόμαστε και γιατί ξέρουμε ότι με αυτόν το δρόμο, με αυτήν την πορεία και με τις διορθώσεις και με συμπληρωματικές κινήσεις που μπορεί να γίνουν, εμείς μπορούμε να γυρίσουμε τη χώρα στο δρόμο της προόδου και της ανόρθωσης. Μπορούμε να το πετύχουμε αυτό. Σαφώς και χρειάζονται καινούργια πράγματα. Σαφώς χρειάζονται καινούργιες πολιτικές σε μια σειρά από θέματα που έχουν να κάνουν με τους πιο αδύνατους. Κυρίως, όμως, χρειάζεται να ξαναδούμε το θέμα της κατανομής των θυσιών. 
Ο κ. Σαμαράς μιλάει για εκλογές. Επαίρεται ότι μπορεί να κατακτήσει την αυτοδυναμία. Αυτό θα το κρίνει ο λαός. Εμείς θα πάμε στις εκλογές και θα πούμε την άποψή μας. Θα παλέψουμε την πρότασή μας. Θα παλέψουμε τις απόψεις μας. Αυτό να το καταλάβετε καλά όλοι. Θα είναι εκλογές άλλου τύπου, όπου θα υπάρχει αλήθεια, όπου θα υπάρχουν καθαρές κουβέντες, όπου θα κουβεντιάσουμε όλοι χωρίς καμμία πελατειακή σχέση και εξάρτηση προς τους πολίτες για το μέλλον αυτής της χώρας. Και ο καθένας από εμάς θα αναλάβει και τις δικιές του ευθύνες. Θα είναι οι πιο κρίσιμες εκλογές που έχουν γίνει εδώ και πολλές δεκαετίες, γιατί θα κριθεί το μέλλον της χώρας. Εμείς θα πάμε στις εκλογές καθαρά με αυτοκριτική διάθεση, με αποδοχή κριτικής, αλλά και να εξηγήσουμε στους πολίτες τι σημαίνει αυτό το βάρος που πήραμε, πού θα ήμασταν αν δεν το είχαμε κάνει, τι προοπτικές ανοίγονται τώρα, πώς προσεγγίζουμε αυτές τις προοπτικές, πώς είμαστε αποφασισμένοι να κάνουμε τις διαρθρωτικές αλλαγές για να τα βγάλουμε πέρα και πόσο είμαστε αποφασισμένοι με σταθερότητα, με επώδυνο δρόμο ανηφορικό, αλλά σταθερό, να οδηγήσουμε την Ελλάδα στο δρόμο της ανάπτυξης και της προοπτικής και της αξιοπρέπειας για τον ελληνικό λαό. Και εκεί επιτρέψτε μου να πω, μην είναι ποτέ κανείς σίγουρος ότι θα έχει τη λαϊκή αποδοχή, όπως νομίζει ότι βλέπει τώρα σε κάποιες δημοσκοπήσεις. 
Ολοκληρώνουμε αυτήν την πορεία. Μπαίνουμε από αύριο στο δρόμο της εφαρμογής του PSI και των διαρθρωτικών αλλαγών. Και να είστε βέβαιοι ότι πολύ σύντομα θα έχουμε τη δυνατότητα να μιλάμε με τελείως διαφορετικά δεδομένα και σε διαφορετικό τοπίο, γι’ αυτό και ψηφίζουμε το σημερινό σχέδιο νόμου.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>):  Και εμείς σας ευχαριστούμε κύριε Χρήστο Πρωτόπαπα.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ, ο συνάδελφος κ. Παναγιώτης Λαφαζάνης για δώδεκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Και εμείς.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Αρχηγός της Αξιωματικής Αντιπολίτευσης...</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Τι πάθατε όλοι απόψε;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βλέπω είστε πολύ θορυβώδης. Δεν ξεκίνησα, είπα «ο Αρχηγός της Αξιωματικής Αντιπολίτευσης». Μπορεί να πω καλά λόγια. Εσείς αγανακτείτε εκ των προτέρων. Ξέρετε τον σκύλο του Παβλόφ; Σας παρακαλώ, λοιπόν.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Περιμένω, περιμένω.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέω, ο Αρχηγός σας δεν έρχεται συχνά, δεν επισκέπτεται συχνά τη Βουλή και το ξέρω από δική μου εμπειρία, διότι, δυστυχώς, είμαι υποχρεωμένος να ζω σε αυτήν την Αίθουσα.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ούτε ο δικός σας.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όταν τον είδα, ξαφνιάστηκα. Λέω, θα  μιλήσει σήμερα ο κ. Σαμαράς; Μήπως ξέχασα τι έχει το νομοσχέδιο; Το νομοσχέδιο αυτό τι κάνει; Κόβει συντάξεις, κόβει επικουρικές, διαλύει την έρευνα, διαλύει την ΕΛΣΤΑΤ και την αναθέτει στο Διεθνές Νομισματικό Ταμείο και δίνει 50 δισεκατομμύρια στις τράπεζες, στους τραπεζίτες για να είμαι ακριβής.
 Λέω, αυτά ήρθε να πει ο κ. Σαμαράς εδώ και να τα υπερασπίσει; Αδύνατον. Μετά κατάλαβα –βεβαίως, κάτι είχα υποψιαστεί- ότι ο κ. Σαμαράς ήρθε εδώ, για να εκφωνήσει ένα αντιαριστερό παραλήρημα. Ένα αντιαριστερό παραλήρημα, δείγμα του πανικού, της αγωνίας και των αδιεξόδων του.
 Θα έλεγα στον κ. Σαμαρά να μη συνεχίσει αυτόν το δρόμο, διότι αν τον συνεχίσει θα μας πάει σε προηγούμενες δεκαετίες, και θα αναβιώσει κλίμα άλλων δεκαετιών, το οποίο φυσικά δεν θα το πληρώσει η Αριστερά, θα το πληρώσει για άλλη μια φορά ο τόπος, πολύ φοβάμαι ο τόπος. 
Βέβαια, τον κατανοώ τον κ. Σαμαρά. Προσπαθεί κάπου να πιαστεί. Βλέπει ότι η λαϊκή βάση της παράταξής του διασκορπίζεται και διαρρέει. Βλέπει ένα μεγάλο τμήμα της Κοινοβουλευτικής του Ομάδας να μη δικαιολογεί τις ανάποδες στροφές, τις οποίες επιχειρεί και να καταψηφίζει το δεύτερο μνημόνιο. Βλέπει ότι η επαναδιαπραγμάτευση, την οποία μας έλεγε, κατέληξε πού; Στο να μας πάει σε ένα καινούργιο και πολύ χειρότερο μνημόνιο, έτσι ώστε να λέμε στον κ. Σαμαρά να μην ξαναδιαπραγματευτεί -τον παρακαλούμε πάρα πολύ- το οτιδήποτε. 
Κατανοώ όλα αυτά τα πράγματα, αλλά η απάντηση σε όλα αυτά δεν είναι το αντιαριστερό μέτωπο. Το καταφύγιο αυτό έχει δοκιμαστεί σε άλλες εποχές και έχει ζημιώσει πάρα πολύ τον τόπο. Αρκετά ζημιώνει με την πολιτική της η Νέα Δημοκρατία τη χώρα και τον ελληνικό λαό. Μην προσθέτει και άλλα πράγματα άκρως επικίνδυνα. Αποφράδα ημέρα η σημερινή και ανοίγει αντιαριστερό μέτωπο ο κ. Σαμαράς μαζί με τον κ. Βενιζέλο, τον Αντιπρόεδρο της Κυβέρνησης, μαζί με την ηγεσία του ΠΑΣΟΚ για τον απλούστατο λόγο ότι αυτήν την ημέρα και οι δύο μαζί έκαναν ένα τρομακτικό πραξικόπημα. Ένα πρωτοφανές για τη Μεταπολίτευση πραξικόπημα. Τι εννοώ; Αυτήν την ώρα που βλέπετε αυτήν την αντιαριστερή ψύχωση και από τους δύο συνεταίρους, τι έγινε; 
Με πράξη του Υπουργικού Συμβουλίου, βλέπω, κυρίες και κύριοι συνάδελφοι, να μειώνεται 22% -άκουσον, άκουσον- ο κατώτατος μισθός. Δηλαδή από 750 ευρώ -μέγα το ποσό, τεράστιο- θα καταλήξει να είναι κάτι παραπάνω από 600 ευρώ και καθαρό κάτι λιγότερο από 600 ευρώ. 
Στην πράξη, έχετε ήδη καταφέρει τους μισθούς των 400 ευρώ και των 300 ευρώ. Για τους νέους η μείωση του κατώτατου θα είναι ακόμη μεγαλύτερη. Θα είναι το 1/3, 32%. 
Είσαι νέος;  Θα δουλεύεις δωρεάν και συνήθως χωρίς ασφάλιση. Μέχρι πότε; Μέχρι να ωριμάσεις. Αυτό είναι το μέλλον που επιφυλάσσετε για τη νεολαία σήμερα. 
Και τι άλλο λέτε εδώ; Η άμεση προσαρμογή –η πράξη Υπουργικού Συμβουλίου τα λέει αυτά- στα νέα μειωμένα κατώτατα όρια μισθών και ημερομισθίων, όπως καθορίζονται στις προηγούμενες παραγράφους δεν προϋποθέτει τη σύμφωνη γνώμη των εργαζομένων. Τέρμα οι συλλογικές συμβάσεις. Γι’ αυτό μίλησα για πραξικόπημα. Στην ουσία τέρμα και ο συνδικαλισμός. Διότι τι νόημα έχει ο συνδικαλισμός από εδώ και μπρος, όταν θα έρχεστε με πράξεις του Υπουργικού Συμβουλίου, χωρίς να περνάνε καν από τη Βουλή, να διαλύετε και να κατακρεουργείτε τους μισθούς; Τι νόημα έχει ο συνδικαλισμός; Και όχι μόνο αυτό.
Για να καταλάβετε τι κάνετε, κύριοι της Νέας Δημοκρατίας και κύριοι του ΠΑΣΟΚ, το άρθρο 3 της πράξης του Υπουργικού Συμβουλίου λέει, ότι από 14-2-2012 η προσφυγή στη διαιτησία γίνεται αποκλειστικά με κοινή συμφωνία των μερών. Δηλαδή, τέρμα και η διαιτησία. Αν υπάρχει αδιέξοδο στις διαπραγματεύσεις, η διαιτησία θα είναι ένα καταφύγιο. Τώρα αν δεν συμφωνεί η εργοδοσία, δεν πάμε στη διαιτησία. Τι γίνεται; Θα σας πω τι γίνεται. Άρθρο 4. Από 14-2-2012 και μέχρι το ποσοστό της ανεργίας να διαμορφωθεί κάτω του 10%, δηλαδή ποτέ με την πολιτική σας, γιατί η πολιτική ύφεσης αυξάνει την ανεργία και δεν την μειώνει κάτω από το 10%, αναστέλλεται η ισχύς διατάξεων νόμων κανονιστικών πράξεων, συλλογικών συμβάσεων ή διαιτητικών αποφάσεων, οι οποίες προβλέπουν αυξήσεις μισθών ή ημερομισθίων, περιλαμβανομένου και εκείνων περί υπηρεσιακών ωριμάνσεων με μόνη προϋπόθεση την πάροδο συγκεκριμένου χρόνου εργασίας όπως ενδεικτικά το επίδομα πολυετίας, το επίδομα χρόνου εργασίας, το επίδομα τριετίας και το επίδομα πενταετίας. Ιδού τα έργα σας. 
Πού πάει η Ελλάδα; Η Ελλάδα της εργασίας πάει σε χειρότερες μέρες από αυτές που περνάει η Βουλγαρία. Εκεί πάει η Ελλάδα. Μέγα το κατόρθωμα. Αυτή είναι η διέξοδος που επιφυλάσσετε από τη σημερινή κρίση; Μπορεί να υπάρξει ποτέ διέξοδος από τη σημερινή κρίση όταν βυθίζετε τη χώρα σε απέραντη ύφεση; 
Μας λέτε ότι γλιτώσατε τη χώρα από την πτώχευση. Χθες δεν ακούσατε τι είπε η «STANDART AND POOR΄S»; Επιλεκτική πτώχευση η χώρα.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Εσείς το ακούσατε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είπε η «STANDART AND POOR΄S». Όχι εμείς. «Επιλεκτική πτώχευση». Ο ελληνικός λαός ήδη έχει πτωχεύσει και κλιμακώνεται η πτώχευσή του. Και σε λίγο με την πολιτική σας θα οδηγήσετε και σε ανεξέλεγκτη πτώχευση. Επομένως, χρησιμοποιείτε το μπαμπούλα της πτώχευσης μόνο και μόνο για να δικαιολογήσετε την εξαθλίωση, τη φτώχεια και τελικά την ανεξέλεγκτη πτώχευση της χώρας. Και βεβαίως χρησιμοποιείται και το μπαμπούλα της εξόδου από την Ευρωζώνη. Σας το έχω πει χίλιες φορές, θα το πω άλλη μια φορά. Γιατί μπήκαμε στην Ευρωζώνη, αυτοί που μας έβαλαν, όταν μας έβαλαν και όπως μας έβαλαν; Γιατί μπήκαμε; Για να εκφοβίζετε τον ελληνικό λαό και οι δυο σας ότι αν δεν κάνετε αυτά τα οποία επιχειρούμε, δηλαδή να διαλύσουμε την κοινωνία, τότε κινδυνεύουμε να φύγουμε από την Ευρωζώνη, δηλαδή το ευρώ; Μπήκαμε για να εκβιάζετε τον ελληνικό λαό ή για να βελτιώσετε τη ζωή του; Εδώ θέλουμε μια απάντηση γιατί στο τέλος, στο όνομα αυτού του εκβιασμού, δεν θα μείνει τίποτα όρθιο σ’ αυτή τη χώρα. Και η Ελλάδα μεν θα είναι στην Ευρωζώνη, αλλά από κάτω θα υπάρχει έρημο τοπίο, μια ρημαγμένη χώρα, ερείπια. Αυτή είναι η πολιτική σας και αυτά είναι τα έργα σας.
Κύριες και επικουρικές συντάξεις κατακρεουργούνται με το νομοσχέδιο κυριολεκτικά. Δεν μας λέτε αν περιορίζετε τις συντάξεις. Είναι η τέταρτη μείωση των συντάξεων και δεν ξέρω πόσες θα ακολουθήσουν. Πού θα πάτε τις συντάξεις; 
Τις επικουρικές συντάξεις των 250 ευρώ τις κατακρεουργείτε. Είναι δυνατόν; Πώς θα ζήσουν αυτοί οι άνθρωποι; Πώς θα προγραμματίσουν τη ζωή τους; Ποια προοπτική θα έχουν; Ποιο μέλλον; Κανένα απολύτως μέλλον!
Πάτε με τροπολογία να ανακεφαλαιοποιήσετε τις τράπεζες. Τα ασφαλιστικά ταμεία τα ληστεύετε κυριολεκτικά, παίρνετε τα αποθεματικά τους, τα κουρεύετε 50% και λέτε ότι θα τους δώσετε ακίνητη περιουσία προς αντικατάσταση. Έλεος! Δεν το πιστεύει κανείς και ξέρει ότι αυτό το επιχείρημα είναι διάτρητο, ένα άλλοθι. Τις τράπεζες, όμως, σπεύδετε να τις ανακεφαλαιοποιήσετε με 50 δισεκατομμύρια. 
Ξέρετε πόσο είναι 50 δισεκατομμύρια; Περίπου το 1/4 του Ακαθάριστου Εθνικού Προϊόντος. Λεφτά δεν υπάρχουν, αλλά δανεικά βρίσκονται για να ανακεφαλαιοποιηθούν οι  τράπεζες. 
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Δύο λεπτά ακόμη μόνο, κύριε Πρόεδρε.
Τι κάνετε με το συγκεκριμένο νομοσχέδιο; Αντί να πάρετε τις τράπεζες για έναν άλλο έλεγχο και να ασκήσετε μία διαφορετική πολιτική -που δεν μπορείτε να την ασκήσετε φυσικά, αλλά έτσι έπρεπε να γίνει- δίνετε τα 50 δισεκατομμύρια και τον έλεγχο των τραπεζών τον κρατούν οι  τραπεζίτες. Και για τα μάτια του κόσμου λέτε για κάποιες αποφάσεις, αλλαγές καταστατικού, θα μπορεί να παίζει ρόλο το δημόσιο. Με 50 δισεκατομμύρια θα παίζει κάποιο ρόλο σε κάποιες αποφάσεις και τον έλεγχο θα τον έχουν πάλι οι τραπεζίτες. 
Οι αναξιοπαθούσες τράπεζες, όταν έβγαζαν κέρδη, τα κέρδη ήταν δικά τους και των μετόχων τους. Τώρα που υπάρχουν προβλήματα, κανείς δεν βάζει το χέρι στην τσέπη. Στην τσέπη θα το βάλει ο φορολογούμενος που του κλέβουμε την σύνταξη, που του κλέβουμε το μισθό, που του κλέβουμε τον κατώτατο μισθό και τον πάμε στα 200 και στα 300 ευρώ. Αυτός θα πληρώσει τη νύφη.
Δεν μου λέτε, αυτή η πολιτική απλώς και μόνο είναι άδικη; Αυτή η πολιτική δεν είναι σκανδαλώδης; Αυτή η πολιτική δεν επισύρει τεράστιες ιστορικές πολιτικές ευθύνες και όχι μόνο; 
Όσον αφορά στην ΕΛΣΤΑT τι κάνετε με την Ελληνική Στατιστική Υπηρεσία; Εκχωρείτε τα πάντα στον Πρόεδρο. Ένα πρόσωπο θα καθορίζει τα πάντα. Με ευθύνη του θα δίδονται οι στατιστικές. Δεν υπάρχει συλλογικό όργανο. Τι σας εμποδίζει ένα διοικητικό συμβούλιο, το οποίο θα παίζει ρόλο στην Ελληνική Στατιστική Υπηρεσία και θα υπάρχει μία συλλογικότερη επεξεργασία; Γιατί αυτό το συγκεντρωτικό μονοπρόσωπο; Και όταν το κεντρικό πρόσωπο είναι ποιος; Ένα στέλεχος του Διεθνούς Νομισματικού Ταμείου. Δηλαδή, παραδίδετε την Ελληνική Στατιστική Υπηρεσία στο  Διεθνές Νομισματικό Ταμείο. 
Το θέμα είναι ότι επικαλείστε γι’ αυτό ότι σας το επιβάλλουν οι κανονισμοί της Ευρωπαϊκής Ένωσης. Είναι μεγάλο λάθος. Από πουθενά δεν προκύπτει, από κανέναν κανονισμό, τουλάχιστον γι’ αυτό το θέμα, ότι πρέπει ο Πρόεδρος να είναι δικτάτορας στην Ελληνική Στατιστική Υπηρεσία.  Από πουθενά δεν προκύπτει μία τέτοια διάταξη. 
Γιατί, επομένως, επιχειρείτε αυτού του είδους τη μεθόδευση με την Ελληνική Στατιστική Υπηρεσία; Γιατί βάζετε τον Πρωθυπουργό να υπογράψει τα στατιστικά στοιχεία; Που ακούστηκε αυτό; Θα το κάνει κανένας άλλος Aρχηγός κράτους-μέλους της Ευρωπαϊκής Ένωσης ή της Ευρωζώνης; Θα υπογράψει την εγκυρότητα των στατιστικών στοιχείων; Τι θέλετε να αποφύγετε με αυτού του είδους την υπογραφή; Και πού ξέρει ο κ. Παπαδήμος εάν είναι έγκαιρα τα στοιχεία ή όχι; Πώς θα τα υπογράψει; Αυτό εγείρει πάρα πολλά ερωτηματικά γιατί θέλετε να το κάνετε.
Τα ερευνητικά κέντρα γιατί τα μεταχειρίζεστε μ&apos; αυτόν τον τρόπο; Έχουμε μία κατάσταση πάρα πολύ δυσχερή για τη χώρα. Ένας από τους λόγους είναι το  γεγονός ότι η χώρα υστερεί όσον αφορά την παραγωγική της ανάπτυξη, την αυτόνομη ανάπτυξη. Ερχόσαστε και τα ερευνητικά κέντρα σχεδόν με μία μονοκονδυλιά να τα διαλύσετε χωρίς διάλογο, χωρίς συζήτηση –γιατί αυτό κάνετε- και να τα κόψετε και να περικόψετε δραστικά την επιχορήγησή τους; Δηλαδή, στην ουσία βάζετε ταφόπετρα στην έρευνα στην Ελλάδα. Αλλά χωρίς έρευνα καμμία χώρα δεν μπορεί να ανοίξει θετικούς δρόμους οποιοδήποτε σύστημα και εάν επιλέξει. 
Αυτές όμως είναι οι δικές σας πράξεις, οι δικές σας λογικές. Αυτήν την ώρα ο τόπος χρειάζεται μια εντελώς διαφορετική πολιτική. Υπάρχει διαφορετική επιλογή για τη χώρα. Υπάρχει διαφορετική προοπτική. Η χώρα αυτή δεν μπορεί να συνεχίσει αυτόν τον δρόμο, ο λαός να φτωχαίνει για να πληρώνονται οι πιστωτές. Το χρέος αυτό που είναι ένα άδικο χρέος, με δική σας ευθύνη συσσωρευμένο, δεν είναι βιώσιμο. Δεν είναι δυνατόν να αποπληρωθεί χωρίς να εξοντωθεί ο ελληνικός λαός. 
Η χώρα θέλει δύο ανάσες. Μια ανάσα μπορεί να προκύψει από τη διαγραφή του χρέους ή τουλάχιστον από την διαγραφή του μεγαλύτερου μέρους του χρέους, και είναι άκρως ρεαλιστικό αίτημα και άκρως ρεαλιστική κατεύθυνση και προοπτική. Από την άλλη η χώρα θέλει τις ζώνες προστασίας ώστε να μπορέσει να αναπτύξει διαφορετικές πολιτικές. Δεν λέω ότι και τα δυο αυτά μέτρα είναι ικανά να ανοίξουν θετικούς δρόμους, αλλά χωρίς αυτά δεν μπορεί να γίνει μια προσπάθεια αναγέννησης, αναστύλωσης και αναπτυξιακής προοπτικής για τη χώρα. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ ) 
Εναλλακτικές λύσεις υπάρχουν αλλά χρειάζονται μεγάλες πολιτικές ανατροπές για να μπορέσουν να ανοίξουν τέτοιοι καινούργιοι, προοδευτικοί και σοσιαλιστικοί δρόμοι για τη χώρα. Θα ανοίξουν όμως και πολύ γρήγορα.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Λαφαζάνη.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Κωνσταντίνος Μουσουρούλης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Οι ελεύθεροι σκοπευτές της ορθόδοξης και της αναθεωρητικής Αριστεράς απόψε, για άλλη μια φορά, έθεσαν το δίλημμα «ανατροπή ή κόλαση». Και ερωτώ: Η ανατροπή όπως εσείς την εννοείτε, είναι ο παράδεισος; 
Έθεσα το ερώτημα και στην πρωτολογία μου, αλλά απάντηση δεν πήρα, και ούτε θα πάρω ποτέ. Πώς θα αποκαταστήσετε τους μισθούς, πώς θα αποκαταστήσετε τις συντάξεις, πώς θα βρείτε δουλειά στους νέους; Παρακαλώ δώστε μία τεκμηριωμένη απάντηση. Τέρμα τα παχιά τα λόγια.
Έρχομαι στο ΠΑΣΟΚ, κύριε Πρόεδρε. Ο κ. Βενιζέλος εγκαινίασε απόψε την προεκλογική του εκστρατεία. Ενεδύθη την λεοντή του υποψηφίου Αρχηγού. Νομίζω ότι το κίνητρό του δεν ήταν ο κ. Παπουτσής. Στόχος ήταν η Κοινοβουλευτική Ομάδα του ΠΑΣΟΚ Ο κ. Βενιζέλος αφιέρωσε μόλις δύο λεπτά από την ομιλία του για να μας εξηγήσει γιατί βρισκόμαστε απόψε εδώ, τι είναι αυτό που ψηφίζουμε. Όλος ο υπόλοιπος χρόνος αναλώθηκε στη Νέα Δημοκρατία και στον Αντώνη Σαμαρά. Πήγε ακόμα και στο παρελθόν. Μας είπε ο κ. Βενιζέλος, ότι η Νέα Δημοκρατία δεν έλαβε, όταν έπρεπε, στοιχειώδη μέτρα. 
Θυμίζω στο Σώμα ότι το 2009, η Νέα Δημοκρατία εγγυήθηκε τις καταθέσεις πρώτη στην Ευρωζώνη. Ψήφισε έκτακτα μέτρα, τον Ιούνιο του 2009. Εξήγγειλε σκληρά μεσοπρόθεσμα και άμεσα μέτρα, όπως το πάγωμα των προσλήψεων, των μισθών και των συντάξεων. Και σε όλα είχε το ΠΑΣΟΚ απέναντι. Στείρα άρνηση. Ο κ. Παπουτσής που σήμερα ανακοίνωσε την υποψηφιότητα του παραιτούμενος σε λάθος χρόνο και για λάθος λόγο, το Νοέμβριο του 2009, σε αυτήν εδώ την Αίθουσα ξεσήκωσε ανταρσία Βουλευτών του ΠΑΣΟΚ συνεπικουρούμενος από την ΑΔΕΔΥ για το πάγωμα των μισθών. Αυτά για την ιστορία.
Και επειδή μιλάμε για ιστορία, υπάρχουν και οι δηλώσεις σας. Στις 26 Μαρτίου του 2008 ο κ. Παπανδρέου είπε ότι η Νέα Δημοκρατία ξεπουλά τα τελευταία περιουσιακά στοιχεία του κράτους. Ο κ. Παπακωνσταντίνου λίγο πριν τις εκλογές, στις 8 Σεπτεμβρίου του 2009, είπε ότι το χειρότερο στην ύφεση είναι να παγώνεις τους μισθούς. Στις 22 Σεπτεμβρίου του 2009, λίγες μέρες πριν τις εκλογές, στο περίφημο ντιμπέιτ Παπανδρέου- Καραμανλή, ο κ. Παπανδρέου αναρωτήθηκε: «Θα έχουμε μία κυβέρνηση που θα γονατίσει τη μέση ελληνική οικογένεια ή μια άλλη που θα δώσει οικονομική ευημερία;» Αυτό ήταν το ΠΑΣΟΚ προεκλογικά.	
Ο κ. Βενιζέλος μας είπε ότι σήμερα έφερε στην πατρίδα συμφωνίες. Ποιος; Εκείνος που είναι υπεύθυνος για το φιάσκο με τη Φινλανδία, για το φιάσκο με την τρόικα, για τα ψέματα που είπε σχετικά με το χαράτσι για τα ακίνητα και για το πώς θα υπολογιστεί. Υπήρξε ασεβής ο Υπουργός. Μίλησε για αλλαγή στρατηγικής της Νέας Δημοκρατίας και του Αντώνη Σαμαρά ότι η Νέα Δημοκρατία αποδέχεται την πολιτική του ΠΑΣΟΚ. Λάθος. Η Νέα Δημοκρατία και ο κ. Σαμαράς αποστρέφονται την πολιτική του ΠΑΣΟΚ και την παλαιά, όταν επί «Αλλαγής» έχτιζε την Ελλάδα πάνω στα μπάζα της Δημόσιας Διοίκησης και της παραγωγικής οικονομίας της χώρας μας, και την πρόσφατη πολιτική του ΠΑΣΟΚ, των δύο τελευταίων ετών και έχει εξηγήσει το γιατί. 
Είπε ακόμα ότι η Ελλάδα βρίσκεται σε ύφεση τέσσερα χρόνια, ότι δηλαδή η ύφεση άρχισε το 2008. Να σας θυμίσω ότι το ΠΑΣΟΚ ανεβοκατέβαζε την ύφεση κατά πώς το βόλευε πολιτικά. Πριν από ένα χρόνο πρόσθεσε μισή μονάδα ύφεσης πάνω στην πρόβλεψη του 2010, αναθεωρώντας προς τα πάνω το ΑΕΠ της περιόδου 2006-2009 και αυτό πυροδότησε, εάν θυμάστε καλά, κύριε Οικονόμου, μαζικές υποβαθμίσεις των Οίκων Αξιολόγησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, τα υπόλοιπα σε ευθετότερο χρόνο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Όχι, κύριε Πρόεδρε, σας παρακαλώ.
Οι Αρχηγοί μίλησαν ώρες ολόκληρες για τη Νέα Δημοκρατία και τον Αντώνη Σαμαρά. Αφήστε με, λοιπόν, να απαντήσω σε όλους.
	Τότε η ALPHA BANK έκανε λόγο για πολύ μεγάλη ζημιά που έγινε στη χώρα. Τον Οκτώβρη του 2011 κάνατε δεύτερη αναθεώρηση του ΑΕΠ. Ξέρει ο κ. Σαχινίδης, όταν η ύφεση του 2010 έκλεισε τελικά στο 3,5%. Τότε αποφασίσατε να αναθεωρήσετε το ΑΕΠ της περιόδου 2005-2010 προς τα κάτω αυτήν τη φορά -πριν ήταν προς τα πάνω, τώρα προς τα κάτω- για να δείξετε ότι η ύφεση άρχισε το 2009. Αυτά είναι, κύριε Πρόεδρε, τα έργα και οι ημέρες του ΠΑΣΟΚ. 
Ο κ. Βενιζέλος κατηγόρησε επίσης, τη Νέα Δημοκρατία για έλλειψη διορατικότητας. Σας το ξαναλέω: ο ηγέτης πρέπει να έχει τη διορατικότητα να ξέρει πότε θα πει όχι, αλλά και την ικανότητα -που δεν έχει η αριστερή πτέρυγα της Βουλής- να ξέρει πότε θα πει ναι. 
	Θέλω ακόμα, κύριε Πρόεδρε, κλείνοντας και να πω ότι όλα αυτά, δείχνουν ότι η Κυβέρνηση και ειδικά οι μετέχοντες του ΠΑΣΟΚ είναι εκτός τόπου και χρόνου. Απαιτούμε -δεν παρακαλούμε- σεβασμό στην παράταξη που έβαλε πλάτη στη χώρα την πιο κρίσιμη στιγμή.
	Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
	ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Κωνσταντίνο Μουσουρούλη Κοινοβουλευτικό Εκπρόσωπο της Νέας Δημοκρατίας.
Παρακαλείται τώρα ο Ανεξάρτητος Βουλευτής Αιτωλοακαρνανίας κ. Παναγιώτης Κουρουμπλής, να λάβει το λόγο.
Ορίστε, κύριε Κουρουμπλή.</ChairmanSpeech>
	<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, ακούσαμε με πολλή προσοχή τους θεσμικούς εκπροσώπους του πολιτικού μας συστήματος και αυτό που εισπράττει ένας προσεκτικός ακροατής είναι η ήττα της ελπίδας. Δεν άκουσα, προσπαθώντας να παρακολουθήσω τους συλλογισμούς όσων μίλησαν από τα κυβερνητικά κόμματα, να δώσουν μία προοπτική σε αυτόν τον τόπο. Ο ένας ακυρώνει τον άλλον και οι δύο μαζί θα σώσουν την Ελλάδα. Για άλλη μία φορά θα σώσουν την Ελλάδα.
	Κύριε Πρόεδρε, η αναξιοπιστία του πολιτικού συστήματος είναι σε επίπεδο εκρηκτικό. Ένα φαινόμενο αρνησιδικίας διέπει τους λόγους του πολιτικού προσωπικού, το οποίο αρνείται να αναλάβει τις ευθύνες για το πώς έφτασε η χώρα εδώ. Αρνείται να αναλάβει τις ευθύνες για την καταστροφή της παραγωγικής βάσης σε αυτόν τον τόπο, ωσάν να φταίει ο κόσμος και η κοινωνία και όχι οι θεσμικοί παράγοντες που κυβέρνησαν τον τόπο. Αρνείται να δεχθεί ότι δεν ήταν ικανό να πιέσει τους Ευρωπαίους να αναγνωρίσουν τα ελληνικά σύνορα ως ευρωπαϊκά, για να μην είμαστε αναγκασμένοι τα τελευταία δέκα χρόνια να αγοράζουμε οπλισμό αξίας τριάντα δισεκατομμυρίων από τη Γερμανία και τη Γαλλία.
Αρνείται να μας πει πως η Ελλάδα έγινε αποθήκη και ποιος ευθύνεται για τους παράνομους μετανάστες, όταν διαπιστώνουμε ότι η χώρα δεν μπορεί να σηκώσει αυτό το βάρος. Δεν έχει το κουράγιο να πει στους Ευρωπαίους ότι, αν η χώρα οδηγηθεί σε χρεοκοπία, δεν θα υποστεί μόνο ο ελληνικός λαός αυτά που περιγράφουν, αλλά και η Ευρώπη και η Αμερική θα υποστούν πολύ περισσότερα. 
Αυτό το λέω για να απαντήσω στο ερώτημα του κ. Βενιζέλου που είπε ότι δύσκολα οι Βουλευτές των άλλων χωρών θα ψηφίσουν τη βοήθεια για την Ελλάδα. Μα, βεβαίως, όταν μονίμως το ρεφρέν είναι ότι οι συνέπειες της χρεοκοπίας αφορούν μόνο τον ελληνικό λαό και όχι την Ευρώπη, όχι το ευρώ, όχι την Αμερική, είναι βέβαιο ότι αυτή η αντίληψη θα επικρατεί σε αυτές τις χώρες.
Κύριε Πρόεδρε, ο κ. Παπανδρέου ορκίστηκε ότι δεν θα περικοπούν οι κύριες συντάξεις. Τον ίδιο όρκο έδωσε και ο κ. Σαμαράς για τις επικουρικές. Πριν αλέκτωρ λαλήσει όμως, τα αποτελέσματα είναι εφιαλτικά για την κοινωνία. Δεν βρήκαν κανένα ισοδύναμο. Ε, λοιπόν, θα τους πω εγώ μερικά ισοδύναμα. Πρέπει να δώσουν απαντήσεις στον ελληνικό λαό.
Ακόμα και τώρα, με αυτή την κρίση, κύριε Πρόεδρε οι πολυεθνικές του φαρμάκου κερδίζουν από τη σκανδαλώδη διάταξη 300 εκατομμύρια ευρώ. Απαλλάσσονται από 1% έως 16% οι πολυεθνικές του φαρμάκου –που δεν υπάρχει σε καμμία ευρωπαϊκή χώρα- για τη δήθεν προώθηση του προϊόντος τους. Την προώθηση του φαρμάκου την κάνει μόνο η μητρική εταιρεία, όχι οι θυγατρικές. Αυτό συμβαίνει μόνο στην Ελλάδα, κύριε Πρόεδρε.
Στην Ελλάδα απαγορεύεται η εισαγωγή του λεγόμενου παράλληλου φαρμάκου. Τι σημαίνει αυτό; Μπορεί μία φαρμακαποθήκη να βρει το ίδιο φάρμακο φθηνότερο σε άλλη χώρα. Η πολυεθνική στην Ελλάδα τους απαγορεύει να το εισάγουν, για να κρατιούνται οι τιμές εκεί που θέλουν.
Ο φίλος μου ο κ. Πρωτόπαπας, είπε ότι οι πολυεθνικές των τροφίμων δεν συμπιέζονται ούτε πιέζουν τις τιμές. Σήμερα, ένας άνθρωπος της αγοράς μου είπε ότι οι πολυεθνικές των τροφίμων δεν επιτρέπουν στα σούπερ μάρκετ να εισάγουν προϊόντα από άλλες χώρες που μπορούν να τα βρουν πιο φτηνά. Ενώ, λοιπόν, συμπιέζονται οι συντάξεις, δεν έχουμε το κουράγιο όλο αυτό τον καιρό να συγκρουστούμε με αυτά τα συμφέροντα. Πώς να συγκρουστούμε όμως, κύριε Πρόεδρε; 
Η πλέον εξειδικευμένη υπηρεσία στις Ηνωμένες Πολιτείες είναι αυτή που παρακολουθεί τις λεγόμενες ενδοομιλικές συναλλαγές. Στην Ελλάδα αυτή η Διεύθυνση, ενώ έπρεπε να ανήκει στο Υπουργείο Οικονομικών, παραδόξως ανήκει στο Υπουργείο Ανάπτυξης και διέπεται από δύο νόμους, ένα νόμο του Υπουργείου Οικονομικών και έναν του Υπουργείου Ανάπτυξης.
Επί τέσσερα χρόνια η Διεύθυνση αυτή έχει έναν υπάλληλο και έχει ελέγξει μόνο έναν φάκελο από τις δυόμισι χιλιάδες εταιρείες, ξένες και ελληνικές, που υπάρχουν στην Ελλάδα, χωρίς βάση δεδομένων. Γι’ αυτό περηφανεύεται το πολιτικό προσωπικό, που θα σώσει και πάλι την Ελλάδα από αυτήν την καταστροφή.
Κύριε  Πρόεδρε, αναφορικά με το περίφημο χαράτσι στο άρθρο 4, έχω ζητήσει από την Κυβέρνηση έστω και τώρα να απαλλάξει την πρώτη κατοικία που έχει επιβαρυνθεί, η οποία έχει αγοραστεί με κόπο, μόχθο, ακόμα και ξενιτιά. Να απαλλαγεί από το χαράτσι έστω μέχρι εκατόν είκοσι τετραγωνικά.
Παρακαλώ τους συναδέλφους, ιδιαίτερα από τις αγροτικές περιοχές, να προσέξουν αυτό που θα πω. Θα έρθουν τα τεκμήρια και αυτά θα σκοτώσουν την αγροτική οικογένεια. Να το δουν αυτό και να το ερευνήσουν, γιατί, αντί να υπάρχει ένα κλιμακωτό στάδιο στα τεκμήρια, πάμε κατευθείαν σε αντικειμενική αξία 2.800 ευρώ. 
Δηλαδή κι ένα σπίτι στο χωριό, που η αντικειμενική του αξία είναι στα 600 ευρώ, θα υπολογιστεί με βάση τα 2.800. Είναι ένα  μέτρο σκληρότατο που θα έρθει το Μάιο και τότε θα καταλάβει ο κόσμος πώς έχουν γίνει και τα τεκμήρια και πόσο άδικη είναι η κατανομή αυτών των βαρών. 
Κύριε Πρόεδρε, έρχομαι στην έρευνα. Μα, για όνομα του Θεού! Λέμε εδώ ότι θα βγάλουμε τη χώρα από την κρίση. Πώς θα την βγάλουμε τη χώρα από την κρίση; «Με ανάπτυξη», ψελλίζουν κάποιοι. Μα, εδώ σκοτώνετε την έρευνα! Περικόπτετε 10 και 20 και 30 εκατομμύρια από την έρευνα, όταν υπάρχουν ακόμη τεράστιες σπατάλες στο δημόσιο τομέα, κύριε Πρόεδρε. 
Εδώ διαλύετε τον Οργανισμό Εργατικής Κατοικίας. Στέλνετε στην απελπισία οικογένειες. Στέλνετε στην απελπισία εκατόν είκοσι χιλιάδες ανθρώπους που λαμβάνουν το επίδομα ενοικίου, ογδόντα χιλιάδες δάνεια που θα πάνε στις  τράπεζες -και ξέρετε πώς λειτουργεί το τραπεζικό σύστημα- και την Εργατική Εστία. Μιλάμε για τρομακτικά αδιέξοδα, που μετατρέπουν το κοινωνικό περιβάλλον σ’ ένα περιβάλλον κοινωνικού κανιβαλισμού, κύριε Πρόεδρε. 
Κύριε Πρόεδρε, ορκίστηκαν εδώ οι παράγοντες των δύο μεγάλων κομμάτων ότι θα πάρουμε κοινές μετοχές, στο πλαίσιο της  ανακεφαλαιοποίησης των τραπεζών. Λόγω των Απόκρεω οι κοινές μετοχές απέκτησαν λίγο, μεταμφίεση και έχουν χάσει την ψήφο, κύριε Πρόεδρε. Απ’ αυτό το μέτρο, το ότι δηλαδή δεν θα έχει ψήφο πλέον η κοινή μετοχή -αφού δεν είναι προνομιούχες και είναι κοινές οι μετοχές- οι τράπεζες θα κερδίσουν 2 δισεκατομμύρια ευρώ, κύριε Πρόεδρε. Και αν το τραπεζικό σύστημα, σύμφωνα με σχόλια του αμερικάνικου Υπουργείου Οικονομικών στις 31 Δεκεμβρίου του 2009, επιδείκνυε έναν σεβασμό στην ελληνική κοινωνία το 2008, το 2009 και το 2010 κι είχε μειώσει τα επιτόκια, αφού είχε βγάλει τόσα δισεκατομμύρια τα προηγούμενα χρόνια, σήμερα η Ελλάδα, κύριε Πρόεδρε, δεν θα ήταν στο σημείο αυτό. Κι ενώ θα χρεωθεί ο ελληνικός λαός όλα αυτά τα δάνεια, αναθέτουμε την όλη διαδικασία στην «αξιόπιστη» Τράπεζα Ελλάδος και στον κ. Προβόπουλο, ο οποίος μετέτρεψε, σε ύποπτη χρονική περίοδο, 16 εκατομμύρια των ταμείων σε ομόλογα και δεν μας απαντάει, σε ερώτηση που έχουμε καταθέσει, αν τα πήρε από τη δευτερογενή ή την πρωτογενή αγορά κι αν τα πήρε στην ονομαστική ή στην τρέχουσα αξία. 
Επίσης, κύριε Πρόεδρε, αντί να χρεωθούν οι μέτοχοι της Τραπέζης της Ελλάδος -αμφιβάλλω αν υπάρχει Βουλευτής του ελληνικού Κοινοβουλίου που να ξέρει ποιοι είναι οι μέτοχοι της Τραπέζης της Ελλάδος- τη ζημία των 9 δισεκατομμυρίων από το «κούρεμα» αυτών των ομολόγων, τη χρεώνονται τα ταμεία. Διότι, κύριε Πρόεδρε, ούτε τα ταμεία ρωτήθηκαν ούτε ο νόμος ορίζει ότι πρέπει απαραιτήτως να είναι ομόλογα ούτε ενημέρωση έχουν. Εγώ προκαλώ τον Υπουργό Εργασίας, αν έχει ενημέρωση γι’ αυτό το σκάνδαλο που έχει διαπράξει η  Τράπεζα της Ελλάδος, να μας το πει. 
Σήμερα λοιπόν αναθέτουμε στην Τράπεζα της Ελλάδος όλη αυτή τη διαδικασία, να προωθήσει όλο αυτό το πρόγραμμα. Κι αν μεταφέρουμε, κύριε Πρόεδρε, ένα πιστωτικό ίδρυμα σε άλλο, δεν έχουμε όμως εξασφαλίσει τους εργαζόμενους -λέει: «δύνανται» και όχι «υποχρεωτικά θα μεταφέρονται οι εργαζόμενοι»- είναι κι αυτό ένα ακόμη φαινόμενο απελπισίας για όλο αυτόν τον κόσμο. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, είναι πολλά αυτά που μπορεί να περιγράψει κανείς,…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Πράγματι, αλλά θα πρέπει να τελειώνετε.</ChairmanSpeech> 
 <Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …όμως η παρελθοντολογία δεν βοηθάει. Ο τόπος θέλει ένα αισιόδοξο μήνυμα, ένα μήνυμα από δυνάμεις που είναι απαλλαγμένες από χρεώσεις, πολιτικές επιλογές που οδήγησαν τη χώρα μέχρι εδώ. 
Σήμερα οδηγούμε την ελληνική κοινωνία σε περίεργες ατραπούς, μία κοινωνία που της λέμε: «θα φορολογείσαι ωσάν να είσαι σκανδιναβική χώρα, θα ζεις κοινωνικά ως να είσαι Αφρική και θα έχεις εργασιακό περιβάλλον γαλέρας ως να είσαι Μπαγκλαντές»!
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον κ. Κουρουμπλή. 
Τελευταία από τους εγγεγραμμένους ομιλητές είναι η κ. Άννα Βαγενά, η οποία παρακαλείται να λάβει το λόγο.</ChairmanSpeech> 
<Speech><Parlmember>ΑΝΝΑ ΒΑΓΕΝΑ</Parlmember>: Κύριε Πρόεδρε, να μιλήσω από του Βήματος ή από εδώ;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Όπως θέλετε. Νομίζω ότι επειδή είναι η πρώτη ομιλία σας, η παρθενική ομιλία σας, όπως λέγεται στην κοινοβουλευτική ορολογία, θα ήταν καλύτερο να έρθετε στο Βήμα, να σας καλωσορίσω κι εγώ. 
Καλωσορίζουμε τη νεοείσακτη  συνάδελφο της Α΄ Αθηνών, την κ. Άννα Βαγενά.
(Χειροκροτήματα από όλες τις πτέρυγες)</ChairmanSpeech>
<Speech><Parlmember>ΑΝΝΑ ΒΑΓΕΝΑ</Parlmember>: Σας ευχαριστώ πολύ.
Δεν θα σας απασχολήσω πολύ. 
Σας ευχαριστώ που μου δώσατε το λόγο.
Θέλω να σας πω ότι είμαι συγκινημένη και έχω και πολύ τρακ. Για εμένα είναι πολύ σημαντικό. 
Ήθελα να πω στα παιδιά αυτά, που ήταν εδώ πριν και έφυγαν, από την ιδιαίτερη πατρίδα μου από τον Τύρναβο, είμαι από τη Λάρισα, πως το ότι είμαι αυτήν τη στιγμή εγώ εδώ, είναι ένα μήνυμα και μια ελπίδα για τα νέα παιδιά. 
Γεννήθηκα και μεγάλωσα στη Λάρισα, σε μια οικογένεια που πέρασα φτωχά, δύσκολα. Και θέλω να σας πω ότι έφτασα εδώ με τις δικές μου δυνάμεις έντιμα και καθαρά. Είναι μεγάλη τιμή για εμένα. Και απευθύνομαι σε όλους τους νέους -και σε αυτούς που μας ακούν ίσως- να ξέρουν ότι υπάρχει ελπίδα. Υπάρχει ελπίδα όταν είσαι έντιμος, καθαρός και δουλεύεις σκληρά.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εμείς ευχαριστούμε για την παρουσία σας στο Βήμα, κυρία Βαγενά.</ChairmanSpeech>
<Speech><Parlmember>ΑΝΝΑ ΒΑΓΕΝΑ</Parlmember>: Σας ευχαριστώ πολύ.
Βέβαια, όταν βλέπεις τη δουλειά αυτή, δουλειά χρόνων –πάλι θα το ξαναπώ, έντιμα- να έρχεται μια στιγμή που φτάνεις να είσαι συνταξιούχος και δεν μπορείς να ζήσεις από αυτήν τη σύνταξη, εδώ είναι η πικρή στιγμή.
Παρακολουθώ αυτές τις ημέρες, έτσι προσεκτικά όσο βρέθηκα, για να ακούω τι γίνεται, κυρίως τα δύο μεγάλα κόμματα να προσπαθούν να ρίξουν τις ευθύνες το ένα στο άλλο, λες και αυτό είναι το θέμα, το τι έγινε το 2008 ή το 2009 ή τι έγινε...
Ξέρετε τι γίνεται; Είναι σαν να παίζεται ένα έργο εδώ μέσα, άλλο, παράλληλο και άσχετο με το έργο που παίζεται έξω. Στην κοινωνία, στον κόσμο παίζεται ένα έργο, που είναι σαν να μην αφορά τα κόμματα -μιλάω έτσι, γιατί είμαι πολύ φρέσκια και μπορώ να μιλάω με τον τρόπο που θα μιλούσα στη γειτονιά μου και στο δρόμο- σαν να μην το αφορά, σαν να είναι μια άλλη ζωή αυτή. Ξέρετε τι ζωή παίζεται έξω, τι ζει ο κόσμος;
Εδώ γίνεται ένα άλλο πράγμα. Ακούει ο κόσμος έκπληκτος, εκατομμύρια να φεύγουν, να έρχονται, να πάνε σε λογαριασμούς. Από πού έφυγαν αυτά τα εκατομμύρια; Ποιος θα μας πει; Πού είναι αυτά τα εκατομμύρια που φύγανε; Δεν φύγανε πάντως από τους ανθρώπους που δούλεψαν έντιμα, καθαρά και σκληρά αυτά τα χρόνια και έφτασαν σε μια ηλικία εξήντα πέντε χρόνων και δεν μπορούν να ζήσουν. Πού είναι αυτά τα εκατομμύρια; Ας έρθουν λίγα από αυτά πίσω. Αυτό θέλει ο κόσμος αυτήν τη στιγμή, έστω και ένα, από αυτούς τους ανθρώπους. Πείτε μας!  Όχι, ότι «ο ένας τα έβγαλε έντιμα, νόμιμα, γιατί ήταν επιχείρηση» ή ό άλλος τα έβγαλε, δεν ξέρω γιατί. 
Εγώ λοιπόν έχω μια μικρή θεατρική επιχείρηση. Χρόνια τα καταφέρνω. Θα έπρεπε να χαίρομαι σήμερα, που μπορώ να πληρώσω τους εργαζόμενους σε εμένα, με τόσο χαμηλό μισθό και μεροκάματο. Δεν χαίρομαι όμως. Εγώ δεν ξέρω πολλά οικονομικά, ξέρω όμως αυτό, γιατί αυτό είναι απλή οικονομία, ότι ο κόσμος που έρχεται να με δει, το κοινό μου, το απλό κοινό, δεν θα έχει να πληρώσει εισιτήριο. Θα ωφεληθώ, λοιπόν, 200 ευρώ το μήνα, ας πούμε, από ένα μισθό, όταν δεν θα μπορεί να έρχεται κανείς να με βλέπει; Εγώ νομίζω ότι αυτή είναι η οικονομία, τα απλά οικονομικά, που πρέπει να σκεφτούν όλοι.  
Ύστερα ακούω συνέχεια για ανάπτυξη και ανάπτυξη, όπως έλεγε προηγουμένως, ο Πρόεδρος της Νέας Δημοκρατίας, συνεχώς και όλοι οι άλλοι. Ποια ανάπτυξη, σε ποια πόλη, σε ποια ρημαγμένη Ελλάδα και σε ποια ρημαγμένη Αθήνα; 
Εγώ κατοικώ και εργάζομαι στο Μεταξουργείο. Έρχομαι με τα πόδια σχεδόν κάθε μέρα εδώ, από το Μεταξουργείο. Περπατήστε, σας παρακαλώ, μια μέρα. Κατεβείτε από τη μέση της Πανεπιστημίου και της Σταδίου προς τα κάτω με τα πόδια. Αφήστε τα αυτοκίνητα. Και ελάτε μια μέρα με τα πόδια να δείτε την Αθήνα που ντρεπόμαστε. Βλέπουμε τους τουρίστες στις ιστορικές γειτονιές της Αθήνας, στο Μεταξουργείο, στον Κεραμεικό, στα Πατήσια, στην Κυψέλη, σε όλες τις γειτονιές. Και ντρέπομαι, όταν βλέπω τουρίστες.   Πού τους καλούμε να έρθουν; Σε ποια ρημαγμένη πόλη; Ποιος την κατάντησε αυτήν την πόλη έτσι; 
Έλεγε η κ. Διαμαντοπούλου –που είναι Βουλευτής Α΄ Αθηνών- όταν ήταν αντιπολίτευση, ότι ο κ. Καραμανλής είναι ο Πρωθυπουργός που γκετοποίησε το κέντρο της Αθήνας. Το γκετοποίησε, ναι, συμφωνώ. Τι έγινε στη συνέχεια; Χειρότερο γκέτο! Γκέτο πώλησης και διακίνησης ναρκωτικών και κάθε είδους παρανομίας. Και το θέμα δεν είναι μόνο οι μετανάστες. Και μην προσπαθήσετε να πείτε ότι εγώ –όπως μου είπαν και άλλη φορά- είμαι ρατσίστρια ή δεν ξέρω και εγώ τι. Δεν είναι αυτό! Η έλλειψη οποιασδήποτε μεταναστευτικής πολιτικής, η έλλειψη οποιασδήποτε κοινωνικής πολιτικής έφεραν τη χώρα και την Αθήνα σε αυτήν την κατάντια!
Ο τουρισμός πώς θα αναπτυχθεί; Ο τουρισμός είναι η βαριά μας βιομηχανία, αυτό λέτε συνέχεια. Πού να έρθουν οι τουρίστες; Σκύβω το κεφάλι κάθε φορά που βλέπω τουρίστες στο Θησείο και στον Κεραμεικό. Περπατήστε μια μέρα να δείτε!
Αυτά, λοιπόν, έχουν σχέση με τα οικονομικά μέτρα, διότι αυτή η κατάσταση θα φέρει –τη φέρνει ήδη- κοινωνική έκρηξη. Και προσέξτε! Εγώ μπορεί να μην είμαι εδώ, μπορεί να είναι και η τελευταία φορά –το πιθανότερο- που ανεβαίνω σε αυτό το Βήμα. Όμως όσοι έχετε λίγη ευαισθησία προσέξτε τι θα συμβεί, όταν θα γίνει αυτή η έκρηξη. Βέβαια κάποιοι θα πάνε να κρυφτούν πίσω από τα υψηλά τείχη των επαύλεων που έχουν κτίσει, σε όλα τα προάστια και νομίζουν ότι εκεί θα είναι ασφαλείς. Δεν θα είναι. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Άννα Βαγενά. 
Θέλω να σας γνωρίσω ότι έχει ζητήσει το λόγο ο Αναπληρωτής Υπουργός Οικονομικών κ. Φίλιππος Σαχινίδης. 
Επίσης έχουν ζητήσει το λόγο –και συμφωνώ- οι εισηγητές για μια τρίλεπτη εισήγηση επί των άρθρων. Θα λάβουν το λόγο, αλλά μόνο επί επισημάνσεων που έχουν. Να οικονομήσουν το χρόνο τους και να είναι συγκεκριμένοι και ευσύνοπτοι. 
Παρακαλείται τώρα ο κ. Φίλιππος Σαχινίδης, Αναπληρωτής Υπουργός Οικονομικών, να λάβει το λόγο για οκτώ λεπτά.</ChairmanSpeech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών):  Σας ευχαριστώ, κύριε Πρόεδρε.
Κυρίες και κύριοι συνάδελφοι, περισσότερο από δύο χρόνια στην Αίθουσα της Βουλής, παρακολουθούμε τις σκληρές αντιπαραθέσεις μεταξύ των συναδέλφων από διαφορετικές πτέρυγες της Βουλής. Όλοι υπερασπίζονται την άποψή τους, λέγοντας ότι μόνο αυτοί προσέφεραν λύση στα προβλήματα της χώρας. 
Κυρίες και κύριοι συνάδελφοι, η ματαιοδοξία είναι μια ανθρώπινη αδυναμία, από την οποία δεν είμαι απαλλαγμένος. Πολλές φορές καθώς ακούω τις τοποθετήσεις των συναδέλφων, αναρωτιέμαι τι θα γράψει ο ιστορικός του μέλλοντος για όλοι όσους έβαλαν ένα λιθαράκι με τη στάση ή με τις τοποθετήσεις τους, για τα όσα έγιναν στην κρισιμότερη αυτή περίοδο της ιστορίας της χώρας, πώς θα αξιολογηθεί ο καθένας από εμάς για τη στάση που τήρησε και για τα όσα υποστήριξε είτε μέσα στη Βουλή είτε έξω από τη Βουλή. 
Προβληματίστηκα ακόμη περισσότερο σήμερα, που άκουσα τον Αρχηγό της Νέας Δημοκρατίας να υποστηρίζει ότι η Νέα Δημοκρατία μετά τις εκλογές, αυτοδύναμη, θα προσφέρει λύση σε όλα τα προβλήματα της χώρας. Και αναρωτιέμαι: Τι εμπόδισε τη Νέα Δημοκρατία ως κυβέρνηση μέχρι το 2009 να προνοήσει –όχι το 2009, όχι το 2008, αλλά από το 2004 που εκλέχθηκε με πολύ ισχυρή εντολή από τον ελληνικό λαό- προκειμένου να προσφέρει μια λύση στα προβλήματα της χώρας; 
Δεν θα παρασυρθώ να αξιολογήσω ούτε αυτά που είπε ούτε αυτά που δεν έκανε η Νέα Δημοκρατία ως κυβέρνηση. Θα απαντήσω, καταφεύγοντας στο ζήτημα της αξιολόγησης όσων πήραν δύσκολες αποφάσεις.
Επιτρέψτε μου στο σημείο αυτό να διαβάσω κάποια αποσπάσματα από ένα γνωστό έργο του στοχαστή Νασίμ Ταλέμπ, το «Μαύρο Κύκνο», ο οποίος ασχολείται με δυο ζητήματα. Ασχολείται με το ζήτημα της αξιολόγησης και ειδικότερα πώς η ιστορία αξιολογεί αυτούς που προνοούν και πώς η ιστορία αντιμετωπίζει αυτούς, οι οποίοι τελικά βρίσκονται στο επίκεντρο των ιστορικών γεγονότων. 
Λέει, λοιπόν: «Υπάρχουν όμως και κάποιοι άλλοι ήρωες που τους κακομεταχειρίστηκε η ιστορία. Πρόκειται για την πικρή εκείνη κατηγορία όσων δεν γνώριζαν ότι ήταν ήρωες, που όμως έσωσαν τη δική μας ζωή, που μας βοήθησαν να αποφύγουμε καταστροφές. Έφυγαν χωρίς να αφήσουν ίχνη και δεν ήξεραν καν τι είχαν συνεισφέρει. Θυμόμαστε τους μάρτυρες που πέθαναν για μία στράτευση την οποία γνωρίζαμε, όχι όμως και όσους υπήρξαν μεν το ίδιο αποτελεσματικοί στη συνεισφορά τους αλλά που τη στράτευσή τους δεν την είχαμε ποτέ επισημάνει, ακριβώς επειδή πέτυχαν στην προσπάθειά τους. Η αγνωμοσύνη που δείχνουμε σβήνει τελείως μπροστά σε αυτόν τον άλλο τύπο έλλειψης ευγνωμοσύνης. Πρόκειται για μια πολύ πιο βαριά κατηγορία, καθώς δημιουργεί μια αίσθηση αχρηστίας στον σιωπηρό ήρωα». 
«Θα προσπαθήσω», λέει ο συγγραφέας, «να το δείξω με το ακόλουθο νοηματικό πείραμα. Θεωρήστε ότι ένας νομοθέτης που χαρακτηρίζεται από θάρρος, επιρροή, νου, όραμα και επιμονή κατορθώνει να ψηφιστεί ένας νόμος που τίθεται σε γενικευμένη ισχύ και λειτουργία στις 10 Σεπτεμβρίου του 2001». Σας υπενθυμίζω είναι μία ημέρα πριν από την καταστροφή της 11ης Σεπτεμβρίου του 2001.
 «Ο νόμος αυτός», λέει ο συγγραφέας, «επιτάσσει να υπάρχουν σταθερά κλειδωμένες αλεξίσφαιρες πόρτες σε κάθε πιλοτήριο αεροπλάνου με μεγάλο κόστος για τις ούτως ή άλλως χειμαζόμενες αεροπορικές εταιρείες, μήπως και κάποιοι τρομοκράτες επιχειρήσουν να χρησιμοποιήσουν αεροπλάνα, για να επιτεθούν στο World Trade Center της Νέας Υόρκης. Η νομοθεσία αυτού του είδους ασφαλώς δεν είναι μέτρο δημοφιλές μεταξύ του προσωπικού των αεροπορικών εταιρειών, καθώς περιπλέκει τη ζωή τους. Σίγουρα όμως θα προλάμβανε την 11η Σεπτεμβρίου. Ο άνθρωπος που θα είχε επιβάλει τις κλειδαριές στις πόρτες του πιλοτηρίου, δεν θα δει αγάλματά του στις κεντρικές πλατείες. Πιθανόν δε, να μην υπάρξει καν μνεία της συνεισφοράς του στη νεκρολογία του». 
«Πάμε τώρα παρακάτω», λέει, «να ξαναδούμε τα γεγονότα της 11ης Σεπτεμβρίου. Απολογιστικά ποιος εισέπραξε την αναγνώριση; Εκείνοι που είδατε να παρελαύνουν στα μέσα ενημέρωσης, στην τηλεόραση με τις ηρωικές τους πράξεις, καθώς και εκείνοι που είδατε να προσπαθούν να σας δώσουν την εντύπωση ότι διέπρατταν ηρωικές πράξεις; Η δεύτερη κατηγορία περιλαμβάνει, όπως τον άνθρωπο του χρηματιστηρίου της Νέας Υόρκης Ρίτσαρντ Γκράσο, τον άνθρωπο που έσωσε το χρηματιστήριο και έλαβε ένα πελώριο πριμ για τη συνεισφορά του. Το μόνο που χρειάστηκε να κάνει ήταν να είναι παρών και να χτυπήσει το συμβολικό κουδούνι στη συνεδρίαση στη τηλεόραση, που όπως θα δούμε είναι βασικός φορέας αδικίας  και βασική αιτία για τη τυφλότητα ως προς τους μαύρους κύκνους. Ποιος ανταμείβεται; Ο κεντρικός τραπεζίτης που αποφεύγει μία ύφεση ή εκείνος που έρχεται να διορθώσει τα σφάλματα των προκατόχων του και τυχαίνει να βρίσκεται παρών, όταν ανακάμπτει η οικονομία; Ποιος είναι πιο πολύτιμος; Ο πολιτικός που αποφεύγει έναν πόλεμο ή εκείνος που ξεκινάει έναν καινούργιο πόλεμο και έχει την τύχη να τον κερδίσει; Πρόκειται για την ίδια αντιστροφή που είδαμε λίγο πριν, με την αξία όσων δεν ξέρουμε. Όλοι γνωρίζουν ότι χρειάζεται περισσότερη πρόληψη παρά θεραπεία και όμως λίγοι ανταμείβουν τις πράξεις πρόληψης. Δοξάζουμε εκείνους που αφήνουν τα ονόματά τους γραμμένα στα  βιβλία της ιστορίας σε βάρος εκείνων που έχουν καταθέσει τη συνεισφορά τους. Τα βιβλία μας όμως σιωπούν για αυτούς. Οι άνθρωποι δεν είμαστε μόνο μια ιδιαίτερα επιπόλαια φυλή. Αυτό μέχρι ενός σημείου μπορεί να θεραπευτεί. Είμαστε και μια φυλή ιδιαίτερα άδικη».
Τα λέω αυτά, κυρίες και κύριοι συνάδελφοι, για να κλείσω με ένα πολύ απλό συμπέρασμα. Η χώρα μας δεν θα ήξερε τη λέξη τρόικα, η χώρα μας δεν θα ήξερε τη λέξη μνημόνιο, εάν πολύ πριν έρθει το 2008, πολύ πριν έρθει το 2009, αυτοί οι οποίοι είχαν την ευθύνη, είχαν πάρει τις πρωτοβουλίες να αντιμετωπίσουν τα κρίσιμα προβλήματα, τα οποία ήταν παρόντα από την πρώτη ημέρα εισόδου της χώρας μας στην οικονομική και νομισματική ένωση.
 Όμως αδιαφόρησαν, δεν έκαναν το παραμικρό, με αποτέλεσμα σήμερα να έρχονται όλοι και να καυχώνται ότι, εάν πάρουν ψήφο εμπιστοσύνης από τον ελληνικό λαό στις επόμενες εκλογές, θα μπορέσουν να λύσουν και να αντιμετωπίσουν ό,τι δεν κατάφεραν να λύσουν και να αντιμετωπίσουν τότε που είχαν και το χρόνο στη διάθεσή τους και κάθε δυνατότητα.
Σας ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υπουργό κ. Φίλιππο Σαχινίδη.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριε Πρόεδρε, θα ήθελα το λόγο, διότι θέλω να πω κάτι.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Αναφέρθηκα το πρωί στην κατάσταση του ελληνικού τραπεζικού συστήματος, στην ενδιάμεση αυτή περίοδο που διανύουμε από την επίσημη εξαγγελία του PSI μέχρι την ολοκλήρωση της ανταλλαγής των ομολόγων.
Είπα στην ομιλία μου πριν από λίγη ώρα ότι αυτή είναι μια δύσκολη μεταβατική περίοδος, έχουν συσπειρωθεί οι κερδοσκοπικοί κύκλοι των διεθνών αγορών και παρακολουθούν. Ξέρουμε πώς λειτουργούν οι οίκοι αξιολόγησης, ξέρουμε πώς λειτουργεί η ιδιωτική πλατφόρμα των ασφαλίστρων κινδύνου των ομολόγων. Υπάρχουν ορισμένοι κανόνες οι οποίοι ισχύουν σε παρόμοιες περιπτώσεις και εμείς πρέπει να είμαστε ψύχραιμοι, συνετοί, ενωμένοι, συναινετικοί, υπεύθυνοι και επαγγελματίες, ει δυνατόν, στη συμπεριφορά μας.
Επαναλαμβάνω με αφορμή και όσα είπε προηγουμένως ο Πρόεδρος του Λαϊκού Ορθόδοξου Συναγερμού, αλλά και άλλοι συνάδελφοι, πως το ελληνικό τραπεζικό σύστημα είναι απολύτως ασφαλές. Η αναγκαία ρευστότητα χωρίς κανένα περιορισμό, διασφαλίζεται από δυο διαφορετικές συγκλίνουσες πηγές. Η πρώτη πηγή είναι το ευρωσύστημα, η Ευρωπαϊκή Κεντρική Τράπεζα. Αυτό προβλέπεται ρητά στην απόφαση της 26ης Οκτωβρίου του 2011 και στις αποφάσεις της 21ης Φεβρουαρίου του 2012. Η άλλη πηγή εντός του ευρωσυστήματος είναι η Τράπεζα της Ελλάδος, η οποία επιτελεί όχι μόνο τον παραδοσιακό ρόλο της κεντρικής τράπεζας, αλλά και το ρόλο της συνιστώσας του ευρωσυστήματος.
Προβλέπουν οι συμφωνίες που έχουμε υπογράψει με την πλειοψηφία των δυο τρίτων της Βουλής, πριν από δεκαπέντε μέρες, στις 14 Φεβρουαρίου, πως ένα ποσό 35 δισεκατομμυρίων ευρώ, ως προσωρινή εγγύηση, θα διατεθεί από το EFSF προς την Ευρωπαϊκή Κεντρική Τράπεζα, για να καλυφθούν οι ανάγκες χρηματοδότησης του ελληνικού τραπεζικού συστήματος, όσο διαρκεί η περίοδος του PSI. Στο μεταξύ, λειτουργεί ο μηχανισμός της Τραπέζης της Ελλάδος.
Για να αντιληφθείτε ότι τα πράγματα είναι οργανωμένα και ασφαλή, στην τροπολογία για το χρηματοοικονομικό σύστημα, που φέρει το γενικό αριθμό 784 και τον ειδικό 174, είχαμε προβλέψει στην παράγραφο 1 του άρθρου 5 ότι οι εγγυήσεις που παρέχει το ελληνικό δημόσιο προς την Τράπεζα της Ελλάδος για τη λειτουργία του μηχανισμού ενδιάμεσης ρευστότητας, αυξάνονται κατά 50%.
Μετά από συνεννοήσεις που έγιναν πριν από λίγη ώρα με την Ευρωπαϊκή Κεντρική Τράπεζα, εκρίθη ότι δεν το χρειαζόμαστε ούτε αυτό. Δεν χρειάζεται να αυξήσουμε το ποσό των εγγυήσεων του ελληνικού δημοσίου, γιατί επαρκούν τα υφιστάμενα ποσά και επαρκεί φυσικά και το κονδύλιο των 35 δισεκατομμυρίων της προσωρινής ενίσχυσης που θα δώσει το EFSF.
Εις απόδειξιν αυτού που λέω, θα παρακαλούσα, κύριε Πρόεδρε, από την τροπολογία στην οποία αναφέρθηκα προηγουμένως, να διαγραφεί η παράγραφος 1 του άρθρου 5.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Υπουργέ.
Προτείνω αυτή η διαγραφή που σημειώσατε, να κατατεθεί στα Πρακτικά και να διανεμηθεί επιμελεία των Πρακτικών.
Ευχαριστούμε τον Αντιπρόεδρο και Υπουργό Οικονομικών, τον κ. Βενιζέλο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ο Πρόεδρος του Λαϊκού Ορθόδοξου Συναγερμού, ο κ. Γεώργιος Καρατζαφέρης, έχει το λόγο για μια σύντομη παρέμβαση.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Αντιπρόεδρε, είπατε πριν ότι έθεσα και θέμα των τραπεζών. Δεν το έθεσα εγώ στην ομιλία μου, αλλά δεν έχει καμμία σημασία.
Δεν πρέπει να δούμε τα πράγματα όπως έχουν; Πόσα χρήματα έχουν πάρει οι τράπεζες; Πόσα; Πόσα λεφτά έχουν πάρει από την Ελλάδα, από την εποχή του Καραμανλή και από την Ευρωπαϊκή Κεντρική Τράπεζα;
Τα λεφτά αυτά, τα οποία σήμερα θα κληθούν να δώσουν πάλι οι Έλληνες, είναι περισσότερα από τις καταθέσεις που έχουν. Το σύνολο των καταθέσεων είναι 170 περίπου και έχουν μαζέψει 170 δισεκατομμύρια.
Εγώ θέλω να σας ρωτήσω: καλώς να τους τα δώσετε…</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Δεν τους τα δίνουμε. Το διέγραψα από την τροπολογία.</Speech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Εντάξει. Τους τα δίνετε.
…αλλά η κερδοφορία του 2001, 2002, 2003, 2004, 2005, 2006, 2007, 2008 -η απληστία της κερδοφορίας- αυτά τα χρήματα, τα οποία έβγαλαν από τα πανωτόκια, από «ψιλά» γράμματα, όλα αυτά τα κεφάλαια θα τα επενδύσουν για να σώσουν τα μαγαζιά τους; Δεν βλέπω καμμία διάθεση. Εγώ, τουλάχιστον, δεν έχω δει κάποιον να λέει: «θα βάλω ίδια κεφάλαια». Ξαφνικά, όλοι αυτοί είναι πένητες, αυτοί οι οποίοι κέρδισαν τα όσα-όσα όλα αυτά τα χρόνια.
Είπα και προχθές στην τελευταία συνάντηση που είχαμε, κύριε Αντιπρόεδρε, στο Μέγαρο Μαξίμου, ότι θα τους δώσετε 30 δισεκατομμύρια. Ωραία! Θα πάρετε κάποιες μετοχές. Δεν έχετε καταλήξει τι μετοχές θα είναι, αν θα είναι κοινές, θα είναι cocos, θα είναι προνομιούχες, κοινές άνευ ψήφου. Δεν ξέρω σε τι έχετε καταλήξει γι’ αυτές τις μετοχές, που θα πάρετε από τις τράπεζες, που θα τους δώσετε όλα αυτά τα λεφτά. Επαναλαμβάνω ότι στερούνται οι συνταξιούχοι, στερούνται οι χαμηλόμισθοι. Είπαμε να πάρουν οι τράπεζες για να σωθούν δήθεν οι καταθέσεις. Θέτω, όμως ερώτημα: γιατί αυτές τις μετοχές δεν τις δίνετε στα ασφαλιστικά ταμεία; Τις πήρατε. Δώστε τις στα ασφαλιστικά ταμεία να «αναπνεύσουν» κι αυτά, να έχει -ξέρω εγώ- και η τρίτη ηλικία μία ανάσα ότι, εν πάση περιπτώσει, εξασφαλίζεται. Αντ’ αυτού, τα παίρνετε και τα κρατάτε. Δώστε τα εκεί. Από αυτούς τα πήρατε. Στο κάτω-κάτω τόσα δισεκατομμύρια έφυγαν από τα ασφαλιστικά ταμεία και κάποιες φορές χωρίς την έγκρισή τους, χωρίς να έχει εγκληθεί ο κύριος Διοικητής της Τράπεζας της Ελλάδος που έκανε χρήση. Εν πάση περιπτώσει, τώρα, δεν μπορούσατε να τα δώσετε ως μετοχές, σ’ αυτά τα ταμεία για να αξιοποιηθούν; Νομίζω λοιπόν ότι δεν έγινε.
Κλείνω, κύριε Αντιπρόεδρε, με αυτό που είχα πει μέσα, εκείνο το δύσκολο απόγευμα. Μου είχε κάνει εντύπωση η επιστολή προς την κ. Λαγκάρντ -η οποία είχε και την οσφυοκαμψία των πολιτικών αρχηγών, λέγοντας ότι δεν θα ασκήσουν άλλη πολιτική, αν έρθουν στα πράγματα, αυτό το ευτελιστικό και εξαιρετικά ταπεινωτικό- γιατί είναι στα αγγλικά και δεν είναι στα ελληνικά; Εδώ, στο μνημόνιο που τύπωσε η Βουλή στα ελληνικά, δεν είναι και είναι στα αγγλικά. Είπαμε εκείνη την ημέρα ότι έγινε λάθος. 
Εξηγώ: εφόσον το λάθος το είδατε, επί σκοπού έγινε; Γιατί δεν είναι –επαναλαμβάνω- η επιστολή στα ελληνικά ότι οι αρχηγοί των κομμάτων που ψηφίζουν, δέχονται ότι κατά την άσκηση της εξουσίας μετά τις εκλογές, δεν θα αλλάξουν πολιτική και θα είναι η ίδια; 
Ωραία. Το ταπεινωτικό το δέχθηκαν. Το ευτελιστικό το δέχθηκαν. Δεν με απασχολεί και δεν το κρίνω αυτό. Θα το κρίνει η κάλπη. Στα ελληνικά, όμως, γιατί δεν είναι;
Είναι πάρα πολύ απλό το ερώτημα. Καταθέτω εις τα Πρακτικά του λόγου το αληθές, για να διαβάσει κάποιος και να γνωρίζει τι τερτίπια γίνονται.
Ευχαριστώ πολύ.
(Στο σημείο αυτό ο Πρόεδρος του Λαϊκού Ορθόδοξου Συναγερμού Γεώργιος Καρατζαφέρης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Θα μπορούσα, κύριε Πρόεδρε, να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Παρακαλείται ο Αντιπρόεδρος της Κυβέρνησης και Υπουργός Οικονομικών κ. Ευάγγελος Βενιζέλος να λάβει το λόγο για να απαντήσει στον κύριο Πρόεδρο του Λαϊκού Ορθόδοξου Συναγερμού.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Με τον Πρόεδρο του Λαϊκού Ορθόδοξου Συναγερμού έχουμε κάνει πάρα πολλές συζητήσεις για τα θέματα αυτά και κάναμε και πολύ ενδιαφέρουσες συζητήσεις κατά τη διάρκεια της τελευταίας σύσκεψης των Αρχηγών των κομμάτων που στήριζαν τότε την Κυβέρνηση. Μετά απεχώρησε ο Λαϊκός Ορθόδοξος Συναγερμός και μείναμε μόνοι μας με τη Νέα Δημοκρατία στη συμμετοχή και τη στήριξη της Κυβέρνησης του κ. Παπαδήμου.
Θα θυμάται ίσως, λοιπόν, από τις συζητήσεις μας αυτές ότι πράγματι, το Διεθνές Νομισματικό Ταμείο, η Ευρωπαϊκή Επιτροπή και η Ευρωζώνη είχαν στείλει ένα σχέδιο πιθανής επιστολής των Αρχηγών των κομμάτων που στηρίζουν την Κυβέρνηση. Αυτό ήταν ένα σχέδιο. 
Τελικά οι Αρχηγοί των κομμάτων έλαβαν υπ’ όψιν τους το σχέδιο αυτό, έκαναν τις δικές τους σκέψεις, τις δικές τους διατυπώσεις και τώρα, δεν μιλάμε για ένα σχέδιο επιστολής, αλλά μιλάμε για δύο συγκεκριμένες επιστολές, οι οποίες έχουν σταλεί: η επιστολή του κ. Παπανδρέου και η επιστολή του κ. Σαμαρά. Και οι δύο επιστολές έχουν δημοσιοποιηθεί. Οι απόψεις και των δύο κομμάτων έχουν αναπτυχθεί και ενώπιον της Βουλής και ενώπιον του ελληνικού λαού. Μπορεί καθένας να αξιολογήσει ποιος είναι ειλικρινής, ποιος είναι συνεπής, ποιος λέει πράγματι αυτά που θα συμβούν μετά τις εκλογές και ποιος προσπαθεί να αποφύγει τις δύσκολες απαντήσεις στις δύσκολες ερωτήσεις. 
Θα θυμάται επίσης ο κ. Καρατζαφέρης ότι και ο ίδιος είχε στείλει επιστολή, προκειμένου να εκταμιευθεί η έκτη δόση του παλαιού προγράμματος και μάλιστα, είχε στείλει μία επιστολή με έναν ιδιόρρυθμο τρόπο, αλλά αποδεκτό τελικά, από τους θεσμικούς εταίρους, μια ανοικτή επιστολή, η οποία, όμως, τελικά έγινε και επιστολή προς τους θεσμικούς αποδέκτες, μεταφράστηκε στα αγγλικά και μοιράστηκε και στο Eurogroup και στο Ευρωπαϊκό Συμβούλιο. Δεν διέφερε σε τίποτα εκείνη η επιστολή για την έκτη δόση, από την επιστολή που υπέγραψαν τώρα, οι Αρχηγοί των δύο κομμάτων που μετέχουν στην Κυβέρνηση. 
Επίσης ήθελα να παρατηρήσω –γιατί πρέπει να είμαστε προμηθείς και όχι επιμηθείς- ότι αυτή η τοποθέτηση του κυρίου Προέδρου του Λαϊκού Ορθόδοξου Συναγερμού οδηγεί τελικά σε μία σταθερά αντιπολιτευόμενη πορεία. Έτσι δεν είναι; Μετεκλογικά τι θα κάνει ο Λαϊκός Ορθόδοξος Συναγερμός; Θα μετέχει στο συνασπισμό εξουσίας, του οποίου θα ηγηθεί ο κ. Τσίπρας, ο οποίος βλέπει αυτόν τον συνασπισμό εξουσίας; Θα αμύνεται εκτός, μοναχικά; Θα μετέχετε σε ένα άλλο σχήμα; Θα συμπράξετε με την πολυκατοικία; Πώς ακριβώς θα γίνει η μετεκλογική αρχιτεκτονική; Είναι πολύ ενδιαφέρουσα, είναι απροσδιόριστη ακόμη. 
Ο πολίτης όμως θέλει να ξέρει ότι έχουμε καθαρούς λογαριασμούς, λέμε καθαρές κουβέντες, γιατί η πολιτική που ισχύει και που επιβάλλεται, είναι η πολιτική της αλήθειας, η πολιτική της εθνικής ανάγκης και της εθνικής σωτηρίας.
Εμείς αυτήν την πολιτική εκφράζουμε και στο όνομα αυτής της πολιτικής θα ζητήσουμε να κριθούμε από τον ελληνικό λαό. Δεν μπορεί όμως να τα έχει κανείς καλά με όλους πάντοτε. 
Έρχεται η ώρα της καθαρής θέσης και του πολιτικού κόστους και δεν πρέπει να τρομάζουμε ενώπιον του προσωρινού πολιτικού κόστους, γιατί το ανώτερο στάδιο του πολιτικού κόστους είναι το ιστορικό κόστος. Αλίμονο αν η πατρίδα μας κληθεί να πληρώσει ιστορικό κόστος! Πρέπει αγόγγυστα τα κόμματα να αναλαμβάνουμε το πολιτικό κόστος, για να προστατεύσουμε την πατρίδα μας έναντι του κινδύνου του μεγάλου ιστορικού κόστους. 
Έρχομαι τώρα στις τράπεζες. Έχω πει κατ’ επανάληψη ότι πρέπει να διακρίνουμε την ενίσχυση της ρευστότητας από την ενίσχυση της κεφαλαιακής επάρκειας. Το ελληνικό τραπεζικό σύστημα έχει ανάγκη από ρευστότητα και από νέα κεφάλαια. Γιατί έχει ανάγκη από νέα κεφάλαια; Έχει ανάγκη από νέα κεφάλαια, διότι το PSI και η αντικατάσταση των ομολόγων δημιουργεί την ανάγκη στις τράπεζες που έχουν πολλά ομόλογα του ελληνικού δημοσίου, να ανακεφαλαιοποιηθούν. Υπάρχει και ο έλεγχος της ποιότητας του χαρτοφυλακίου δανείων που έχουν χορηγήσει οι τράπεζες. Είναι ο έλεγχος που έκανε η «BLACKROCK» και συνεχίζει η «BAY» και η Τράπεζα της Ελλάδος. Άρα έχουμε δύο λόγους να οδηγηθούμε σε μία οργανωμένη ανασυγκρότηση, επανακεφαλαιοποίηση και εξυγίανση και σε ένα νέο τραπεζικό τοπίο ασφαλές για τον πολίτη. 
Γιατί έχουν οι τράπεζες ανάγκη από ενίσχυση της ρευστότητας; Πρωτίστως, γιατί έχουν φύγει οι καταθέσεις. Έφυγαν 65 δισεκατομμύρια καταθέσεων Ελλήνων πολιτών από το 2009 έως σήμερα. Είναι τεράστιο το ποσό αυτό. Επαναλαμβάνω για πολλοστή φορά ότι τώρα που όλα γίνονται ασφαλή και καθαρά και που ξέρει ο πολίτης ότι οι τράπεζες είναι εγγυημένες με πολλά δισεκατομμύρια από το θεσμικό σύστημα της Ευρωζώνης, είναι η ώρα της επιστροφής των καταθέσεων. Και όταν λέω επιστροφή καταθέσεων, δεν εννοώ μόνο από το εξωτερικό. Εκεί έχει πάει το μικρότερο ποσοστό. Το μεγαλύτερο ποσοστό δεν έχει φύγει με τη μορφή εμβασμάτων. 
Άρα, όταν έχουμε τέτοια απώλεια καταθέσεων, όταν έχουμε τέτοιες ανάγκες επανακεφαλαιοποίησης, φυσικά το δημόσιο έρχεται και προστατεύει τη ρευστότητα και την κεφαλαιακή επάρκεια του τραπεζικού συστήματος. Το αντάλλαγμα ποιο είναι; Θα έχει στο χαρτοφυλάκιό του το ελληνικό δημόσιο σχεδόν το σύνολο των μετοχών όλων των ελληνικών τραπεζικών ιδρυμάτων. Θα είμαστε ο σχεδόν αποκλειστικός μέτοχος. 
Θέλουμε όμως να μετατρέψουμε τις τράπεζες σε ΔΕΚΟ; Θέλουμε να τις κάνουμε δημόσιες επιχειρήσεις; Θέλουμε να τις υποβάλουμε στο λεγόμενο δημόσιο μάνατζμεντ; Προφανώς όχι. 
Το κράτος, λοιπόν, το δημόσιο, μέσω του Ταμείου Χρηματοπιστωτικής Σταθερότητας, θα έχει το στρατηγικό έλεγχο, θα ελέγχει απολύτως τις μεγάλες αποφάσεις, καταστατικές αλλαγές, συγχωνεύσεις, αλλαγή τοπίου και θα ελέγχει την τήρηση του σχεδίου ανασυγκρότησης κάθε τράπεζας. Βασικό στοιχείο του σχεδίου ανασυγκρότησης είναι η σχέση της τράπεζας με την πραγματική οικονομία, γιατί, αν η τράπεζα δεν διοχετεύει ρευστότητα, αν η τράπεζα δεν πουλάει δάνεια, δεν θα είναι κερδοφόρα, δεν θα ζωντανέψει, δεν θα ανασυγκροτηθεί. 
Άρα λοιπόν το στρατηγικό έλεγχο υπέρ του ελληνικού λαού και υπέρ της εθνικής οικονομίας, τον έχει το κράτος και την καθημερινή διαχείριση θα την κρατήσουν οι ιδιώτες, εάν μετάσχουν σε ένα ελάχιστο επίπεδο στην αναγκαία αύξηση του μετοχικού κεφαλαίου. Και πρέπει να προστατεύσουμε και εκατοντάδες χιλιάδες μικρομετόχους, οι οποίοι πρέπει να έχουν και αυτοί μία ελπίδα, ότι μπορεί στο ρεύμα ανόδου της ελληνικής οικονομίας να ωφεληθούν κι αυτοί. 
Τι προσδοκούμε να κάνουμε; Προσδοκούμε να πάρουμε πίσω όσο γίνεται μεγαλύτερο μέρος από τα δισεκατομμύρια που θα έχει επενδύσει ο ελληνικός λαός στην ανασυγκρότηση του τραπεζικού συστήματος, γιατί αυτά επιβαρύνουν το χρέος, γιατί αυτά τα οφείλει ο ελληνικός λαός και στόχος μας είναι να διαθέσουμε τις μετοχές, για να μειώσουμε το χρέος και για να μειώσουμε το βάρος που θα κουβαλά ο ελληνικός λαός σε δύο, σε πέντε χρόνια. 
Τα ασφαλιστικά ταμεία ήδη έχουμε προβλέψει ότι θα ανακεφαλαιοποιηθούν, θα αναπληρωθεί η περιουσιακή τους απώλεια με τον ειδικό φορέα που έχουμε ψηφίσει στον προηγούμενο νόμο, στο ν.4046/2012 πριν από δεκαπέντε ημέρες. 
Άρα όλα αυτά τα έχουμε συζητήσει, τα έχουμε προβλέψει, τα έχουμε ψηφίσει και ισχύουν στην ελληνική έννομη τάξη. Δεν χρειάζεται να επαναλαμβάνουμε συνεχώς τα ίδια πράγματα, γιατί πιστεύω ότι έχουμε διαμορφώσει ένα εθνικό σχέδιο ανασυγκρότησης, που πρέπει να το υπηρετήσουμε με συνέπεια, ενότητα, συναίνεση και διορατικότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Αντιπρόεδρο της Κυβέρνησης και Υπουργό Οικονομικών, κ. Ευάγγελο Βενιζέλο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ο προγραμματισμός, κύριε Πρόεδρε, δεν περιλαμβάνει αλληλουχία ατερμόνων αγορεύσεων. Αυτό το διατύπωσα και σαν υπόμνηση προς τον κύριο Αντιπρόεδρο, να μη λάβει το λόγο για άλλη αγόρευση.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Δύο δευτερόλεπτα μόνο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Καρατζαφέρη.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Αντιπρόεδρε, κρατήστε, λοιπόν, τις διοικήσεις, που κάποιες από αυτές οδήγησαν στην πτώχευση! Αφήστε τους εκεί! Κρατήστε τους!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Δεν είπα αυτό.</Speech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Έπρεπε να έχετε κάνει συγχωνεύσεις.  Σας το λέω τόσα χρόνια. Το λέω δύο χρόνια σε εσάς και δύο χρόνια στην κυβέρνηση του κ. Καραμανλή. Συγχωνεύσεις! Έπρεπε να υπάρχει ένας τραπεζικός πυλώνας του δημοσίου κι ένας του ιδιωτικού. 
Όμως ο καθένας από αυτούς θέλει την καρέκλα. Κάνουν αρραβώνες, χαλάνε αρραβώνες, τουμπάρουν το Χρηματιστήριο, το ανεβάζουν, πουλάνε. Πρόκειται δηλαδή για τον ευτελισμό της οικονομίας. Και να τους δώσετε είπα -στα ασφαλιστικά ταμεία «θα, θα»- από εκεί που τα πήραν. Έχει μεγάλη διαφορά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αυτό είναι σημείωση για αύριο, κύριε Πρόεδρε, όχι για απόψε.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Συμφωνούμε. 
Αυτό είναι ευτελισμός.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Δεν είπε αυτό. Λέει για αύριο.</Speech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Όχι αύριο θα πούμε για τα φάρμακα, για το παρακείμενο.
Όσον αφορά τώρα για το ποιος θα κυβερνήσει αύριο, νομίζω ότι ο κ. Λοβέρδος το ξεκαθάρισε, το είπε ευθέως, εσείς με τη Νέα Δημοκρατία. Μπράβο σας, καλό αρραβώνα! Να έρθουμε και στη γαμήλιο τελετή! 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι θα γίνει με την τροποποίηση, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Παρακαλώ για τα Πρακτικά να διανείμουν τη διόρθωση επί της τροπολογίας.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Μα δεν έκανα καμμία διόρθωση. Είπα, η παράγραφος 1 του άρθρου 5 της τροπολογίας διαγράφεται. Τι να μοιράσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Τη διαγραφή. 
Ο κ. Θεόδωρος Καράογλου έχει το λόγο για τρία λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΚΑΡΑΟΓΛΟΥ</Parlmember>: Κύριε Πρόεδρε, κυρίες και κύριοι συνάδελφοι, είχαμε τη δυνατότητα ως παράταξη, ο Πρόεδρος του κόμματός μας, Αντώνης Σαμαράς, οι υπόλοιποι ομιλητές της Νέας Δημοκρατίας, να αναφερθούμε στη σημερινή κατάσταση, στο σημερινό πολιτικό, κοινωνικό, οικονομικό γίγνεσθαι και να καταθέσουμε συγκεκριμένες προτάσεις. 
Είχαμε τη δυνατότητα να εξηγήσουμε και στον ελληνικό λαό μέσα από τη Βουλή ότι στις 12 Φεβρουαρίου είπαμε το μεγάλο ναι, το ναι της ελπίδας, το ναι που δίνει χρόνο, που δίνει σταθερότητα, που δίνει ελπίδα και προοπτική στον ελληνικό λαό, για να ξεπεράσει τα προβλήματα, αν βεβαίως ακολουθηθεί η πολιτική που πρέπει. Μία πολιτική ανάκαμψης της ελληνικής οικονομίας, μία πολιτική επανεκκίνησης της ελληνικής οικονομίας, μία πολιτική ανάπτυξης συνολικά, για όλη την ελληνική οικονομία και κοινωνία. 
Θα σταθώ επιγραμματικά σε συγκεκριμένα άρθρα που νομίζω ότι πρέπει να πάρω κάποιες απαντήσεις από τους αρμόδιους Υπουργούς. 
Πρώτα-πρώτα, όσον αφορά το άρθρο 1, το οποίο αναφέρεται σε περικοπές των κυρίων συντάξεων και στο άρθρο 6 που αφορά τις περικοπές των επικουρικών συντάξεων, θέλω να επισημάνω τα εξής: Πρώτον, είναι η πρώτη φορά που υπήρξε μια σκληρή, μια ουσιαστική διαπραγμάτευση και είδαμε το αποτέλεσμα αυτής της διαπραγμάτευσης. Για πρώτη φορά υπήρξε πλαφόν τόσο στις κύριες όσο και στις επικουρικές συντάξεις και κάτω από αυτά τα πλαφόν, δεν έγινε καμμιά περικοπή. Προφανέστατα πρόκειται για μια επιτυχία της διαπραγματευτικής ομάδος. Βεβαίως θα ήθελα να εξάρω και να τονίσω τη συμβολή του Προέδρου του κόμματός μας, Αντώνη Σαμαρά, σ’ αυτήν την επιτυχία.
Επίσης θα ήθελα να εκφράσω δύο προβληματισμούς. 
Ο πρώτος έχει σχέση με το ΝΑΤ, με το Ταμείο των Ναυτικών στο οποίο δεν προβλέπεται πλαφόν, αλλά υπάρχει μια οριζόντια μείωση των συντάξεων κατά 7%. Θεωρώ ότι πρόκειται για ένα ζήτημα το οποίο η Κυβέρνηση θα έπρεπε να δει με ιδιαίτερο ενδιαφέρον και αν μπορεί, έστω και την ύστατη στιγμή να δώσει μια απάντηση στο συγκεκριμένο πρόβλημα, γιατί θεωρώ ότι είναι άδικο για τους ξωμάχους της ναυτικής ζωής, να μην υπάρχει ένα πλαφόν για τη σύνταξή τους. 
Ο δεύτερος προβληματισμός που θέτω, είναι σε σχέση με το αν το άθροισμα των μικρών κύριων και επικουρικών συντάξεων είναι κάτω από το ποσό των 1300 ευρώ. Τότε είναι φανερό ότι υφίσταται περικοπές κάποιος Έλληνας πολίτης, κάποιος συνταξιούχος αν, για παράδειγμα, έχει 500 ευρώ κύρια σύνταξη και 300 επικουρική. Θα παρακαλούσα να αντιμετωπίσετε το θέμα αυτό, γιατί είναι άδικο τη στιγμή που υπάρχει το πλαφόν των 1300 ευρώ για τις κύριες συντάξεις, να γίνονται περικοπές γι’ αυτούς που είναι σίγουρα πολύ κάτω από τα 1300 ευρώ. 
Θα ήθελα να σταθώ στο άρθρο 2, στο οποίο γίνονται περικοπές στον προϋπολογισμό ύψους 2,2 δισεκατομμυρίων ευρώ, γιατί απλούστατα είναι φανερό ότι η προβλεπόμενη ύφεση από τον προϋπολογισμό του 2012, θα είναι πολύ μεγαλύτερη από ό,τι προβλεπόταν. Γι’ αυτόν το λόγο και γίνονται αυτές οι περικοπές. 
Ακόμα θα ήθελα να ζητήσω από τον κύριο Υπουργό να δει ξανά κάποιες επιμέρους δαπάνες, όπως για παράδειγμα στα επιδόματα των πολυτέκνων που ήδη έχουν υποστεί μια σειρά σημαντικών μειώσεων και περικοπών και με το αφορολόγητο, αλλά και στις άλλες παροχές τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεύτερον, στις παροχές των αναπληρωτών στην εκπαίδευση, καθώς τα σχολειά μας θα κινδυνεύουν εκτός από βιβλία που ακόμα δεν έχουν, να μην έχουν την επόμενη χρονιά ούτε δασκάλους και καθηγητές. 
Τρίτον, στις περικοπές κατά 60 δισεκατομμύρια ευρώ της εξισωτικής αποζημίωσης των αγροτών. Τη στιγμή που υπάρχει θέληση από όλους για να βοηθηθούν οι αγρότες, είναι αδιανόητο να γίνονται περικοπές στις εξισωτικές αποζημιώσεις των αγροτών. Έστω και αυτήν τη στιγμή, θα έπρεπε να βρεθεί ένα ισοδύναμο αποτέλεσμα. 
Τέταρτον, στις περικοπές για το κλείσιμο των σχολείων του εξωτερικού, καθώς μοιραία οδηγούμεθα στο να χαθεί η συνέχεια της ελληνικής γλώσσας και παιδείας για τους Έλληνες μετανάστες και ειδικά σε μια περίοδο που αναμένεται να αυξηθεί περισσότερο αυτό το κύμα των μεταναστών. 
Πέμπτον, στην περικοπή της φαρμακευτικής δαπάνης, για την οποία λέμε ναι στο συμμάζεμα της σπατάλης, αλλά όχι στην κατάργηση της παροχής φαρμάκων στον Έλληνα πολίτη. 
Όσον αφορά το άρθρο 3, θα ήθελα να σταθώ επιγραμματικά και να πω ότι προβλέπονται μειώσεις στις αποδοχές των αιρετών των ΟΤΑ, ενώ μειώνονται και οι αντιμισθίες των αντιδημάρχων. Απ’ ό,τι ξέρω -γιατί ήρθα σε επαφή με το διοικητικό συμβούλιο της ΚΕΔΕ, της Κεντρικής Ένωσης Δήμων Ελλάδος- έγινε μια προσπάθεια να υπάρξει ένα ισοδύναμο αποτέλεσμα με την περικοπή του αντίστοιχου ποσού από τα έσοδα της ΚΕΔΕ. Άρα λοιπόν θα ήθελα να αντιμετωπίσετε και αυτό το ζήτημα. 
Επίσης θα ήθελα να δείτε και το θέμα του εκλογικού επιδόματος των εργαζομένων στο Εθνικό Τυπογραφείο. Είναι γνωστό ότι οι εργαζόμενοι στο Εθνικό Τυπογραφείο εμπλέκονται άμεσα και ενεργά στην προετοιμασία και τη διεξαγωγή της εκλογικής διαδικασίας. Άρα θα έπρεπε έστω και τώρα να υπάρξει μια εξαίρεση γι’ αυτούς τους εργαζόμενους. 
Όσον αφορά το άρθρο 5 –και ολοκληρώνω, κύριε Πρόεδρε- θα ήθελα να πω ότι αφορά τις συγχωνεύσεις των ερευνητικών φορέων. 
Κύριε Υπουργέ, θα ήθελα να προσέξετε το συγκεκριμένο άρθρο, γιατί, όπως είπα και στην πρωτομιλία μου –και το επαναλαμβάνω για άλλη μια φορά- θεωρώ ότι το συγκεκριμένο άρθρο 5 πρέπει να αφαιρεθεί εξ ολοκλήρου. Δεν είναι κατεπείγον. Άρα θεωρούμε ότι θα πρέπει να προκύψει μετά από δημοκρατικό διάλογο, μετά από κοινωνικό διάλογο και μετά από διάλογο με τους ανάλογους επιστημονικούς φορείς. 
Παράλληλα θα ήθελα να επισημάνω τρία συγκεκριμένα πράγματα. 
Πρώτον, είναι αδιανόητο στον ήδη πολύ χαμηλό προϋπολογισμό για τα ερευνητικά κέντρα, των 50 εκατομμυρίων, να γίνεται άλλη μια περικοπή 10 εκατομμυρίων. Είναι αδιανόητο τη στιγμή που θέλουμε να ενισχυθεί η καινοτομία και η έρευνα στην ελληνική οικονομία, να κάνουμε και άλλες περικοπές από τον ήδη περικομμένο προϋπολογισμό για τα ερευνητικά κέντρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΘΕΟΔΩΡΟΣ ΚΑΡΑΟΓΛΟΥ</Parlmember>: Καταλήγοντας, σε ό,τι αφορά τη συγχώνευση των δύο συγκεκριμένων ινστιτούτων, θα πρότεινα το νέο ινστιτούτο να έχει την επωνυμία «Ινστιτούτο Επεξεργασίας του Λόγου και Πολιτιστικής Τεχνολογίας», δηλαδή ΙΕΛΠΟΤ, με έδρα την Ξάνθη, η οποία έχει μεγάλη ανάγκη από τέτοιου είδους δραστηριότητες. Επίσης κατά αυτόν τον τρόπο, διευκολύνεται η λήψη ευρωπαϊκών προγραμμάτων και προγραμμάτων από το ΕΣΠΑ. 
Ακόμη θα πρέπει να αντιμετωπιστεί δραστικά και να αλλάξει το θέμα των διοικήσεων, γιατί υπάρχει μία συγκεκριμένη κατεύθυνση από την πλευρά του ΠΑΣΟΚ. Πρέπει να ελεγχθεί η διαδικασία των διευθύνσεων, αλλάζοντας συγκεκριμένα άρθρα του νομοσχεδίου. 
Θεωρώ πως θα πρέπει να επανέρθουμε στην αρχική διατύπωση όπου σε περίπτωση συγχωνευμένων, καταργούμενων ινστιτούτων οργανισμών, τα καθήκοντα διευθυντή ασκεί ο αρχαιότερος διευθυντής, ο οποίος υπηρετεί την πενταετή του θητεία.
Θα επικαλεστώ για μία ακόμη φορά το σοβαρό της κατάστασης: την ανάγκη λήψης συγκεκριμένων μέτρων για την αντιμετώπιση της πολύ μεγάλης κρίσης που μας οδήγησε η κυβέρνηση του ΠΑΣΟΚ.
Δίνουμε θετική ψήφο στο συγκεκριμένο νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον κ. Καράογλου.
Το λόγο έχει ο εισηγητής του ΛΑΟΣ, κ. Κωνσταντίνος Κιλτίδης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Κύριε Πρόεδρε, τρεις επισημάνσεις θα κάνω. 
Καταβάλλεται μία φιλότιμη προσπάθεια, ιδιαίτερα από το φίλο μου από παλιά, τον Θεόδωρο Καράογλου. Εδώ, όμως, αναδείχθηκαν τρία ζητήματα, τα οποία συμπληρωματικώς οφείλω να τα επαναφέρω στην Αίθουσα, ιδιαίτερα μετά και την αγόρευση της κ. Βαγενά. 
Πρέπει να κατανοήσουμε όλοι ότι κάτι άλλο συμβαίνει εκτός αυτής της Αιθούσης. Αυτά τα οποία και η πάλαι ποτέ μεγάλη παράταξη με τη ναυαρχίδα της -τη Νέα Δημοκρατία- πράττει για τον έλεγχο των καταθέσεων του εξωτερικού, να ξέρουμε όλοι πως η κοινωνία μάς παρακολουθεί και δεν θα το συγχωρέσει ποτέ. 
Δεν είναι δυνατόν αυτά τα ζητήματα ηθικής τάξεως, πολιτικής ευταξίας, να περάσουν απαρατήρητα. Πρέπει να αναλάβουμε όλοι τις ευθύνες μας, πριν να είναι αργά. Δεν αρκούν οι επικλήσεις και οι κραυγές. 
(Στο σημείο αυτό την Προεδρική Έδρα καταλαμβάνει ο  Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Τα διαρθρωτικά ταμεία πρέπει να αντιληφθούμε όλοι, όχι με κροκοδείλια δάκρυα, όχι με φιλεύσπλαγχνες εκκλήσεις, ότι υπάρχουν από την Ευρωπαϊκή Ένωση γι’ αυτούς που ζουν κάτω από το όριο της φτώχειας, για τους πολύτεκνους, για τις μεγάλες και ιδιαίτερες αναπηρίες. Πρέπει πάση θυσία η κοινωνική συνοχή μόνο δι’ αυτού του τρόπου να διατηρηθεί. 
Εντέλει, ας φροντίσουμε πέρα από αυτό το χρέος, το οποίο θέλουμε να κάνουμε βιώσιμο, κύριε Υπουργέ, να κάνουμε κάτι άλλο: την πορεία μας μες στη φτώχεια, να την κάνουμε βιώσιμη και αξιοπρεπή, διότι φοβούμαι ότι η φτώχεια θα καταστεί μέσο εξουσιασμού και θα είναι αργά να επιστρέψουμε εκεί που ήμασταν πριν λίγα χρόνια. 
Ευχαριστώ. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Υπουργός Οικονομικών και Αντιπρόεδρος της Κυβέρνησης, κ. Ευάγγελος Βενιζέλος για μία σύντομη παρέμβαση.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριε Πρόεδρε, θα κάνω μία δήλωση ερμηνευτικού χαρακτήρα, σε σχέση με τις προβλέψεις του άρθρου 2 του νομοσχεδίου για την τροποποίηση του κρατικού προϋπολογισμού.
Οι προβλεπόμενες στο άρθρο 2 μειώσεις του προϋπολογισμού του Υπουργείου Εσωτερικών, μέσω του οποίου κατανέμονται οι πιστώσεις στην τοπική αυτοδιοίκηση, θα κατανεμηθούν δίκαια και αναλογικά μεταξύ α΄ και β΄ βαθμού. Δεν θα επιβαρύνουν όλους τους ΟΤΑ α΄ βαθμού, αλλά θα υπάρξει μία πρόβλεψη, ώστε η επιβάρυνση να αφορά και τους ΟΤΑ β΄ βαθμού, τις περιφέρειες, κατά έναν ορθολογικό τρόπο, για τον οποίο έχουμε συνεννοηθεί με την Κεντρική Ένωση Δήμων. Θα συνεννοηθούμε και με την Ένωση Περιφερειών.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Οικονομικών «Ρυθμίσεις συνταξιοδοτικού περιεχόμενου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012». 
Για τη ψήφιση επί της αρχής και επί των άρθρων 1, 2, 5 και 6 έχει υποβληθεί αίτηση διεξαγωγής ονομαστικής ψηφοφορίας από Βουλευτές του Κομμουνιστικού Κόμματος της Ελλάδας της οποίας το κείμενο έχει ως εξής:
 (Να φωτογραφηθεί η σελίδα 363α)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας Βουλευτών του Κομμουνιστικού Κόμματος Ελλάδας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Ιωάννης Γκιόκας. Παρών. 
Ο κ. Ιωάννης Ζιώγας. Παρών. 
Ο κ. Θεόδωρος Ιγνατιάδης. Παρών.
Ο κ. Κωνσταντίνος Καζάκος. Παρών. 
Η κ. Σοφία Καλαντίδου. Παρούσα. 
Η κ. Λιάνα Κανέλλη. Παρούσα. 
Ο κ. Νικόλαος Καραθανασόπουλος. Παρών. 
Η κ. Διαμάντω Μανωλάκου. Παρούσα. 
Ο κ. Γεώργιος Μαυρίκος. Παρών. 
Ο κ. Γεώργιος Μαρίνος. Παρών. 
Ο κ. Νικόλαος Μωραΐτης. Παρών.
Ο κ. Απόστολος Νάνος. Παρών.
Η κ. Βέρα Νικολαΐδου. Παρούσα. 
Ο κ. Νικόλαος Παπακωνσταντίνου. Παρών.
Ο κ. Αθανάσιος Παφίλης. Παρών.
Ο κ. Ιωάννης Πρωτούλης. Παρών.
Ο κ. Σταύρος Σκοπελίτης. Παρών.
Ο κ. Αντώνης Σκυλλάκος. Παρών.
Ο κ. Σπυρίδων Χαλβατζής. Παρών.
Ο κ. Χαράλαμπος Χαραλάμπους. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του Κομμουνιστικού Κόμματος Ελλάδας.
Για την ψήφιση επί της αρχής, επί των άρθρων 1, 2, 5 και 6 και επί των τροπολογιών 777/170 και 784/174 έχουν υποβληθεί δύο αιτήσεις διεξαγωγής ονομαστικής ψηφοφορίας από Βουλευτές του ΛΑΟΣ των οποίων τα κείμενα έχουν ως εξής:
 (Να φωτογραφηθούν οι σελίδες 364α και 364β)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα αναγνώσω και τον κατάλογο των υπογραφόντων τις αιτήσεις της ονομαστικής ψηφοφορίας Βουλευτών του ΛΑΟΣ, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή τους.
Ο κ. Γεώργιος Καρατζαφέρης. Παρών.
Ο κ. Κωνσταντίνος Αϊβαλιώτης. Παρών.
Ο κ. Γεώργιος Ανατολάκης. Παρών.
Ο κ. Βαΐτσης Αποστολάτος. Παρών.
Ο κ. Κυριάκος Βελόπουλος. Παρών.
Ο κ. Καλαποθαράκος Χρήστος. Παρών.
Ο κ. Κιλτίδης Κωνσταντίνος. Παρών.
Ο κ. Άγγελος Κολοκοτρώνης. Παρών.
Ο κ. Ιωάννης Κοραντής. Παρών.
Ο κ. Μαρκάκης Παύλος. Παρών.
Ο κ. Μανούσος Ντουκάκης. Παρών.
Η κ. Ουρανία Παπανδρέου - Παπαδάκη. Παρούσα
Ο κ. Αθανάσιος Πλεύρης. Παρών.
Ο κ. Ηλίας Πολατίδης. Παρών.
Ο κ. Αστέριος Ροντούλης. Παρών.
Ο κ. Αλέξανδρος Χρυσανθακόπουλος. Παρών. 
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του ΛΑΟΣ.
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό. 
(ΔΙΑΚΟΠΗ)
 (ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Συμφωνείτε, κυρίες και κύριοι συνάδελφοι, να συμπτύξουμε τις δύο ονομαστικές ψηφοφορίες σε μία;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το Σώμα συνεφώνησε ομοφώνως.
Η ονομαστική ψηφοφορία θα διεξαχθεί ταυτοχρόνως και με χωριστούς καταλόγους και ψηφολέκτες.
Καλούνται επί του καταλόγου και επί της αρχής οι Βουλευτές κ. Ιωάννης Βλατής από το ΠΑΣΟΚ και Γρηγόριος Αποστολάκος από τη Νέα Δημοκρατία.
Παρακαλούνται να προσέλθουν ως ψηφολέκτες για τα άρθρα 1, 2, 5 και 6 η κ. Μαρία Θεοχάρη από το ΠΑΣΟΚ και ο κ. Νικόλαος Παναγιωτόπουλος από τη Νέα Δημοκρατία, για τις τροπολογίες 777/170 και 784/174 η κ. Νάντια Γιαννακοπούλου από το ΠΑΣΟΚ και ο Κωνσταντίνος Τσιάρας από τη Νέα Δημοκρατία.
Οι αποδεχόμενοι την αρχή, τα άρθρα και τις τροπολογίες του νομοσχεδίου λέγουν «ΝΑΙ».
Οι μη αποδεχόμενοι την αρχή, τα άρθρα και τις τροπολογίες του νομοσχεδίου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Σας ενημερώνω ότι έχουν έλθει στο Προεδρείο τηλεομοιοτυπίες- (FAX) συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους επί της αρχής και επί των άρθρων του νομοσχεδίου. Οι ψήφοι αυτές θα ανακοινωθούν και θα συνυπολογισθούν στην καταμέτρηση, η οποία και θα ακολουθήσει. 
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά. 
(Οι προαναφερθείσες επιστολές έχουν ως εξής:
(Να φωτογραφηθούν οι σελίδες 370-372)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές των συναδέλφων κ. Ηλία Μόσιαλου και κ. Μάρκου Μπόλαρη, οι οποίοι μας γνωρίζουν ότι απουσιάζουν από την ψηφοφορία και ότι, αν ήταν παρόντες, θα ψήφιζαν «ΝΑΙ». 
Επίσης, ο κ. Γεώργιος Παπαμανώλης και ο κ. Αλέξης Τσίπρας απουσιάζουν και με επιστολή μας γνωρίζουν ότι, αν ήταν παρόντες, θα ψήφιζαν «ΟΧΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων. 
(Οι προαναφερθείσες επιστολές έχουν ως εξής: 
(Να φωτογραφηθούν οι σελίδες 374-377)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά 283 Βουλευτές. 
Υπέρ της αρχής του νομοσχεδίου, δηλαδή «ΝΑΙ», εψήφισαν 202 Βουλευτές. 
Κατά της αρχής του νομοσχεδίου, δηλαδή «ΟΧΙ», εψήφισαν 80 Βουλευτές. 
«ΠΑΡΩΝ» εψήφισε 1 Βουλευτής, σύμφωνα με το παρακάτω πρωτόκολλο ονομαστικής ψηφοφορίας:
<table><tbody><tr>	<td>	 «Ονομαστική ψηφοφορία επί της αρχής»</td></tr>
<tr></tr>	<td></td>
	<td></td>
	<td></td>
<tr>	<td>EΠIKPATEIAΣ</td>
	<td>ΝΑΙ</td>
	<td>ΟΧΙ</td></tr>
<tr>	<td>Ραγκούσης Ιωάννης</td>
	<td>+</td></tr>
	<td></td>
<tr>	<td>Παναρίτη Ελένη (Έλενα)</td>
	<td>+</td></tr>
	<td></td>
<tr>	<td>Μόσιαλος Ηλίας</td>
	<td>-</td></tr>
	<td></td>
<tr>	<td>Γερουλάνος Παύλος</td>
	<td>+</td></tr>
	<td></td>
<tr>	<td>Καραπαναγιώτη Τατιάνα</td>
	<td>+</td></tr>
	<td></td>
<tr>	<td>Σιούφας Δημήτριος</td>
	<td>+</td></tr>
	<td></td>
<tr>	<td>Τσουμάνη-Σπέντζα Ευγενία</td>
	<td>+</td></tr>
	<td></td>
<tr>	<td>Αυγερινοπούλου Διονυσία</td>
	<td>+</td></tr>
	<td></td>
<tr>	<td>Αντώναρος Ευάγγελος</td>
	<td>+</td></tr>
	<td></td>
<tr>	<td>Καζάκος Κωνσταντίνος</td>
	<td></td>
	<td>+</td></tr>
<tr>	<td>Κοραντής Ιωάννης</td>
	<td></td>
	<td>+</td></tr>
<tr>	<td>Μουλόπουλος Βασίλειος</td>
	<td>-</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>Α΄ ΑΘΗΝΩΝ</td></tr>
	<td></td>
	<td></td>
<tr>	<td>Σκανδαλίδης Κωνσταντίνος</td>
	<td>+</td></tr>
	<td></td>
<tr>	<td>Διαμαντοπούλου Άννα</td>
	<td>+</td></tr>
	<td></td>
<tr>	<td>Παπουτσής Χρήστος</td>
	<td>+</td></tr>
	<td></td>
<tr>	<td>Αλευράς Αθανάσιος (Νάσος)</td>
	<td>+</td></tr>
	<td></td>
<tr>	<td>Τσούρας Αθανάσιος</td>
	<td>+</td></tr>
	<td></td>
<tr>	<td>Κουβέλης Σπυρίδων</td>
	<td></td>
	<td>-</td></tr>
<tr>	<td>Οικονόμου Παντελής</td>
	<td>+</td></tr>
	<td></td>
<tr>	<td>Βαγενά Άννα</td>
	<td></td>
	<td>+</td></tr>
<tr>	<td>Μπακογιάννη Θεοδώρα (Ντόρα)</td>
	<td>+</td></tr>
	<td></td>
<tr>	<td>Παυλόπουλος Προκόπιος</td>
	<td>+</td></tr>
	<td></td>
<tr>	<td>Βόζεμπεργκ Ελισσάβετ (Ελίζα)</td>
	<td></td>
	<td>-</td></tr>
<tr>	<td>Πιπιλή Φωτεινή</td>
	<td>+</td></tr>
	<td></td>
<tr>	<td>Κουντουρά Έλενα</td>
	<td></td>
	<td>+</td></tr>
<tr>	<td>Κανέλλη Γαρυφαλλιά (Λιάνα)</td>
	<td></td>
	<td>+</td></tr>
<tr>	<td>Παφίλης Αθανάσιος</td>
	<td></td>
	<td>+</td></tr>
<tr>	<td>Πλεύρης Αθανάσιος</td>
	<td></td>
	<td>+</td></tr>
<tr>	<td>Τσίπρας Αλέξιος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>Β΄ ΑΘΗΝΩΝ</td></tr>
	<td></td>
	<td></td>
<tr>	<td>Λοβέρδος Ανδρέας</td>
	<td>+</td></tr>
	<td></td>
<tr>	<td>Χρυσοχοΐδης Μιχαήλ</td>
	<td>+</td></tr>
	<td></td>
<tr>	<td>Κατσέλη Λουκία-Ταρσίτσα (Λούκα)</td>
	<td></td>
	<td>+</td></tr>
<tr>	<td>Κακλαμάνης Απόστολος</td>
	<td>+</td></tr>
	<td></td>
<tr>	<td>Δημαράς Ιωάννης</td>
	<td></td>
	<td>+</td></tr>
<tr>	<td>Αποστολάκη Ελένη-Μαρία (Μιλένα)</td>
	<td></td>
	<td>+</td></tr>
<tr>	<td>Ανδρουλάκης Δημήτριος (Μίμης)</td>
	<td>+</td></tr>
	<td></td>
<tr>	<td>Ξενογιαννακοπούλου Μαρία-Ελίζα (Μαριλίζα)</td>
	<td></td>
	<td>ΠΑΡΟΥΣΑ</td></tr>
<tr>	<td>Ευθυμίου Πέτρος</td>
	<td>+</td></tr>
	<td></td>
<tr>	<td>Παπανδρέου Βασιλική (Βάσω)</td>
	<td></td>
	<td>+</td></tr>
<tr>	<td>Σακοράφα Σοφία</td>
	<td></td>
	<td>+</td></tr>
<tr>	<td>Χυτήρης Τηλέμαχος</td>
	<td>+</td></tr>
	<td></td>
<tr>	<td>Κουτρουμάνης Γεώργιος</td>
	<td>+</td></tr>
	<td></td>
<tr>	<td>Νταλάρα Άννα</td>
	<td>+</td></tr>
	<td></td>
<tr>	<td>Γείτονας Κωνσταντίνος</td>
	<td>+</td></tr>
	<td></td>
<tr>	<td>Παπαϊωάννου Μιλτιάδης</td>
	<td>+</td></tr>
	<td></td>
<tr>	<td>Βούρος Ιωάννης</td>
	<td>+</td></tr>
	<td></td>
<tr>	<td>Χαραλαμπόπουλος Γεώργιος-Ερνέστος</td>
	<td>+</td></tr>
	<td></td>
<tr>	<td>Πρωτόπαπας Χρήστος</td>
	<td>+</td></tr>
	<td></td>
<tr>	<td>Μίχος Λάμπρος</td>
	<td></td>
	<td>+</td></tr>
<tr>	<td>Σπηλιωτόπουλος Αριστόβουλος (Άρης)</td>
	<td>+</td></tr>
	<td></td>
<tr>	<td>Χατζηδάκης Κωνσταντίνος (Κωστής)</td>
	<td>+</td></tr>
	<td></td>
<tr>	<td>Μεϊμαράκης Ευάγγελος-Βασίλειος</td>
	<td>+</td></tr>
	<td></td>
<tr>	<td>Μητσοτάκης Κυριάκος</td>
	<td>+</td></tr>
	<td></td>
<tr>	<td>Γιακουμάτος Γεράσιμος</td>
	<td>+</td></tr>
	<td></td>
<tr>	<td>Καμμένος Παναγιώτης (Πάνος)</td>
	<td></td>
	<td>+</td></tr>
<tr>	<td>Παναγιωτόπουλος Παναγιώτης (Πάνος)</td>
	<td>+</td></tr>
	<td></td>
<tr>	<td>Παπαθανασίου Γιάννης</td>
	<td>+</td></tr>
	<td></td>
<tr>	<td>Πολύδωρας Βύρων</td>
	<td>+</td></tr>
	<td></td>
<tr>	<td>Βαρβιτσιώτης Μιλτιάδης</td>
	<td>+</td></tr>
	<td></td>
<tr>	<td>Ντινόπουλος Αργύρης</td>
	<td>+</td></tr>
	<td></td>
<tr>	<td>Παπαρήγα Αλεξάνδρα</td>
	<td></td>
	<td>+</td></tr>
<tr>	<td>Χαλβατζής Σπυρίδων</td>
	<td></td>
	<td>+</td></tr>
<tr>	<td>Μαυρίκος Γεώργιος</td>
	<td></td>
	<td>+</td></tr>
<tr>	<td>Παπακωνσταντίνου Νικόλαος</td>
	<td></td>
	<td>+</td></tr>
<tr>	<td>Πρωτούλης Ιωάννης </td>
	<td></td>
	<td>+</td></tr>
<tr>	<td>Καρατζαφέρης Γεώργιος</td>
	<td></td>
	<td>+</td></tr>
<tr>	<td>Αϊβαλιώτης Κωνσταντίνος</td>
	<td></td>
	<td>+</td></tr>
<tr>	<td>Ντουκάκης Μανούσος</td>
	<td></td>
	<td>+</td></tr>
<tr>	<td>Κουβέλης Φώτιος-Φανούριος</td>
	<td></td>
	<td>+</td></tr>
<tr>	<td>Παπαδημούλης Δημήτριος</td>
	<td></td>
	<td>+</td></tr>
<tr>	<td>Ψαριανός Γρηγόριος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ</td></tr>
	<td></td>
	<td></td>
<tr>	<td>Μωραΐτης Αθανάσιος (Θάνος)</td>
	<td>+</td></tr>
	<td></td>
<tr>	<td>Μακρυπίδης Ανδρέας</td>
	<td>+</td></tr>
	<td></td>
<tr>	<td>Γιαννακά Σοφία</td>
	<td>+</td></tr>
	<td></td>
<tr>	<td>Κουρουμπλής Παναγιώτης</td>
	<td></td>
	<td>+</td></tr>
<tr>	<td>Σαλμάς Μάριος</td>
	<td>+</td></tr>
	<td></td>
<tr>	<td>Σταμάτης Δημήτριος</td>
	<td></td>
	<td>+</td></tr>
<tr>	<td>Καραγκούνης Κωνσταντίνος</td>
	<td>+</td></tr>
	<td></td>
<tr>	<td>Μωραΐτης Νικόλαος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΡΓΟΛΙΔΟΣ</td></tr>
	<td></td>
	<td></td>
<tr>	<td>Μανιάτης Ιωάννης</td>
	<td>+</td></tr>
	<td></td>
<tr>	<td>Ανδριανός Ιωάννης</td>
	<td>+</td></tr>
	<td></td>
<tr>	<td>Παπαδημητρίου Ελισσάβετ (Έλσα)</td>
	<td>-</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΡΚΑΔΙΑΣ</td></tr>
	<td></td>
	<td></td>
<tr>	<td>Ρέππας Δημήτριος</td>
	<td>+</td></tr>
	<td></td>
<tr>	<td>Κωνσταντινόπουλος Οδυσσέας</td>
	<td>+</td></tr>
	<td></td>
<tr>	<td>Λυκουρέντζος Ανδρέας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΡΤΗΣ</td></tr>
	<td></td>
	<td></td>
<tr>	<td>Τσιρώνης Δημήτριος</td>
	<td>+</td></tr>
	<td></td>
<tr>	<td>Γκόκας Χρήστος</td>
	<td>+</td></tr>
	<td></td>
<tr>	<td>Παπασιώζος Κωνσταντίνος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΤΤΙΚΗΣ</td></tr>
	<td></td>
	<td></td>
<tr>	<td>Παπανδρέου Γιώργος</td>
	<td>+</td></tr>
	<td></td>
<tr>	<td>Χριστοφιλοπούλου Παρασκευή (Εύη)</td>
	<td>+</td></tr>
	<td></td>
<tr>	<td>Οικονόμου Βασίλειος </td>
	<td></td>
	<td>+</td></tr>
<tr>	<td>Πάγκαλος Θεόδωρος</td>
	<td>+</td></tr>
	<td></td>
<tr>	<td>Ασπραδάκης Παντελεήμων (Παντελής)</td>
	<td>+</td></tr>
	<td></td>
<tr>	<td>Βρεττός Κωνσταντίνος (Ντίνος)</td>
	<td>+</td></tr>
	<td></td>
<tr>	<td>Βλάχος Γεώργιος</td>
	<td></td>
	<td>-</td></tr>
<tr>	<td>Μπούρας Αθανάσιος</td>
	<td>+</td></tr>
	<td></td>
<tr>	<td>Καντερές Νικόλαος</td>
	<td>+</td></tr>
	<td></td>
<tr>	<td>Γκιόκας Ιωάννης</td>
	<td></td>
	<td>+</td></tr>
<tr>	<td>Καλαποθαράκος Χρήστος</td>
	<td></td>
	<td>+</td></tr>
<tr>	<td>Λεβέντης Αθανάσιος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΧΑΪΑΣ </td></tr>
	<td></td>
	<td></td>
<tr>	<td>Σπηλιόπουλος Κωνσταντίνος</td>
	<td>+</td></tr>
	<td></td>
<tr>	<td>Παπαδόπουλος Αθανάσιος</td>
	<td>+</td></tr>
	<td></td>
<tr>	<td>Τριανταφυλλόπουλος Ανδρέας</td>
	<td></td>
	<td>+</td></tr>
<tr>	<td>Κυριακοπούλου Μαρία </td>
	<td></td>
	<td>+</td></tr>
<tr>	<td>Μπεκίρης Μιχαήλ</td>
	<td>+</td></tr>
	<td></td>
<tr>	<td>Νικολόπουλος Νικόλαος</td>
	<td>+</td></tr>
	<td></td>
<tr>	<td>Καραθανασόπουλος Νικόλαος</td>
	<td></td>
	<td>+</td></tr>
<tr>	<td>Τσούκαλης Νικόλαος</td>
	<td></td>
	<td>+</td></tr>
<tr>	<td>Χρυσανθακόπουλος Αλέξανδρος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΒΟΙΩΤΙΑΣ </td></tr>
	<td></td>
	<td></td>
<tr>	<td>Τόγιας Βασίλειος</td>
	<td></td>
	<td>+</td></tr>
<tr>	<td>Τσόνογλου-Βυλλιώτη Βασιλική</td>
	<td>+</td></tr>
	<td></td>
<tr>	<td>Αγάτσα  Αριάδνη</td>
	<td>+</td></tr>
	<td></td>
<tr>	<td>Γιαννάκης Μιχαήλ</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΓΡΕΒΕΝΩΝ </td></tr>
	<td></td>
	<td></td>
<tr>	<td>Χαντάβας Αθανάσιος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΔΡΑΜΑΣ </td></tr>
	<td></td>
	<td></td>
<tr>	<td>Αηδόνης Χρήστος</td>
	<td>+</td></tr>
	<td></td>
<tr>	<td>Κεφαλίδου Χαρούλα (Χαρά)</td>
	<td>+</td></tr>
	<td></td>
<tr>	<td>Τζίμας Μαργαρίτης</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΔΩΔΕΚΑΝΗΣΟΥ </td></tr>
	<td></td>
	<td></td>
<tr>	<td>Κρεμαστινός Δημήτριος</td>
	<td>+</td></tr>
	<td></td>
<tr>	<td>Νικητιάδης Γεώργιος  </td>
	<td>+</td></tr>
	<td></td>
<tr>	<td>Ζωΐδης Νικόλαος</td>
	<td>+</td></tr>
	<td></td>
<tr>	<td>Κασσάρας Γεώργιος </td>
	<td></td>
	<td>             +</td></tr>
<tr>	<td>Ιατρίδη Τσαμπίκα (Μίκα)</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΕΒΡΟΥ</td></tr>
	<td></td>
	<td></td>
<tr>	<td>Ντόλιος Γεώργιος</td>
	<td>+</td></tr>
	<td></td>
<tr>	<td>Ρενταρή-Τέντε  Όλγα</td>
	<td>+</td></tr>
	<td></td>
<tr>	<td>Τσιαούση Ελένη</td>
	<td>+</td></tr>
	<td></td>
<tr>	<td>Δερμεντζόπουλος Αλέξανδρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΕΥΒΟΙΑΣ </td></tr>
	<td></td>
	<td></td>
<tr>	<td>Περλεπέ-Σηφουνάκη Αικατερίνη</td>
	<td>+</td></tr>
	<td></td>
<tr>	<td>Κεδίκογλου Συμεών</td>
	<td>+</td></tr>
	<td></td>
<tr>	<td>Μαρκόπουλος Κωνσταντίνος</td>
	<td></td>
	<td>-</td></tr>
<tr>	<td>Κεδίκογλου Συμεών (Σίμος)</td>
	<td>+</td></tr>
	<td></td>
<tr>	<td>Μαρίνος Γεώργιος</td>
	<td></td>
	<td>+</td></tr>
<tr>	<td>Παπανδρέου-Παπαδάκη Ουρανία</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΕΥΡΥΤΑΝΙΑΣ </td></tr>
	<td></td>
	<td></td>
<tr>	<td>Καρανίκας Ηλίας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΖΑΚΥΝΘΟΥ </td></tr>
	<td></td>
	<td></td>
<tr>	<td>Κλαυδιανού Μαρία</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΗΛΕΙΑΣ </td></tr>
	<td></td>
	<td></td>
<tr>	<td>Κατρίνης Μιχαήλ</td>
	<td>+</td></tr>
	<td></td>
<tr>	<td>Κουτσούκος Γιάννης</td>
	<td>+</td></tr>
	<td></td>
<tr>	<td>Αντωνακόπουλος Παναγιώτης </td>
	<td>+</td></tr>
	<td></td>
<tr>	<td>Δημητρουλόπουλος Παναγιώτης (Τάκης)</td>
	<td>+</td></tr>
	<td></td>
<tr>	<td>Κοντογιάννης Γεώργιος</td>
	<td>+</td></tr>
	<td></td>
<tr>	<td>Τζαβάρας Κωνσταντίνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΗΜΑΘΙΑΣ </td></tr>
	<td></td>
	<td></td>
<tr>	<td>Σιδηρόπουλος Αναστάσιος</td>
	<td>+</td></tr>
	<td></td>
<tr>	<td>Γικόνογλου Αθανάσιος</td>
	<td>+</td></tr>
	<td></td>
<tr>	<td>Τόλκας Άγγελος</td>
	<td>+</td></tr>
	<td></td>
<tr>	<td>Χαλκίδης Μιχαήλ</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΗΡΑΚΛΕΙΟΥ </td></tr>
	<td></td>
	<td></td>
<tr>	<td>Κεγκέρογλου Βασίλειος</td>
	<td>+</td></tr>
	<td></td>
<tr>	<td>Παρασύρης Φραγκίσκος</td>
	<td>+</td></tr>
	<td></td>
<tr>	<td>Στρατάκης Εμμανουήλ</td>
	<td>+</td></tr>
	<td></td>
<tr>	<td>Σκραφνάκη Μαρία</td>
	<td>+</td></tr>
	<td></td>
<tr>	<td>Μιχελογιαννάκης Ιωάννης</td>
	<td></td>
	<td>+</td></tr>
<tr>	<td>Αυγενάκης Ελευθέριος</td>
	<td>+</td>
	<td>              </td></tr>
<tr>	<td>Κεφαλογιάννης Εμμανουήλ</td>
	<td>+</td></tr>
	<td></td>
<tr>	<td>Κριτσωτάκης Μιχαήλ</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΘΕΣΠΡΩΤΙΑΣ</td></tr>
	<td></td>
	<td></td>
<tr>	<td>Κατσούρας Χρήστος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>Α΄ ΘΕΣΣΑΛΟΝΙΚΗΣ</td></tr>
	<td></td>
	<td></td>
<tr>	<td>Βενιζέλος Ευάγγελος</td>
	<td>+</td></tr>
	<td></td>
<tr>	<td>Καστανίδης Χαράλαμπος </td>
	<td></td>
	<td>+</td></tr>
<tr>	<td>Αράπογλου Χρυσή</td>
	<td>+</td></tr>
	<td></td>
<tr>	<td>Μαγκριώτης Ιωάννης</td>
	<td>+</td></tr>
	<td></td>
<tr>	<td>Καϊλή Ευδοξία-Εύα</td>
	<td>+</td></tr>
	<td></td>
<tr>	<td>Βούγιας Σπυρίδων</td>
	<td>+</td></tr>
	<td></td>
<tr>	<td>Τεκτονίδου Κυριακή</td>
	<td></td>
	<td>+</td></tr>
<tr>	<td>Καραμανλής Κωνσταντίνος</td>
	<td>+</td></tr>
	<td></td>
<tr>	<td>Γκιουλέκας Κωνσταντίνος</td>
	<td></td>
	<td>-</td></tr>
<tr>	<td>Καλαφάτης Σταύρος</td>
	<td>+</td></tr>
	<td></td>
<tr>	<td>Ιωαννίδης Ιωάννης</td>
	<td>+</td></tr>
	<td></td>
<tr>	<td>Ράπτη Ελένη</td>
	<td>+</td></tr>
	<td></td>
<tr>	<td>Ζιώγας Ιωάννης</td>
	<td></td>
	<td>+</td></tr>
<tr>	<td>Καλαντίδου  Σοφία</td>
	<td></td>
	<td>+</td></tr>
<tr>	<td>Κολοκοτρώνης Άγγελος</td>
	<td></td>
	<td>+</td></tr>
<tr>	<td>Κουράκης Αναστάσιος (Τάσος)</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>Β΄ ΘΕΣΣΑΛΟΝΙΚΗΣ</td></tr>
	<td></td>
	<td></td>
<tr>	<td>Γερανίδης Βασίλειος</td>
	<td>+</td></tr>
	<td></td>
<tr>	<td>Αρβανιτίδης Γεώργιος</td>
	<td>+</td></tr>
	<td></td>
<tr>	<td>Καράογλου Θεόδωρος</td>
	<td>+</td></tr>
	<td></td>
<tr>	<td>Αναστασιάδης Σάββας</td>
	<td>+</td></tr>
	<td></td>
<tr>	<td>Ιγνατιάδης Θεόδωρος</td>
	<td></td>
	<td>+</td></tr>
<tr>	<td>Βελόπουλος Κυριάκος</td>
	<td></td>
	<td>+</td></tr>
<tr>	<td>Αμμανατίδου-Πασχαλίδου Ευαγγελία (Λίτσα)</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>NOMOΣ ΙΩΑΝΝΙΝΩΝ</td></tr>
	<td></td>
	<td></td>
<tr>	<td>Παντούλας Μιχαήλ</td>
	<td>+</td></tr>
	<td></td>
<tr>	<td>Αργύρης Ευάγγελος</td>
	<td>+</td></tr>
	<td></td>
<tr>	<td>Οικονόμου Αθανάσιος</td>
	<td>+</td></tr>
	<td></td>
<tr>	<td>Τασούλας Κωνσταντίνος</td>
	<td>+</td></tr>
	<td></td>
<tr>	<td>Καλογιάννης Σταύρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΑΒΑΛΑΣ </td></tr>
	<td></td>
	<td></td>
<tr>	<td>Τιμοσίδης Μιχαήλ</td>
	<td>+</td></tr>
	<td></td>
<tr>	<td>Παπουτσής Δημήτριος</td>
	<td>+</td></tr>
	<td></td>
<tr>	<td>Εμινίδης Σάββας</td>
	<td>+</td></tr>
	<td></td>
<tr>	<td>Παναγιωτόπουλος Νικόλαος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΑΡΔΙΤΣΗΣ</td></tr>
	<td></td>
	<td></td>
<tr>	<td>Ρόβλιας Κωνσταντίνος</td>
	<td>+</td></tr>
	<td></td>
<tr>	<td>Σαλαγιάννης Νικόλαος</td>
	<td>+</td></tr>
	<td></td>
<tr>	<td>Θεοχάρη Μαρία</td>
	<td>+</td></tr>
	<td></td>
<tr>	<td>Τσιάρας Κωνσταντίνος</td>
	<td>+</td></tr>
	<td></td>
<tr>	<td>Ταλιαδούρος Σπυρίδων</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΑΣΤΟΡΙΑΣ</td></tr>
	<td></td>
	<td></td>
<tr>	<td>Πετσάλνικος Φίλιππος</td>
	<td>+</td></tr>
	<td></td>
<tr>	<td>Τζηκαλάγιας Ζήσης </td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΕΡΚΥΡΑΣ</td></tr>
	<td></td>
	<td></td>
<tr>	<td>Γκερέκου Αγγελική (Άντζελα)</td>
	<td>+</td></tr>
	<td></td>
<tr>	<td>Δένδιας Νικόλαος-Γεώργιος</td>
	<td>+</td></tr>
	<td></td>
<tr>	<td>Χαραλάμπους Χαράλαμπος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΕΦΑΛΛΗΝΙΑΣ</td></tr>
	<td></td>
	<td></td>
<tr>	<td>Μοσχόπουλος Σπυρίδωνας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΙΛΚΙΣ</td></tr>
	<td></td>
	<td></td>
<tr>	<td>Παραστατίδης Θεόδωρος</td>
	<td></td>
	<td>+</td></tr>
<tr>	<td>Φραγγίδης Γεώργιος</td>
	<td>+</td></tr>
	<td></td>
<tr>	<td>Κιλτίδης Κωνσταντίνος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΟΖΑΝΗΣ</td></tr>
	<td></td>
	<td></td>
<tr>	<td>Κουκουλόπουλος Παρασκευάς</td>
	<td>+</td></tr>
	<td></td>
<tr>	<td>Αθανασιάδης Αλέξανδρος</td>
	<td></td>
	<td>+</td></tr>
<tr>	<td>Βλατής Ιωάννης</td>
	<td>+</td></tr>
	<td></td>
<tr>	<td>Κασαπίδης Γεώργιος</td>
	<td>+</td></tr>
	<td></td>
<tr>	<td>Παπαδόπουλος Μιχάλης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΟΡΙΝΘΙΑΣ</td></tr>
	<td></td>
	<td></td>
<tr>	<td>Μπεγλίτης Παναγιώτης </td>
	<td>+</td></tr>
	<td></td>
<tr>	<td>Φαρμάκη –Γκέκη Αικατερίνη</td>
	<td>+</td></tr>
	<td></td>
<tr>	<td>Μανωλάκης Άγγελος</td>
	<td>+</td></tr>
	<td></td>
<tr>	<td>Κόλλιας Κωνσταντίνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΥΚΛΑΔΩΝ</td></tr>
	<td></td>
	<td></td>
<tr>	<td>Ρήγας Παναγιώτης</td>
	<td>+</td></tr>
	<td></td>
<tr>	<td>Παπαμανώλης Γεώργιος</td>
	<td></td>
	<td>               -</td></tr>
<tr>	<td>Βρούτσης Ιωάννης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΑΚΩΝΙΑΣ</td></tr>
	<td></td>
	<td></td>
<tr>	<td>Γρηγοράκος Λεωνίδας</td>
	<td>+</td></tr>
	<td></td>
<tr>	<td>Δαβάκης Αθανάσιος</td>
	<td>+</td></tr>
	<td></td>
<tr>	<td>Αποστολάκος Γρηγόριος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΑΡΙΣΗΣ</td></tr>
	<td></td>
	<td></td>
<tr>	<td>Έξαρχος Βασίλειος</td>
	<td>+</td></tr>
	<td></td>
<tr>	<td>Σαχινίδης Φίλιππος</td>
	<td>+</td></tr>
	<td></td>
<tr>	<td>Αλεξανδρίδου Βασιλική</td>
	<td>+</td></tr>
	<td></td>
<tr>	<td>Χαρακόπουλος Μάξιμος</td>
	<td>+</td></tr>
	<td></td>
<tr>	<td>Ζώης Χρήστος</td>
	<td></td>
	<td>-</td></tr>
<tr>	<td>Σκυλλάκος  Αντώνιος</td>
	<td></td>
	<td>+</td></tr>
<tr>	<td>Ροντούλης Αστέριος</td>
	<td></td>
	<td>+</td></tr>
<tr>	<td>Διώτη Ηρώ</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΑΣΙΘΙΟΥ</td></tr>
	<td></td>
	<td></td>
<tr>	<td>Καρχιμάκης  Μιχαήλ</td>
	<td>+</td></tr>
	<td></td>
<tr>	<td>Πλακιωτάκης Ιωάννης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΕΣΒΟΥ</td></tr>
	<td></td>
	<td></td>
<tr>	<td>Σηφουνάκης Νικόλαος</td>
	<td>+</td></tr>
	<td></td>
<tr>	<td>Γαληνός Σπυρίδων</td>
	<td></td>
	<td>+</td></tr>
<tr>	<td>Σκοπελίτης Σταύρος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΕΥΚΑΔΟΣ</td></tr>
	<td></td>
	<td></td>
<tr>	<td>Μαργέλης Σπυροπάνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΜΑΓΝΗΣΙΑΣ</td></tr>
	<td></td>
	<td></td>
<tr>	<td>Καρτάλης Κων/νος</td>
	<td>+</td></tr>
	<td></td>
<tr>	<td>Ζήση Ροδούλα</td>
	<td>+</td></tr>
	<td></td>
<tr>	<td>Νάκος Αθανάσιος </td>
	<td>+</td></tr>
	<td></td>
<tr>	<td>Νάνος Απόστολος</td>
	<td></td>
	<td>+</td></tr>
<tr>	<td>Μαρκάκης Παύλος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΜΕΣΣΗΝΙΑΣ </td></tr>
	<td></td>
	<td></td>
<tr>	<td>Κουσελάς Δημήτριος</td>
	<td>+</td></tr>
	<td></td>
<tr>	<td>Γιαννακοπούλου Κωνσταντίνα (Νάντια)</td>
	<td>+</td></tr>
	<td></td>
<tr>	<td>Βουδούρης Οδυσσέας</td>
	<td></td>
	<td>+</td></tr>
<tr>	<td>Σαμαράς Αντώνιος</td>
	<td>+</td></tr>
	<td></td>
<tr>	<td>Λαμπρόπουλος Ιωάννης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΞΑΝΘΗΣ </td></tr>
	<td></td>
	<td></td>
<tr>	<td>Μάντατζη Τσετίν</td>
	<td></td>
	<td>+</td></tr>
<tr>	<td>Ξυνίδης Σωκράτης</td>
	<td>+</td></tr>
	<td></td>
<tr>	<td>Κοντός Αλέξανδρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>Α΄ ΠΕΙΡΑΙΩΣ </td></tr>
	<td></td>
	<td></td>
<tr>	<td>Καρύδης Δημήτριος</td>
	<td>+</td></tr>
	<td></td>
<tr>	<td>Μπεντενιώτης Εμμανουήλ</td>
	<td>+</td></tr>
	<td></td>
<tr>	<td>Μελάς Παναγιώτης</td>
	<td></td>
	<td>+</td></tr>
<tr>	<td>Μανωλάκου Διαμάντω</td>
	<td></td>
	<td>+</td></tr>
<tr>	<td>Αποστολάτος Βαΐτσης</td>
	<td></td>
	<td>+</td></tr>
<tr>	<td>Δρίτσας Θεόδωρος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>Β΄ ΠΕΙΡΑΙΩΣ</td></tr>
	<td></td>
	<td></td>
<tr>	<td>Νιώτης Γρηγόριος</td>
	<td>+</td></tr>
	<td></td>
<tr>	<td>Λιντζέρης Δημήτριος</td>
	<td>+</td></tr>
	<td></td>
<tr>	<td>Διαμαντίδης Ιωάννης</td>
	<td>+</td></tr>
	<td></td>
<tr>	<td>Τραγάκης Ιωάννης</td>
	<td>+</td></tr>
	<td></td>
<tr>	<td>Νεράντζης Αναστάσιος</td>
	<td>+</td></tr>
	<td></td>
<tr>	<td>Νικολαΐδου Βαρβάρα (Βέρα)</td>
	<td></td>
	<td>+</td></tr>
<tr>	<td>Ανατολάκης Γεώργιος</td>
	<td></td>
	<td>+</td></tr>
<tr>	<td>Λαφαζάνης Παναγιώτης</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΠΕΛΛΗΣ</td></tr>
	<td></td>
	<td></td>
<tr>	<td>Τζάκρη Θεοδώρα</td>
	<td>+</td></tr>
	<td></td>
<tr>	<td>Θεοδωρίδης Ηλίας</td>
	<td></td>
	<td>+</td></tr>
<tr>	<td>Γιουματζίδης Βασίλειος</td>
	<td>+</td></tr>
	<td></td>
<tr>	<td>Καρασμάνης Γεώργιος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΠΙΕΡΙΑΣ</td></tr>
	<td></td>
	<td></td>
<tr>	<td>Αμοιρίδης Ιωάννης</td>
	<td></td>
	<td>+</td></tr>
<tr>	<td>Παπαγεωργίου Αθανάσιος</td>
	<td>+</td></tr>
	<td></td>
<tr>	<td>Μίχου Μαρία</td>
	<td>+</td></tr>
	<td></td>
<tr>	<td>Κουκοδήμος Κωνσταντίνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΠΡΕΒΕΖΗΣ</td></tr>
	<td></td>
	<td></td>
<tr>	<td>Παπαχρήστος Ευάγγελος</td>
	<td></td>
	<td>+</td></tr>
<tr>	<td>Τσουμάνης Δημήτριος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΡΕΘΥΜΝΗΣ</td></tr>
	<td></td>
	<td></td>
<tr>	<td>Όθωνας Εμμανουήλ</td>
	<td>+</td></tr>
	<td></td>
<tr>	<td>Κεφαλογιάννη Όλγα</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΡΟΔΟΠΗΣ</td></tr>
	<td></td>
	<td></td>
<tr>	<td>Χατζή Οσμάν Αχμέτ</td>
	<td>+</td></tr>
	<td></td>
<tr>	<td>Πεταλωτής Γεώργιος</td>
	<td>+</td></tr>
	<td></td>
<tr>	<td>Στυλιανίδης Ευριπίδης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΣΑΜΟΥ</td></tr>
	<td></td>
	<td></td>
<tr>	<td>Βαρδίκος Πυθαγόρας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΣΕΡΡΩΝ</td></tr>
	<td></td>
	<td></td>
<tr>	<td>Μπόλαρης Μάρκος</td>
	<td>-</td></tr>
	<td></td>
<tr>	<td>Κουτμερίδης Ευστάθιος</td>
	<td>+</td></tr>
	<td></td>
<tr>	<td>Τζελέπης Μιχαήλ</td>
	<td>+</td></tr>
	<td></td>
<tr>	<td>Λεονταρίδης Θεόφιλος</td>
	<td>+</td></tr>
	<td></td>
<tr>	<td>Καριπίδης Αναστάσιος</td>
	<td>+</td></tr>
	<td></td>
<tr>	<td>Κόλλια-Τσαρουχά Μαρία</td>
	<td></td>
	<td>+</td></tr>
<tr>	<td>Πολατίδης Ηλίας</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΤΡΙΚΑΛΩΝ</td></tr>
	<td></td>
	<td></td>
<tr>	<td>Χάιδος Χρήστος</td>
	<td>+</td></tr>
	<td></td>
<tr>	<td>Μαγκούφης Χρήστος</td>
	<td>+</td>
	<td>              </td></tr>
<tr>	<td>Μερεντίτη Αθανασία (Σούλα)</td>
	<td>+</td></tr>
	<td></td>
<tr>	<td>Χατζηγάκης Σωτήριος </td>
	<td>+</td></tr>
	<td></td>
<tr>	<td>Σκρέκας Θεόδωρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΦΘΙΩΤΙΔΟΣ</td></tr>
	<td></td>
	<td></td>
<tr>	<td>Τσώνης Νικόλαος</td>
	<td>+</td></tr>
	<td></td>
<tr>	<td>Αντωνίου Αντωνία (Τόνια)</td>
	<td>+</td></tr>
	<td></td>
<tr>	<td>Μπατζελή Αικατερίνη</td>
	<td>+</td></tr>
	<td></td>
<tr>	<td>Σταϊκούρας Χρήστος</td>
	<td>+</td></tr>
	<td></td>
<tr>	<td>Γιαννόπουλος Αθανάσιος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΦΛΩΡΙΝΗΣ</td></tr>
	<td></td>
	<td></td>
<tr>	<td>Λιάνης Γεώργιος</td>
	<td></td>
	<td>+</td></tr>
<tr>	<td>Κωνσταντινίδης Ευστάθιος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΦΩΚΙΔΟΣ</td></tr>
	<td></td>
	<td></td>
<tr>	<td>Παπαθανάση Αφροδίτη</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΧΑΛΚΙΔΙΚΗΣ</td></tr>
	<td></td>
	<td></td>
<tr>	<td>Δριβελέγκας  Ιωάννης</td>
	<td>+</td></tr>
	<td></td>
<tr>	<td>Κατσαρού Άννα</td>
	<td>+</td></tr>
	<td></td>
<tr>	<td>Βαγιωνάς Γεώργιος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΧΑΝΙΩΝ</td></tr>
	<td></td>
	<td></td>
<tr>	<td>Δαμιανάκης Ευτύχιος</td>
	<td>+</td></tr>
	<td></td>
<tr>	<td>Βαλυράκης Ιωσήφ</td>
	<td>+</td></tr>
	<td></td>
<tr>	<td>Κουρουπάκη Ευαγγελία </td>
	<td>+</td></tr>
	<td></td>
<tr>	<td>Μαρκογιαννάκης Χρήστος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΧΙΟΥ</td></tr>
	<td></td>
	<td></td>
<tr>	<td>Τσουρή Ελπίδα</td>
	<td>+</td></tr>
	<td></td>
<tr>	<td>Μουσουρούλης Κωνσταντίνος</td>
	<td>+</td></tr></tbody></table></ChairmanSpeech>
	<td></td>
<Speech><Parlmember>ΓΕΝΙΚΟ ΣΥΝΟΛΟ</Parlmember>:                «ΝΑΙ» 202
……”…….”………:                 «ΟΧΙ»  80
……”…….”………: «ΠΑΡΟΝΤΩΝ»     1</Speech>
<Speech><Parlmember>ΣΥΝΟΛΟ ΨΗΦΙΣΑΝΤΩΝ</Parlmember>:                283
Ο</Speech> ΠΡΟΕΔΡΟΣ				ΟΙ ΓΡΑΜΜΑΤΕΙΣ»
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς, το νομοσχέδιο του Υπουργείου Οικονομικών: «Ρυθμίσεις συνταξιοδοτικού περιεχομένου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012» έγινε δεκτό επί της αρχής κατά πλειοψηφία.
Επί του άρθρου 1: 
«ΝΑΙ» εψήφισαν 202 Βουλευτές. 
«ΟΧΙ» εψήφισαν 81 Βουλευτές. 
Συνεπώς το άρθρο 1 έγινε δεκτό κατά πλειοψηφία.
Επί του άρθρου 2:
 «ΝΑΙ» εψήφισαν 202 Βουλευτές.
«ΟΧΙ» εψήφισαν 80 Βουλευτές.
«ΠΑΡΩΝ» εψήφισε 1 Βουλευτής. 
Συνεπώς το άρθρο 2 έγινε δεκτό κατά πλειοψηφία.
Επί του άρθρου 5:
«ΝΑΙ» εψήφισαν 202 Βουλευτές.
«ΟΧΙ» εψήφισαν 80 Βουλευτές.
«ΠΑΡΩΝ» εψήφισε 1 Βουλευτής. 
Συνεπώς το άρθρο 5 έγινε δεκτό κατά πλειοψηφία.
Επί του άρθρου 6:
«ΝΑΙ» εψήφισαν 202 Βουλευτές.
«ΟΧΙ» εψήφισαν 81 Βουλευτές.
Συνεπώς το άρθρο 6 έγινε δεκτό κατά πλειοψηφία, σύμφωνα με το παρακάτω πρωτόκολλο ονομαστικής ψηφοφορίας:
(Να φωτογραφηθεί το πρωτόκολλο στη σελίδα 380α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Επί της τροπολογίας με γενικό αριθμό 777 και ειδικό 170:
«ΝΑΙ» εψήφισαν 202 Βουλευτές.
«ΟΧΙ» εψήφισαν 80 Βουλευτές.
«ΠΑΡΩΝ» εψήφισε 1 Βουλευτής. 
Συνεπώς η τροπολογία με γενικό αριθμό 777 και ειδικό 170, έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Επί της τροπολογίας με γενικό αριθμό 784 και ειδικό 174:
«ΝΑΙ» εψήφισαν 202 Βουλευτές.
«ΟΧΙ» εψήφισαν 80 Βουλευτές.
«ΠΑΡΩΝ» εψήφισε 1 Βουλευτής. 
Συνεπώς η τροπολογία με γενικό αριθμό 784 και ειδικό 174 έγινε δεκτή, όπως τροποποιήθηκε από τον κύριο Υπουργό, κατά πλειοψηφία, και εντάσσεται στο νομοσχέδιο ως ίδιο άρθρο. 
(Το πρωτόκολλο της ονομαστικής ψηφοφορίας επί των τροπολογιών 777/170 και 784/174 καταχωρίζεται στα Πρακτικά και έχει ως εξής:
<table><tbody><tr>	<td> «Ονομαστική ψηφοφορία επί των 777/170 και 784/174 τροπολογιών»</td></tr>
<tr></tr>	<td></td>
	<td></td>
	<td></td>
<tr>	<td>EΠIKPATEIAΣ</td>
	<td>ΝΑΙ</td>
	<td>ΟΧΙ</td></tr>
<tr>	<td>Ραγκούσης Ιωάννης</td>
	<td>+</td></tr>
	<td></td>
<tr>	<td>Παναρίτη Ελένη (Έλενα)</td>
	<td>+</td></tr>
	<td></td>
<tr>	<td>Μόσιαλος Ηλίας</td>
	<td>-</td></tr>
	<td></td>
<tr>	<td>Γερουλάνος Παύλος</td>
	<td>+</td></tr>
	<td></td>
<tr>	<td>Καραπαναγιώτη Τατιάνα</td>
	<td>+</td></tr>
	<td></td>
<tr>	<td>Σιούφας Δημήτριος</td>
	<td>+</td></tr>
	<td></td>
<tr>	<td>Τσουμάνη-Σπέντζα Ευγενία</td>
	<td>+</td></tr>
	<td></td>
<tr>	<td>Αυγερινοπούλου Διονυσία</td>
	<td>+</td></tr>
	<td></td>
<tr>	<td>Αντώναρος Ευάγγελος</td>
	<td>+</td></tr>
	<td></td>
<tr>	<td>Καζάκος Κωνσταντίνος</td>
	<td></td>
	<td>+</td></tr>
<tr>	<td>Κοραντής Ιωάννης</td>
	<td></td>
	<td>+</td></tr>
<tr>	<td>Μουλόπουλος Βασίλειος</td>
	<td>-</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>Α΄ ΑΘΗΝΩΝ</td></tr>
	<td></td>
	<td></td>
<tr>	<td>Σκανδαλίδης Κωνσταντίνος</td>
	<td>+</td></tr>
	<td></td>
<tr>	<td>Διαμαντοπούλου Άννα</td>
	<td>+</td></tr>
	<td></td>
<tr>	<td>Παπουτσής Χρήστος</td>
	<td>+</td></tr>
	<td></td>
<tr>	<td>Αλευράς Αθανάσιος (Νάσος)</td>
	<td>+</td></tr>
	<td></td>
<tr>	<td>Τσούρας Αθανάσιος</td>
	<td>+</td></tr>
	<td></td>
<tr>	<td>Κουβέλης Σπυρίδων</td>
	<td></td>
	<td>-</td></tr>
<tr>	<td>Οικονόμου Παντελής</td>
	<td>+</td></tr>
	<td></td>
<tr>	<td>Βαγενά Άννα</td>
	<td></td>
	<td>+</td></tr>
<tr>	<td>Μπακογιάννη Θεοδώρα (Ντόρα)</td>
	<td>+</td></tr>
	<td></td>
<tr>	<td>Παυλόπουλος Προκόπιος</td>
	<td>+</td></tr>
	<td></td>
<tr>	<td>Βόζεμπεργκ Ελισσάβετ (Ελίζα)</td>
	<td></td>
	<td>-</td></tr>
<tr>	<td>Πιπιλή Φωτεινή</td>
	<td>+</td></tr>
	<td></td>
<tr>	<td>Κουντουρά Έλενα</td>
	<td></td>
	<td>+</td></tr>
<tr>	<td>Κανέλλη Γαρυφαλλιά (Λιάνα)</td>
	<td></td>
	<td>+</td></tr>
<tr>	<td>Παφίλης Αθανάσιος</td>
	<td></td>
	<td>+</td></tr>
<tr>	<td>Πλεύρης Αθανάσιος</td>
	<td></td>
	<td>+</td></tr>
<tr>	<td>Τσίπρας Αλέξιος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>Β΄ ΑΘΗΝΩΝ</td></tr>
	<td></td>
	<td></td>
<tr>	<td>Λοβέρδος Ανδρέας</td>
	<td>+</td></tr>
	<td></td>
<tr>	<td>Χρυσοχοΐδης Μιχαήλ</td>
	<td>+</td></tr>
	<td></td>
<tr>	<td>Κατσέλη Λουκία-Ταρσίτσα (Λούκα)</td>
	<td></td>
	<td>+</td></tr>
<tr>	<td>Κακλαμάνης Απόστολος</td>
	<td>+</td></tr>
	<td></td>
<tr>	<td>Δημαράς Ιωάννης</td>
	<td></td>
	<td>+</td></tr>
<tr>	<td>Αποστολάκη Ελένη-Μαρία (Μιλένα)</td>
	<td></td>
	<td>+</td></tr>
<tr>	<td>Ανδρουλάκης Δημήτριος (Μίμης)</td>
	<td>+</td></tr>
	<td></td>
<tr>	<td>Ξενογιαννακοπούλου Μαρία-Ελίζα (Μαριλίζα)</td>
	<td></td>
	<td>ΠΑΡΟΥΣΑ</td></tr>
<tr>	<td>Ευθυμίου Πέτρος</td>
	<td>+</td></tr>
	<td></td>
<tr>	<td>Παπανδρέου Βασιλική (Βάσω)</td>
	<td></td>
	<td>+</td></tr>
<tr>	<td>Σακοράφα Σοφία</td>
	<td></td>
	<td>+</td></tr>
<tr>	<td>Χυτήρης Τηλέμαχος</td>
	<td>+</td></tr>
	<td></td>
<tr>	<td>Κουτρουμάνης Γεώργιος</td>
	<td>+</td></tr>
	<td></td>
<tr>	<td>Νταλάρα Άννα</td>
	<td>+</td></tr>
	<td></td>
<tr>	<td>Γείτονας Κωνσταντίνος</td>
	<td>+</td></tr>
	<td></td>
<tr>	<td>Παπαϊωάννου Μιλτιάδης</td>
	<td>+</td></tr>
	<td></td>
<tr>	<td>Βούρος Ιωάννης</td>
	<td>+</td></tr>
	<td></td>
<tr>	<td>Χαραλαμπόπουλος Γεώργιος-Ερνέστος</td>
	<td>+</td></tr>
	<td></td>
<tr>	<td>Πρωτόπαπας Χρήστος</td>
	<td>+</td></tr>
	<td></td>
<tr>	<td>Μίχος Λάμπρος</td>
	<td></td>
	<td>+</td></tr>
<tr>	<td>Σπηλιωτόπουλος Αριστόβουλος (Άρης)</td>
	<td>+</td></tr>
	<td></td>
<tr>	<td>Χατζηδάκης Κωνσταντίνος (Κωστής)</td>
	<td>+</td></tr>
	<td></td>
<tr>	<td>Μεϊμαράκης Ευάγγελος-Βασίλειος</td>
	<td>+</td></tr>
	<td></td>
<tr>	<td>Μητσοτάκης Κυριάκος</td>
	<td>+</td></tr>
	<td></td>
<tr>	<td>Γιακουμάτος Γεράσιμος</td>
	<td>+</td></tr>
	<td></td>
<tr>	<td>Καμμένος Παναγιώτης (Πάνος)</td>
	<td></td>
	<td>+</td></tr>
<tr>	<td>Παναγιωτόπουλος Παναγιώτης (Πάνος)</td>
	<td>+</td></tr>
	<td></td>
<tr>	<td>Παπαθανασίου Γιάννης</td>
	<td>+</td></tr>
	<td></td>
<tr>	<td>Πολύδωρας Βύρων</td>
	<td>+</td></tr>
	<td></td>
<tr>	<td>Βαρβιτσιώτης Μιλτιάδης</td>
	<td>+</td></tr>
	<td></td>
<tr>	<td>Ντινόπουλος Αργύρης</td>
	<td>+</td></tr>
	<td></td>
<tr>	<td>Παπαρήγα Αλεξάνδρα</td>
	<td></td>
	<td>+</td></tr>
<tr>	<td>Χαλβατζής Σπυρίδων</td>
	<td></td>
	<td>+</td></tr>
<tr>	<td>Μαυρίκος Γεώργιος</td>
	<td></td>
	<td>+</td></tr>
<tr>	<td>Παπακωνσταντίνου Νικόλαος</td>
	<td></td>
	<td>+</td></tr>
<tr>	<td>Πρωτούλης Ιωάννης </td>
	<td></td>
	<td>+</td></tr>
<tr>	<td>Καρατζαφέρης Γεώργιος</td>
	<td></td>
	<td>+</td></tr>
<tr>	<td>Αϊβαλιώτης Κωνσταντίνος</td>
	<td></td>
	<td>+</td></tr>
<tr>	<td>Ντουκάκης Μανούσος</td>
	<td></td>
	<td>+</td></tr>
<tr>	<td>Κουβέλης Φώτιος-Φανούριος</td>
	<td></td>
	<td>+</td></tr>
<tr>	<td>Παπαδημούλης Δημήτριος</td>
	<td></td>
	<td>+</td></tr>
<tr>	<td>Ψαριανός Γρηγόριος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΙΤΩΛΙΑΣ ΚΑΙ ΑΚΑΡΝΑΝΙΑΣ</td></tr>
	<td></td>
	<td></td>
<tr>	<td>Μωραΐτης Αθανάσιος (Θάνος)</td>
	<td>+</td></tr>
	<td></td>
<tr>	<td>Μακρυπίδης Ανδρέας</td>
	<td>+</td></tr>
	<td></td>
<tr>	<td>Γιαννακά Σοφία</td>
	<td>+</td></tr>
	<td></td>
<tr>	<td>Κουρουμπλής Παναγιώτης</td>
	<td></td>
	<td>+</td></tr>
<tr>	<td>Σαλμάς Μάριος</td>
	<td>+</td></tr>
	<td></td>
<tr>	<td>Σταμάτης Δημήτριος</td>
	<td></td>
	<td>+</td></tr>
<tr>	<td>Καραγκούνης Κωνσταντίνος</td>
	<td>+</td></tr>
	<td></td>
<tr>	<td>Μωραΐτης Νικόλαος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΡΓΟΛΙΔΟΣ</td></tr>
	<td></td>
	<td></td>
<tr>	<td>Μανιάτης Ιωάννης</td>
	<td>+</td></tr>
	<td></td>
<tr>	<td>Ανδριανός Ιωάννης</td>
	<td>+</td></tr>
	<td></td>
<tr>	<td>Παπαδημητρίου Ελισσάβετ (Έλσα)</td>
	<td>-</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΡΚΑΔΙΑΣ</td></tr>
	<td></td>
	<td></td>
<tr>	<td>Ρέππας Δημήτριος</td>
	<td>+</td></tr>
	<td></td>
<tr>	<td>Κωνσταντινόπουλος Οδυσσέας</td>
	<td>+</td></tr>
	<td></td>
<tr>	<td>Λυκουρέντζος Ανδρέας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΡΤΗΣ</td></tr>
	<td></td>
	<td></td>
<tr>	<td>Τσιρώνης Δημήτριος</td>
	<td>+</td></tr>
	<td></td>
<tr>	<td>Γκόκας Χρήστος</td>
	<td>+</td></tr>
	<td></td>
<tr>	<td>Παπασιώζος Κωνσταντίνος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΤΤΙΚΗΣ</td></tr>
	<td></td>
	<td></td>
<tr>	<td>Παπανδρέου Γιώργος</td>
	<td>+</td></tr>
	<td></td>
<tr>	<td>Χριστοφιλοπούλου Παρασκευή (Εύη)</td>
	<td>+</td></tr>
	<td></td>
<tr>	<td>Οικονόμου Βασίλειος </td>
	<td></td>
	<td>+</td></tr>
<tr>	<td>Πάγκαλος Θεόδωρος</td>
	<td>+</td></tr>
	<td></td>
<tr>	<td>Ασπραδάκης Παντελεήμων (Παντελής)</td>
	<td>+</td></tr>
	<td></td>
<tr>	<td>Βρεττός Κωνσταντίνος (Ντίνος)</td>
	<td>+</td></tr>
	<td></td>
<tr>	<td>Βλάχος Γεώργιος</td>
	<td></td>
	<td>-</td></tr>
<tr>	<td>Μπούρας Αθανάσιος</td>
	<td>+</td></tr>
	<td></td>
<tr>	<td>Καντερές Νικόλαος</td>
	<td>+</td></tr>
	<td></td>
<tr>	<td>Γκιόκας Ιωάννης</td>
	<td></td>
	<td>+</td></tr>
<tr>	<td>Καλαποθαράκος Χρήστος</td>
	<td></td>
	<td>+</td></tr>
<tr>	<td>Λεβέντης Αθανάσιος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΑΧΑΪΑΣ </td></tr>
	<td></td>
	<td></td>
<tr>	<td>Σπηλιόπουλος Κωνσταντίνος</td>
	<td>+</td></tr>
	<td></td>
<tr>	<td>Παπαδόπουλος Αθανάσιος</td>
	<td>+</td></tr>
	<td></td>
<tr>	<td>Τριανταφυλλόπουλος Ανδρέας</td>
	<td></td>
	<td>+</td></tr>
<tr>	<td>Κυριακοπούλου Μαρία </td>
	<td></td>
	<td>+</td></tr>
<tr>	<td>Μπεκίρης Μιχαήλ</td>
	<td>+</td></tr>
	<td></td>
<tr>	<td>Νικολόπουλος Νικόλαος</td>
	<td>+</td></tr>
	<td></td>
<tr>	<td>Καραθανασόπουλος Νικόλαος</td>
	<td></td>
	<td>+</td></tr>
<tr>	<td>Τσούκαλης Νικόλαος</td>
	<td></td>
	<td>+</td></tr>
<tr>	<td>Χρυσανθακόπουλος Αλέξανδρος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΒΟΙΩΤΙΑΣ </td></tr>
	<td></td>
	<td></td>
<tr>	<td>Τόγιας Βασίλειος</td>
	<td></td>
	<td>+</td></tr>
<tr>	<td>Τσόνογλου-Βυλλιώτη Βασιλική</td>
	<td>+</td></tr>
	<td></td>
<tr>	<td>Αγάτσα  Αριάδνη</td>
	<td>+</td></tr>
	<td></td>
<tr>	<td>Γιαννάκης Μιχαήλ</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΓΡΕΒΕΝΩΝ </td></tr>
	<td></td>
	<td></td>
<tr>	<td>Χαντάβας Αθανάσιος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΔΡΑΜΑΣ </td></tr>
	<td></td>
	<td></td>
<tr>	<td>Αηδόνης Χρήστος</td>
	<td>+</td></tr>
	<td></td>
<tr>	<td>Κεφαλίδου Χαρούλα (Χαρά)</td>
	<td>+</td></tr>
	<td></td>
<tr>	<td>Τζίμας Μαργαρίτης</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΔΩΔΕΚΑΝΗΣΟΥ </td></tr>
	<td></td>
	<td></td>
<tr>	<td>Κρεμαστινός Δημήτριος</td>
	<td>+</td></tr>
	<td></td>
<tr>	<td>Νικητιάδης Γεώργιος  </td>
	<td>+</td></tr>
	<td></td>
<tr>	<td>Ζωΐδης Νικόλαος</td>
	<td>+</td></tr>
	<td></td>
<tr>	<td>Κασσάρας Γεώργιος </td>
	<td></td>
	<td>             +</td></tr>
<tr>	<td>Ιατρίδη Τσαμπίκα (Μίκα)</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΕΒΡΟΥ</td></tr>
	<td></td>
	<td></td>
<tr>	<td>Ντόλιος Γεώργιος</td>
	<td>+</td></tr>
	<td></td>
<tr>	<td>Ρενταρή-Τέντε  Όλγα</td>
	<td>+</td></tr>
	<td></td>
<tr>	<td>Τσιαούση Ελένη</td>
	<td>+</td></tr>
	<td></td>
<tr>	<td>Δερμεντζόπουλος Αλέξανδρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΕΥΒΟΙΑΣ </td></tr>
	<td></td>
	<td></td>
<tr>	<td>Περλεπέ-Σηφουνάκη Αικατερίνη</td>
	<td>+</td></tr>
	<td></td>
<tr>	<td>Κεδίκογλου Συμεών</td>
	<td>+</td></tr>
	<td></td>
<tr>	<td>Μαρκόπουλος Κωνσταντίνος</td>
	<td></td>
	<td>-</td></tr>
<tr>	<td>Κεδίκογλου Συμεών (Σίμος)</td>
	<td>+</td></tr>
	<td></td>
<tr>	<td>Μαρίνος Γεώργιος</td>
	<td></td>
	<td>+</td></tr>
<tr>	<td>Παπανδρέου-Παπαδάκη Ουρανία</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΕΥΡΥΤΑΝΙΑΣ </td></tr>
	<td></td>
	<td></td>
<tr>	<td>Καρανίκας Ηλίας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΖΑΚΥΝΘΟΥ </td></tr>
	<td></td>
	<td></td>
<tr>	<td>Κλαυδιανού Μαρία</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΗΛΕΙΑΣ </td></tr>
	<td></td>
	<td></td>
<tr>	<td>Κατρίνης Μιχαήλ</td>
	<td>+</td></tr>
	<td></td>
<tr>	<td>Κουτσούκος Γιάννης</td>
	<td>+</td></tr>
	<td></td>
<tr>	<td>Αντωνακόπουλος Παναγιώτης </td>
	<td>+</td></tr>
	<td></td>
<tr>	<td>Δημητρουλόπουλος Παναγιώτης (Τάκης)</td>
	<td>+</td></tr>
	<td></td>
<tr>	<td>Κοντογιάννης Γεώργιος</td>
	<td>+</td></tr>
	<td></td>
<tr>	<td>Τζαβάρας Κωνσταντίνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΗΜΑΘΙΑΣ </td></tr>
	<td></td>
	<td></td>
<tr>	<td>Σιδηρόπουλος Αναστάσιος</td>
	<td>+</td></tr>
	<td></td>
<tr>	<td>Γικόνογλου Αθανάσιος</td>
	<td>+</td></tr>
	<td></td>
<tr>	<td>Τόλκας Άγγελος</td>
	<td>+</td></tr>
	<td></td>
<tr>	<td>Χαλκίδης Μιχαήλ</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΗΡΑΚΛΕΙΟΥ </td></tr>
	<td></td>
	<td></td>
<tr>	<td>Κεγκέρογλου Βασίλειος</td>
	<td>+</td></tr>
	<td></td>
<tr>	<td>Παρασύρης Φραγκίσκος</td>
	<td>+</td></tr>
	<td></td>
<tr>	<td>Στρατάκης Εμμανουήλ</td>
	<td>+</td></tr>
	<td></td>
<tr>	<td>Σκραφνάκη Μαρία</td>
	<td>+</td></tr>
	<td></td>
<tr>	<td>Μιχελογιαννάκης Ιωάννης</td>
	<td></td>
	<td>+</td></tr>
<tr>	<td>Αυγενάκης Ελευθέριος</td>
	<td>+</td>
	<td>              </td></tr>
<tr>	<td>Κεφαλογιάννης Εμμανουήλ</td>
	<td>+</td></tr>
	<td></td>
<tr>	<td>Κριτσωτάκης Μιχαήλ</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΘΕΣΠΡΩΤΙΑΣ</td></tr>
	<td></td>
	<td></td>
<tr>	<td>Κατσούρας Χρήστος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>Α΄ ΘΕΣΣΑΛΟΝΙΚΗΣ</td></tr>
	<td></td>
	<td></td>
<tr>	<td>Βενιζέλος Ευάγγελος</td>
	<td>+</td></tr>
	<td></td>
<tr>	<td>Καστανίδης Χαράλαμπος </td>
	<td></td>
	<td>+</td></tr>
<tr>	<td>Αράπογλου Χρυσή</td>
	<td>+</td></tr>
	<td></td>
<tr>	<td>Μαγκριώτης Ιωάννης</td>
	<td>+</td></tr>
	<td></td>
<tr>	<td>Καϊλή Ευδοξία-Εύα</td>
	<td>+</td></tr>
	<td></td>
<tr>	<td>Βούγιας Σπυρίδων</td>
	<td>+</td></tr>
	<td></td>
<tr>	<td>Τεκτονίδου Κυριακή</td>
	<td></td>
	<td>+</td></tr>
<tr>	<td>Καραμανλής Κωνσταντίνος</td>
	<td>+</td></tr>
	<td></td>
<tr>	<td>Γκιουλέκας Κωνσταντίνος</td>
	<td></td>
	<td>-</td></tr>
<tr>	<td>Καλαφάτης Σταύρος</td>
	<td>+</td></tr>
	<td></td>
<tr>	<td>Ιωαννίδης Ιωάννης</td>
	<td>+</td></tr>
	<td></td>
<tr>	<td>Ράπτη Ελένη</td>
	<td>+</td></tr>
	<td></td>
<tr>	<td>Ζιώγας Ιωάννης</td>
	<td></td>
	<td>+</td></tr>
<tr>	<td>Καλαντίδου  Σοφία</td>
	<td></td>
	<td>+</td></tr>
<tr>	<td>Κολοκοτρώνης Άγγελος</td>
	<td></td>
	<td>+</td></tr>
<tr>	<td>Κουράκης Αναστάσιος (Τάσος)</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>Β΄ ΘΕΣΣΑΛΟΝΙΚΗΣ</td></tr>
	<td></td>
	<td></td>
<tr>	<td>Γερανίδης Βασίλειος</td>
	<td>+</td></tr>
	<td></td>
<tr>	<td>Αρβανιτίδης Γεώργιος</td>
	<td>+</td></tr>
	<td></td>
<tr>	<td>Καράογλου Θεόδωρος</td>
	<td>+</td></tr>
	<td></td>
<tr>	<td>Αναστασιάδης Σάββας</td>
	<td>+</td></tr>
	<td></td>
<tr>	<td>Ιγνατιάδης Θεόδωρος</td>
	<td></td>
	<td>+</td></tr>
<tr>	<td>Βελόπουλος Κυριάκος</td>
	<td></td>
	<td>+</td></tr>
<tr>	<td>Αμμανατίδου-Πασχαλίδου Ευαγγελία (Λίτσα)</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>NOMOΣ ΙΩΑΝΝΙΝΩΝ</td></tr>
	<td></td>
	<td></td>
<tr>	<td>Παντούλας Μιχαήλ</td>
	<td>+</td></tr>
	<td></td>
<tr>	<td>Αργύρης Ευάγγελος</td>
	<td>+</td></tr>
	<td></td>
<tr>	<td>Οικονόμου Αθανάσιος</td>
	<td>+</td></tr>
	<td></td>
<tr>	<td>Τασούλας Κωνσταντίνος</td>
	<td>+</td></tr>
	<td></td>
<tr>	<td>Καλογιάννης Σταύρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΑΒΑΛΑΣ </td></tr>
	<td></td>
	<td></td>
<tr>	<td>Τιμοσίδης Μιχαήλ</td>
	<td>+</td></tr>
	<td></td>
<tr>	<td>Παπουτσής Δημήτριος</td>
	<td>+</td></tr>
	<td></td>
<tr>	<td>Εμινίδης Σάββας</td>
	<td>+</td></tr>
	<td></td>
<tr>	<td>Παναγιωτόπουλος Νικόλαος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΑΡΔΙΤΣΗΣ</td></tr>
	<td></td>
	<td></td>
<tr>	<td>Ρόβλιας Κωνσταντίνος</td>
	<td>+</td></tr>
	<td></td>
<tr>	<td>Σαλαγιάννης Νικόλαος</td>
	<td>+</td></tr>
	<td></td>
<tr>	<td>Θεοχάρη Μαρία</td>
	<td>+</td></tr>
	<td></td>
<tr>	<td>Τσιάρας Κωνσταντίνος</td>
	<td>+</td></tr>
	<td></td>
<tr>	<td>Ταλιαδούρος Σπυρίδων</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΑΣΤΟΡΙΑΣ</td></tr>
	<td></td>
	<td></td>
<tr>	<td>Πετσάλνικος Φίλιππος</td>
	<td>+</td></tr>
	<td></td>
<tr>	<td>Τζηκαλάγιας Ζήσης </td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΕΡΚΥΡΑΣ</td></tr>
	<td></td>
	<td></td>
<tr>	<td>Γκερέκου Αγγελική (Άντζελα)</td>
	<td>+</td></tr>
	<td></td>
<tr>	<td>Δένδιας Νικόλαος-Γεώργιος</td>
	<td>+</td></tr>
	<td></td>
<tr>	<td>Χαραλάμπους Χαράλαμπος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΕΦΑΛΛΗΝΙΑΣ</td></tr>
	<td></td>
	<td></td>
<tr>	<td>Μοσχόπουλος Σπυρίδωνας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΙΛΚΙΣ</td></tr>
	<td></td>
	<td></td>
<tr>	<td>Παραστατίδης Θεόδωρος</td>
	<td></td>
	<td>+</td></tr>
<tr>	<td>Φραγγίδης Γεώργιος</td>
	<td>+</td></tr>
	<td></td>
<tr>	<td>Κιλτίδης Κωνσταντίνος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΟΖΑΝΗΣ</td></tr>
	<td></td>
	<td></td>
<tr>	<td>Κουκουλόπουλος Παρασκευάς</td>
	<td>+</td></tr>
	<td></td>
<tr>	<td>Αθανασιάδης Αλέξανδρος</td>
	<td></td>
	<td>+</td></tr>
<tr>	<td>Βλατής Ιωάννης</td>
	<td>+</td></tr>
	<td></td>
<tr>	<td>Κασαπίδης Γεώργιος</td>
	<td>+</td></tr>
	<td></td>
<tr>	<td>Παπαδόπουλος Μιχάλης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΟΡΙΝΘΙΑΣ</td></tr>
	<td></td>
	<td></td>
<tr>	<td>Μπεγλίτης Παναγιώτης </td>
	<td>+</td></tr>
	<td></td>
<tr>	<td>Φαρμάκη –Γκέκη Αικατερίνη</td>
	<td>+</td></tr>
	<td></td>
<tr>	<td>Μανωλάκης Άγγελος</td>
	<td>+</td></tr>
	<td></td>
<tr>	<td>Κόλλιας Κωνσταντίνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΚΥΚΛΑΔΩΝ</td></tr>
	<td></td>
	<td></td>
<tr>	<td>Ρήγας Παναγιώτης</td>
	<td>+</td></tr>
	<td></td>
<tr>	<td>Παπαμανώλης Γεώργιος</td>
	<td></td>
	<td>               -</td></tr>
<tr>	<td>Βρούτσης Ιωάννης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΑΚΩΝΙΑΣ</td></tr>
	<td></td>
	<td></td>
<tr>	<td>Γρηγοράκος Λεωνίδας</td>
	<td>+</td></tr>
	<td></td>
<tr>	<td>Δαβάκης Αθανάσιος</td>
	<td>+</td></tr>
	<td></td>
<tr>	<td>Αποστολάκος Γρηγόριος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΑΡΙΣΗΣ</td></tr>
	<td></td>
	<td></td>
<tr>	<td>Έξαρχος Βασίλειος</td>
	<td>+</td></tr>
	<td></td>
<tr>	<td>Σαχινίδης Φίλιππος</td>
	<td>+</td></tr>
	<td></td>
<tr>	<td>Αλεξανδρίδου Βασιλική</td>
	<td>+</td></tr>
	<td></td>
<tr>	<td>Χαρακόπουλος Μάξιμος</td>
	<td>+</td></tr>
	<td></td>
<tr>	<td>Ζώης Χρήστος</td>
	<td></td>
	<td>-</td></tr>
<tr>	<td>Σκυλλάκος  Αντώνιος</td>
	<td></td>
	<td>+</td></tr>
<tr>	<td>Ροντούλης Αστέριος</td>
	<td></td>
	<td>+</td></tr>
<tr>	<td>Διώτη Ηρώ</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΑΣΙΘΙΟΥ</td></tr>
	<td></td>
	<td></td>
<tr>	<td>Καρχιμάκης  Μιχαήλ</td>
	<td>+</td></tr>
	<td></td>
<tr>	<td>Πλακιωτάκης Ιωάννης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΕΣΒΟΥ</td></tr>
	<td></td>
	<td></td>
<tr>	<td>Σηφουνάκης Νικόλαος</td>
	<td>+</td></tr>
	<td></td>
<tr>	<td>Γαληνός Σπυρίδων</td>
	<td></td>
	<td>+</td></tr>
<tr>	<td>Σκοπελίτης Σταύρος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΛΕΥΚΑΔΟΣ</td></tr>
	<td></td>
	<td></td>
<tr>	<td>Μαργέλης Σπυροπάνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΜΑΓΝΗΣΙΑΣ</td></tr>
	<td></td>
	<td></td>
<tr>	<td>Καρτάλης Κων/νος</td>
	<td>+</td></tr>
	<td></td>
<tr>	<td>Ζήση Ροδούλα</td>
	<td>+</td></tr>
	<td></td>
<tr>	<td>Νάκος Αθανάσιος </td>
	<td>+</td></tr>
	<td></td>
<tr>	<td>Νάνος Απόστολος</td>
	<td></td>
	<td>+</td></tr>
<tr>	<td>Μαρκάκης Παύλος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΜΕΣΣΗΝΙΑΣ </td></tr>
	<td></td>
	<td></td>
<tr>	<td>Κουσελάς Δημήτριος</td>
	<td>+</td></tr>
	<td></td>
<tr>	<td>Γιαννακοπούλου Κωνσταντίνα (Νάντια)</td>
	<td>+</td></tr>
	<td></td>
<tr>	<td>Βουδούρης Οδυσσέας</td>
	<td></td>
	<td>+</td></tr>
<tr>	<td>Σαμαράς Αντώνιος</td>
	<td>+</td></tr>
	<td></td>
<tr>	<td>Λαμπρόπουλος Ιωάννης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΞΑΝΘΗΣ </td></tr>
	<td></td>
	<td></td>
<tr>	<td>Μάντατζη Τσετίν</td>
	<td></td>
	<td>+</td></tr>
<tr>	<td>Ξυνίδης Σωκράτης</td>
	<td>+</td></tr>
	<td></td>
<tr>	<td>Κοντός Αλέξανδρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>Α΄ ΠΕΙΡΑΙΩΣ </td></tr>
	<td></td>
	<td></td>
<tr>	<td>Καρύδης Δημήτριος</td>
	<td>+</td></tr>
	<td></td>
<tr>	<td>Μπεντενιώτης Εμμανουήλ</td>
	<td>+</td></tr>
	<td></td>
<tr>	<td>Μελάς Παναγιώτης</td>
	<td></td>
	<td>+</td></tr>
<tr>	<td>Μανωλάκου Διαμάντω</td>
	<td></td>
	<td>+</td></tr>
<tr>	<td>Αποστολάτος Βαΐτσης</td>
	<td></td>
	<td>+</td></tr>
<tr>	<td>Δρίτσας Θεόδωρος</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>Β΄ ΠΕΙΡΑΙΩΣ</td></tr>
	<td></td>
	<td></td>
<tr>	<td>Νιώτης Γρηγόριος</td>
	<td>+</td></tr>
	<td></td>
<tr>	<td>Λιντζέρης Δημήτριος</td>
	<td>+</td></tr>
	<td></td>
<tr>	<td>Διαμαντίδης Ιωάννης</td>
	<td>+</td></tr>
	<td></td>
<tr>	<td>Τραγάκης Ιωάννης</td>
	<td>+</td></tr>
	<td></td>
<tr>	<td>Νεράντζης Αναστάσιος</td>
	<td>+</td></tr>
	<td></td>
<tr>	<td>Νικολαΐδου Βαρβάρα (Βέρα)</td>
	<td></td>
	<td>+</td></tr>
<tr>	<td>Ανατολάκης Γεώργιος</td>
	<td></td>
	<td>+</td></tr>
<tr>	<td>Λαφαζάνης Παναγιώτης</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΠΕΛΛΗΣ</td></tr>
	<td></td>
	<td></td>
<tr>	<td>Τζάκρη Θεοδώρα</td>
	<td>+</td></tr>
	<td></td>
<tr>	<td>Θεοδωρίδης Ηλίας</td>
	<td></td>
	<td>+</td></tr>
<tr>	<td>Γιουματζίδης Βασίλειος</td>
	<td>+</td></tr>
	<td></td>
<tr>	<td>Καρασμάνης Γεώργιος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΠΙΕΡΙΑΣ</td></tr>
	<td></td>
	<td></td>
<tr>	<td>Αμοιρίδης Ιωάννης</td>
	<td></td>
	<td>+</td></tr>
<tr>	<td>Παπαγεωργίου Αθανάσιος</td>
	<td>+</td></tr>
	<td></td>
<tr>	<td>Μίχου Μαρία</td>
	<td>+</td></tr>
	<td></td>
<tr>	<td>Κουκοδήμος Κωνσταντίνος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΠΡΕΒΕΖΗΣ</td></tr>
	<td></td>
	<td></td>
<tr>	<td>Παπαχρήστος Ευάγγελος</td>
	<td></td>
	<td>+</td></tr>
<tr>	<td>Τσουμάνης Δημήτριος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΡΕΘΥΜΝΗΣ</td></tr>
	<td></td>
	<td></td>
<tr>	<td>Όθωνας Εμμανουήλ</td>
	<td>+</td></tr>
	<td></td>
<tr>	<td>Κεφαλογιάννη Όλγα</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΡΟΔΟΠΗΣ</td></tr>
	<td></td>
	<td></td>
<tr>	<td>Χατζή Οσμάν Αχμέτ</td>
	<td>+</td></tr>
	<td></td>
<tr>	<td>Πεταλωτής Γεώργιος</td>
	<td>+</td></tr>
	<td></td>
<tr>	<td>Στυλιανίδης Ευριπίδης</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΣΑΜΟΥ</td></tr>
	<td></td>
	<td></td>
<tr>	<td>Βαρδίκος Πυθαγόρας</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΣΕΡΡΩΝ</td></tr>
	<td></td>
	<td></td>
<tr>	<td>Μπόλαρης Μάρκος</td>
	<td>-</td></tr>
	<td></td>
<tr>	<td>Κουτμερίδης Ευστάθιος</td>
	<td>+</td></tr>
	<td></td>
<tr>	<td>Τζελέπης Μιχαήλ</td>
	<td>+</td></tr>
	<td></td>
<tr>	<td>Λεονταρίδης Θεόφιλος</td>
	<td>+</td></tr>
	<td></td>
<tr>	<td>Καριπίδης Αναστάσιος</td>
	<td>+</td></tr>
	<td></td>
<tr>	<td>Κόλλια-Τσαρουχά Μαρία</td>
	<td></td>
	<td>+</td></tr>
<tr>	<td>Πολατίδης Ηλίας</td>
	<td></td>
	<td>+</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΤΡΙΚΑΛΩΝ</td></tr>
	<td></td>
	<td></td>
<tr>	<td>Χάιδος Χρήστος</td>
	<td>+</td></tr>
	<td></td>
<tr>	<td>Μαγκούφης Χρήστος</td>
	<td>+</td>
	<td>              </td></tr>
<tr>	<td>Μερεντίτη Αθανασία (Σούλα)</td>
	<td>+</td></tr>
	<td></td>
<tr>	<td>Χατζηγάκης Σωτήριος </td>
	<td>+</td></tr>
	<td></td>
<tr>	<td>Σκρέκας Θεόδωρος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΦΘΙΩΤΙΔΟΣ</td></tr>
	<td></td>
	<td></td>
<tr>	<td>Τσώνης Νικόλαος</td>
	<td>+</td></tr>
	<td></td>
<tr>	<td>Αντωνίου Αντωνία (Τόνια)</td>
	<td>+</td></tr>
	<td></td>
<tr>	<td>Μπατζελή Αικατερίνη</td>
	<td>+</td></tr>
	<td></td>
<tr>	<td>Σταϊκούρας Χρήστος</td>
	<td>+</td></tr>
	<td></td>
<tr>	<td>Γιαννόπουλος Αθανάσιος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΦΛΩΡΙΝΗΣ</td></tr>
	<td></td>
	<td></td>
<tr>	<td>Λιάνης Γεώργιος</td>
	<td></td>
	<td>+</td></tr>
<tr>	<td>Κωνσταντινίδης Ευστάθιος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΦΩΚΙΔΟΣ</td></tr>
	<td></td>
	<td></td>
<tr>	<td>Παπαθανάση Αφροδίτη</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΧΑΛΚΙΔΙΚΗΣ</td></tr>
	<td></td>
	<td></td>
<tr>	<td>Δριβελέγκας  Ιωάννης</td>
	<td>+</td></tr>
	<td></td>
<tr>	<td>Κατσαρού Άννα</td>
	<td>+</td></tr>
	<td></td>
<tr>	<td>Βαγιωνάς Γεώργιος</td>
	<td></td>
	<td>-</td></tr>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΧΑΝΙΩΝ</td></tr>
	<td></td>
	<td></td>
<tr>	<td>Δαμιανάκης Ευτύχιος</td>
	<td>+</td></tr>
	<td></td>
<tr>	<td>Βαλυράκης Ιωσήφ</td>
	<td>+</td></tr>
	<td></td>
<tr>	<td>Κουρουπάκη Ευαγγελία </td>
	<td>+</td></tr>
	<td></td>
<tr>	<td>Μαρκογιαννάκης Χρήστος</td>
	<td>+</td></tr>
	<td></td>
<tr></tr>	<td></td>
	<td></td>
	<td></td>
<tr>	<td>ΝΟΜΟΣ ΧΙΟΥ</td></tr>
	<td></td>
	<td></td>
<tr>	<td>Τσουρή Ελπίδα</td>
	<td>+</td></tr>
	<td></td>
<tr>	<td>Μουσουρούλης Κωνσταντίνος</td>
	<td>+</td></tr></tbody></table></ChairmanSpeech>
	<td></td>
<Speech><Parlmember>ΓΕΝΙΚΟ ΣΥΝΟΛΟ</Parlmember>:                «ΝΑΙ» 202
……”…….”………:                 «ΟΧΙ»  80
……”…….”………: «ΠΑΡΟΝΤΩΝ»     1</Speech>
<Speech><Parlmember>ΣΥΝΟΛΟ ΨΗΦΙΣΑΝΤΩΝ</Parlmember>:                283
Ο</Speech> ΠΡΟΕΔΡΟΣ				ΟΙ ΓΡΑΜΜΑΤΕΙΣ»)
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Εισερχόμεθα τώρα στη ψήφιση των άρθρων 3, 4 και 7. 
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 3 έγινε δεκτό ως έχει κατά πλειοψηφία. 
   Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 7 έγινε δεκτό ως έχει κατά πλειοψηφία. 
Εισερχόμεθα στη ψήφιση του ακροτελεύτιου άρθρου του νομοσχεδίου;
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Οικονομικών: «Ρυθμίσεις συνταξιοδοτικού περιεχομένου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012»  έγινε δεκτό επί της αρχής και επί των άρθρων κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Οικονομικών: «Ρυθμίσεις συνταξιοδοτικού περιεχομένου και άλλες επείγουσες ρυθμίσεις εφαρμογής του Μνημονίου Συνεννόησης του ν. 4046/2012» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωρισθεί το κείμενο του νομοσχεδίου 383α)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το Σώμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.48΄ λύεται η συνεδρίαση για αύριο, ημέρα Τετάρτη 29 Φεβρουαρίου 2012 και ώρα 10.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	5/3/2012 12:31:00 μμ	Από:  SERIFIOU
Εκτυπώθηκε:	28/2/2012 3:42:00 μμ</body>
</html>