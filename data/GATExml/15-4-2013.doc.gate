<html><head><meta name="cp:revision" content="2"><meta name="date" content="2013-04-22T10:16:00Z"><meta name="Company" content="OTS"><meta name="Keywords" content=""><meta name="meta:word-count" content="16073"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-19T06:34:00Z"><meta name="Word-Count" content="16073"><meta name="dcterms:created" content="2013-04-22T10:16:00Z"><meta name="dcterms:modified" content="2013-04-22T10:16:00Z"><meta name="Last-Modified" content="2013-04-22T10:16:00Z"><meta name="Last-Save-Date" content="2013-04-22T10:16:00Z"><meta name="meta:character-count" content="86798"><meta name="Template" content="Normal"><meta name="meta:save-date" content="2013-04-22T10:16:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-22T10:16:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-22T10:16:00Z"><meta name="Last-Printed" content="2013-04-19T06:34:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2013-04-22T10:16:00Z"><meta name="xmpTPg:NPages" content="1"><meta name="resourceName" content="15-4-2013.doc"><meta name="Last-Author" content="a.marini"><meta name="w:comments" content=""><meta name="Character Count" content="86798"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 15.4.2013                                                                                 σελ.95
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΞΕ΄
Δευτέρα  15 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γενικό Λύκειο Καρδαμύλης Μεσσηνίας, σελ. 
3. Ανακοινώνεται η παράταση της λειτουργίας της Ειδικής Κοινοβουλευτικής Επιτροπής: &quot;προς διενέργεια προκαταρκτικής εξέτασης κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC&quot;, έως και την 25η Απριλίου 2013, σελ. 
4. Αναφορά στην Ειδική Κοινοβουλευτική Επιτροπή: &quot;προς διενέργεια προκαταρκτικής εξέτασης κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC&quot;, σελ. 
5. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 16 Απριλίου 2013, σελ. 
4. Συζήτηση επικαίρων ερωτήσεων:
    α) Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη θέσπιση συστήματος εισροών-εκροών στα πρατήρια καυσίμων για την αποφυγή της λαθρεμπορίας και της φοροδιαφυγής, σελ. 
    β) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επικινδυνότητα για τη δημόσια υγεία και το περιβάλλον από τη λειτουργία του ΧΥΤΑ Μαυροράχης, σελ. 
    γ) Προς τους Υπουργούς Εργασίας, Κοινωνικής Ασφάλισης και Πρόνοιας, σχετικά με τη διασφάλιση της βιωσιμότητας και της χρηματοδότησης των Κέντρων Δημιουργικής Απασχόλησης Ατόμων με Αναπηρία (ΚΔΑΠ-ΜΕΑ) και των άλλων κοινωνικών δομών, σελ. 
    δ) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη δυνατότητα αξιοποίησης των Αγροτικών Φυλακών της Χώρας, σελ. 

ΠΡΟΕΔΡΕΥΩΝ
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ
Α. Επί της αναφοράς στην Ειδική Κοινοβουλευτική Επιτροπή:
ΚΑΚΛΑΜΑΝΗΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.

Β. Επί διαδικαστικού θέματος:
ΔΡΙΤΣΑΣ Θ. , σελ.
ΚΑΚΛΑΜΑΝΗΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.

Γ. Επί των επικαίρων ερωτήσεων:
ΚΑΛΑΦΑΤΗΣ Σ. , σελ.
ΚΑΡΑΓΚΟΥΝΗΣ Κ. , σελ.
ΚΟΝΣΟΛΑΣ Ε. , σελ.
ΜΑΚΡΗ Ρ. , σελ.
ΜΑΡΚΟΥ Α. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΚΟΡΔΑΣ Α. , σελ.
ΦΟΥΝΤΑ Ν. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΞΕ΄
Δευτέρα 15 Απριλίου 2013
Αθήνα, σήμερα στις 15 Απριλίου 2013, ημέρα Δευτέρα και ώρα 18.05΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ´ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Αικατερίνη Μάρκου, Βουλευτή Β´ Θεσσαλονίκης, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  ο κ. Χρήστος Κάντας αιτείται την επίλυση θέματος που αφορά την παραχώρηση με σύμβαση χρησιδανείου των χώρων της μαθητικής εστίας πλαισίων για τη δημιουργία τουριστικού καταλύματος.
2) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία  ο Δήμος Ικαρίας επισημαίνει την ανάγκη προσέγγισης  και των δύο λιμανιών του νησιού  από τα πλοία «ΜΥΚΟΝΟΣ» και «ΑΙΟΛΟΣ ΚΕΝΤΕΡΗΣ».
3) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Σύλλογος Εργαζομένων Αχαϊκής Συνεταιριστικής Τράπεζας αιτείται την απορρόφηση των εργαζομένων της Τράπεζας που απολύθηκαν, από το ανάδοχο πιστωτικό ίδρυμα.
4) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία  η Πανελλήνια Ομοσπονδία Εργαζομένων στις δημόσιες οικονομικές υπηρεσίες αιτείται τη διευθέτηση θέματος που αφορά την υποχρεωτική παραμονή εφοριακών σε συγκεκριμένες περιοχές.
5) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία  η Ομοσπονδία Συλλόγων Υπηρεσίας Πολιτικής Αεροπορίας εκφράζει την ανησυχία της για τη δομή οργάνωσης των αερομεταφορών και της Υπηρεσίας Πολιτικής Αεροπορίας.
6) Η Βουλευτής Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσε αναφορά με την οποία αιτείται την επίλυση του θέματος των αυθαίρετων εγκαταστάσεων  υπερυψηλής τάσης της ΔΕΗ στον Υμηττό και την επιβολή προστίμων στο αρμόδιο Υπουργείο για τη μη λήψη μέρων προστασίας του οικοσυστήματος.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Χρήστος Φλάμπουρας καταγγέλλει το τεράστιο πρόβλημα της λαθρεμπορίας καυσίμων στην Ελλάδα.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις ζημιές που έχουν προκληθεί στο παραλιακό τμήμα της Αιγιαλείας μετά από την πρόσφατη κακοκαιρία.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά επιστολή του Επιμελητηρίου Αχαΐας με την οποία αιτείται την παρέμβαση των αρμόδιων Υπουργείων για τα προβλήματα ρευστότητας που παρουσιάστηκαν από την πρόσφατη παύσης της λειτουργίας των κυπριακών τραπεζών.
10) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Σύλλογος Διδασκόντων του Δημοτικού Σχολείου Αστυπάλαιας και ο Σύλλογος Γονέων και Κηδεμόνων του Δ.Σ. Αστυπάλαιας εκφράζουν την αντίθεσή τους στη  φημολογούμενη υποβάθμιση της οργανικότητας του δημοτικού σχολείου της περιοχής από εξαθέσιο σε τετραθέσιο.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά την απαίτηση της τρόικας για κατάργηση του αγγελιόσημου στα Υπουργεία Οικονομικών και Εργασίας, Κοινωνικής Ασφάλισης και Πρόνοιας.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο φαινόμενο των κλοπών που παρατηρούνται το τελευταίο διάστημα στο πρώην εργοστάσιο Λαδόπουλου, το οποίο έχει περάσει στην ιδιοκτησία του Δήμου Πατρέων.
13) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο κ. Γεώργιος Λύχνος αιτείται την παροχή δυνατότητας στους άνεργους δόκιμους οικονομικούς αξιωματικούς του Εμπορικού Ναυτικού για ένταξη στους κλάδους πλοιάρχων και μηχανικών.
14) Οι Βουλευτές Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  ο Σύλλογος Ελλήνων Γεωλόγων  εκφράζει την αντίθεσή στη  σχεδιαζόμενη κατάργηση του φορέα Αντισεισμικού Σχεδιασμού και Προστασίας (ΟΑΣΠ) στα πλαίσια του εξορθολογισμού λειτουργίας του δημοσίου.
15) Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  το Εργατικό Κέντρο Νομού Σάμου αιτείται την άμεση ακύρωση της συγχώνευσης των Νοσοκομείων Ικαρίας και Σάμου και τη στελέχωση των μονάδων υγείας με επαρκές και μόνιμο ιατρικό και νοσηλευτικό προσωπικό.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην επανενεργοποίηση του αγωγού Μπουργκάς-Αλεξανδρούπολης,  του οποίου η κατασκευή είχε παύσει από το 2009.
17) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  εργαζόμενοι στον Όμιλο «ALAPIS» Τμήμα Βορείου Ελλάδος αιτούνται να τους καταβληθούν άμεσα τα δεδουλευμένα έξι μηνών.
18) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία  ο Δήμος Δράμας αιτείται τη μείωση των τιμών ζώνης και του συντελεστή εμπορικότητας, καθώς και την αύξηση των μειωτικών συντελεστών παλαιότητας των ακινήτων του νομού.
19) Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  το Εργατικό Κέντρο Νομού Σάμου καταγγέλλει την πολιτική της Κυβέρνησης στο ζήτημα της πρόληψης και χρήσης  ναρκωτικών ουσιών, της απεξάρτησης και αποθεραπείας των χρηστών και της κοινωνικής τους επανένταξης.
20) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία  η Διαρκής Επιτροπή Αγώνα για τα προβλήματα της Δημοτικής Κοινότητας Άγρας Λέσβου αιτείται την ανάγκη τοποθέτησης ιατρού στο ιατρείο της περιοχής.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά ταξίδια, αμοιβές και έξοδα στελεχών και υπαλλήλων της ΕΡΤ που ταξιδεύουν προς ΗΠΑ και Καναδά για δημιουργία εκπομπών με τίτλο &lt;ERT WORLD&gt;.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην αμέλεια των αρχών για πρόληψη αλλεργιών στο 41ο Δημοτικό Σχολείο Εγλυκάδας Πατρών.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον έλεγχο των επιχειρήσεων που πωλούν χρυσό και λειτουργούν όλο το εικοσιτετράωρο.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται  στη μείωση του νοσηλευτικού προσωπικού και των κλινών της μονάδας εντατικής θεραπείας του Νοσοκομείου Πελοποννήσου.
25) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  η Ένωση Μηχανικών Δημοσίων Υπαλλήλων Διπλωματούχων  Ανώτατων Σχολών επισημαίνει την ανάγκη διάσωσης των προσφυγικών κατοικιών γηροκομείου επί της οδού Πανόρμου.
26) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Πρόεδρος του ΤΟΕΒ Κρύας Βρύσης Νομού Πέλλας αιτείται την άρση του μέτρου της απαγόρευσης καλλιέργειας αραβόσιτου για την καλλιεργητική περίοδο 2013 στην περιοχή.
27) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  η κ. Γαρυφαλλιά Κόρακα αιτείται την επίλυση θέματος που αφορά το  διορισμό της στο 2ο Τμήμα της Νευρολογικής Κλινικής του Γενικού Νοσοκομείου Καβάλας.
28) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία ο Δήμος Λέσβου αιτείται την επίσπευση της έγκρισης των αποζημιώσεων για την αντιμετώπιση των καταστροφών που προέκυψαν από τη  θεομηνία της 4ης Απριλίου 2013 στη Λέσβο.
29) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  η επιτροπή εργαζομένων στα πεντάμηνα των δήμων του Νομού Θεσσαλονίκης αιτείται την άμεση καταβολή των δεδουλευμένων τους, την τροποποίηση της σύμβασής τους και  την ένταξή τους στην εργατική νομοθεσία.
30) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία ο Μητροπολίτης Λευκάδος και Ιθάκης επισημαίνει την ανάγκη οικονομικής ενίσχυσης της Ιεράς Μονής Ιράς, Αθανίου Λευκάδας.
31) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία οι γενικοί ιατροί των περιφερειακών ιατρείων Λευκάδας αιτούνται την άμεση στελέχωση του Κέντρου Υγείας Βασιλικής Λευκάδας  με επαρκές ιατρικό προσωπικό.
32) Ο Βουλευτής Σερρών κ. ΑΡΤΕΜΙΟΣ ΜΑΤΘΑΙΟΠΟΥΛΟΣ κατέθεσε αναφορά με την οποία  ο Σύλλογος Γονέων και Κηδεμόνων του Ειδικού Δημοτικού, του ΕΕΕΕΚ και του ΕΠΑΛ Ειδικής Αγωγής Νομού Σερρών  εκφράζουν τη διαμαρτυρία τους για τη μη καταβολή των δαπανών για τα έξοδα μεταφοράς μαθητών σε σχολικές μονάδες ειδικής αγωγής του Νομού Σερρών.
33) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  η Ομοσπονδία  Βιοτεχνικών Σωματείων Θεσσαλονίκης καταγγέλλει τις τραγικές επιπτώσεις της οικονομικής κρίσης στις μικρές και μικρομεσαίες επιχειρήσεις της πόλης.
34) Ο Βουλευτής Αρκαδίας κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ κατέθεσε αναφορά με την οποία  ο Δήμος Νότιας Κυνουρίας Νομού Αρκαδίας επισημαίνει την ανάγκη μείωσης των τιμών των αντικειμενικών αξιών των ακινήτων στην περιοχή.
35) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  το Σωματείο Περιπτερούχων και Καπνοπωλών Μικρής Λιανικής Αττικής παραθέτει τις παρατηρήσεις του σχετικά με την οργάνωση και εποπτεία της λιανικής αγοράς καπνοβιομηχανικών προϊόντων, μετά τις τροποποιήσεις που επέφερε ο ν. 4093/2012 (ΦΕΚ 222 Α΄/12.12.2012).
36) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία η κ. Νικολέτα Βασιλοπούλου αιτείται να δοθεί η δυνατότητα εξαγοράς ενσήμων με καλύτερους όρους, σε όσους ασθενείς με χρόνιες παθήσεις έχουν εργαστεί για ένα διάστημα χωρίς να έχουν συμπληρώσει το κατώτερο όριο των τεσσεράμισι χιλιάδων  ενσήμων.
37) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο κ. Αντώνιος Αηβαλίδης αιτείται να δοθεί περαιτέρω προθεσμία στους ιδιοκτήτες μοτοσυκλετών για την πραγματοποίηση τεχνικού ελέγχου ΚΤΕΟ.
38) Οι Βουλευτές Νομού Αττικής κ. ΑΘΑΝΑΣΙΟΣ (ΝΑΣΟΣ) ΑΘΑΝΑΣΙΟΥ και Β΄ Αθηνών κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσαν αναφορά με την οποία  ο κ. Νίκος Γαλανός, Περιφερειακός Σύμβουλος Αττικής, εκφράζει τη διαμαρτυρία του για τις συνθήκες λειτουργίας του αποτεφρωτήρα νοσοκομειακών αποβλήτων στο ΧΥΤΑ Φυλής και τις επιπτώσεις στην υγεία των κατοίκων.
39) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο κ. Κωνσταντίνος Χιωτέλης αιτείται την επίλυση θέματος που αφορά την εξέταση χορήγησης της σύνταξης που δικαιούται ο ίδιος, ως παθών αντιδικτατορικός αγωνιστής.
40) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία βαμβακοπαραγωγοί της Τοπικής Κοινότητας Λεύκτρων του Δήμου Θηβαίων, Νομού Βοιωτίας αιτούνται την παρέμβαση της πολιτείας για την επίλυση ζητημάτων καλλιέργειας βάμβακος.
41) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  το Σωματείο Επαγγελματιών Περιπτερούχων και Καπνοπωλών Μικρής Λιανικής Αττικής παραθέτει τις απόψεις του για τις επιπτώσεις των διατάξεων του ν.4093/2012, που αφορούν την οργάνωση της λιανικής αγοράς καπνού, καθώς και θέματα πρόληψης της δημόσιας υγείας 
42) Οι Βουλευτές Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  το Σωματείο Εργαζομένων Καζίνου-Ξενοδοχείου και Τελεφερίκ Πάρνηθας εκφράζει τη διαμαρτυρία του για την καταστρατήγηση  των όρων εργασίας και αμοιβής των εργαζομένων και αιτείται την υπογραφή νέας συλλογικής σύμβασης εργασίας.
43) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία  ο Σύλλογος Γονέων και Κηδεμόνων του ΕΕΕΕΚ Σερρών και ο Σύλλογος Γονέων και Κηδεμόνων των σχολικών μονάδων ειδικής αγωγής Νομού Σερρών αιτείται την επίλυση του προβλήματος μεταφοράς των μαθητών που φοιτούν στις σχολικές μονάδες ειδικής αγωγής του Νομού Σερρών.
44) Οι Βουλευτές Νομού Αττικής κ. ΓΕΩΡΓΙΟΣ ΠΑΝΤΖΑΣ, Β΄ Αθηνών κ. ΠΑΝΑΓΙΩΤΗΣ ΚΟΥΡΟΥΜΠΛΗΣ, Αχαΐας κ. ΜΑΡΙΑ ΚΑΝΕΛΛΟΠΟΥΛΟΥ, Β΄ Πειραιώς κ. ΕΥΓΕΝΙΑ(ΤΖΕΝΗ) ΒΑΜΒΑΚΑ, Ροδόπης κ. ΑΪΧΑΝ ΚΑΡΑ ΓΙΟΥΣΟΥΦ, Α΄ Θεσσαλονίκης κ. ΙΩΑΝΝΗΣ ΑΜΑΝΑΤΙΔΗΣ, Ηλείας κ. ΕΥΣΤΑΘΙΑ (ΕΦΗ) ΓΕΩΡΓΟΠΟΥΛΟΥ-ΣΑΛΤΑΡΗ και Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσαν αναφορά με την οποία  η Εθνική Συνομοσπονδία Ατόμων με Αναπηρία παραθέτει τις προτάσεις και τις θέσεις της σχετικά με το σύστημα εκπαίδευσης των ατόμων με αναπηρία.
45) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  η Ομοσπονδία Πολυμελών Οικογενειών με Τρία Τέκνα Ελλάδος αιτείται την επανεξέταση του θέματος χορήγησης του επιδόματος των 500 ευρώ, καθώς και των κριτηρίων για την επιλογή των δικαιούχων δωρεάν τροφίμων από την Ευρωπαϊκή Ένωση.
46) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  ο κ. Επαμεινώνδας Γιαννακόπουλος αιτείται την καταβολή των αμοιβών που δικαιούται ως συμβασιούχος αρχαιοφύλακας και παραθέτει την απάντηση που έλαβε, κατόπιν προσφυγής του, από το Συνήγορο του Πολίτη.
47) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία  η ΄Ενωση Αγροτικών Συνεταιρισμών Νεμέας Νομού Κορινθίας αιτείται την επίλυση θεμάτων σχετικά με την επιστροφή του ΦΠΑ στους αγρότες.
48) Ο Βουλευτής Κιλκίς κ. ΓΕΩΡΓΙΟΣ ΓΕΩΡΓΑΝΤΑΣ κατέθεσε αναφορά με την οποία  η ανώνυμη εταιρεία &lt;Βιομηχανικά Σφαγεία Κιλκίς&gt; επισημαίνει την ανάγκη διατήρησης της λειτουργίας της, μέσω της στήριξης της πολιτείας.
49) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία σύλλογοι και φορείς της Τοπικής Κοινότητας Πολυδρόσου του Δήμου Δελφών Νομού Φωκίδας εκφράζουν την αντίθεσή τους στην κατάργηση οργανικών θέσεων του Δημοτικού Σχολείου Πολυδρόσου και την επαγόμενη υποβάθμιση του εκπαιδευτικού έργου.
50) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Σύλλογος Προστασίας του Δάσους &lt;Οι Άγιοι Θεόδωροι&gt; επισημαίνει την ανάγκη ενίσχυσής του με τη δωρεά ενός πυροσβεστικού οχήματος.
51) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η ανώνυμη εταιρεία &lt;ΕΛΛΗΝΙΚΗ ΥΦΑΝΤΟΥΡΓΙΑ&gt; αιτείται την προσωρινή αναστολή πληρωμής των ασφαλιστικών εισφορών της, εξαιτίας φυσικών καταστροφών.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Κανελλόπουλος αιτείται τη μείωση του εισιτηρίου των πολυτέκνων κατά 50% στον προαστιακό σιδηρόδρομο της Πάτρας.
53) Οι Βουλευτές Λακωνίας κ. ΑΘΑΝΑΣΙΟΣ ΔΑΒΑΚΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  ο Σύλλογος των Φίλων της Δημόσιας Κεντρικής Βιβλιοθήκης Σπάρτης επισημαίνει την ανάγκη διατήρησης του δημόσιου χαρακτήρα και της ανεξάρτητης λειτουργίας της.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιάννης Καναβός παραθέτει την ανακοίνωση της &lt;Πανελλήνιας Συνδικαλιστικής Ομοσπονδίας Νοσηλευτικού Προσωπικού&gt; σχετικά με την ανάγκη αποκατάστασης της εύρυθμης λειτουργίας του Νοσοκομείου &lt;Μεταξά&gt;.
55) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  ο Δήμος Κιλελέρ της  Περιφέρειας Θεσσαλίας αιτείται την επανεξέταση της κατανομής των οργανικών θέσεων εκπαιδευτικών στα σχολεία πρωτοβάθμιας και δευτεροβάθμιας εκπαίδευσης του δήμου και ολόκληρης της ελληνικής υπαίθρου.
56) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία  το Σωματείο Συνταξιούχων του Ι.Κ.Α. Λαυρίου διαμαρτύρεται για τη μη ανανέωση της σύμβασης ιατρών του ΕΟΠΥΥ στο Κέντρο Υγείας Λαυρίου.
57) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία  ο Σύλλογος Διδασκόντων και ο Σύλλογος Γονέων και Κηδεμόνων του Δημοτικού Σχολείου Αστυπάλαιας εκφράζουν την αντίθεσή τους σε ενδεχόμενη υποβάθμιση της οργανικότητας του Δημοτικού Σχολείου Αστυπάλαιας από εξαθέσιο σε τετραθέσιο.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε καταγγελίες εις βάρος του Αντιπεριφερειάρχη Πέλλας κ. Θόδωρου Θεοδωρίδη.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Ελλήνων Αρχαιολόγων αιτείται την τροποποίηση διατάξεων του σχεδίου νόμου &lt;Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις&gt; που αφορούν τις αρμοδιότητες των αρχαιολογικών υπηρεσιών.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις κινητοποιήσεις των εργαζομένων που απασχολούνται στον τομέα του πολιτισμού.
61) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και Ηρακλείου κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Δήμος Βιάννου Νομού Ηρακλείου αιτείται την επίλυση θέματος που αφορά την κυκλοφορία των απορριμματοφόρων και των λεωφορείων που μεταφέρουν τα νήπια από οικισμούς του δήμου στον παιδικό σταθμό.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Πολυχρονίδης παραθέτει απάντηση του τέως  επίκουρου καθηγητή ΕΜΠ κ. Ε. Μπίλλη  σε επιστολή του κ. Γ. Μπλύτα για το θέμα των γερμανικών αποζημιώσεων και του γερμανικού δανείου, καθώς και της Υπόθεσης Μέρτεν.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα των σχολαζόντων περιπτέρων.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην απόφαση των μηχανικών της χώρας για στάση πληρωμών και επιστροφή των ειδοποιητηρίων για αυξημένες εισφορές από το ΤΣΜΕΔΕ.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αποκρατικοποίηση του ΟΠΑΠ.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5615/08-01-2013 ερώτηση του Βουλευτή κ. Ταλιαδούρου Σπυρίδωνα δόθηκε με το υπ’ αριθμ. 382/5-3-2013 έγγραφο  από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
�
2. Στην με αριθμό 6645/01-02-2013 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. Φ90022/6238/237/5-3-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
3. Στην με αριθμό 6943/08-02-2013 ερώτηση του Βουλευτή κ. Λαγού Ιωάννη δόθηκε με το υπ αριθμ. 7017/4/15946/5-3-2013 έγγραφο  από τον Υπουργό Δημόσιας Τάξης και Προστασίας του Πολίτη  η ακόλουθη απάντηση:
�
4. Στην με αριθμό 7035/12-02-2013 ερώτηση των Βουλευτών κυρίων Κοντογεώργου Κωνσταντίνου και Στύλιου Γεωργίου δόθηκε με το υπ’ αριθμ. Δ5/ΗΛ/Β/Φ.6/31/οικ 4382/-5-3-2013 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
5. Στην με αριθμό 7048/12-02-2013 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. Β356/5-3-2013 έγγραφο  από τον Υπουργό Οικονομικών  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
6. Στην με αριθμό 7173/13-02-2013 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. Β.373/5-3-2013 έγγραφο  από τον Υπουργό Οικονομικών  η ακόλουθη απάντηση:
7. Στην με αριθμό 7311/18-02-2013 ερώτηση του Βουλευτή κ. Σιούφα Παύλου δόθηκε με το υπ’ αριθμ. Φ90022/5726/254/5-3-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και Ερωτήσεων της Τρίτης 16 Απριλίου 2013.
«Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της  Βουλής)
1. Η με αριθμό 1519/11-9-2012&#160;ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Οικονομικών, σχετικά με την διαρροή επιστημονικού προσωπικού από την Ελλάδα στο εξωτερικό.
2. Η με αριθμό 4278/22-11-2012 ερώτηση του Βουλευτή Β´ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου&#160;κ.&#160;Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κάλυψη των αναγκών χρηματοδότησης του Ελληνικού Ινστιτούτου Υγιεινής και Ασφάλειας της Εργασίας.&#160;&#160; 
3. Η με αριθμό 3141/5-3-2013 αναφορά του πρώην Προέδρου της Βουλής και Βουλευτή Β´ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Παιδείας και Θρησκευμάτων, Πολιτισμού και Αθλητισμού,&#160;σχετικά με τη χορήγηση πλήρους αυτοδυναμίας στο Ελληνικό Ανοικτό Πανεπιστήμιο στο πλαίσιο αναδιάρθρωσης του ακαδημαϊκού χάρτη της χώρας.&#160;
4. Η με αριθμό 3004/22-2-2013 αναφορά του&#160;Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τη δυσμενή φορολογική μεταχείριση&#160;των πολύτεκνων οικογενειών όσον&#160;αφορά τη φορολόγηση των ακινήτων.
5. Η με αριθμό 7877/1-3-2013 ερώτηση του Βουλευτή Β´ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου&#160;προς τον Υπουργό Εθνικής Άμυνας, σχετικά με την προμήθεια συσσωρευτών για τα νέα υποβρύχια τύπου «type 214» του Πολεμικού μας Ναυτικού.
6. Η με αριθμό 7852/1-3-2013 ερώτηση του Βουλευτή Νομού Αττικής&#160;της Δημοκρατικής&#160;Αριστεράς κ. Βασιλείου Οικονόμου&#160;προς τον Υπουργό Υγείας, σχετικά με την αναθεώρηση της απόφασης του ΕΟΠΥΥ για μείωση του αριθμού συνεδριών και του ποσού που δικαιολογεί για λογοθεραπεία.&#160;
7. Η με αριθμό 8343/12-3-2013 ερώτηση του&#160;Βουλευτή Λαρίσης του Κομμουνιστικού Κόμματος Ελλάδας&#160;κ. Γεωργίου Λαμπρούλη&#160;προς τον Υπουργό Υγείας, σχετικά με την επίλυση των προβλημάτων&#160;λειτουργίας των νοσοκομείων και κέντρων υγείας του Νομού Λασιθίου.
Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της  Βουλής)
1. Η με αριθμό 8323/11-3-2013&#160;ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Οικονομικών, σχετικά με τη λειτουργία του Τελωνείου Γυθείου και του Τελωνείου της Νεαπόλεως Βοιών.&#160;
2. Η με αριθμό 5770/11-1-2013 ερώτηση του Βουλευτή Λαρίσης &#160;του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Δημητρίου Γελαλή προς τον Υπουργό Αγροτικής Ανάπτυξης και Τροφίμων, σχετικά με την προστασία των γεωγραφικών ενδείξεων αποσταγμάτων στεμφύλων σταφυλής (Τσίπουρο-Τσικουδιά) των περιοχών Θεσσαλίας,&#160; Μακεδονίας, &#160;Τυρνάβου και Κρήτης και των γεωγραφικών ενδείξεων Τσίπουρο Ηπείρου,&#160;Νάουσας,&#160;Μουζακίου που είναι αναγνωρισμένες σε εθνικό επίπεδο.
3. Η με αριθμό 6141/566/22-1-2013 ερώτηση και αίτηση κατάθεσης εγγράφων του Ανεξάρτητου Βουλευτή Μαγνησίας&#160;κ. Παρίση Μουτσινά προς την Υπουργό Υγείας, σχετικά με την πληροφόρηση για τις επιστροφές χρημάτων από παρανόμως χορηγηθέντα επιδόματα τυφλότητας και για τις επιβληθείσες κυρώσεις σε παρανομούντες γιατρούς.»
Κυρίες και κύριοι συνάδελφοι, θέλω να θέσω υπ’ όψιν σας ότι η ειδική κοινοβουλευτική επιτροπή «προς διενέργεια προκαταρκτικής εξέτασης κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC», που έχει συσταθεί κατά το άρθρο 153 και επόμενα του Κανονισμού της Βουλής και για την οποία η Ολομέλεια της Βουλής έχει ορίσει προθεσμία υποβολής του πορίσματός της μέχρι σήμερα, 15 Απριλίου 2013, ζητεί παράταση της λειτουργίας της έως και την 25η Απριλίου 2013.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα συμφώνησε ομοφώνως.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, επί του αιτήματος αυτού της επιτροπής προκαταρτικής εξέτασης για τις ευθύνες του πρώην Υπουργού Οικονομικών, σχετικά με τη διαχείριση της περίφημης λίστας Λαγκάρντ, θέλω να πω τα εξής, τα οποία κρίνω αναγκαίο να ειπωθούν και να καταγραφούν στα Πρακτικά του Σώματος.
Είχα την πρωτοβουλία πριν από επτά μήνες να ζητήσω να συνεδριάσει η Επιτροπή Θεσμών και Διαφάνειας της Βουλής και να κληθούν εκεί όλοι οι πρώην και οι νυν Γενικοί Γραμματείς του Σώματος Δίωξης Οικονομικού Εγκλήματος. Ο κ. Κλαδάς, ο τελευταίος Γραμματέας εκεί επί κυβερνήσεως της Νέας Δημοκρατίας και οι δύο επόμενοι επί κυβερνήσεως ΠΑΣΟΚ, ο κ. Καπελέρης και ο κ. Διώτης και ο κ. Στασινόπουλος, ο οποίος ορίστηκε από τη σημερινή Κυβέρνηση ως Γενικός Γραμματέας του Σώματος αυτού.
Κατά την πρώτη συνεδρίαση της επιτροπής μας, εζήτησα να ασχοληθούμε, πέραν του θέματος του φημολογούμενου ελέγχου από το ΣΔΟΕ για πολιτικά πρόσωπα, και με τη λίστα αυτή, που ο Τύπος τις μέρες εκείνες ανέφερε ότι υπάρχουν πάρα πολλά ζητήματα γύρω από τη διαχείρισή της από το Υπουργείο Οικονομικών.
Η Επιτροπή Θεσμών και Διαφάνειας σε πολλές συνεδριάσεις ακροάστηκε και αυτούς τους γενικούς γραμματείς και τους Υπουργούς, δηλαδή τον κ. Παπακωνσταντίνου, τον πρώην Υπουργό Οικονομικών και τον παρόντα κ. Στουρνάρα. Προσήλθε, επίσης, καθώς ζήτησε να καταθέσει, και ο πρώην Αντιπρόεδρος της Κυβερνήσεως και Υπουργός Οικονομικών, κ. Βενιζέλος. Υπήρξε μία σε βάθος και επί πολλές συνεδριάσεις συζήτηση του θέματος. 
Ταυτοχρόνως, η Διάσκεψη των Προέδρων με πρόταση δική μου και του αειμνήστου Αντιπροέδρου της Βουλής, Θανάση Νάκου, Προέδρου επίσης και της Επιτροπής Ελέγχου των Δηλώσεων «Πόθεν Έσχες», μας εξουσιοδότησε να επισκεφθούμε τον Εισαγγελέα του Αρείου Πάγου κ. Τέντε και να ζητήσουμε αυτή η λίστα να σταλεί από τον Εισαγγελέα κ. Πεπόνη στην Επιτροπή Ελέγχου του «Πόθεν Έσχες», ώστε να χρησιμεύσει σε αυτή, σύμφωνα με το ν. 4065/2012 που υποχρεώνει οποιαδήποτε αρχή να στέλνει στην επιτροπή αυτή οποιαδήποτε στοιχεία κρίνει η Επιτροπή «Πόθεν Έσχες» χρήσιμα για το έργο της, αίτημα, που δυστυχώς, δεν ικανοποιήθηκε.
Το έργο της Επιτροπής Θεσμών οδήγησε στην πρόταση με την οποία και το ΠΑΣΟΚ για τον κ. Παπακωνσταντίνου αλλά και τα άλλα δύο κόμματα που στηρίζουν την Κυβέρνηση, δηλαδή η Νέα Δημοκρατία και η Δημοκρατική Αριστερά, ζητήσαμε να συσταθεί αυτή η επιτροπή, ώστε να ελέγξουμε τις ενδεχόμενες ευθύνες του και οποιοδήποτε άλλο θέμα, το οποίο, βέβαια, θα γνωστοποιείτο στην Ολομέλεια για τα περαιτέρω.
Όμως, είμεθα τώρα στην τρίτη ή τέταρτη –δεν είμαι βέβαιος- παράταση προθεσμίας, που ζητείται από την επιτροπή. Αντιλαμβάνομαι ότι έχει λόγο η επιτροπή που τη ζητά. 
Κατά την ενημέρωση που είχαμε και στη Διάσκεψη των Προέδρων –προεδρεύετε της Ολομέλειας και αυτήν τη στιγμή, κύριε Μαρκογιαννάκη, αλλά αναφέρομαι στην ενημέρωση που μας κάνατε ως Πρόεδρος της επιτροπής αυτής- προκύπτει ότι η επιτροπή ουσιαστικώς -ανεξαρτήτως του πώς λειτουργεί, δεν είναι αυτό το θέμα μας αυτήν τη στιγμή- κατά κάποιον τρόπο βρίσκεται σε μία απαράδεκτη εξάρτηση ως προς την ολοκλήρωση του έργου της από το περίφημο Σώμα Δίωξης Οικονομικού Εγκλήματος, το οποίο, όπως μας ελέχθη, πριν από τις 10 Ιουνίου -και αυτό όχι με απόλυτη βεβαιότητα- δεν θα έχει κατορθώσει να ελέγξει τους τέσσερις συγγενείς του κ. Παπακωνσταντίνου, που φέρεται αυτός ότι διέγραψε τα ονόματά τους από τη λίστα. Πρέπει να ελεγχθεί, επομένως, αν τα χρήματα που είχαν στις καταθέσεις τους στην τράπεζα αυτή είχαν φορολογηθεί ή όχι, αν προήρχοντο από νόμιμη αιτία ή όχι. Όμως, δεν έχει μέχρι τώρα κατορθώσει να κάνει αυτόν τον έλεγχο.
Διερωτώμαι, κύριε Πρόεδρε, το εξής. Στην Κύπρο, όπως βλέπουμε, τάχιστα συγκροτήθηκε μία επιτροπή και βάζει κάτω τα στοιχεία για να ελέγξει από τον Πρόεδρο της Δημοκρατίας της Κύπρου μέχρι τον τελευταίο δημόσιο λειτουργό, και μέχρι τον τελευταίο επιχειρηματία, και να διαπιστώσει ποιοι από τους επιχειρηματίες, ντόπιους ή ξένους ή από τα μέλη της Κυβερνήσεως, και από τους διαφόρους παράγοντες του δημοσίου βίου, στο διάστημα της κρίσεως του κυπριακού προβλήματος έβγαλαν έξω από την Κύπρο τα χρήματα τους.
Εμείς εδώ έχουμε μία κατάσταση πενήντα τεσσάρων χιλιάδων προσώπων που έβγαλαν χρήματα από το 2008 μέχρι τώρα –ίσως να βγάζουν ακόμα χρήματα- από τους οποίους γύρω στις δεκαεπτά χιλιάδες εκρίθη ότι πρέπει να ελεγχθούν. 
Το ερώτημά μου, κύριε Πρόεδρε, είναι εάν το ΣΔΟΕ θέλει τόσους μήνες για να μας πει αν οι καταθέσεις αυτών των τεσσάρων συγγενών του Παπακωνσταντίνου είχαν φορολογηθεί και αν νομίμως ανήκαν σε αυτούς, τι θα γίνει με τον έλεγχο όλων των υπολοίπων. 
Οδηγούμαι στο συμπέρασμα, κύριε Πρόεδρε, ότι αυτή η περίφημη λίστα έχει –ως γνωστόν- καταθέσεις της δεκαετίας του 1990 μέχρι το 2005-2006, δηλαδή σε ανύποπτο χρόνο από την οικονομική κρίση. Πολλοί από αυτούς τους λογαριασμούς είχαν προ πολλών ετών κλείσει. 
Διερωτώμαι, λοιπόν, μήπως χρησιμοποιείται η υπόθεση αυτή για να ρίχνουμε στάχτη στα μάτια του ελληνικού λαού φλυαρώντας επί μήνες για αυτή. Από ό,τι βλέπω, δεν έχει τελειωμό αυτή η διαδικασία. 
Επειδή συμπίπτει να προεδρεύετε αυτήν τη στιγμή, κύριε Πρόεδρε –αλλά και παρών να μην ήσαστε θα το έλεγα- θέλω να πω ότι έχω εκφράσει και μέσα στη Διάσκεψη των Προέδρων τη λύπη μου, διότι κατά κάποιο τρόπο σας φορτώσαμε ένα σταυρό, τον οποίο φέρετε αγογγύστως. 
Όμως, το θέμα δεν είναι του προέδρου της συγκεκριμένης επιτροπής, ούτε των μελών της ούτε ημών ούτε άλλων. Το θέμα είναι εάν ο ελληνικός λαός που υφίσταται λόγω της κρίσης όσα υφίσταται θα πληροφορηθεί από το Σώμα Δίωξης Οικονομικού Εγκλήματος, όχι μόνο για την περίφημη αυτή λίστα -εάν δηλαδή ο κ. Παπακωνσταντίνου όντως έκανε μία λαθροχειρία χάριν των συγγενών του, οπότε αν προκύπτει όφελός τους είναι βαρύτατο το παράπτωμά του- αλλά και εάν θα γίνει ο άλλος έλεγχος των χιλιάδων καταθετών όσων τραπεζών, και όσων υποκαταστημάτων τους σε όλο τον κόσμο, διότι εμείς εδώ έχουμε σταθεί σε ένα υποκατάστημα της HSΒC. 
Δεν έχω αντίρρηση και γι’ αυτή και για άλλη παράταση, αν ζητηθεί, για όσο χρόνο και αν θελήσει η επιτροπή. Όμως, φοβούμαι ότι το ζήτημα δεν είναι της Επιτροπής, αλλά είναι άλλων παραγόντων, άλλων πλευρών, που έχουν λόγο να χειραγωγείται ο ελληνικός λαός, να αποπροσανατολίζεται. Αντί δηλαδή να του δείχνουν το φεγγάρι, τον καθοδηγούν έτσι ώστε να βλέπει το δάχτυλο που το δείχνει και τίποτε άλλο. Ίσως γιατί σήμερα, στην εποχή μας, όποιος δείχνει με το δάχτυλο, κατηγορώντας οποιονδήποτε, εντυπωσιάζει περισσότερο από την ουσιαστική έρευνα και τα αποτελέσματά της. 
Εγώ, λοιπόν, συμφωνώ, δεν έχω καμμία αντίρρηση. Όμως και στην προηγούμενη παράταση ήθελα να διατυπώσω αυτήν την άποψή μου. Επιτέλους, ας μάθει ο ελληνικός λαός περί τίνος πρόκειται. Ότι ουσιαστικά φάγαμε οκτώ μήνες ως τώρα για να μιλάνε από το πρωί μέχρι το βράδυ, οι εφημερίδες, τα κανάλια για την περίφημη λίστα Λαγκάρντ.
Θέλω να τονίσω επίσης ότι ενώ λάβαμε απόφαση ομοφώνως στη Βουλή ότι δεν θα εμφανίζονται στα ΜΜΕ τα μέλη της επιτροπής πριν ολοκληρωθεί το έργο τους ξέρω πως ξεκίνησε η παραβίασή της και πώς αναγκαστήκατε όλοι –είτε θέλατε είτε δεν θέλατε- δυστυχώς εμφανίζεστε στα μέσα ενημέρωσης αν και ασκείτε ανακριτικά καθήκοντα. Όμως, έτσι παραβλάπτεται και το κύρος του Κοινοβουλίου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, σας ευχαριστώ και για τα ενδιαφέροντα που μας είπατε, αλλά και για τον πρόσθετο λόγο ότι μου δίνετε τη δυνατότητα, ως Πρόεδρος αυτής της επιτροπής, να πω κάποια πράγματα, τα οποία, επειδή ακριβώς είναι μυστικές οι συνεδριάσεις των προκαταρκτικών επιτροπών, όπως και των εξεταστικών, δεν βγαίνουν προς τα έξω ούτε έχουν λεχθεί μέχρι τώρα. 
Μπορώ, λοιπόν, να πω το εξής πράγμα, ότι παρά το γεγονός ότι η λειτουργία της επιτροπής δεν έγινε κάτω από ειδυλλιακές συνθήκες –και το γνωρίζουμε όλοι μας, άλλωστε- εντούτοις, ανεδείχθησαν σημαντικά πράγματα, τα οποία θα πρέπει να λάβουμε όλοι μας υπ’ όψιν για το μέλλον. 
Κατ’ αρχάς, για άλλη μία φορά ανεδείχθη ότι είναι μέγα λάθος να ασχολείται το Κοινοβούλιο με την έρευνα αξιοποίνων πράξεων που φέρονται ότι έχουν τελέσει τα μέλη της Κυβέρνησης. 
Είναι δουλειά της δικαιοσύνης. Επειδή σας άκουσα προηγουμένως να αναφέρετε και την περίπτωση της Κύπρου, θα πρέπει να σας θυμίσω ότι στην Κύπρο δικαστές κάνουν αυτή τη δουλειά και όχι Βουλευτές. Η διαφορά είναι τεράστια: Από τη μια μεριά ως προς τον τρόπο με τον οποίο λειτουργούν, με την έννοια της αντικειμενικότητας. Αντιλαμβάνεστε ότι ο Βουλευτής, ο οποίος ανήκει στο α΄ ή στο β΄ κόμμα, θέλει δεν θέλει, επηρεάζεται από το γεγονός ότι ανήκει σε αυτό το κόμμα και οι ερωτήσεις που κάνει και ο τρόπος που λειτουργεί δεν είναι αντικειμενικός. Από την άλλη μεριά, η απειρία, αν θέλετε ή η υπερβολική προσπάθεια ανάδειξης της αλήθειας οδηγεί πολλές φορές σε καταστάσεις, οι οποίες μάλλον οδηγούν στο να χρονοτριβήσει η επιτροπή από το να τελειώσει το ταχύτερο δυνατόν τις εργασίες της.
Μπορώ, όμως να πω, και το άλλο. Ουσιαστικά, τώρα βρισκόμαστε εν τω περατούσθαι. Σχεδόν όλοι οι μάρτυρες που έχουν ζητηθεί να εξεταστούν, έχουν εξεταστεί. Τα στοιχεία που έχουν ζητηθεί, έχουν ζητηθεί. Μάλιστα τις τελευταίες ημέρες θα έλεγα ότι κινούμεθα με έναν ρυθμό όχι των πρώτων ημερών, επειδή ακριβώς βλέπουμε ότι το αναμενόμενο έγγραφο από το ΣΔΟΕ, που είναι το πόρισμα του ελέγχου των τεσσάρων αυτών «περίφημων» λογαριασμών καθυστερεί. Καθυστερεί πάρα πολύ, παρά το γεγονός ότι οι πιέσεις που ασκούνται προς το ΣΔΟΕ είναι πάρα πολύ μεγάλες.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μήπως, κύριε Πρόεδρε, υπάρχουν αντίρροπες πιέσεις; Τόσους μήνες το ΣΔΟΕ ελέγχει τέσσερις λογαριασμούς;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν ξέρω, κύριε Πρόεδρε. Εγώ διερωτώμαι: Αυτήν τη στιγμή υπάρχουν χιλιάδες ονόματα ανθρώπων οι οποίοι φέρονται ότι έβγαλαν χρήματα στο εξωτερικό τον τελευταίο καιρό. Υπάρχουν λίστες Λιχτενστάιν, Λαγκάρντ και τόσες άλλες. Υπάρχουν τόσες εκκρεμότητες, που εάν για καθεμία από τις περιπτώσεις αυτές το ΣΔΟΕ θέλει το χρόνο που χρειάζεται για τους τέσσερις επίμαχους λογαριασμούς, τότε θέλουμε κάποιους αιώνες, στην πραγματικότητα, για να γίνει ο έλεγχος.
 Όμως είμαι υποχρεωμένος να πω το εξής πράγμα, κύριε Πρόεδρε. Είστε νομικός και είμαστε νομικοί αρκετοί εδώ μέσα. Ξέρετε καλύτερα από εμένα ότι ο χαρακτηρισμός μίας πράξης ως κακουργήματος ή ως πλημμελήματος, όσον αφορά τουλάχιστον τη νόθευση, εν πολλοίς εξαρτάται από το ύψος της ζημίας ή του οφέλους, που επιδίωξε εκείνος ο οποίος έκανε αυτό το πράγμα. Καταλαβαίνετε τι θα μπορούσε να συμβεί, εάν προχωρούσαμε προ της παραδόσεως από το ΣΔΟΕ  του σχετικού πορίσματος</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με συγχωρείτε, κύριε Πρόεδρε. Με κανέναν τρόπο δεν θα δεχόμουν να βγάλετε πόρισμα χωρίς να έχετε το πόρισμα του ελέγχου του ΣΔΟΕ, όπως οφείλει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ωραία, προχωράω, λοιπόν. Αντιλαμβάνεστε, πρώτον, τον τραγέλαφο όσον αφορά τον νομικό χαρακτηρισμό. Το σημαντικότερο, όμως, είναι ότι, εάν με έχουν χαρακτηρίσει μέχρι τώρα που επιτελώ το καθήκον μου με θρησκευτική ευλάβεια ως «πατριάρχη της κουκουλώματος», τότε θα με χαρακτήριζαν «Πάπα»! Γι’ αυτόν το λόγο και θα υποστούμε αυτήν τη χρονική ταλαιπωρία. Απλώς θα συζητήσουμε σ’ αυτό το μεσοδιάστημα τι πρέπει να γίνει.
Σας ευχαριστώ, για άλλη μία φορά, που μου δώσατε την ευκαιρία και ενημέρωσα το Σώμα για το τι συνέβη και το τι συμβαίνει. 
	Κυρίες και κύριοι συνάδελφοι, θέλω να σας ενημερώσω ότι η συζήτηση της υπ’ αριθμόν 15/10/10-10-2012 επίκαιρης επερώτησης των Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου, προς τους Υπουργούς Εξωτερικών, Οικονομικών και Δικαιοσύνης, Διαφάνειας και Ανθρωπίνων Δικαιωμάτων σχετικά με τις οφειλές της Γερμανίας προς την Ελλάδα, που είχε προγραμματιστεί για σήμερα Δευτέρα 15 Απριλίου, αναβάλλεται.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 1288/9-4-2013 επίκαιρη ερώτηση πρώτου κύκλου του Βουλευτή Καρδίτσας της Νέας Δημοκρατίας κ. Παύλου Σιούφα προς τον Υπουργό Οικονομικών, σχετικά με την αντιμετώπιση των προβλημάτων των Αμβυκούχων-Αμπελουργών, δεν συζητείται, κατόπιν συνεννόησης του κυρίου Υπουργού με τον κύριο Βουλευτή και διαγράφεται.
Η δεύτερη με αριθμό 1293/9-4-2013 επίκαιρη ερώτηση πρώτου κύκλου του Βουλευτή Α΄ Πειραιά του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Θεόδωρου Δρίτσα προς τον Υπουργό Δημόσιας Τάξης και Προστασίας του Πολίτη, σχετικά με την κατάργηση του Αστυνομικού Τμήματος Δραπετσώνας ως κέντρου πολύμηνης κράτησης αλλοδαπών, δεν συζητείται λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, μου επιτρέπεται;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Δρίτσα, για μισό λεπτό.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, την Παρασκευή στην συνεδρίαση της Ολομέλειας για τον κοινοβουλευτικό έλεγχο, από τις δώδεκα ερωτήσεις συζητήθηκαν μόνο δύο. Ήταν η κορύφωση μιας διαδικασίας, ενός φαινομένου που βρίσκεται σε εξέλιξη και φαίνεται ότι δεν έχει σταματημό.
Έχω καταθέσει αυτή την επίκαιρη ερώτηση προς τον Υπουργό Δημόσιας Τάξης, τον κ. Δένδια, από την Τρίτη. Σήμερα το πρωί με ένα τηλεφώνημα στο γραφείο μου έγινε γνωστό το κώλυμα του Υπουργού και ότι δεν θα προσέλθει. 
Αυτό δεν συνιστά διαδικασία κοινοβουλευτικού ελέγχου. Εγώ είμαι παρών και ο κύριος Υπουργός λείπει. Δεν είναι προσωπικό το θέμα ούτε αφορά μόνο τον κ. Δένδια. Είναι ένα φαινόμενο που πρέπει το Προεδρείο να το αναλάβει και να το επιλύσει. Δεν είναι πια μεμονωμένα γεγονότα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Πρέπει να σας πω, κύριε συνάδελφε, ότι στη Διάσκεψη των Προέδρων το πρόβλημα έχει συζητηθεί. Μάλιστα, ο παρών κύριος Πρόεδρος, ο κ. Κακλαμάνης, το έχει αναγάγει εις μείζον θέμα, όπως και όλοι μας. Θέλω να πιστεύω ότι σιγά-σιγά θα αμβλυνθεί και δεν θα υπάρχει, στο βαθμό που υπάρχει σήμερα. Παραδείγματος χάριν, την προηγούμενη βδομάδα είχαμε δώδεκα ερωτήσεις και συζητήθηκαν δύο και σήμερα έχουμε εννέα ερωτήσεις και θα συζητηθούν οι τέσσερις. Είναι μια σχετική πρόοδος.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σε όλες τις συνεδριάσεις γίνεται αυτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εισερχόμεθα στη συζήτηση της τρίτης με αριθμό 1297/9-4-2013 επίκαιρης ερώτησης πρώτου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη θέσπιση συστήματος εισροών-εκροών στα πρατήρια καυσίμων για την αποφυγή της λαθρεμπορίας και της φοροδιαφυγής.
Στην κ. Μακρή θα απαντήσει ο Υφυπουργός κ. Αθανάσιος Σκορδάς.
Η κ. Μακρή έχει το λόγο για δύο λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, μετά από αδιαφορία πολλών μηνών, η Κυβέρνηση αποφάσισε την εγκατάσταση του συστήματος εισροών-εκροών στα πρατήρια καυσίμων. 
Αφού κατέστρεψε χιλιάδες πρατηριούχους σε όλη την ελληνική επικράτεια, ωφελώντας μεγάλες πολυεθνικές εταιρείες καυσίμων, οδήγησε εκατομμύρια καταναλωτές στην αδυναμία να προμηθευτούν πετρέλαιο για να ζεσταθούν, οδήγησε σε μεγάλες καταστροφές στο περιβάλλον από την καύση μη ενδεδειγμένων υλικών, λόγω της υπερβολικής τιμής του πετρελαίου, έδωσε τη χαριστική βολή στα δημόσια έσοδα με απώλειες της τάξης των 292 εκατομμυρίων ευρώ, η Κυβέρνηση εξέδωσε κοινή υπουργική απόφαση στις 7 Μαρτίου του 2013 και στις 22 Μαρτίου έδινε οδηγίες για τη χρηματοδότηση του συστήματος εισροών-εκροών μέσω της ιστοσελίδας του πληροφοριακού Συστήματος Διαχείρισης Δράσεων Κρατικών Ενισχύσεων της Κοινωνίας της Πληροφορίας, θέτοντας ως καταληκτική ημερομηνία την 27η Μαρτίου. 
Κατανοώντας, βέβαια, ότι η τελική ημερομηνία του τέλους Μαρτίου 2013 αποτελούσε ουτοπία, φέρνετε το άρθρο 43 του νομοσχεδίου για το «Εθνικό ηλεκτρονικό σύστημα δημοσίων συμβάσεων και άλλες διατάξεις», το οποίο εισάγεται αύριο στην Επιτροπή Παραγωγής και Εμπορίου προς συζήτηση, με το οποίο προβλέπεται πεντάμηνη παράταση εγκατάστασης του σχετικού συστήματος ελέγχου.
Κατανοείτε, βέβαια, ότι όσο κι αν δεν θέλουμε να αναφέρουμε το γεγονός της αποσπασματικής πολιτικής σας και των σπασμωδικών ενεργειών σας, οι ημερομηνίες μιλούν από μόνες τους. Κενά, παραλείψεις και παράλογα χρονικά περιθώρια εφαρμογής σε βάρος της εθνικής οικονομίας και των Ελλήνων πολιτών και αδυναμία συγχρονισμού των υπηρεσιών, που φυσικά η Κυβέρνησή σας φροντίζει να αποδομεί καθημερινά, βαφτίζοντας τούς λειτουργούς της ως επίορκους υπαλλήλους.
Επειδή οι μέχρι τώρα ενέργειές σας έχουν βλάψει όλη την καταναλωτική και οικονομική αλυσίδα της ελληνικής κοινωνίας και το γεγονός αυτό δημιουργεί έντονη αναξιοπιστία ως προς τις πολιτικές σας και έλλειψη εμπιστοσύνης ως προς τις πράξεις σας, οφείλετε να απαντήσετε στα εξής:
Πώς θα διαμορφώσετε το πλαίσιο θεσμοθέτησης του συστήματος, ώστε να το κάνετε προσιτό σε όλο το φάσμα της καταναλωτικής αλυσίδας και να προστατεύσετε τον πολίτη από την αισχροκέρδεια και την παράλογη αύξηση των τιμών των καυσίμων;
Με ποιο καθεστώς θα τοποθετηθούν τα συστήματα εισροών-εκροών και ποιο είναι το προβλεπόμενο χρονοδιάγραμμα;
Και τέλος, πώς θα υλοποιηθεί η χρηματοδότηση, καθώς στις 23 Απριλίου του 2009 σε συνέντευξή του τότε ο κ. Χατζηδάκης ως Υπουργός Ανάπτυξης δήλωνε ότι η χρηματοδότηση του συστήματος θα γίνει μέσω ΕΣΠΑ, ενώ τώρα με την κοινή υπουργική απόφαση που συνυπογράψατε με τον κ. Στουρνάρα, φαίνεται ότι η χρηματοδότηση θα γίνει μέσω εθνικών πόρων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε.
Κύριε Υφυπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Όπως ίσως γνωρίζετε, η σχετική πρόβλεψη για εγκατάσταση συστημάτων εισροών-εκροών στα πρατήρια καυσίμων είχε γίνει από το 2009. Παρ’ όλα αυτά, μέχρι τώρα σημειώθηκε υστέρηση στο ζήτημα αυτό.
Η Κυβέρνηση κατέστησε εγκαίρως σαφή την απόφασή της να εγκατασταθούν τα συστήματα το συντομότερο δυνατόν. Γι’ αυτό, διαμορφώσαμε τις τεχνικές προδιαγραφές -για τις οποίες δεν υπήρχε καμμία πρόοδος μέχρι πέρυσι το καλοκαίρι- και κινηθήκαμε, για να βρούμε τρόπο να χρηματοδοτηθεί η εγκατάσταση. Σημειώνω ότι στο παρελθόν, ανάλογες προσπάθειες χρηματοδότησης ενός τέτοιου συστήματος είχαν αποτύχει. Σήμερα, το σύνολο των πρατηρίων Αττικής και Θεσσαλονίκης κατέθεσε στη σχετική ηλεκτρονική πλατφόρμα που δημιουργήθηκε γι’ αυτό το σκοπό αίτημα χρηματοδότησης, καθώς η Κυβέρνηση εξασφάλισε τους σχετικούς πόρους, παρά τα γνωστά προβλήματα και τη στενότητα που αντιμετωπίζει.
Με αυτά τα δεδομένα, προχωρούμε σε μία γενναία χρηματοδότηση των ιδιωτικών πρατηρίων και μόνο, αφού οι εταιρείες στα δικά τους πρατήρια θα εγκαταστήσουν τα συστήματα εισροών-εκροών μόνο με δική τους δαπάνη. Η «επιδότηση» για τους ιδιώτες πρατηριούχους θα κυμανθεί μεταξύ 45% και 55% και εξαρτάται από το κόστος του συστήματος που θα επιλέξουν.
Επιπροσθέτως, δώσαμε ένα εύλογο περιθώριο για την εγκατάσταση μέχρι τις 28 Αυγούστου, εφόσον όμως υπάρχει σύμβαση με εταιρεία-εγκαταστάτη, με εταιρεία δηλαδή που κάνει αυτήν τη δουλειά. Στη σύμβαση αυτή πρέπει να αναγράφεται δέσμια ημερομηνία εγκατάστασης του συστήματος. Από την ώρα που το πρατήριο έχει συνάψει τη σχετική σύμβαση, τότε λειτουργεί κανονικά, χωρίς πρόβλημα και κίνδυνο επιβολής κυρώσεων. Στο νομοσχέδιο, στο οποίο αναφερθήκατε για τις δημόσιες συμβάσεις και το οποίο συζητείται αύριο στην Επιτροπή Παραγωγής και Εμπορίου, έχουν συμπεριληφθεί διατάξεις για το κυρωτικό σύστημα που θεσμοθετούμε.
Σε ό,τι αφορά δε, το δεύτερο ερώτημα της ερώτησης, οι πολιτικές της Κυβέρνησης αποτελούν μια συγκεκριμένη δράση ενίσχυσης των μικρών και μεσαίων επιχειρήσεων -στην προκειμένη περίπτωση των ιδιόκτητων πρατηρίων καυσίμων- που αποσκοπεί ευρύτερα στην ανάταξη της οικονομίας μέσα από πολιτικές στήριξης του υγιούς εμπορίου.
Οφείλω να πω ότι, παρά τις προσπάθειες που έχουν καταβληθεί εδώ και πολύ καιρό, οι συνεννοήσεις με τις αρμόδιες υπηρεσίες της Ευρωπαϊκής Ένωσης δεν επέτρεψαν να χρηματοδοτηθεί η εγκατάσταση του συστήματος από το ΕΣΠΑ, γι’ αυτό και χρειάστηκε να εξευρεθούν πόροι από το Πρόγραμμα Δημοσίων Επενδύσεων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η κ. Μακρή έχει το λόγο για τρία λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, σας άκουσα με προσοχή, αλλά δεν μπορώ να μην υπογραμμίσω για μία ακόμα φορά τη σπασμωδικότητα των πολιτικών σας επιλογών. 
Κατ’ αρχάς δεν αποσαφηνίσατε, γιατί ενώ είχε ανακοινωθεί, όπως σας είπα, μέσω του κ. Χατζηδάκη ως Υπουργού Ανάπτυξης από το 2009 ότι το σύστημα αυτό θα γίνει με κονδύλια του ΕΣΠΑ, τελικά φθάσαμε να υπάρχει επιβάρυνση και να γίνεται μέσω των εθνικών πόρων. Θα ήθελα να το διασαφηνίσετε κατά τη δευτερολογία σας.
Επειδή ήσασταν ανεπαρκής στη δημιουργία ενός οργανωμένου μηχανισμού παρεμπόδισης της λαθρεμπορίας, γνωρίζετε πολύ καλά ότι επιβάλατε στο σύνολο των Ελλήνων πολιτών το κατάπτυστο μέτρο της εξίσωσης του πετρελαίου κίνησης και θέρμανσης, που εκτός των άλλων αρνητικών επιπτώσεων που επέφερε, είχε ως συνέπεια την κατάρρευση των δημοσίων εσόδων λόγω της μείωσης της κατανάλωσης.
Είχαμε ζητήσει με την υπ’ αριθμόν 7321 ερώτησή μας στις 18 Φεβρουαρίου του 2013, στοιχεία σχετικά με τη μεταβολή των δημοσίων εσόδων από αυτήν την απόφαση της συγκυβέρνησης. Ο Υπουργός Οικονομικών, όμως, φοβούμενος την πικρή αλήθεια, ποτέ δεν απάντησε. Η αλήθεια, βέβαια, πάντα αποκαλύπτεται.
Σύμφωνα με την Πανελλήνια Ομοσπονδία Πρατηριούχων Εμπόρων Καυσίμων, η εξίσωση του ειδικού φόρου κατανάλωσης του πετρελαίου θέρμανσης με αυτόν της κίνησης από τις 15 Οκτωβρίου του 2012 μέχρι σήμερα, όχι μόνο δεν επέφερε την αύξηση των δημοσιονομικών εσόδων, όπως επιδιωκόταν, αλλά αντίθετα τα δημόσια έσοδα μειώθηκαν σε σχέση με τα αντίστοιχα περσινά, όπως είπα και στην πρωτολογία μου, σε 292 εκατομμύρια ευρώ. Συγχαρητήρια, βέβαια!
Εσείς που υποτίθεται ότι νοιάζεστε για τις θυσίες του ελληνικού λαού, με τις αστοχίες σας στη χάραξη στοιχειωδώς εφαρμόσιμης πολιτικής στον τομέα της πάταξης της λαθρεμπορίας καυσίμων, στερήσατε από τον ελληνικό λαό τη δυνατότητα αξιοπρεπούς θέρμανσης, οδηγώντας τους πολίτες να επιλέγουν εναλλακτικές μορφές, αυτές που σε ορισμένες περιπτώσεις αποδείχθηκαν επικίνδυνες για την ίδια τους τη ζωή και παράλληλα, μειώσατε και τα έσοδα του κρατικού προϋπολογισμού.
Φοβάμαι ότι όπως δημιουργήσατε μέχρι σήμερα τραγικά προβλήματα στην αγορά των καυσίμων, και στο μέτρο εισροών-εκροών, όπως φαίνεται ήδη, θα προβείτε σε ακόμα πιο σοβαρά λάθη κατά την εφαρμογή του.
Γιατί επιβάλλετε την εγκατάσταση συστήματος εισροών-εκροών μόνο στο 55% της αγοράς των διακινούμενων ποσοτήτων πετρελαιοειδών προϊόντων και αφήνετε απέξω το 45% που διακινείται από τα διυλιστήρια και τις εταιρείες εμπορίας τους στις εγκαταστάσεις εταιρειών που διακινούν τα ναυτιλιακά καύσιμα, όπου γίνεται και το μεγάλο πάρτι της λαθρεμπορίας καυσίμων; 
Κύριε Υπουργέ, οι Ανεξάρτητοι Έλληνες σας επισημαίνουμε ότι πρέπει να μειώσετε τον ειδικό φόρο κατανάλωσης και να αυξήσετε την αποτελεσματικότητα της Δημόσιας Διοίκησης με δομές μόνιμες και αποτελεσματικές και όχι με αναθέσεις έργου σε ημέτερους κρατικοδίαιτους κηφήνες ή με πρόσληψη μετακλητών συμβούλων –που ακόμα και το θέμα δεν γνωρίζουν- ούτε βέβαια με προσπάθειες απαξίωσης των κρατικών ελέγχων που γίνονται από τα ΚΕΔΑΚ της Διεύθυνσης ΔΕΔΑΚ του Υπουργείου, προκειμένου να δώσετε στα χέρια των πετρελαϊκών εταιρειών τον έλεγχο των ίδιων τους των πρατηρίων.
Παράλληλα με τη στελέχωση του ελεγκτικού μηχανισμού, υιοθετείστε τους ιχνηθέτες νέας τεχνολογίας. Οι ιχνηθέτες είναι πρόσθετα στοιχεία, τα οποία τίθενται και ανιχνεύονται στα καύσιμα, δίνοντας την ταυτότητά τους. Μέχρι τώρα χρησιμοποιούνταν το χρώμα, αλλά οι επιτήδειοι είχαν ειδικά διυλιστήρια αποχρωματισμού, με συνέπεια να μην πιάνεται το λαθρεμπόριο. Αντίθετα, η νέα γενιά αυτών των προϊόντων είναι αβλαβής για τον άνθρωπο και το περιβάλλον και συμβατή με τα άλλα συστατικά των καυσίμων, για να μην προκαλεί προβλήματα στους κινητήρες των οχημάτων και να μην αλλοιώνει τις ιδιότητες των καυσίμων.
Εάν η ιχνηθέτηση συνδυαστεί και με τις νέες τεχνολογίες γεωγραφικής, ποσοτικής, αλλά και λογιστικής παρακολούθησης όλης όμως της ροής των καυσίμων από το διυλιστήριο μέχρι τον τελικό καταναλωτή, τότε και μόνο τότε θα επιτευχθεί η πάταξη της λαθρεμπορίας στα καύσιμα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε.
Κύριε Υφυπουργέ, έχετε το λόγο για τρία λεπτά να απαντήσετε.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Νομίζω ότι ο κοινοβουλευτικός έλεγχος δίνει την ευκαιρία στην Κυβέρνηση να εξηγήσει πτυχές της πολιτικής της και να αναδείξει τα κεντρικά της επιχειρήματα υπό μία προϋπόθεση, ότι δηλαδή οι ερωτώντες Βουλευτές έχουν επαρκή γνώση του θέματος, ώστε ο διάλογος να προάγει την κατανόηση του θέματος και όχι να επαναλαμβάνει επιχειρήματα που έχουν διατυπωθεί αρκετές φορές.
Αυτό το λέω, διότι το σκεπτικό και το περιεχόμενο της τοποθέτησης που παρακολουθήσαμε δεν βοηθά στην προαγωγή του σχετικού πολιτικού διαλόγου. Χρησιμοποιεί επιχειρήματα που δεν ευσταθούν, στοιχεία που δεν ισχύουν, συμπεράσματα που δεν τεκμηριώνονται.
Ως προς το ΕΣΠΑ, έχει γίνει προσπάθεια επί σειρά ετών για να χρηματοδοτήσει το συγκεκριμένο σύστημα και η απάντηση των υπηρεσιών της Ευρωπαϊκής Ένωσης είναι απολύτως αρνητική. Η Κυβέρνηση μπροστά της είχε μόνο μία επιλογή: ή να μην υλοποιήσει το σύστημα ή να το χρηματοδοτήσει από το Πρόγραμμα Δημοσίων Επενδύσεων. Δεν κοστίζει λίγο. Κοστίζει αρκετά χρήματα. Εν πάση περιπτώσει, κατεβλήθη προσπάθεια και τα χρήματα δεσμεύτηκαν. Γι’ αυτό και προχωράμε μ’ αυτή τη σχετική καθυστέρηση σε ό,τι αφορά την πεντάμηνη εγκατάσταση.
Σε ό,τι αφορά την εξίσωση του φόρου, επιτρέψτε μου να πω ότι δεν είναι ούτε μήνας που απάντησα ίδια ερώτηση εδώ στην Αίθουσα και τα στοιχεία που έχει δώσει η Γραμματεία Πληροφοριακών Συστημάτων και το Γενικό Λογιστήριο του Κράτους αναφέρουν ότι παρά την πτώση της κατανάλωσης στο πετρέλαιο θέρμανσης σε επίπεδα της τάξεως του 80%, η αύξηση των εσόδων από το συγκεκριμένο φόρο υπερέβη το 60%.  Άρα, πού είναι η αναποτελεσματικότητα της εξίσωσης του φόρου; 
Εν πάση περιπτώσει, κατανοώ απολύτως το ενδιαφέρον για την αγορά πετρελαίου θέρμανσης από τα νοικοκυριά και το κρίνω πολύ καλόπιστα. Η επιδότηση που δεν αξιοποιήθηκε, κάλυπτε το 82% των νοικοκυριών με βάση τα στοιχεία της Γραμματείας Πληροφοριακών Συστημάτων. Καλό θα ήταν να μας απασχολήσει γιατί δεν αξιοποιήθηκε από τους πολίτες η επιδότηση στο πετρέλαιο θέρμανσης που οδηγούσε σε τιμή χαμηλότερη κατά 0,4 ευρώ από την περυσινή τιμή πετρελαίου θέρμανσης και δευτερευόντως αν αυτή η πολιτική είναι σωστή ή λάθος. 
Βεβαίως, θα σας πω γιατί είναι σωστή αυτή η πολιτική. Σε ποια χώρα έχετε δει διαφορετικό φόρο στο πετρέλαιο θέρμανσης από το πετρέλαιο κίνησης; Υπάρχουν παντού κίνητρα για την πάταξη της λαθρεμπορίας.
Η εξίσωση του φόρου, όπως και να το δούμε, έκλεισε το δρόμο στη λαθρεμπορία καυσίμων, από αυτήν την πλευρά τουλάχιστον. Τώρα, στα υπόλοιπα που εκκρεμούν, δεν είναι αρμοδιότητα του δικού μας Υπουργείου και δεν θα ήθελα να τοποθετηθώ επ’ αυτού.
Όσον αφορά, όμως, την εγκατάσταση του συστήματος σε όλη την αλυσίδα διακίνησης, αυτό προβλέπεται. Δεν έχει καλυφθεί μόνο η εγκατάσταση συστήματος στους μεταπωλητές καυσίμων. Έχει δεσμευτεί το Υπουργείο Οικονομικών ότι θα καταθέσει σύντομα τροπολογία για να καλύψει και αυτήν την πλευρά.
Εάν η πολιτική μας είναι συμβατή ή όχι με αυτό που επιδιώκουν οι πρατηριούχοι και αν υπονομεύει ή όχι την επαγγελματική τους προοπτική, θα ήθελα να σας παραπέμψω μόνο στο δελτίο Τύπου που εξέδωσε η Ομοσπονδία Βενζινοπωλών Ελλάδος όταν ανακοινώσαμε τη συγκεκριμένη πρωτοβουλία, όπου επί λέξει αναφέρει: «Τα δημοσιεύματα που φέρουν το Υπουργείο Ανάπτυξης να ετοιμάζει απόφαση για την επιδότηση της εγκατάστασης των συστημάτων εισροών-εκροών στα πρατήρια, μας βρίσκει απολύτως σύμφωνους. Και η εξέλιξη αυτή εφόσον υλοποιηθεί, αποδεικνύει ότι επιτέλους η πολιτεία δείχνει αποφασισμένη να ανταποκριθεί σε ένα πάγιο αίτημα του κλάδου μας». 
Αν εσείς ξέρετε καλύτερα επομένως τι καλύπτει και τι εκφράζει τα συμφέροντα του κλάδου, μάλλον λάθος επάγγελμα κάνετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τέσσερις μαθητές και μαθήτριες και δύο εκπαιδευτικοί συνοδοί τους από το Γενικό Λύκειο Καρδαμύλης Μεσσηνίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής) 
Κύριοι συνάδελφοι, η τέταρτη με αριθμό 1304/9-4-2013 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Δημόσιας Τάξης και Προστασίας του Πολίτη, σχετικά με την αντιπυρική προστασία στη Χώρα μας, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η πέμπτη με αριθμό 1300/9-4-2013 επίκαιρη ερώτηση πρώτου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Περιβάλλοντος, Ενέργειας και Κλιματικής Αλλαγής και Εσωτερικών, σχετικά με την επικινδυνότητα για τη δημόσια υγεία και το περιβάλλον από τη λειτουργία του ΧΥΤΑ Μαυροράχης. 
Στην κυρία συνάδελφο θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης.
Κυρία συνάδελφε, έχετε το λόγο για δύο λεπτά να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, ο ΧΥΤΑ στη Μαυροράχη εγκαινιάστηκε το 2008 ως ο πιο σύγχρονος ΧΥΤΑ της Ευρώπης. Το αρχικό περιφερειακό σχέδιο διαχείρισης αποβλήτων προέβλεπε τότε την κατασκευή ενός ακόμα χώρου για την εξυπηρέτηση της νοτιοανατολικής Θεσσαλονίκης και την έναρξη λειτουργίας του δύο έτη μετά από το ΧΥΤΑ Μαυροράχης. 
Σήμερα η κατάσταση στο χώρο μπορεί να περιγραφεί μόνο ως τραγική και απειλεί όχι μόνο τη δημόσια υγεία, αλλά και το περιβάλλον. Σύμφωνα με όσα καταγγέλλουν περιβαλλοντικοί σύλλογοι στην περιοχή: 
Πρώτον, ο βιολογικός σταθμός δεν λειτουργεί επί εικοσιτετραώρου βάσεως, λόγω έλλειψης προσωπικού, ενώ έχουν παρατηρηθεί και ελλείψεις των απαραίτητων υλικών για τη λειτουργία του.
Δεύτερον, επικρατεί έντονη δυσοσμία από την απελευθέρωση αερίων, λόγω της αποσύνθεσης των απορριμμάτων, προκαλώντας έντονη δυσφορία στους κατοίκους της περιοχής, ιδίως στις ευαίσθητες ομάδες πληθυσμού, παιδιά και ηλικιωμένους.
Τρίτον, ο όγκος των απορριμμάτων που δέχονται τα κελιά του ΧΥΤΑ είναι πολλαπλάσιος του επιτρεπτού, με αποτέλεσμα να τίθεται θέμα ορθής και ασφαλούς λειτουργίας των κελιών.
Τέταρτον, έχω στα χέρια μου πρόσφατη ανάλυση δειγμάτων που διενήργησε η Περιφέρεια Κεντρικής Μακεδονίας μετά από καταγγελία του Περιβαλλοντικού Συλλόγου Ασσήρου «Φίλοι της Γης». Σύμφωνα με το έγγραφο αυτό προκύπτουν σημαντικές υπερβάσεις από της προβλεπόμενες στη νομοθεσία τιμές για τη διάθεση αποβλήτων σε φυσικούς αποδέκτες. Μην ξεχνούμε ότι τα υγρά απόβλητα του ΧΥΤΑ καταλήγουν στο χείμαρρο Μπογδάνα, που είναι βασικός τροφοδότης με νερό της λίμνης Κορώνειας.
Όλα όσα σας αναφέρω, έχουν δημιουργήσει εύλογες ανησυχίες στους κατοίκους της περιοχής για την υγεία των ιδίων και των παιδιών τους. Εξάλλου, σημαντικές είναι και οι συνέπειες στο φυσικό περιβάλλον της ευρύτερης περιοχής που είναι γνωστό ότι υπάγεται, σχεδόν στο σύνολό της, στο δίκτυο «Natura», με αποτέλεσμα να απειλείται η χώρα και με πρόστιμα από τα αρμόδια όργανα της Ευρωπαϊκής Ένωσης.
Σας ρωτώ λοιπόν, κύριε Υπουργέ, τα εξής: 
Πρώτον, σε ποιες ενέργειες σκοπεύετε να προβείτε για την αντιμετώπιση των ως άνω θεμάτων που έχουν ανακύψει από τη λειτουργία του ΧΥΤΑ Μαυροράχης; Με ποιους περιβαλλοντικούς όρους λειτουργεί σήμερα το έργο και τελούν αυτοί σε αντιστοιχία με τη σημερινή κατάσταση και δυναμικότητα του ΧΥΤΑ; Συμβαδίζουν αυτές με το απειλούμενο διεθνούς σημασίας οικοσύστημα της περιοχής; 
Δεύτερον, την Παρασκευή εξελέγη ο νέος Πρόεδρος και τα μέλη της εκτελεστικής επιτροπής του νέου Περιφερειακού Φορέα Διαχείρισης Στερεών Αποβλήτων Κεντρικής Μακεδονίας. Ποιο είναι το χρονοδιάγραμμα αναθεώρησης και υλοποίησης του Περιφερειακού Σχεδιασμού Διαχείρισης; 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Το λόγο έχει για τρία λεπτά ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Κυρία συνάδελφε, κυρίες και κύριοι συνάδελφοι, η πρόσφατη απόφαση της Ευρωπαϊκής Επιτροπής να παραπέμψει εκ νέου την Ελλάδα στο Ευρωπαϊκό Δικαστήριο για επιβολή χρηματικής ποινής και ημερησίου προστίμου για τη συνέχιση της ανεξέλεγκτης διάθεσης των απορριμμάτων σε ΧΑΔΑ, αναδεικνύει και τις καθυστερήσεις δεκαετιών και βεβαίως και την αβελτηρία σε πολλές περιπτώσεις της τοπικής αυτοδιοίκησης, η οποία είναι κατά κύριο λόγο υπεύθυνη για το κεφαλαιώδες αυτό ζήτημα. 
Αντίθετα, όπου οι τοπικές κοινωνίες και οι αρχές προχώρησαν με συνέπεια, ωριμότητα, σχέδιο και σύστημα, τα αποτελέσματα είναι θετικά. Η περιοχή της Θεσσαλονίκης έχει από καιρό αντιμετωπίσει οριστικά το θέμα της ανεξέλεγκτης διάθεσης, με τη δημιουργία του ΧΥΤΑ Μαυροράχης να είναι κομβικής σημασίας, μιας και έτσι όπως τελικά εξελίχθηκαν τα πράγματα, αποτελεί και το μόνο αδειοδοτημένο χώρο ο οποίος δέχεται όλα τα απορρίμματα της Περιφερειακής Ενότητας Θεσσαλονίκης. 
Λόγω της μεγάλης έκθεσης δε της εν λόγω εγκατάστασης σε προσφυγές στα διάφορα στάδια υλοποίησης και της γειτνίασης της εγκατάστασης με την περιφερειακή ζώνη της προστατευόμενης περιοχής, οι περιβαλλοντικοί όροι που τέθηκαν είναι ακριβώς γι’ αυτό το λόγο ιδιαίτερα αυστηροί και το έργο κατασκευάστηκε με μεγάλη επιμέλεια με πόρους από την προηγούμενη προγραμματική περίοδο. 
Οι περιβαλλοντικοί όροι εγκρίθηκαν το 2002 και έπειτα το 2008 και παραμένουν σε ισχύ. Θα πρέπει βεβαίως να ανανεωθούν εγκαίρως και εφόσον συντρέχουν πραγματικοί λόγοι, θα πρέπει σίγουρα να τροποποιηθούν. Οι περιβαλλοντικοί όροι έχουν επιβληθεί τόσο για την κατασκευή και λειτουργία όσο βεβαίως και για την παρακολούθηση του συγκεκριμένου έργου. 
Η καταγγελία στην οποία αναφέρεστε, κυρία συνάδελφε, αφορά συγκεκριμένο περιστατικό προσωρινής δυσλειτουργίας του ΧΥΤΑ, για το οποίο έγινε έγκαιρα αναγγελία στη Διεύθυνση Περιβάλλοντος της Περιφέρειας Κεντρικής Μακεδονίας από το Σύνδεσμο ΟΤΑ Νομού Θεσσαλονίκης, στον αρμόδιο φορέα διαχείρισης της εγκατάστασης. Διενεργήθηκε αυτοψία από τη Διεύθυνση Περιβάλλοντος της Περιφέρειας Κεντρικής Μακεδονίας και βρίσκεται σε εξέλιξη η διαδικασία του περιβαλλοντικού ελέγχου, προκειμένου εφόσον απαιτείται, να επιβληθούν και οι προβλεπόμενες κυρώσεις. 
Εν τω μεταξύ, έχει προχωρήσει η διαδικασία αποκατάστασης των βλαβών. Η υπόθεση έχει κοινοποιηθεί στην ειδική Υπηρεσία Επιθεώρησης Περιβάλλοντος του ΥΠΕΚΑ, η οποία έχει διενεργήσει αυτοψία σε προγενέστερο χρόνο -χωρίς ευρήματα είναι αλήθεια- και μπορεί να επανέλθει εφόσον υπάρχουν οι σχετικές προϋποθέσεις. 
Συνεπώς λειτούργησε ο ελεγκτικός μηχανισμός όχι μόνο τιμωρητικά, αλλά προς την κατεύθυνση της άμεσης αντιμετώπισης της δυσλειτουργίας, που επί της ουσίας πρέπει και να ενδιαφέρει την κοινωνία των πολιτών. 
Τέλος, σε σχέση με τον Περιφερειακό ΦΟΔΣΑ Κεντρικής Μακεδονίας, αυτός όντως συστάθηκε. Από τη στιγμή της κατάθεσης της ερώτησής σας και μέχρι τον προφορικό μας διάλογο, μεσολάβησε η σύσταση με σχετική απόφαση του Γενικού Γραμματέα Αποκεντρωμένης Διοίκησης και η ολοκλήρωση της σύστασης του συγκεκριμένου οργάνου, κάτι που βεβαίως ολοκληρώθηκε πριν από λίγες μέρες. 
Για εμάς θα ήταν αδόκιμο να πούμε το παραμικρό, χωρίς να μπορούμε να προτρέξουμε ακριβώς, να προλάβουμε και να υιοθετήσουμε, χωρίς να γνωρίζουμε τις βασικές αρχές του νέου Διοικητικού Συμβουλίου, τον προγραμματισμό και την επικαιροποίηση. 
Όμως αυτό που μπορούμε να πούμε ως γενική αρχή είναι, ότι η παρουσία ισχυρού και λειτουργικού ΦΟΔΣΑ αποτελεί την κρισιμότερη παράμετρο στα συστήματα διαχείρισης των απορριμμάτων, αναφορικά με την ποιότητα και το κόστος των υπηρεσιών, το επίπεδο της λειτουργίας των εγκαταστάσεων και την ενεργοποίηση της κοινωνίας προς την κατεύθυνση της συμμετοχής και όχι της αντίδρασης. 
Νομίζουμε ότι μέσα σ’ αυτό το πλαίσιο, ο ρόλος και η αποστολή του νέου Διοικητικού Συμβουλίου του ΦΟΔΣΑ θα είναι πολύ σημαντικός όχι μόνο για την εύρυθμη λειτουργία του ίδιου του οργάνου, αλλά βεβαίως προς όφελος της κοινωνίας των πολιτών. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Το λόγο έχει η κ. Μάρκου για τρία λεπτά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Κύριε Υπουργέ, δεν ξέρω αν έχετε επισκεφθεί  τη συγκεκριμένη περιοχή, αλλά σας διαβεβαιώνω ότι η εικόνα του ΧΥΤΑ είναι τριτοκοσμική και πραγματικά είναι ντροπή για τη χώρα, η δε δυσοσμία είναι ανυπόφορη ιδιαίτερα για τους κατοίκους του οικισμού της Ασσήρου. 
Η διαχείριση των απορριμμάτων, κύριε Υπουργέ, είναι η μεγαλύτερη περιβαλλοντική πρόκληση που θα έχουμε τα επόμενα χρόνια. Πέρα από την ευαισθητοποίηση των πολιτών και των επιχειρήσεων να παράγουν όσο το δυνατόν λιγότερα απόβλητα, πρέπει επιτέλους το κράτος να παρουσιάσει ένα ολοκληρωμένο σχέδιο διαχείρισης απορριμμάτων, σύμφωνα βέβαια με την ευρωπαϊκή νομοθεσία.
 Όπως είπατε και εσείς πριν από λίγο, η Ευρωπαϊκή Επιτροπή παρέπεμψε για δεύτερη φορά στο Ευρωπαϊκό Δικαστήριο την Ελλάδα για τη λειτουργία παράνομων ΧΥΤΑ σε ολόκληρη την επικράτεια, γιατί δεν συμμορφώθηκε από την προηγούμενη απόφαση του 2005. Αυτήν τη στιγμή απειλούμαστε να πληρώνουμε ημερήσιο πρόστιμο 70.000 ευρώ και κατ’ αποκοπή, ύψους άνω των 20.000.000 ευρώ. Στον υπόλοιπο κόσμο έχουν βρει μεθόδους ανακύκλωσης, επαναχρησιμοποίησης και διαλογής των απορριμμάτων και στην Ελλάδα το 83% των απορριμμάτων καταλήγει ή στη γη ή στο νερό. Είμαστε στις τελευταίες θέσεις στην Ευρώπη όσον αφορά την ανακύκλωση με ποσοστό 17%, την ίδια στιγμή που στην Αυστρία ανακυκλώνεται το 70%, στην Ολλανδία ανακυκλώνεται το 60% και στο Βέλγιο το 58%. 
Όταν φτιάχτηκε όμως ο ΧΥΤΑ στη Μαυροράχη, είχαν πει ότι θα σχεδιαστεί και ένας νέος, αυτός στον Άγιο Αντώνιο, για να μπορέσει να αποσυμφορηθεί η Μαυροράχη και ότι θα ήταν έτοιμος μέχρι το 2010. Με τους πιο πρόσφατους υπολογισμούς, ο χρόνος λειτουργίας του εκτιμάται να προσεγγίσει τα δέκα χρόνια, δηλαδή για την επόμενη οκταετία, ο ΧΥΤΑ της Μαυροράχης θα δέχεται 40% παραπάνω απορρίμματα από αυτό που στην αρχή είχε σχεδιαστεί. Λύση βέβαια βρέθηκε και ήταν αυτή τού να κατασκευαστούν δύο νέα κελιά. Και όταν γεμίσουν αυτά τι θα γίνει; Θα σχεδιάσουμε κι άλλα δύο κι άλλα δύο; Μέχρι πού θα φθάσει; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Ο νέος Πρόεδρος, ο κ. Γεράνης, ανέφερε ότι ακόμη και αν λειτουργήσουν αυτά τα δύο νέα κελιά, εάν δεν προχωρήσουν τα υπόλοιπα έργα στην περιφέρεια, θα βρεθούμε πάλι να είμαστε προ τετελεσμένων.
Να σας θυμίσω επίσης ότι το 2014 ξεκινάει η νέα προγραμματική περίοδος του ΕΣΠΑ και θα ήταν απαράδεκτο να χαθεί χρηματοδότηση, επειδή εμείς δεν έχουμε κάποιο συγκεκριμένο σχέδιο για τα απορρίμματα. 
Όσο για την περιβαλλοντική ζημιά, δεν χρειάζεται να σας θυμίσω την πρόσφατη καταδίκη της χώρας μας για την περιβαλλοντική υποβάθμιση της λίμνης Κορώνειας, στην οποία συμβάλλουν οι απορροές από τη Μαυροράχη, μέσω των ρεμάτων που διατρέχουν το ΧΥΤΑ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα σας πω και κάτι ακόμη, το οποίο είναι πάρα πολύ σημαντικό για τη διαχείριση των απορριμμάτων σε περίοδο κρίσης. Σύμφωνα με ανακοίνωση της Ευρωπαϊκής Επιτροπής για τη θεματική στρατηγική, για την πρόληψη και την ανακύκλωση των αποβλήτων, για κάθε δέκα χιλιάδες τόνους αποβλήτων που θάβονται, δημιουργούνται δέκα νέες θέσεις εργασίας. Για κάθε δέκα χιλιάδες τόνους αποβλήτων που ανακυκλώνονται, δημιουργούνται διακόσιες πενήντα θέσεις εργασίας και για κάθε δέκα χιλιάδες τόνους αποβλήτων που επαναχρησιμοποιούνται, δημιουργούνται πεντακόσιες θέσεις εργασίας. Σύμφωνα με μελέτη του 2011, η διαχείριση των απορριμμάτων μπορεί να δημιουργήσει σε ολόκληρη την Ευρώπη παραπάνω από μισό εκατομμύριο νέες θέσεις εργασίας. Φανταστείτε πόσες θέσεις μπορεί να δημιουργήσει στη Θεσσαλονίκη και ιδιαίτερα την περίοδο αυτή, που η ευρύτερη περιοχή της Θεσσαλονίκης έχει ανεργία, η οποία ξεπερνά το 30%.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ολοκληρώνω, κύριε Πρόεδρε.
Είναι λοιπόν προφανές ότι η αντιμετώπιση των προβλημάτων λειτουργίας του ΧΥΤΑ δεν μπορεί να είναι αποσπασματική, αλλά εντάσσεται σε ένα ευρύτερο σχέδιο για τη διαχείριση των απορριμμάτων, την προστασία του περιβάλλοντος και τη βελτίωση της ποιότητας της ζωής των κατοίκων και στην προκειμένη περίπτωση, του οικισμού της Ασσήρου, του Λαγκαδά, αλλά και της ευρύτερης περιοχής της Θεσσαλονίκης. 
Περιμένω να ακούσω τι θα κάνετε προς αυτήν την κατεύθυνση.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κυρία συνάδελφε, σας ευχαριστώ πολύ που μου δίνετε την ευκαιρία, μέσα στη σύντομη παρέμβασή μου, να σας δώσω τα κεντρικά σημεία του σχεδιασμού μας για το πολύ σοβαρό αυτό θέμα. Βεβαίως ο ρόλος της τοπικής αυτοδιοίκησης –επαναλαμβάνω για μία ακόμη φορά και δεν θα σταματήσω να το επαναλαμβάνω- στο κεφαλαιώδες αυτό ζήτημα είναι κομβικός, ιδιαίτερα από τη στιγμή που δικαιούχοι των έργων, που αφορούν τη διαχείριση των απορριμμάτων, στερεών και υγρών, μέσα και από το σχετικό πρόγραμμα χρηματοδότησης, κατά 90% με 95% είναι φορείς της τοπικής αυτοδιοίκησης, δήμοι κατά κύριο λόγο και περιφέρειες, αλλά κυρίως είναι οι δήμοι. 
Άρα, αντιλαμβάνεστε ότι όσο πιο αποτελεσματικές διοικήσεις έχουμε στους δήμους τόσο πιο γρήγορα θα έχουμε αποτελέσματα στο ζήτημα της διαχείρισης των απορριμμάτων. 
Η εκπόνηση του νέου εθνικού σχεδίου αποβλήτων που θα πραγματεύεται το σύνολο των ρευμάτων αποβλήτων, βρίσκεται ήδη σε εξέλιξη και θα ολοκληρωθεί μέσα στο 2013. Για το σύνολο των αποβλήτων θα ισχύει κατά προτεραιότητα, η ιεράρχηση, πρόληψη, προετοιμασία για επαναχρησιμοποίηση, ανακύκλωση ή άλλου είδους ανάκτηση, όπως ανάκτηση ενέργειας και διάθεση. 
Θα πρέπει επίσης να καταρτίσουμε και να εφαρμόσουμε πρόγραμμα πρόληψης παραγωγής αποβλήτων και η σύνταξη του εθνικού προγράμματος πρόληψης έχει επίσης ήδη δρομολογηθεί και θα ολοκληρωθεί εντός του 2013. 
Παράλληλα θα προχωρήσει η αξιολόγηση των περιφερειακών σχεδίων διαχείρισης στερεών αποβλήτων, προκειμένου να προωθηθεί η επικαιροποίησή τους, σύμφωνα με την οδηγία – πλαίσιο 2008/98/ΕΚ και τα αναθεωρημένα σχέδια θα περιλαμβάνουν μεταξύ άλλων, την εκτίμηση των αναγκών για νέα προγράμματα συλλογής, την ολοκληρωμένη κοστολόγηση των υπηρεσιών διαχείρισης απορριμμάτων, το σχεδιασμό πρόσθετων υποδομών διαχείρισης αποβλήτων, καθώς και τις σχετικώς απαιτούμενες επενδύσεις. 
Η οδηγία –σημειώνω- απαιτεί να επιτυγχάνεται χωριστή συλλογή των βιολογικών αποβλήτων, για να επιτευχθεί υψηλής ποιότητας κομποστοποίηση και να εξασφαλιστεί και να αυξηθεί η προετοιμασία για την επαναχρησιμοποίηση και ανακύκλωση υλικών, όπως το χαρτί, το μέταλλο, το πλαστικό κ.λπ.. 
Να σημειώσω επίσης ότι η έναρξη ισχύος της οδηγίας 2008/98/ΕΚ δεν σημαίνει ότι αναιρούνται ή ακυρώνονται οι υποχρεώσεις που ίσχυαν μέχρι σήμερα, όπως παραδείγματος χάριν το θέμα της επεξεργασίας και εκτροπής από την ταφή των βιοαποδομήσιμων αποβλήτων, οι στόχοι της οδηγίας για τις συσκευασίες κ.λπ. 
Η αξιολόγηση και επικαιροποίηση των σχεδιασμών αποτελεί μια πρώτης τάξης ευκαιρία, κατά την άποψή μου, για να επανεξεταστούν θέματα, όπως το συνολικό κόστος, παραδείγματος χάριν, της διαχείρισης των απορριμμάτων. 
Μετά την πρόσφατη εξέλιξη της παραπομπής, στην οποία αναφερθήκατε και εσείς, καταλαβαίνετε ότι είναι πολύ σημαντικό να προσαρμοστούμε πλήρως στα ζητήματα που αφορούν τη διαχείριση αστικών και στερεών αποβλήτων, σε επίπεδο προσαρμογής της εθνικής νομοθεσίας στην κοινοτική. Δεν υπάρχει πλέον κανένα περιθώριο –θα το σημειώσω για ακόμη μια φορά από το Βήμα της Βουλής- δυσλειτουργίας στους φορείς της τοπικής αυτοδιοίκησης, στους δήμους, στους ΦΟΔΣΑ, στις περιφέρειες. Η κρίσιμη τρέχουσα περίοδος απαιτεί εντατικοποίηση των προσπαθειών υλοποίησης σχεδιασμών και έργων και προϋποθέτει απόλυτη συναίσθηση ευθύνης, με πληρότητα και ανάληψη πρωτοβουλιών σε κάθε επίπεδο. 
Στο κομμάτι που μας ανήκει, είμαστε σε πλήρη εγρήγορση και θα συνεχίσουμε να σχεδιάζουμε, αλλά και να εφαρμόζουμε αποτελεσματικές πολιτικές για την αντιμετώπιση της διαχείρισης των απορριμμάτων. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Εισερχόμεθα στη συζήτηση της πρώτης με αριθμό 1289/9-4-2013 επίκαιρης ερώτησης δεύτερου  κύκλου του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με τη διασφάλιση της βιωσιμότητας και της χρηματοδότησης των κέντρων δημιουργικής απασχόλησης ατόμων με αναπηρία (ΚΔΑΠ-ΜΕΑ) και των άλλων κοινωνικών δομών. 
Στον κ. Κόνσολα θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος. 
Κύριε συνάδελφε, έχετε το λόγο για δύο λεπτά, για να αναπτύξετε την επίκαιρη ερώτησή σας.</ChairmanSpeech> 
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ, κύριε Πρόεδρε. 
Κύριε Υπουργέ, όπως πολύ καλά γνωρίζετε -ξέρω τις ευαισθησίες σας και γνωρίζω πως και η παρουσία σας εδώ είναι αληθινά από δικό σας ενδιαφέρον- τα συγχρηματοδοτούμενα προγράμματα και ιδιαίτερα η δράση που αφορά την εναρμόνιση της οικογενειακής και επαγγελματικής ζωής, η οποία περιλαμβάνεται και στη λειτουργία των ΚΔΑΠ-ΜΕΑ, ολοκληρώνεται στις 31 Αυγούστου του έτους που διανύουμε. 
Για το πρόγραμμα «Βοήθεια στο σπίιτι», ξέρω πολύ καλά ότι είχατε συστηματικά δραστηριοποιηθεί και ότι η Κυβέρνηση επέδειξε πράγματι αυξημένα αντανακλαστικά, αφού εξασφάλισε τη διάδοχη λύση με το πρόγραμμα «Φροντίδα κατ’ οίκον» και προχώρησε παράλληλα στην παράταση για ένα εξάμηνο του προγράμματος «Βοήθεια στο σπίιτι» μέχρι την ενεργοποίηση του διάδοχου προγράμματος. 
Ωστόσο για τους βρεφονηπιακούς σταθμούς, για τα κέντρα ημερήσιας φροντίδας ηλικιωμένων, κύριε Υπουργέ, ιδιαίτερα όμως, εις ό,τι μας αφορά για τα κέντρα δημιουργικής απασχόλησης παιδιών με αναπηρία, μέχρι σήμερα δεν υπάρχει κάποια ανάλογη εξέλιξη, με αποτέλεσμα να υπάρχει ένα κλίμα ανασφάλειας σε γονείς, παιδιά και σε εμπλεκόμενους επιστήμονες και στελέχη των δομών αυτών. 
Ο τρόπος με τον οποίο αντιμετωπίζουμε τις κοινωνικές δομές που απευθύνονται σε άτομα με αναπηρία, κύριε Υπουργέ, γνωρίζετε πολύ καλά ότι αφ’ ενός, φανερώνει το δείκτη κοινωνικής ευαισθησίας και αφ’ ετέρου, αναδεικνύει και το βαθμό της πολιτισμικής ανάπτυξης κάθε χώρας, κάθε τόπου. Οφείλουμε λοιπόν αυτές τις παραμέτρους να τις έχουμε πάρα πολύ υψηλά στην ατζέντα μας. 
Γνωρίζετε ωστόσο, κύριε Υπουργέ, και τις ιδιαιτερότητες στα νησιά μας, στα Δωδεκάνησα, στην ακριτική Ελλάδα, τη γεωγραφική ασυνέχεια που υπάρχει από νησί σε νησί, προκειμένου να μετακινηθεί ένας νησιώτης σε μεγαλύτερο νησί. Σε κάποια νησιά παράλληλα, υπάρχουν δομές, που οι ίδιοι οι γονείς έχουν δημιουργήσει, όπως για παράδειγμα, ο φορέας που έχει αναλάβει την ευθύνη και τη λειτουργία του κέντρου δημιουργικής απασχόλησης στην Κάλυμνο και σε συνεργασία με τους ΟΤΑ.  Στη Ρόδο και στην Κω επίσης, υπάρχουν και εξυπηρετούνται τα ΚΔΑΠ-ΜΕΑ με ένα μεγάλο αριθμό παιδιών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κάποια ζητήματα, όπως αυτά που αναφέραμε, υπερβαίνουν τη δημοσιονομική διάσταση. Σε κάθε περίπτωση όμως, δεν πρέπει κατά τη διάρκεια αυτής της προσπάθειας να αδιαφορήσουμε για την κοινωνική συνοχή και την κοινωνική αλληλεγγύη.
Σε ό,τι αφορά την ουσία της επίκαιρης ερώτησης, κύριε Υπουργέ, πιστεύω ότι πρέπει να διασφαλιστεί η λειτουργία των ΚΔΑΠ-ΜΕΑ μετά την 31η Αυγούστου και παράλληλα να εξασφαλιστεί η συνέχεια αυτής της κοινωνικής δομής με τις δυνατότητες που δίνονται, με την επόμενη προγραμματική περίοδο 2014-2020. 
Νομίζω ότι όπως και στη μεθοδολογία που ακολουθήθηκε στο πρόγραμμα «Βοήθεια στο Σπίτι», θα μπορούσε κάλλιστα να υπάρχει η παράταση-γέφυρα πριν ενεργοποιηθεί ένα νέο πρόγραμμα που πρέπει να φροντίσει η πολιτεία, το δικό σας Υπουργείο κι εσείς προσωπικά, κύριε Υπουργέ. 
Θεωρώ επίσης ότι δεν πρέπει να υπάρξει μείωση θέσεων εργασίας κανενός στελέχους, γιατί η οποιαδήποτε αποχώρηση σηματοδοτεί και αδυναμία, μετά τις δημοσιονομικές εξελίξεις αναπλήρωσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε. Έχετε και τη δευτερολογία σας.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Σε ό,τι αφορά την οπτική γωνία που πρέπει να δώσουμε σε δομές που οι ιδιώτες στηρίζουν, πρέπει να μην τις προσπερνάμε και το κράτος να δώσει επίσης ίδια έμφαση και διαφορετική μεταχείριση.
Ευχαριστώ, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, αναδεικνύετε σήμερα -και πολύ καλά κάνετε- ένα ζήτημα που αφορά στο τι μέλλει γενέσθαι, όσον αφορά το αύριο μιας δομής κοινωνικής φροντίδας που υλοποιείται, μέσα από ευρωπαϊκή χρηματοδότηση αλλά και με τη συνδρομή των οργανισμών τοπικής αυτοδιοίκησης και δεν είναι άλλη από τα ΚΔΑΠ-ΜΕΑ, δηλαδή τα κέντρα δημιουργικής απασχόλησης παιδιών με αναπηρία.
Μπορώ να πω λοιπόν εξαρχής, ότι βασική αρχή του Υπουργείου Εργασίας και της Κυβέρνησης ευρύτερα είναι ότι όλες οι δομές κοινωνικής φροντίδας που στο κάτω-κάτω στηρίζουν και αναδεικνύουν το κοινωνικό κράτος -με όλα τα προβλήματα που αντιμετωπίζει σήμερα, που είναι προβλήματα κυρίως δημοσιονομικής φύσεως- πρέπει να διατηρηθούν σε λειτουργία. Πρέπει να βρούμε τον τρόπο να τις διατηρήσουμε εν ζωή και ει δυνατόν να τις ενισχύσουμε. 
Δεν είναι απλή άσκηση, δεδομένου ότι τα μέσα που έχουμε στη διάθεσή μας, δεν είναι περισσότερα απ’ όσα ήταν άλλες φορές, αλλά προκύπτει και ζήτημα τού να κάνουμε την πιο καλή και ορθολογική χρήση, την πιο καλή και ορθολογική διαχείριση των πόρων που έχουμε στη διάθεσή μας και κυρίως, να αξιολογούμε κατά τον καλύτερο τρόπο, τα ευρωπαϊκά κονδύλια που μας παρέχονται για τη στήριξη των δομών αυτών.
Έτσι, λοιπόν, στο πλαίσιο του επιχειρησιακού προγράμματος «Ανάπτυξη Ανθρώπινου Δυναμικού» υλοποιείται η δράση της εναρμόνισης της οικογενειακής και επαγγελματικής ζωής στο πλαίσιο της οποίας εντάσσονται και τα ΚΔΑΠ-ΜΕΑ. Να ξεκαθαρίσουμε ότι ο κύριος στόχος αυτής της δράσης είναι η αύξηση της απασχόλησης και η διατήρηση των γυναικών σε θέσεις εργασίας με ισότιμους όρους. 
Πώς γίνεται αυτό; Εξασφαλίζοντας στις γυναίκες μητέρες-εργαζόμενες τη δυνατότητα να φιλοξενούνται τα παιδιά τους και ιδίως τα παιδιά με ειδικές ανάγκες σ’ αυτές τις δομές κοινωνικής φροντίδας, τα ΚΔΑΠ-ΜΕΑ. Έτσι, λοιπόν, τα παιδιά βρίσκονται στα ΚΔΑΠ. Εκεί απασχολούνται, ψυχαγωγούνται, κάνουν πράγματα, μαθαίνουν πράγματα και οι μητέρες είναι στην εργασία. Η διάθεση της θέσης αυτής πραγματοποιείται προς τη γυναίκα ωφελούμενου μέσω εντολής τοποθέτησης, του γνωστού voucher, του τέκνου αυτής. Άμεσα ωφελούμενες της πράξης αυτής είναι οι γυναίκες εργαζόμενες με αυξημένες οικογενειακές υποχρεώσεις, οι οποίες επιθυμούν την επαγγελματική τους ανέλιξη αλλά και τη διατήρηση της απασχολησιμότητάς τους, της δυνατότητας, δηλαδή, αυτών να έχουν πρόσβαση στην αγορά εργασίας.
Άρχισε αυτή η δράση να υλοποιείται τον Ιούλιο του 2008 μέσα από ετήσιους κύκλους προσκλήσεων. Έχουν προηγηθεί τέσσερις κύκλοι προσκλήσεων κατ’ έτη, δηλαδή κατά τα έτη 2008-2009, 2009-2010, 2010-2011, 2011-2012, στους οποίους δικαιούχος ήταν τα δύο πρώτα έτη ο Οργανισμός Εργατικής Εστίας, ενώ στους υπόλοιπους δύο κύκλους ήταν η Ελληνική Εταιρεία Τοπικής Αυτοδιοίκησης και Ανάπτυξης, η γνωστή ΕΕΤΑΑ.
Σήμερα βρίσκεται σε εξέλιξη ο πέμπτος κύκλος της δράσης με προϋπολογισμό 121 εκατομμύρια από νέα πρόσκληση, με 25 εκατομμύρια διαθέσιμα από την περσινή. Το ΕΠΑΝΑΔ έχει να κάνει με την προγραμματική περίοδο 2007 έως 2013, επομένως σήμερα βρίσκεται κοντά στη λήξη του. Αυτό είναι και ένα πρόβλημα, δηλαδή πώς εξασφαλίζουμε την ομαλή μετάβαση από τη μία προγραμματική περίοδο στην άλλη. Όπως καταλαβαίνετε, υπάρχει θέμα αναφορικά με το φυσικό του αντικείμενο και τη δυνατότητα έκδοσης νέων προσκλήσεων.
Υπάρχει και ένα ζήτημα υπερδέσμευσης διαθέσιμης δαπάνης του ΕΠΑΝΑΔ στους σχετικούς τομείς παρέμβασης, το λεγόμενο overbooking, δηλαδή οι προσκλήσεις βρίσκονται στο 130% της διαθέσιμης δαπάνης, όμως στην παρούσα φάση η ειδική υπηρεσία διαχείρισης του επιχειρησιακού προγράμματος «Ανάπτυξη Ανθρώπινου Δυναμικού» βρίσκεται σε διαδικασία διαβούλευσης με τους αρμόδιους φορείς προκειμένου να διασφαλιστούν οι πόροι για τη χρηματοδότηση της δράσης και το επόμενο έτος. 
Σας είπαμε ότι βούλησή μας είναι να βρεθεί η χρηματοδότηση και η ομαλή μετάβαση μέσα απ’ αυτήν τη χρηματοδότηση στην επόμενη προγραμματική περίοδο, όμως πρέπει να γίνει η σχετική διαδικασία διαβούλευσης. Ήδη αναφορικά με την προγραμματική περίοδο 2014-2020, στο πλαίσιο της διαμόρφωσης των κατευθύνσεων ειδικής αναπτυξιακής στρατηγικής 2014-2020, έχουμε προβεί σε μία πρώτη διαβούλευση με κοινωνικούς φορείς και υπηρεσίες του Υπουργείου Εργασίας. Κατ’ αυτόν τον τρόπο θα επιχειρηθεί η αρχική αποτύπωση των προτεραιοτήτων και των επιλογών του τομέα της αρμοδιότητάς τους. 
Παράλληλα, η ειδική υπηρεσία διαχείρισης αυτού του προγράμματος διενεργεί έρευνα της δράσης αυτής, δηλαδή εναρμόνισης οικογενειακής και επαγγελματικής ζωής, προκειμένου να αναδειχθούν τα θετικά αποτελέσματα της δράσης και να διαμορφωθούν προτάσεις βελτίωσής της εν όψει και της νέας προγραμματικής περιόδου. Επομένως έχουμε διαβούλευση, αξιολόγηση, βελτιωτικές προτάσεις και συνέχιση όλων αυτών των δομών στη νέα προγραμματική περίοδο.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Το λόγο έχει ο κ. Κόνσολας για τρία λεπτά.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, είπατε ότι βούλησή σας είναι να βρεθεί ο τρόπος της ομαλής μετάβασης στην επόμενη προγραμματική περίοδο για να συνεχιστεί το πρόγραμμα. Αυτή σας η αναφορά και η τοποθέτηση πραγματικά μάς γεμίζει με αίσθημα ανακούφισης και ελπίδας, αφού όχι μόνο σε μένα αλλά και σε χιλιάδες οικογένειες δίνεται η προοπτική αυτή μ’ ένα «παράθυρο» για το αύριο, ώστε τα παιδιά να συνεχίσουν απρόσκοπτα τη φοίτησή τους και τη δημιουργική τους απασχόληση στα κέντρα δημιουργικής απασχόλησης ατόμων με ειδικές ανάγκες.
Κύριε Υπουργέ, πιστεύω ότι δεν πρέπει να υπάρξει αυτό το κενό. Σ’ αυτό το ερωτηματικό που αφήσατε πρέπει να βρούμε λύση, ώστε να μην υπάρξει κενό στη μετάβαση.
Από κει και πέρα, είναι δεδομένο ότι η διασφάλιση της λειτουργίας τους απομακρύνει ένα κλίμα ανασφάλειας και αβεβαιότητας που υπάρχει. Πιστεύω ότι η αυτοδιοίκηση πρέπει να στηριχθεί στις δομές της και ακόμα περισσότερο σ’ ό,τι αφορά το λειτουργικό κόστος αυτών των δομών και παράλληλα να αντιμετωπιστούν οι ιδιαιτερότητες που υπάρχουν στις νησιωτικές περιοχές, στη Δωδεκάνησο. Σ’ αυτές τις περιοχές δεν νοείται ούτε μείωση των θέσεων ούτε των πόρων και κυρίως σε υλικοτεχνική υποδομή. Εκεί αυτές οι δομές πρέπει να αντιμετωπίζονται διαφορετικά. Για παράδειγμα, οι μετακινήσεις των παιδιών δεν είναι το ίδιο εύκολες όπως είναι στην Αθήνα ή στη Θεσσαλονίκη. 
Ενδεχομένως πρέπει να δούμε και τη δυνατότητα ενίσχυσης των δήμων, ώστε να παρέχεται η δυνατότητα μετακίνησης με διαμορφωμένα μεταφορικά μέσα που θα αναλάβουν αυτό το έργο, χρηματοδοτούμενα ενδεχομένως από κάποιο τομεακό πρόγραμμα. 
Θα σας έλεγα επίσης ότι οι δομές που λειτουργούν από γονείς και εθελοντές στις δυσπρόσιτες περιοχές και τα νησιά πρέπει να τύχουν ιδιαίτερης προσοχής. Αυτή είναι μία άλλη παράμετρος. Πρέπει να δώσουμε έμφαση στις προσπάθειες αυτές και απαιτείται περίσσευμα ψυχής. Πρέπει να ενισχυθούν και να αντιμετωπίζονται με τον ίδιο εμφατικό τρόπο όπως και οι άλλες κρατικές δομές.
Κύριε Υπουργέ, θέλω ειλικρινά να σας ευχαριστήσω για την ευαισθησία που δείξατε σήμερα και να ευχηθώ σύντομα να έχουμε και την οριστική απόφασή σας μετά τη διαβούλευση για τη συνέχιση αυτών των δομών και να δοθεί περαιτέρω ενίσχυση στη Δωδεκάνησο για να μπορέσει να λειτουργήσει ως περιοχή σε συνέχεια με τις υπόλοιπες περιοχές της Ελλάδας.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Κύριε Υπουργέ, είδατε ότι ο συνάδελφος δεν χρησιμοποίησε όλο το χρόνο του, οπότε κι εσείς μπορείτε να τον μιμηθείτε.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα είμαι πολύ πιο σύντομος από τον προβλεπόμενο χρόνο, κύριε Πρόεδρε.
Όντως πρέπει να διατηρηθούν αυτές οι δομές κοινωνικής φροντίδας που υλοποιούνται από τους Οργανισμούς Τοπικής Αυτοδιοίκησης και το Υπουργείο Εσωτερικών με το οποίο συνεργαζόμαστε, με χρηματοδότηση από το Ευρωπαϊκό Κοινωνικό Ταμείο. Αυτήν τη στιγμή βρισκόμαστε μπροστά στο νέο σχεδιασμό για την επόμενη προγραμματική περίοδο, επομένως, όπως σας είπα, στόχος μας είναι η ομαλή μετάβαση από τη μία στην άλλη περίοδο, δηλαδή χωρίς διακοπή, με απρόσκοπτη χρηματοδότηση, αλλά παράλληλα και με αξιολόγηση αυτών των συστημάτων και των δομών, έτσι ώστε να δούμε τις δυσλειτουργίες που αναπτύχθηκαν και να προχωρήσουμε και σε βελτιωτικές προτάσεις των λειτουργιών τους.
Αυτό είπαμε ότι θα ισχύσει για τα Κέντρα Ημερήσιας Φροντίδας Ηλικιωμένων, μια άλλη κοινωνική δομή μέσα από τους δήμους, τα λεγόμενα ΚΗΦΗ. Το 2013 θα είναι έτος αξιολόγησης. 
Είπατε και εσείς αυτά που κάναμε για το «Βοήθεια στο Σπίτι». Συνέχεια αξιολογούμε την αποτελεσματικότητα αυτών των δομών και έπρεπε να βρούμε το επόμενο «μοντέλο» χρηματοδότησής τους, από τη στιγμή κατά την οποία οι Οργανισμοί Τοπικής Αυτοδιοίκησης είχαν πρόβλημα χρηματοδότησης της «επόμενης μέρας» και το ίδιο κάνουμε και με τα ΚΔΑΠ. 
Στα ΚΔΑΠ ωστόσο, θα πρέπει να βελτιώσουμε και κάποιες λειτουργίες. Για παράδειγμα, όσο προχωρούσαμε σε διαδικασία αξιολόγησης ενός δήμου διαπιστώσαμε ότι ο δήμαρχος –για άλλους λόγους προφανώς απ’ αυτούς της συνέχισης αυτής της δομής κοινωνικής φροντίδας- επέλεξε να προσλάβει οκτώ εργαζόμενους για να δουλεύουν, να απασχολούνται επί τετράωρο στο ΚΔΑΠ του δήμου του, αντί να έχει τέσσερις εργαζόμενους για να απασχολούνται επί οκτάωρο. 
Όπως καταλαβαίνετε, αυτό βόλεψε, αν θέλετε, την εκλογική του πελατεία του συγκεκριμένου δημάρχου, αλλά δεν προσέφερε καλές υπηρεσίες στην κοινωνική δομή αυτή, δεδομένου ότι η μητέρα η οποία αφήνει το παιδί της –ιδιαίτερα το παιδί με ειδικές ανάγκες- για να απασχοληθεί, να το φροντίσουν, να φιλοξενηθεί, να ψυχαγωγηθεί στο ΚΔΑΠ το αφήνει για οκτώ ώρες, δηλαδή, κατά τις ώρες της απασχόλησής της και όχι για κάποιο περιορισμένο ωράριο του οκταώρου της. Αυτά πρέπει να τα δούμε, να τα επισημάνουμε και να τα βελτιώσουμε.
Το γεγονός είναι ότι τα ΚΔΑΠ συμβάλλουν στη δημιουργική αξιοποίηση του ελεύθερου χρόνου των παιδιών με αναπηρία, στην ανάπτυξη των δεξιοτήτων τους, στην κοινωνικοποίησή τους, στη στήριξη και στη συμβουλευτική ατόμων με αναπηρία και των οικογενειών τους, στη βελτίωση της ποιότητας ζωής των παιδιών με αναπηρίες και των οικογενειών τους, στη δημιουργία θέσεων απασχόλησης τη στιγμή κατά την οποία η εργαζόμενη μητέρα μπορεί κατ’ αυτόν τον τρόπο να αναζητήσει ή να πραγματοποιήσει εργασία ενώ έχει ήσυχο το κεφάλι της όσον αφορά το πού θα φιλοξενηθεί κατά τη διάρκεια της εργασίας το παιδί της -ιδίως το παιδί με τα προβλήματα- και βέβαια συμβάλλουν στη διευκόλυνση σημαντικού αριθμού γυναικών που, όπως σας είπα, επιθυμούν να επανενταχθούν στην αγορά εργασίας. 
Επομένως, συμφωνούμε ότι τα ΚΔΑΠ πρέπει να διατηρηθούν σαν δομή κοινωνικής φροντίδας και θα κάνουμε ότι μπορούμε για να εξασφαλίσουμε την ομαλή μετάβαση στην επόμενη προγραμματική περίοδο, με την απρόσκοπτη χρηματοδότηση να υπάρξουν σε όλη την επικράτεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, η δεύτερη με αριθμό 1294/9-4-2013 επίκαιρη ερώτηση δευτέρου κύκλου της Βουλευτού Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Βασιλικής Κατριβάνου προς τον Υπουργό Υγείας, σχετικά με τις καταβληθείσες μισθολογικές παροχές στους εργαζομένους στον ΟΚΑΝΑ, δεν θα συζητηθεί λόγω κωλύματος του κυρίου Υπουργού και διαγράφεται. 
Η τρίτη με αριθμό 1298/9-4-2013 επίκαιρη ερώτηση δευτέρου κύκλου του Βουλευτή Β΄ Αθήνας των Ανεξάρτητων Ελλήνων κ. Βασιλείου Καπερνάρου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την εφαρμογή των διατάξεων του ν.3861/2010 από όλους τους φορείς του δημοσίου, δεν θα συζητηθεί λόγω κωλύματος του κυρίου Υπουργού και διαγράφεται. 
Εισερχόμεθα τώρα στη συζήτηση της τέταρτης με αριθμό 1301/9-4-2013 επίκαιρης ερώτησης δευτέρου κύκλου της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη δυνατότητα αξιοποίησης των αγροτικών φυλακών της χώρας.
Στην κυρία συνάδελφο θα απαντήσει ο Υφυπουργός κ. Κωνσταντίνος Καραγκούνης και βλέπω ότι έχουμε τοπική σύρραξη, γι’ αυτό να είναι ήπια τα βέλη σας.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Δεν υπάρχει καμμία τέτοια πρόθεση, κύριε Πρόεδρε. 
Κύριε Υπουργέ, είναι γνωστό σε όλους μας πόσο δύσκολη είναι η κατάσταση στις ελληνικές φυλακές αυτήν τη στιγμή: υπερπληθωρισμός, ακατάλληλες συνθήκες κράτησης, έλλειψη προσωπικού, υπερβολικός αριθμός αλλοδαπών κρατούμενων, καθώς και έγκλειστων για ναρκωτικά. 
Μιλάμε για καταστάσεις που έχουν στιγματίσει επανειλημμένως τόσο το Ευρωπαϊκό Παρατηρητήριο Φυλακών όσο και η Ευρωπαϊκή Επιτροπή κατά των Βασανιστηρίων του Συμβουλίου της Ευρώπης. 
Ξέρουμε ότι έχετε σκύψει σοβαρά πάνω στο πρόβλημα και ότι επεξεργάζεστε πολιτικές και προτάσεις που αποσκοπούν στην αποσυμφόρηση των φυλακών και γενικότερα στη βελτίωση των συνθηκών διαβίωσης μέσα σε αυτές.
Ενδεικτικά θα αναφέρω μερικές προτάσεις όπως είναι οι εναλλακτικοί τρόποι έκτισης ποινών, η ηλεκτρονική επιτήρηση των κρατουμένων αλλά και ο διαχωρισμός των κρατουμένων σε κατηγορίες ήπιας και βαριάς εγκληματικότητας. 
Στο πλαίσιο μάλιστα αυτό ανακοινώσατε προσφάτως τη συγκρότηση ειδικής επιτροπής με σκοπό στην αξιοποίηση των εκτάσεων των αγροτικών φυλακών Τίρυνθας, Κασσάνδρας, Κασσαβέτειας και Αγιάς Χανίων, προκειμένου να κατασκευαστούν με οικονομικό και αποτελεσματικό τρόπο νέοι χώροι για κρατούμενους ήπιας εγκληματικότητας.
Με αφορμή την παραπάνω πρωτοβουλία σας θεωρούμε ότι μπορείτε να επανεξετάσετε συνολικά τον τρόπο λειτουργίας των αγροτικών φυλακών, ενός θεσμού που μπορεί και πρέπει να υπηρετήσει αποτελεσματικά μια σύγχρονη προνοιακή ποινική πολιτική. Αυτό θα γίνει μετατοπίζοντας το κέντρο βάρους από την πειθάρχηση και τον εγκλεισμό προς την ολιστική θεραπεία και αποκατάσταση των κρατουμένων δίνοντας έμφαση στην αποϊδρυματοποίηση και την εργασία εντός ή εκτός των ορίων των σωφρονιστικών ιδρυμάτων. Εξάλλου έχει αποδειχθεί ότι η οποιαδήποτε μορφή δημιουργικής απασχόλησης λειτουργεί πολύ θετικά και από ψυχολογικής άποψης και συμβάλλει στην επίτευξη της μείωσης των συγκρούσεων των βίαιων επεισοδίων εντός των ιδρυμάτων. 
Στο πλαίσιο, λοιπόν, ενός ευρύτερου ανασχεδιασμού οι αγροτικές φυλακές θα μπορούσαν και θα θέλαμε μεταξύ άλλων να συγκροτηθούν ως ολοκληρωμένες παραγωγικές μονάδες αγροτικών προϊόντων καλύπτοντας με τον τρόπο αυτόν τόσο τις ανάγκες τροφοδοσίας των συγκεκριμένων φυλακών όσο και των υπόλοιπων σωφρονιστικών ιδρυμάτων της χώρας με σημαντικό δημοσιονομικό όφελος. Θα θέλαμε να λειτουργούν ως φορείς εκπαίδευσης προσφέροντας στους κρατούμενους επαγγελματική κατάρτιση και πιστοποίηση σε ειδικότητες που συνδέονται με τον αγροτικό τομέα και να συνεισφέρουν στην αναβάθμιση της ποιότητας της ελληνικής γεωργίας μέσω της ανάπτυξης πειραματικών καλλιεργειών σε συνεργασία με τις γεωπονικές σχολές και όλα τα σχετικά ΤΕΙ.
Έχοντας υπ’ όψιν όλα τα παραπάνω και με στόχο την επαύξηση των μελλοντικών προοπτικών κοινωνικής και επαγγελματικής επανένταξης των κρατουμένων, θα θέλαμε να μας απαντήσετε με ποιον τρόπο ακριβώς σκοπεύετε να αξιοποιήσετε τις αγροτικές εκτάσεις των τεσσάρων αγροτικών φυλακών, αν βρίσκεστε σε επικοινωνία με το Υπουργείο Αγροτικής Ανάπτυξης και Τροφίμων αλλά και με το Υπουργείο Εργασίας για την από κοινού κατάρτιση στοχευμένων προγραμμάτων εντός των αγροτικών φυλακών και αν προτίθεστε να θέσετε σε εφαρμογή σε όλες τις αγροτικές φυλακές το συγκεκριμένο πρόγραμμα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πάρα πολύ, κύριε Πρόεδρε.  
Θέλω πραγματικά να ευχαριστήσω την αξιότιμη συνάδελφο για τη συγκεκριμένη επίκαιρη ερώτηση, γιατί νομίζω ότι πηγαίνει ακριβώς στην καρδιά ενός από τα προβλήματα που αντιμετωπίζει το σωφρονιστικό σύστημα. Είναι πολλά τα προβλήματα. Θέσατε πολύ αναλυτικά τι ισχύει αυτήν τη στιγμή στο σωφρονιστικό σύστημα, τι αλλαγές προωθούμε ως Υπουργείο Δικαιοσύνης. Είναι γνωστά τα ζητήματα του υπερπληθυσμού. Πρέπει να βρούμε μια άμεση απάντηση σ’ αυτά τα μεγάλα προβλήματα, γιατί θα πρέπει να εξασφαλίσουμε από την άλλη και την ασφάλεια τόσο των σωφρονιστικών υπαλλήλων και των κρατουμένων, όσο και της κοινωνίας απ’ έξω. 
Προέβημεν σε πολλές μεταρρυθμίσεις, θα έλεγα, σ’ αυτό το πολύ σύντομο χρονικό διάστημα. 
Τι είδαμε όμως από την πρώτη στιγμή που πήγαμε στο Υπουργείο Δικαιοσύνης τόσο εγώ όσο και ο Υπουργός κ. Ρουπακιώτης και γι’ αυτό και περιοδεύσαμε σε πάρα πολλές φυλακές; Μέσα σ’ αυτές περιλαμβάνονται και τα αγροτικά καταστήματα. Είδαμε, λοιπόν, ότι υπάρχει το τεράστιο πρόβλημα της επανένταξης, το οποίο θέσατε με πάρα πολύ σωστό τρόπο. Από τη μια έχουμε έναν υπερπληθυσμό που αγγίζει αυτήν τη στιγμή τις δεκατέσσερις χιλιάδες κρατουμένους και από την άλλη έχουμε κάποια στατιστικά στοιχεία τα οποία είναι, θα έλεγα, ανατριχιαστικά. 
Πάνω από το 50% των κρατουμένων, ειδικά στις νέες ηλικίες, επανέρχεται πίσω στις φυλακές. Τι σημαίνει αυτό; Ότι όσο καλά και να δουλεύει το σωφρονιστικό σύστημα ή όσο καλά κάνουν τη δουλειά τους τα δικαστήρια -υπάρχει μεγάλη εισροή κρατουμένων μέσα στις φυλακές- ένα πολύ μεγάλο ποσοστό διαπράττει ξανά ένα αδίκημα και επανέρχεται στις φυλακές. Τι σημαίνει τώρα αυτό; Σημαίνει ότι δεν έχουμε καμμία κοινωνική επανένταξη των κρατουμένων. Οπότε είναι ένα πολύ βασικό ζήτημα, το οποίο θα πρέπει να αντιμετωπίσεις για να σταματήσεις και αυτήν τη συνεχή εισροή κρατουμένων μέσα στις φυλακές. 
Μια βασική διέξοδος για τους κρατουμένους -αυτό που είδαμε και με τον Υπουργό- είναι ότι θα πρέπει να αναδιαρθρώσουμε, να ξαναφτιάξουμε τις αγροτικές φυλακές, να τις κάνουμε να λειτουργήσουν. Αφήστε δε που εγώ προσωπικά πιστεύω ότι η αγροτική οικονομία -και το ξέρετε γιατί είμαστε από τον ίδιο νομό, από έναν αγροτικό νομό- μπορεί να αποτελέσει την προμετωπίδα της ελληνικής οικονομίας, για να μπορέσουμε να βγούμε και από αυτήν την κρίση. 
Πιθανότατα αυτή είναι και η λύση και για τα αγροτικά σωφρονιστικά καταστήματα, όχι μόνο διότι θα έχουμε μία επάρκεια αγαθών γι’ αυτά, όχι μόνο διότι θα δημιουργηθούν και θέσεις εργασίας, αλλά βεβαίως διότι θα μπορεί να υπάρχει και εισροή χρημάτων στις ελληνικές φυλακές, κάτι που είναι πολύ σημαντικό. Μάλιστα πρόσφατα, εδώ και κάποιους μήνες, είχα επισκεφθεί τις ιταλικές φυλακές και είδα πώς τις αξιοποιούν. Μέχρι και διαφόρων ειδών υπηρεσίες πουλάνε -από φαγητά μέχρι υπηρεσίες κινητών τηλεφώνων- και βγάζουν λεφτά. 
Οπότε, λοιπόν, τι έχουμε στις ελληνικές φυλακές; Έχουμε πάνω από είκοσι πέντε χιλιάδες στρέμματα ελεύθερη έκταση, γιατί στην ουσία υπολειτουργούν οι αγροτικές φυλακές. Και τι άλλο έχουμε; Έχουμε δεκατέσσερις χιλιάδες πληθυσμό. Θα μου πείτε: Όλος αυτός ο πληθυσμός μπορεί να δουλέψει στις αγροτικές φυλακές; Όχι. Έχουμε βρει όμως τον τρόπο -και σε αυτό στη δευτερολογία μου θα σας πω περισσότερα- για το πώς μπορούμε να αξιοποιήσουμε τα χιλιάδες στρέμματα και βεβαίως τα εργατικά χέρια που είναι μέσα στα σωφρονιστικά καταστήματα. 
Θα επανέλθω στη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Ορίστε, κυρία συνάδελφε,  έχετε το λόγο για τρία λεπτά. Βλέπω ευγένεια, αβροφροσύνη εκατέρωθεν!</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Είμαστε από το ίδιο χωριό, κύριε Πρόεδρε, από τον ίδιο δρόμο. Υπάρχει πλήρης σύμπνοια!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γι’ αυτό, λοιπόν! Να κοιτάξετε να τη μοιραστείτε καλά!</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Επειδή τα πάμε έτσι καλά, θα μου δώσετε λίγο χρόνο παραπάνω, γιατί είναι ένα σύνθετο πρόβλημα.
Ως Δημοκρατική Αριστερά έχουμε μια πιο συγκεκριμένη πρόταση σε σχέση με τις φυλακές Κασσάνδρας Χαλκιδικής. Επισκεφθήκαμε τις φυλακές αυτές στα τέλη Μαρτίου μαζί με τον πρόεδρο της Γεωπονικής Σχολής του ΑΠΘ και διάφορους άλλους ειδικούς. Συνομιλήσαμε με το διευθυντή των φυλακών αλλά και διάφορους άλλους εργαζομένους του σωφρονιστικού ιδρύματος σχετικά με το τι διάρθρωση υπάρχει, ποια είναι τα χαρακτηριστικά της φυλακής και είδαμε -είναι γεγονός- πως υπάρχουν απίστευτες δυνατότητες αξιοποίησης αυτής της φυλακής, οι οποίες δυστυχώς μένουν ανεκμετάλλευτες. 
Ενδεικτικά να πούμε ότι το ίδρυμα διαθέτει τρεις χιλιάδες πεντακόσια στρέμματα καλλιεργήσιμης γης, εκ των οποίων οι τρεις χιλιάδες είναι στρέμματα ποτιστικά, δηλαδή υψηλής παραγωγικότητας. Τα επτακόσια στρέμματα από αυτά χρησιμοποιούνται για καλλιέργεια σιταριού, παράγοντας εκατόν είκοσι τόνους σκληρό σιτάρι, που, αντί να παράγονται ζυμαρικά, ας πούμε, από αυτό, διατίθενται ως ζωοτροφή, με αποτέλεσμα να κατασπαταλώνται σημαντικοί πόροι. Επίσης, το οικόπεδο περιλαμβάνει περίπου τέσσερις χιλιάδες δέντρα, εκ των οποίων δυόμισι χιλιάδες ελαιόδεντρα και περίπου χίλια οπωροφόρα. Από αυτά παράχθηκαν μόλις δύο τόνοι λάδι, ενώ η δυναμικότητα είναι για είκοσι τόνους. Αυτά είναι κάποια από τα δεδομένα. 
Στο οικόπεδο, επίσης, υπάρχουν δυνατότητες αξιοποίησης της γεωθερμίας, αφού, μετά από γεώτρηση που πραγματοποιήθηκε στο νοτιοδυτικό μέρος των φυλακών, εντοπίστηκαν θερμά νερά. Αυτά τα νερά θα μπορούσαν να χρησιμοποιηθούν ποικιλοτρόπως, είτε με τη βελτίωση της παραγωγής μέσω της υδροπονίας είτε με τη λειτουργία θερμοκηπίων κ.λπ..
Να πούμε ότι στις φυλακές φέτος δυστυχώς, κύριε Υπουργέ, δεν υπήρχε θέρμανση. Είναι κάτι το οποίο θεωρούμε απαράδεκτο, τη στιγμή που από τις τέσσερις χιλιάδες δέντρα που υπάρχουν εκεί, με την απαιτούμενη κλάδευση, θα μπορούσαν αυτοί οι άνθρωποι να είχαν θέρμανση. Κάτι τέτοιο δεν έγινε ελλείψει χεριών και ελλείψει προσωπικού.
Τέλος, να πούμε ότι μετά από συνεννόηση με το Δήμο Θεσσαλονίκης, ο δήμος έχει εκδηλώσει την πρόθεση να συνεργαστεί με τις αγροτικές φυλακές Κασσάνδρας, δίνοντας τη δυνατότητα να παρουσιάζουν και να πωλούν τα προϊόντα τους στην πλατεία Αριστοτέλους δύο φορές το μήνα. 
Όλα αυτά καθιστούν σαφές ότι η αξιοποίηση των αγροτικών φυλακών μπορεί και πρέπει να είναι ιδιαίτερα επωφελής δημοσιονομικά, αφού, μέσω μιας πιο ορθολογικής οργάνωσης της παραγωγής, μπορούν να καλυφθούν οι ανάγκες όχι μόνο της συγκεκριμένης φυλακής, αλλά και γενικότερα. 
Η πρωτοβουλία μας συνεχίστηκε και σχεδιάστηκε ένα ολοκληρωμένο πρόγραμμα στοχευμένων δράσεων, αφού καταρτίστηκε ένα μνημόνιο συνεργασίας που εμπλέκει τόσο το Υπουργείο Αγροτικής Ανάπτυξης και το Υπουργείο Εργασίας -τα οποία διαθέτουν πόρους και από το Ευρωπαϊκό Γεωργικό Ταμείο- όσο και τις υπηρεσίες του δικού σας Υπουργείου, που κυρίως αυτές ασχολούνται με το σωφρονιστικό σύστημα και τον καινούργιο Σωφρονιστικό Κώδικα. 
Τέλος, επιτρέψτε μου, κύριε Υπουργέ, να αναφερθώ και σε ένα ακόμη ζήτημα, στη δημιουργία αγροτικών φυλακών για τις γυναίκες.
Είναι κάτι που επιβάλλεται, όχι μόνο για λόγους ισότητας αλλά και για λόγους μεταχείρισης και στο πλαίσιο του διαχωρισμού των κρατουμένων σε κατηγορίες ήπιας και βαριάς εγκληματικότητας. Εξ άλλου, σύμφωνα με τα επίσημα στατιστικά στοιχεία που έχουμε στη διάθεσή μας, οι γυναίκες ανήκουν ως επί το πλείστον στους κρατούμενους ήπιας εγκληματικότητας. 
Στο πλαίσιο, λοιπόν, της πιλοτικής εφαρμογής στις αγροτικές φυλακές Κασσάνδρας θα μπορούσε να λειτουργήσει και αντίστοιχο τμήμα για γυναίκες, μιας και το εν λόγω σωφρονιστικό ίδρυμα διαθέτει κάποιες παλιές εγκαταστάσεις που διαθέτουν πλήρη χωρική αυτονομία και βρίσκονται εκτός του υπόλοιπου αγροκτήματος, οι οποίες θα μπορούσαν να επισκευαστούν και να λειτουργήσουν προσωρινά ως η πρώτη αγροτική γυναικεία φυλακή της χώρας. 
Ανακεφαλαιώνοντας –κι ευχαριστώ για την ανοχή σας- θα θέλαμε να μας πείτε πώς αντιμετωπίζετε την προοπτική δημιουργίας γυναικείων αγροτικών φυλακών και κατά πόσο προτίθεστε να στηρίξετε συνέργειες και «πολυπιλοτικά» προγράμματα αναδιοργάνωσης του τρόπου λειτουργίας των αγροτικών φυλακών.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε.
Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ.
Θέλω πραγματικά να χαιρετίσω τις πρωτοβουλίες που έχετε πάρει. Νομίζω ότι γίνεται μία πάρα πολύ καλή δουλειά, ιδίως σε τέτοιες προτάσεις που είναι πολύ εποικοδομητικές και νομίζω ότι μπορεί να έχουν σύντομα αποτέλεσμα. Βέβαια ξέρετε ότι υπάρχει το πρόβλημα της δημοσιονομικής ανάγκης και μακάρι να είχαμε περισσότερα μέσα για να μπορέσουμε να κάνουμε περισσότερα πράγματα σε πολύ λιγότερο χρονικό διάστημα, ειδικά όσον αφορά την αναδιάρθρωση της λογικής, θα έλεγα, των αγροτικών φυλακών. Μπορούμε όμως να πετύχουμε πάρα πολλά πράγματα και με τα μέσα που ήδη έχουμε. 
Για να επανέλθω σε αυτά που έλεγα στην πρωτολογία μου, όσον αφορά το μεγάλο αριθμό των στρεμμάτων –πάνω από είκοσι πέντε χιλιάδες στρέμματα είναι αυτήν τη στιγμή διαθέσιμα- να αναφέρω τι κάναμε. Είπαμε κατ’ αρχάς να στείλουμε περισσότερα άτομα στις αγροτικές φυλακές, διότι όπως ξέρετε οι αγροτικές φυλακές είναι κενές. Υπάρχουν θέσεις αυτήν τη στιγμή που είναι κενές. Αλλάξαμε, λοιπόν, τους όρους, για να μπορούν να πάνε πολλοί περισσότεροι κρατούμενοι στις αγροτικές φυλακές και ήδη ο αριθμός αγγίζει τους πεντακόσιους κρατουμένους που έχουν πάει σε τέτοιες φυλακές.
Επιπλέον, η νομοπαρασκευαστική επιτροπή, η οποία έχει ολοκληρώσει το έργο της, προβλέπει -και αυτή είναι βέβαια η άλλη μεγάλη αλλαγή που θέλουμε να κάνουμε στο σωφρονιστικό σύστημα, πέρα από τα βραχιολάκια που στο επόμενο χρονικό διάστημα θα έρθουν στη Βουλή- να γίνουν στις αγροτικές φυλακές δομές όπου εκεί θα μπορούν να εγκλειστούν οι κρατούμενοι ήπιας εγκληματικότητας, για να κάνουμε και το διαχωρισμό μεταξύ βαριάς και ήπιας εγκληματικότητας. Τι μπορεί να μας δώσει αυτό ως δεδομένο και τι μπορεί να μας δώσει ως δύναμη; Να έχουμε προσωπικό το οποίο θα βοηθήσει ώστε να γίνει αναδιάρθρωση των αγροτικών φυλακών. 
Χρειάζεται, λοιπόν, να διασφαλίσεις πρώτα απ’ όλα τα αναγκαία, ώστε να γίνει αυτή η τομή που θέλουμε να κάνουμε, να έχουμε δηλαδή και το προσωπικό.
Στις 3-4-2013, όπως θα ξέρετε, συναντηθήκαμε στο Υπουργείο Αγροτικής Ανάπτυξης –γιατί σας είπα από την αρχή ότι ήταν το πρώτο μέλημά μας- με τον Υπουργό κ. Τσαυτάρη και με εκπροσώπους του Υπουργείου Δικαιοσύνης και του Υπουργείου Αγροτικής Ανάπτυξης, όπου εκεί υποβάλαμε συγκεκριμένη και ολοκληρωμένη πρόταση-δράση για την αγροτική φυλακή της Αγιάς -ή της Κασσάνδρας, ως εναλλακτική- προκειμένου αυτή να εξεταστεί από το Υπουργείου Αγροτικής Ανάπτυξης, που βεβαίως θα μας υποδείξει το δρόμο πώς θα χειριστούμε αυτές τις αλλαγές. Περιμένουμε πρόταση, λοιπόν, από αρμόδια επιστημονική ομάδας εργασίας του Αριστοτελείου Πανεπιστημίου Θεσσαλονίκης. 
Έχουμε συμπεριλάβει στους άξονες πολιτικής του Υπουργείου την εργασία, την εκπαίδευση και την επαγγελματική κατάρτιση των κρατουμένων με αντίστοιχες δράσεις, τον ανακαθορισμό των θέσεων εργασίας κρατουμένων ανά κατάστημα κράτησης και τη συγκρότηση κοινής ομάδας εργασίας με το Υπουργείο Παιδείας για την υλοποίηση και το σχεδιασμό προγραμμάτων εκπαίδευσης και επαγγελματικής κατάρτισης κρατουμένων. 
Επίσης έχουν γίνει προσπάθειες εκσυγχρονισμού της παραγωγής. Ήδη στο κατάστημα Αγιάς καλλιεργούνται έντεκα στρέμματα πιστοποιημένα από συγκεκριμένο οργανισμό ελέγχου και πιστοποίησης βιολογικών προϊόντων, με εποχιακά και υπαίθρια κηπευτικά και αγκινάρες. 
Επιπλέον, πρόκειται σύντομα να υπάρξει σύναψη συμφωνίας –δεν θέλω να αναφέρω την εταιρεία- για τη βιολογική καλλιέργεια ενός νέου ενδημικού είδους, τον κρητικό έβενο -σε δύο στρέμματα αρχικά και στη συνέχεια να επεκταθεί και σε περισσότερα στρέμματα- ώστε να μπορέσουμε να έχουμε βιοκαλλιέργειες, βιολογικά προϊόντα και αυτά τα λεγόμενα αρωματικά φυτά. 
Είμαστε στη λογική αυτή: να αξιοποιήσουμε τις αγροτικές εκτάσεις. Έχουμε τη δυνατότητα παρ’ όλο που η δημοσιονομική ανάγκη, επαναλαμβάνω, είναι μεγάλη και υπάρχει έλλειψη χρημάτων.
Μπορούμε όμως να πετύχουμε πολλά και βεβαίως η συνεργασία μας θα είναι δεδομένη. Ήδη εργάζεται αυτή η ομάδα από το Αριστοτέλειο Πανεπιστήμιο και το Υπουργείο Αγροτικής Ανάπτυξης. Κι αυτό γιατί από την πρώτη στιγμή θέλαμε να δώσουμε ιδιαίτερη έμφαση στις αγροτικές φυλακές. Βεβαίως θα είμαστε και σε συνεργασία με όλους τους συναδέλφους, για να μπορέσουμε να έχουμε απτά αποτελέσματα.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υφυπουργέ.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Πρόεδρε, μπορώ να προσθέσω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν προβλέπεται, κυρία συνάδελφε. 
Ολοκληρώθηκε η συζήτηση των επικαίρων ερωτήσεων. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 19.31΄ λύεται η συνεδρίαση για αύριο ημέρα Τρίτη 16 Απριλίου 2013 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο: συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	19/4/2013 9:37:00 πμ	Από:	P.Chondrou
Εκτυπώθηκε:	19/4/2013 9:34:00 πμ</body>
</html>