<html><head><meta name="cp:revision" content="2"><meta name="date" content="2013-03-28T11:58:00Z"><meta name="Company" content="OTS"><meta name="Keywords" content=""><meta name="meta:word-count" content="28789"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-03-28T09:17:00Z"><meta name="Word-Count" content="28789"><meta name="dcterms:created" content="2013-03-28T11:58:00Z"><meta name="dcterms:modified" content="2013-03-28T11:58:00Z"><meta name="Last-Modified" content="2013-03-28T11:58:00Z"><meta name="Last-Save-Date" content="2013-03-28T11:58:00Z"><meta name="meta:character-count" content="155465"><meta name="Template" content="Normal.dot"><meta name="meta:save-date" content="2013-03-28T11:58:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-03-28T11:58:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-03-28T11:58:00Z"><meta name="Last-Printed" content="2013-03-28T09:17:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-03-28T11:58:00Z"><meta name="xmpTPg:NPages" content="1"><meta name="resourceName" content="22-3-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="155465"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
3
ΣΥΝΕΔΡΙΑΣΗ 22/3/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝ΄
Παρασκευή  22 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας των Βουλευτών κ.κ. Μ. Παπαδόπουλου, Ε. Κωνσταντινίδη και Κ. Γκιουλέκα, σελ. 
3. Ανακοινώνεται ότι τη συνεδρίαση παρακολουθούν μέλη από το Αιάντειο ΚΑΠΗ Σαλαμίνας, σελ. 
4. Επί διαδικαστικού θέματος, σελ. 
5. Αναφορά σχετικά με τις εξελίξεις στην Κύπρο, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 26 Μαρτίου 2013, σελ. 
4. Συζήτηση επίκαιρης επερώτησης προς τον Υπουργό Παιδείας και Θρησκευμάτων, Πολιτισμού και Αθλητισμού σαράντα έξι Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου, σχετικά με το σχέδιο &quot;Αθηνά&quot; για την ανώτατη εκπαίδευση, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίων νόμων:
    α) Οι Υπουργοί Εξωτερικών, Οικονομικών, Εθνικής  Άμυνας, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης και Επικρατείας κατέθεσαν σχέδιο νόμου:  «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας», σελ. 
    β) Οι Υπουργοί Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The Trans Adriatic Pipeline Project μετά του Παραρτήματος αυτής», σελ. 
    γ) Οι Υπουργοί Εξωτερικών, Οικονομικών, Εθνικής  Άμυνας, Παιδείας και Θρησκευμάτων, Πολιτισμού και Αθλητισμού και Δικαιοσύνης, Διαφάνειας και Ανθρωπίνων Δικαιωμάτων κατέθεσαν σχέδιο νόμου: «Κύρωση της Συμφωνίας για τη Διεθνή Υπηρεσία Αναζητήσεων και τη Συμφωνίας Σύμπραξης για τις σχέσεις μεταξύ των Ομοσπονδιακών Αρχείων της Ομοσπονδιακής Δημοκρατίας της Γερμανίας και της Διεθνούς Υπηρεσίας Αναζητήσεων», σελ. 
2. Κατάθεση πρότασης νόμου:
Ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος και είκοσι πέντε Βουλευτές του κόμματός του κατέθεσαν πρόταση νόμου: «Καταπολέμηση εκδηλώσεων ρατσισμού και ξενοφοβίας», σελ. 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΔΡΑΓΑΣΑΚΗΣ Ι. , σελ.
ΤΡΑΓΑΚΗΣ Ι. , σελ.
ΦΩΤΙΟΥ Θ. , σελ.

Β. Επί της αναφοράς σχετικά με τις εξελίξεις στην Κύπρο:
ΒΟΥΛΤΕΨΗ Σ. , σελ.
ΚΑΚΛΑΜΑΝΗΣ Α. , σελ.
ΚΟΥΡΟΥΜΠΛΗΣ Π. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Γ. Επί της  επίκαιρης επερώτησης:
ΑΛΕΞΟΠΟΥΛΟΣ Α. , σελ.
ΑΜΑΝΑΤΙΔΗΣ Ι. , σελ.
ΑΡΒΑΝΙΤΟΠΟΥΛΟΣ Κ. , σελ.
ΒΑΜΒΑΚΑ Ε. , σελ.
ΒΟΥΛΤΕΨΗ Σ. , σελ.
ΔΡΙΤΣΕΛΗ Π. , σελ.
ΚΑΚΛΑΜΑΝΗΣ Α. , σελ.
ΚΟΥΡΑΚΗΣ Α. , σελ.
ΚΟΥΡΟΥΜΠΛΗΣ Π. , σελ.
ΚΡΙΤΣΩΤΑΚΗΣ Μ. , σελ.
ΜΑΝΤΑΣ Χ. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΠΑΠΑΘΕΟΔΩΡΟΥ Θ. , σελ.
ΦΩΤΙΟΥ Θ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΝ΄
Παρασκευή 22 Μαρτίου 2013
Αθήνα, σήμερα στις 22 Μαρτίου 2013, ημέρα Παρασκευή και ώρα 11.36΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του A΄ Αντιπροέδρου αυτής κ. ΙΩΑΝΝΗ ΤΡΑΓΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 26 Μαρτίου του 2013.
Α.&#160;ΑΝΑΦΟΡΕΣ-ΕΡΩΤΗΣΕΙΣ&#160;Πρώτου&#160;Κύκλου (Άρθρο 130 παράγραφος 5&#160;&#160; του Κανονισμού της Βουλής)
&#160;1. Η με αριθμό 6897/7-2-2013 ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Αγροτικής Ανάπτυξης και Τροφίμων,&#160;σχετικά με την απλοποίηση της διαδικασίας αδειοδότησης των κτηνοτροφικών εγκαταστάσεων και τη μείωση του κόστους αγοράς των ζωοτροφών.
&#160;2. Η με αριθμό 3431/25-10-2012 ερώτηση του Βουλευτή Ηρακλείου του&#160;Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Αγροτικής Ανάπτυξης και Τροφίμων,&#160;&#160; σχετικά με τις πιστώσεις και τις εγγυήσεις για την υλοποίηση εγκεκριμένων προγραμμάτων στον αγροτικό τομέα.
&#160;3. Η με αριθμό 7104/12-2-2013 ερώτηση του Βουλευτή Β´ Αθήνας του Λαϊκού Συνδέσμου – Χρυσή Αυγή κ. Ηλία Παναγιώταρου&#160;προς τον Υπουργό Οικονομικών, σχετικά με το ύψος των αμοιβών των στελεχών του Ταμείου Χρηματοπιστωτικής Σταθερότητας.
&#160;4. Η με αριθμό 6824/7-2-2013 ερώτηση του&#160;Βουλευτή Β´ Αθήνας του Κομμουνιστικού Κόμματος Ελλάδας&#160;κ. Χρήστου Κατσώτη &#160;προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την εξέλιξη του διαγωνισμού πρόσληψης 725 Δόκιμων Πυροσβεστών.
Β.&#160;ΑΝΑΦΟΡΕΣ-ΕΡΩΤΗΣΕΙΣ&#160;Δεύτερου&#160;Κύκλου (Άρθρο 130 παράγραφος 5&#160;&#160; του Κανονισμού της Βουλής)
&#160;1. Η με αριθμό 5322/19-12-2012 ερώτηση του Ανεξάρτητου Βουλευτή Μαγνησίας&#160;κ. Παρίση Μουτσινά προς την Υπουργό Τουρισμού, σχετικά με τη λειτουργία παράνομων τουριστικών καταλυμάτων στην ευρύτερη περιοχή του Πηλίου. 
Κυρίες και κύριοι συνάδελφοι, έχω την τιμή να ανακοινώσω προς το Σώμα τα εξής:
Οι Υπουργοί Εξωτερικών, Οικονομικών, Εθνικής Άμυνας, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Υγείας, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης και Επικρατείας κατέθεσαν σχέδιο νόμου:  «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας».
Επίσης, οι Υπουργοί Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The Trans Adriatic Pipeline Project μετά του Παραρτήματος αυτής».
Ακόμη, οι Υπουργοί Εξωτερικών, Οικονομικών, Εθνικής Άμυνας, Παιδείας και Θρησκευμάτων, Πολιτισμού και Αθλητισμού και Δικαιοσύνης, Διαφάνειας και Ανθρωπίνων Δικαιωμάτων κατέθεσαν σχέδιο νόμου: «Κύρωση της Συμφωνίας για τη Διεθνή Υπηρεσία Αναζητήσεων και τη Συμφωνίας Σύμπραξης για τις σχέσεις μεταξύ των Ομοσπονδιακών Αρχείων της Ομοσπονδιακής Δημοκρατίας της Γερμανίας και της Διεθνούς Υπηρεσίας Αναζητήσεων».
Παραπέμπονται στην αρμόδια Διαρκή Επιτροπή.
Επίσης, ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος και είκοσι πέντε Βουλευτές του κόμματός του κατέθεσαν πρόταση νόμου: «Καταπολέμηση εκδηλώσεων ρατσισμού και ξενοφοβίας».
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, εισερχόμεθα στην ημερήσια διάταξη των  
ΕΠΕΡΩΤΗΣΕΩΝ
Θα συζητηθεί η υπ’ αριθμ. 31/23/7-2-2013 επίκαιρη επερώτηση Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου, των κ.κ. Αναστάσιου Κουράκη, Θεανώς Φωτίου, Παναγιώτη Κουρουμπλή, Μαρίας Κανελλοπούλου, Χρήστου Μαντά, Πέτρου Τατσόπουλου, Παναγιώτας Δριτσέλη, Ιωάννη Αμανατίδη, Ευγενίας Βαμβακά, Ευσταθίας Γεωργοπούλου – Σαλτάρη, Αϊχάν Καρά Γιουσούφ, Γεώργιου Πάντζα, Αλέξανδρου Μεϊκόπουλου, Μιχαήλ Κριτσωτάκη, Νικόλαου Μιχαλάκη, Ειρήνης Δούρου, Στέφανου Σαμοΐλη, Ειρήνης Αγαθοπούλου, Δημήτριου Γάκη, Δημήτριου Γελαλή, Μαρίας Διακάκη, Χαράς Καφαντάρη, Αθανάσιου Πετράκου, Βασίλειου Κυριακάκη, Ευγενίας Ουζουνίδου, Αθανάσιου Γερμανίδη, Βασίλειου Χατζηλάμπρου, Αφροδίτης Θεοπεφτάτου, Όλγας – Νάντιας Βαλαβάνη, Ιωάννη Ζερδελή, Κωνσταντίνου Δερμιτζάκη, Αγνής Καλογερή, Κωνσταντίνου Ζαχαριά, Σταύρου Κοντονή, Ευάγγελου Αποστόλου, Ζεϊμπέκ Χουσεΐν, Νικόλαου Συρμαλένιου, Δημήτριου Στρατούλη, Κωνσταντίνου Μπάρκα, Ευαγγελίας Αμμανατίδου – Πασχαλίδου, Παναγιώτη Λαφαζάνη, Ηρώς Διώτη, Μαρίας Τριανταφύλλου, Χρήστου Καραγιαννίδη, Αφροδίτης Σταμπουλή και Όλγας Γεροβασίλη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με το σχέδιο «Αθηνά» για την ανώτατη εκπαίδευση.
Για την παρούσα συζήτηση έχουν οριστεί ως Κοινοβουλευτικοί Εκπρόσωποι από το Λαϊκό Σύνδεσμο – Χρυσή Αυγή ο Βουλευτής Σερρών κ. Αρτέμιος Ματθαιόπουλος, από τη Δημοκρατική Αριστερά η Βουλευτής Α’ Πειραιώς κ.  Μαρία Ρεπούση, από το Κομμουνιστικού Κόμμα Ελλάδας ο Βουλευτής Αττικής κ. Ιωάννης Γκιόκας. 
Οι Κοινοβουλευτικοί Εκπρόσωποι των λοιπών κομμάτων παραμένουν ως έχουν. Ειδικότερα, από τη Νέα Δημοκρατία η κ. Σοφία Βούλτεψη, από το ΣΥΡΙΖΑ-ΕΚΜ ο Βουλευτής Β’ Αθηνών κ. Παναγιώτης Κουρουμπλής, από το ΠΑΣΟΚ η κ. Εύη Χριστοφιλοπούλου και από τους Ανεξάρτητους Έλληνες ο Βουλευτής Ηρακλείου κ. Επαμεινώνδας Μαριάς. 
Το λόγο έχει ο πρώτος επερωτών Βουλευτής κ. Αναστάσιος Κουράκης.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, καταθέσαμε την επίκαιρη επερώτηση προς τον Υπουργό Παιδείας και Θρησκευμάτων, Πολιτισμού και Αθλητισμού στις 22 Μαρτίου. 
Θα έλεγα ότι αν την καταθέταμε σήμερα, θα ήταν διαφορετική όσον αφορά επιμέρους σημεία, γιατί έχουν μεσολαβήσει πολλές αναθεωρήσεις του σχεδίου «Αθηνά». 
Αυτό δεν είναι αναγκαστικά κακό, παρ’ όλο που η δική μας πρόταση δεν ήταν για αναθεώρηση και βελτιώσεις αλλά για την πλήρη απόσυρση. Και θα προσπαθήσω να τεκμηριώσω την άποψή μου στη συνέχεια. 
Θα έλεγα, όμως, πέρα από τις διάφορες αναθεωρήσεις, ότι το πιο αρνητικό, το οποίο έχουμε καταγγείλει ότι είναι στα όρια της νομιμότητας, είναι ότι τη στιγμή που διεξάγεται ένας υποτιθέμενος διάλογος και η διαδικασία αυτή κοινοβουλευτικού ελέγχου -που εκτιμούμε ότι έχει νόημα στην κοινοβουλευτική δημοκρατία μας- ταυτοχρόνως στην ιστοσελίδα του Υπουργείου, δηλαδή επίσημα, αναρτήθηκε προσχέδιο ή σχέδιο ή το ίδιο το δελτίο του μηχανογραφικού. Θα έλεγα ότι αυτό έγινε πριν ακόμα ο Πρόεδρος της Δημοκρατίας υπογράψει τα σχετικά προεδρικά διατάγματα. 
Νομίζουμε ότι αυτό είναι μια διαδικασία που δεν τιμά ούτε το θεσμό του Προέδρου της Δημοκρατίας, ούτε την ίδια τη διαδικασία του κοινοβουλευτικού ελέγχου και της δημοκρατίας. 
Θα έλεγα ότι αυτό που δεν έκανε τελικά το Υπουργείο -ποιο πράγμα, δηλαδή;- ήταν να τηρήσει τις διαδικασίες, που το ίδιο έχει θεσπίσει με τους νόμους. Χωρίς, δηλαδή, τη σύγκλιση και γνώμη του Εθνικού Συμβουλίου Παιδείας -πράγματα που προβλέπονται από το νόμο- χωρίς τη σύγκλιση και γνώμη του Συμβουλίου της Ανώτατης Πανεπιστημιακής Εκπαίδευσης και του Συμβουλίου της Ανώτατης Τεχνολογικής Εκπαίδευσης, χωρίς καν τις τρεις μελέτες εξορθολογισμού και κοστολόγησης δεκάδων χιλιάδων ευρώ που προαπαιτούνταν για να προχωρήσει στην εκπόνηση και στην τελική παρουσίαση του σχεδίου, έχουμε το σχέδιο αυτό, το οποίο «κόβεται» και «ράβεται» ανάλογα με τις πιέσεις που ασκούνται για πελατειακούς ή άλλους λόγους. 
Αυτό, δηλαδή, το οποίο καταγγέλθηκε ότι γινόταν το προηγούμενο διάστημα, εξακολουθεί με ένα μεγαλοπρεπή τρόπο να γίνεται και τώρα. 
Γιατί το λέω αυτό; Διότι έχουμε πάρα πολλά τμήματα που καταργούνται, συγχωνεύονται ή μετακινούνται στο πρώτο στάδιο -που έγινε, υποτίθεται, με ακαδημαϊκά κριτήρια- τα οποία στο επόμενο στάδιο, στο «Αθηνά ΙΙ», τα είδαμε να αλλάζουν τελείως και τελικά πολλά από αυτά να ξαναγυρίζουν στην προτέρα κατάσταση στο «Αθηνά ΙΙΙ». Και δεν ξέρουμε πόσα σχέδια «Αθηνά» θα δούμε στη συνέχεια. Δεν είναι δυνατόν να εφαρμόζονται ίδια κριτήρια για ένα τμήμα που τη μια στιγμή καταργείται και την άλλη αναιρείται η κατάργησή του κ.ο.κ.. 
Αυτό, λοιπόν, που δεν έκανε το Υπουργείο, το έκανε ο ΣΥΡΙΖΑ. Τι έκανε ο ΣΥΡΙΖΑ; Άνοιξε μια πολύ μεγάλη διαβούλευση και μέσα στη Βουλή και σε όλη την κοινωνία, στη διαδικασία, ώστε οι ενδιαφερόμενοι να καταθέσουν τις απόψεις τους γύρω από το χάρτη της αναδιάρθρωσης της ανώτατης εκπαίδευσης. 
Βεβαίως, μια από τις καλές στιγμές είναι και αυτή η επίκαιρη επερώτηση που σήμερα συζητούμε εδώ, ώστε να τοποθετηθούν όλα τα κόμματα. 
Κύριε Υπουργέ, το σχέδιο αυτό έρχεται στη χειρότερη στιγμή της ελληνικής κοινωνίας, σε μια στιγμή τρομακτικής ασφυξίας και κρίσης όλης της κοινωνίας. Σε περιόδους κρίσεις δεν φέρνεις τόσο μεγάλες τομές. Δεν μπορείς να έχεις καταδικάσει τα ιδρύματα σε έναν οικονομικό μαρασμό και σε μια ασφυξία, με τη συνεχή μείωση της χρηματοδότησης. 
Χθες, συζητούσα με το Αριστοτέλειο Πανεπιστήμιο της Θεσσαλονίκης. Η μείωση της χρηματοδότησης έχει φτάσει το 60%. 
Δεν μπορείς να συρρικνώνεις τους μισθούς των πανεπιστημιακών δασκάλων και να πληρώνονται εντέλει λιγότερα απ’ ότι οι συνάδελφοί τους στην Ινδία, τη Μαλαισία, τη Νιγηρία και τη Βραζιλία. Δεν γίνεται να εξακολουθούν να παραμένουν αδιόριστοι, εκλεγμένοι πανεπιστημιακοί δάσκαλοι και να έχουμε μια συνεχή περικοπή συμβασιούχων διδασκόντων. 
Και μέσα σε όλα αυτά, έχουμε κάτι απίστευτα εξωφρενικά πράγματα. 
Παραδείγματος χάριν, έχουμε μία τρομακτική αύξηση του αριθμού των εισακτέων στους πολιτικούς μηχανικούς. Μου έλεγε χθες ο Πρόεδρος των Πολιτικών Μηχανικών της Θεσσαλονίκης ότι ενώ έπαιρναν ως τώρα εννιακόσιους στο πρώτο έτος, τώρα με το νέο μηχανογραφικό είναι χίλιοι πεντακόσιοι, τη στιγμή που έχουμε συρρίκνωση των υποδομών, μείωση του προσωπικού, δεν φτάνουν τα εργαστήρια. Έλεγε ότι δεν φθάνουν να καθίσουν οι φοιτητές. 
Και ακούστε ένα ακραίο παράδειγμα: Έχουμε το Τμήμα Πολιτικών Μηχανικών στη Θεσσαλία, το οποίο έπαιρνε εβδομήντα φοιτητές. Γίνεται εξωτερική αξιολόγηση και διαπιστώνεται ότι κάνει μεν πολύ καλά τη δουλειά του, αλλά έχει ανεπαρκείς υποδομές. Και έχουμε τους εβδομήντα με το νέο μηχανογραφικό να γίνονται διακόσιοι! Θέλετε να το καταστρέψετε τελείως; Θέλετε να μειώσετε τόσο πολύ την αξιοπιστία των πτυχίων; Εν πάση περιπτώσει, έχουμε τόσο μεγάλη ανάγκη καινούργιων πολιτικών μηχανικών, όταν η ανεργία έχει χτυπήσει κόκκινο και η οικοδομική δραστηριότητα έχει εξαφανιστεί εξαιτίας της μνημονιακής πολιτικής σας; Αυτό θέλετε; Να τα καταστρέψετε τελείως, μαζί με την άλλη καταστροφή της οικονομικής υποβάθμισης όπου τα έχετε οδηγήσει; 
Εμείς, κύριε Υπουργέ, κυρίες και κύριοι συνάδελφοι, δεν παραγνωρίζουμε ότι υπάρχει ένας πολύ μεγάλος ανορθολογισμός. Πρέπει, όμως, να σας πω ότι αυτή η διαδικασία δεν λύνεται με αυτόν τον τρόπο. Δεν λύνεται, δηλαδή, με το σχέδιο «Αθηνά». Το σχέδιο «Αθηνά» έχει άλλους στόχους. 
Είναι, ξέρετε, ένα σύμπλεγμα στόχων. Δεν είναι ένα πράγμα. Ξεκινά από μία μνημονιακή λογική για την απόσυρση του κράτους, από τη χρηματοδότηση στη δημόσια εκπαίδευση, τη συρρικνώνει. Ταυτοχρόνως, αναβαθμίζετε τα κολλέγια, την ιδιωτική παιδεία στην ανώτατη εκπαίδευση δίνοντας επαγγελματικά δικαιώματα και πολλά άλλα. Ανοίγετε το δρόμο για την υποχρεωτική, εν τέλει, επιβολή διδάκτρων για τα ανώτατα εκπαιδευτικά ιδρύματα, τα πανεπιστήμια και τα ΤΕΙ. 
Παρεμπιπτόντως, θεωρώ ότι είναι μάλλον ατόπημα ότι στην ιστοσελίδα του Υπουργείου Παιδείας αναφέρετε ΑΕΙ και ΤΕΙ. Ξέρουμε πάρα πολύ καλά ότι στην ανώτατη εκπαίδευση είναι πανεπιστήμια και ΤΕΙ. Θα ήθελα πάρα πολύ να το διορθώσετε. 
Έτσι, λοιπόν, όλη αυτή η διαδικασία οδηγεί στην κατάρτιση πια και όχι στην εκπαίδευση ενός φθηνού εργατικού δυναμικού. Για να μην αναφέρω ότι πάρα πολλές από τις εγκαταστάσεις, κυρίως των ΤΕΙ στην περιφέρεια που θα αδειάσουν, είναι μία περίφημη πρώτη ύλη για την ιδιωτική πρωτοβουλία και τα διάφορα κολέγια, αν δεν πάνε με το real estate στο ΤΑΙΠΕΔ για να ξεπουληθούν τελείως. 
Και έχουμε, βεβαίως, και την τοποθέτηση του κ. Στυλιανίδη ο οποίος μας υποδεικνύει ότι θα έπρεπε να υπάρχουν τα πανεπιστήμια ως μεικτές επιχειρήσεις, με το 49% των ιδρυμάτων να δίνεται σε ιδιώτες.  
Άρα, λοιπόν, μιλάμε για ένα σχέδιο, το οποίο δεν έχει καμμία απολύτως λογική. Δεν καταλαβαίνω, παραδείγματος χάριν, γιατί το Τμήμα Διατροφής και Διαιτολογίας, με πολύ μεγάλη προσφορά και πολύ μεγάλη απορροφητικότητα των αποφοίτων, πάτε να το εντάξετε στο Τμήμα Γεωπονίας, Τεχνολογίας και Διατροφής. Δηλαδή, ένας που έχει σπουδάσει αυτό το αντικείμενο, θα έχει πτυχίο Γεωπονίας και Τεχνολογίας; 
Δεν κατάλαβα γιατί βάζετε σε μεταβατικότητα και καταργείτε τα ΤΕΙ, που έχουν σχέση με τις τουριστικές επιχειρήσεις. Δεν θέλουμε αναβάθμιση σε αυτόν τον τομέα; Θα το αναπτύξουν αυτό και άλλοι συνάδελφοι στη συνέχεια.
Δεν καταλαβαίνω γιατί στη Χαλκίδα ένα πολύ επιτυχημένο Τμήμα της Διοίκησης Επιχειρήσεων στην αρχή το είχατε καταργήσει τελείως μεταφέροντάς το στη Θήβα και τώρα το βάζετε σε μεταβατικότητα, λες και δεν χρειάζεται αυτό το καταπληκτικό τμήμα, το αρχαιότερο ΤΕΙ της περιφέρειας με πολύ μεγάλη προσφορά. Οι απόφοιτοί του έχουν πολύ μεγάλη απορρόφηση στις επιχειρήσεις. Δεν καταλαβαίνω γιατί θα έπρεπε να μπει σε διαδικασία μεταβατικότητας, άρα να καταργηθεί, άρα να φύγει από το χάρτη. Το ίδιο πράγμα γίνεται και με τα Τμήματα του Αυτοματισμού που μπαίνουν σε μεταβατικότητα, λες και δεν χρειαζόμαστε τα τέσσερα τμήμα αυτοματισμού σε όλη την Ελλάδα. 
Δεν καταλαβαίνω καθόλου γιατί θα έπρεπε να αποδυναμωθεί το ΤΕΙ της Λαμίας. Δεν καταλαβαίνω καθόλου με ποια λογική καταργείται το Πανεπιστήμιο Στερεάς Ελλάδας. Η Λιβαδειά μπορεί να το στηρίξει, καθώς έχει μια πολύ μεγάλη προσφορά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγη ανοχή, κύριε Πρόεδρε.
Και όλη, όμως, η τοπική κοινωνία συνδράμει, πληρώνοντας -με δικά τους έξοδα, δηλαδή- τα επιμελητήρια για να κρατηθεί και η περιφέρεια. Εσείς, όμως, επιμένετε να το καταργήσετε. 
Δεν καταλαβαίνω γιατί θα πρέπει να καταργηθεί στην Κοζάνη -με τον τρόπο που το προωθείτε- το Πανεπιστήμιο Δυτικής Μακεδονίας. Θα το αναπτύξουν και οι άλλοι συνάδελφοι. 
Κύριε Υπουργέ, κυρίες και κύριοι συνάδελφοι, εμείς ζητούμε ευθέως την απόσυρση του σχεδίου «Αθηνά», όπως το έχουν ζητήσει και η Σύνοδος των Πρυτάνεων και η Σύνοδος των Προέδρων των ΤΕΙ και πάρα πολλοί άλλοι φορείς.
Εμείς, ως ΣΥΡΙΖΑ - Ενωτικό Κοινωνικό Μέτωπο, δεσμευόμαστε ότι είμαστε έτοιμοι να συζητήσουμε ανοιχτά με την κοινωνία για το πώς θα προωθήσουμε, ως κυβέρνηση, ένα σχέδιο ενιαίου χώρου της τριτοβάθμιας εκπαίδευσης και της έρευνας. Δεν είναι δυνατόν να έχουμε αλληλοσυμπληρούμενα και πολλές φορές αντικρουόμενα τμήματα, πανεπιστήμια, ΤΕΙ και να μην ξέρουμε ακριβώς τι κάνουν με την έρευνα, η οποία κομματάκι-κομματάκι θα παραχωρηθεί στον ιδιωτικό τομέα. Εμείς μιλάμε για ένα ενιαίο χώρο ανώτατης εκπαίδευσης και έρευνας, όπου κάθε τμήμα θα καλύπτει το γνωστικό αντικείμενο μίας επιστήμης. 
Απαραίτητη προϋπόθεση για να γίνει κάτι τέτοιο είναι η σύνδεσή του με την αναβάθμιση του λυκείου και βεβαίως με το βαθμό πρόσβασης. Για εμάς είναι σταδιακή, ελεύθερη η πρόσβαση των πολιτών στα πανεπιστήμια και στα ΤΕΙ, αλλά μέσα σε αυτόν το χώρο της ενιαίας ανώτατης εκπαίδευσης που ανέφερα προηγουμένως. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Κουράκη, σας παρακαλώ να τελειώσετε. Έχετε και τη δευτερολογία σας.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Κύριε Πρόεδρε, δώστε μου ένα λεπτό και θα συνεχίσω στη δευτερολογία μου. 
Είμαστε έτοιμοι να συζητήσουμε ανοιχτά με την κοινωνία, όπως ήδη κάνουμε, με την προοπτική να προωθήσουμε ως κυβέρνηση, μια μεταρρύθμιση η οποία συνδέεται με ένα επιστημονικά ορθό περιφερειακό πρόγραμμα παραγωγής και ανάπτυξης. 
Αυτά τα πράγματα, ξέρετε, δεν γίνονται μέσα σε σαράντα πέντε μέρες. Έχουν γίνει και άλλες φορές τέτοιες μεταρρυθμίσεις του χάρτη και του εξορθολογισμού της ανώτατης εκπαίδευσης -δεν είναι σε καλή κατάσταση, με δική σας ευθύνη, πελατειακών σχέσεων, ΠΑΣΟΚ και Νέας Δημοκρατίας που έχετε κυβερνήσει- αλλά δεν γίνεται με αυτόν τον τρόπο. 
Αντιθέτως, γίνεται με διάλογο με την κοινωνία, με την ακαδημαϊκή κοινότητα, με στάδια μεταβατικότητας. 
Βεβαίως, όλα αυτά που δεν μπορείτε να κάνετε, εμείς θα τα πραγματοποιήσουμε. 
Παρ’ όλα αυτά, ζητούμε ακόμα και τώρα, αυτήν την ύστατη στιγμή, κατ’ απαίτηση, πολλών, πάρα πολλών φορέων –εν ολίγοις σχεδόν όλης της κοινωνίας- να αποσύρετε το σχέδιο «Αθηνά». Θα είναι η μεγαλύτερη προσφορά που μπορείτε να κάνετε σε αυτόν τον τομέα. 
Σας ευχαριστώ.  
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Το λόγο έχει η κ. Θεανώ Φωτίου</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Υπουργέ, αναρτήσατε στις 19 Μαρτίου 2013, στις ιστοσελίδες του Υπουργείου σας, την τρίτη εκδοχή του σχεδίου «Αθηνά», με τη μορφή μηχανογραφικού για τις πανελλήνιες εξετάσεις. Έτσι, απέκτησαν κωδικό για τις επόμενες πανελλήνιες εξετάσεις τμήματα τα οποία σήμερα δεν υφίστανται. Το περιεχόμενο σπουδών, τα πτυχία που θα απονέμουν και πολύ περισσότερο τα επαγγελματικά δικαιώματα των πτυχιούχων τους, δεν έχουν συζητηθεί στα ΑΕΙ και στην ΑΔΙΠ, όπως ο δικός σας νόμος ορίζει, ο ν. 4076/2012, όπως και ο τροποποιημένος ν. 3009/2011. 
Διότι, κύριε Υπουργέ, γνωρίζετε ότι δεν μπορείτε να προβείτε στην κατάτμηση, συγχώνευση, ίδρυση νέων τμημάτων, χωρίς τη γνώμη των ακαδημαϊκών αρχών, των ΑΕΙ και της ΑΔΙΠ. Της δική σας ΑΔΙΠ! Και αυτή τη γνώμη ούτε τη ζητήσατε ούτε την έχετε. Δεν έχετε νομικό έρεισμα. 
Καλείτε, όμως, τους τελειόφοιτους των λυκείων να τα δηλώσουν, να δηλώσουν τμήματα κενά περιεχομένου, «πουκάμισα αδειανά». 
Είναι παράνομο το μηχανογραφικό που αναρτήσατε. Η Κυβέρνησή σας διδάσκει για άλλη μια φορά μαθήματα ανομίας στη νέα γενιά. Διδάσκει, όμως, και κάτι εξίσου κακό. Διδάσκει ότι τα προγράμματα σπουδών και τα πτυχία είναι «κουρελόχαρτα» και ο κάθε Υπουργός μπορεί να τα καταργεί ή να ιδρύει νέα, όποτε θέλει, μόνος του ή με μυστικούς συμβούλους, τους οποίους δεν ανακοινώνει. 
Ποια είναι τα προγράμματα σπουδών στα τμήματα που φτιάξατε διά της «κοπτοραπτικής», κύριε Υπουργέ; Δεν υπάρχουν. Είναι επιστημονικά έγκυρα;  Σε ποια επαγγέλματα οδηγούν; Σε ποια ανάπτυξη της χώρας συμβάλλουν; 
Σας έλεγαν όλα τα πανεπιστήμια, και τα είκοσι τέσσερα, της χώρας από το Δεκέμβριο του 2012 και συγκεκριμένα στη Σύνοδο Πρυτάνεων, ότι τα ακαδημαϊκά κριτήρια απαιτείται να τα προσδιορίσουν τα ίδια τα ΑΕΙ και ΑΔΙΠ, τα αναπτυξιακά κριτήρια να προσδιοριστούν από το ΣΑΠΕ και το ΣΑΤΕ, από Συμβούλια Ανώτατης Πανεπιστημιακής και Τεχνολογικής Εκπαίδευσης σε συνεργασία με κοινωνικούς εταίρους και τα εθνικά κριτήρια να προσδιορίζονται στο επίπεδο του ΕΣΥΠ, του Εθνικού Συμβουλίου Παιδείας. 
Το Υπουργείο είπε επί λέξει: «Δεν μπορεί εδώ και τώρα να προχωρήσει σε βεβιασμένη αλλαγή των μηχανογραφικών δελτίων». Δεν τους ακούσατε. Μέσα σε λιγότερο από δύο μήνες ακολουθήσατε μια πρωτοφανή διαδικασία, τμήματα εξαφανίζονταν και επανεμφανίζονταν, συγχωνεύονταν και μετά αποκτούσαν την πρότερή τους μορφή. Και κάτι ακόμη: Μετακινούνταν ως οχήματα ευκαιρίας και μετά επέστρεφαν στους τόπους καταγωγής τους. Για ποιο λόγο; Με πολιτικά, ρουσφετολογικά κριτήρια φτιάχτηκε ο χάρτης της ανώτατης εκπαίδευσης από τον δικομματισμό. Με τα ίδια ακριβώς υλικά και κριτήρια τον κατακρεουργείτε.
Ποια είναι, όμως, τα πραγματικά αίτια αυτού του ευτελισμού που κόστισε και κοστίζει την απελπισία και την αγωνία χιλιάδων φοιτητών και των οικογενειών τους; Τα αίτια είναι οικονομικά, οικονομικά, οικονομικά, μνμημονιακά! Δηλαδή, να βγάλουμε χρήματα από την ανώτατη παιδεία και να την ιδιωτικοποιήσουμε με τρεις τρόπους: 
Πρώτον, ξεπουλώντας τη μεγάλη ακίνητη περιουσία των ΑΕΙ. Γι’ αυτόν το λόγο μετακινούνται μεγάλα ΤΕΙ για να αδειάσουν κτήρια και οικόπεδα πολλών εκατομμυρίων ευρώ για να πάνε στη μαύρη τρύπα του χρέους ή για να πουληθούν σε ιδιωτικά κολλέγια και πανεπιστήμια που καιροφυλαχτούν. 
Βέβαια, οι κινητοποιήσεις της ακαδημαϊκής κοινότητας και της τοπικής κοινωνίας απέτρεψαν πολλά από αυτά. 
Δεύτερον, παράλληλα εξαφανίζονται ή συγχωνεύονται τμήματα δημοφιλή, με μεγάλη ζήτηση, υψηλές βάσεις, μεγάλο αριθμό διδασκόντων και απορροφητικότητα στην αγορά εργασίας. Γιατί; Γιατί, υπάρχουν αντίστοιχα τμήματα στα ιδιωτικά ΙΕΚ και κολλέγια. Καταργούμε, λοιπόν, τα δημόσια δωρεάν τμήματα, μειώνουμε τους εισακτέους τους για να δημιουργήσουμε πελατεία στα ιδιωτικά ΙΕΚ, στους ομίλους των οποίων ο Υπουργός ανέθεσε έναντι εκατόν τριάντα επτά χιλιάδων αργυρίων, με συγχωρείτε, ευρώ, τη χαρτογράφηση των πανεπιστημίων και ΤΕΙ της χώρας.
Κορυφαίο παράδειγμα αποτελούν τα Τμήματα Εμπορίας και Διαφήμισης, Διοίκησης Επιχειρήσεων, Διοίκησης Μονάδων Υγείας και Πρόνοιας τα οποία συγχωνεύονται στο Τμήμα Διοίκησης Επιχειρήσεων. Αυτά τα τρία τμήματα υποδέχονταν εκατόν ενενήντα εισακτέους κι έχουν σαράντα εννέα διδάσκοντες, ενώ το νέο τμήμα θα υποδεχτεί μόνο εκατό. Πρόκειται για τα πλέον περιζήτητα τμήματα, με τις υψηλότερες βάσεις. Υπάρχουν αντίστοιχα τμήματα στα ιδιωτικά ΙΕΚ και το ξέρουμε. Είναι δώρο, λοιπόν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Θα ήθελα να υπολογίσετε και τη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ζητάτε την άδεια του Προεδρείου να σας δώσει και το χρόνο της δευτερολογία σας;</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν ξέρω, εάν κάνουν χρήση όλοι. Νομίζω, όμως, ότι είναι επιβεβλημένο να μη γίνεται αυτό.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Πώς, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για εσάς θα κάνω μια εξαίρεση και θα σας δώσω το χρόνο, για να μη γίνει συνήθεια από όλους.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ευχαριστώ, κύριε Πρόεδρε.
Τρίτον, με την επιβολή διδάκτρων, την κατάργηση της δωρεάν ανώτατης εκπαίδευσης -αυτή είναι η κρυφή ανομολόγητη ατζέντα του «Αθηνά», το είπαμε εκατό φορές- δημιουργούνται δύο κύκλοι σπουδών. Ο πρώτος είναι διετής και ο δεύτερος τριετής. Ο πρώτος δωρεάν, ο δεύτερος με δίδακτρα. Δηλαδή, ο λαός σε συνθήκες κρίσης θα πληρώνει την εκπαίδευση των παιδιών του. Δεν πληρώνει; Δεν θα σπουδάζουν τα παιδιά του.
Συγχρόνως διαλύονται τα πανίσχυρα ελληνικά πτυχία, τα οποία είναι η μόνη του ελπίδα σήμερα και για την Ελλάδα και για το εξωτερικό, όπου δυστυχώς φεύγουν οι καλύτεροι από τους αποφοίτους μας.
Κύριε Υπουργέ, οι δύο κύκλοι σπουδών επιβάλλονται στο σχέδιο «Αθηνά», γιατί εσείς χρησιμοποιείτε και επιβάλλετε δύο ακαδημαϊκά εργαλεία ως μη οφείλατε, που είναι αποκλειστικής αρμοδιότητας των ΑΕΙ και της ΑΔΙΠ. Ποια είναι αυτά τα εργαλεία; Το ένα είναι οι σχολές και το άλλο είναι οι κατευθύνσεις.
Προσέξτε, όμως, κύριοι συνάδελφοι της Συμπολίτευσης. Ο νόμος Διαμαντοπούλου καταργούσε τα τμήματα και προέβλεπε σχολές και κατευθύνσεις και τους δύο κύκλους της Μπολόνιας. Αυτό το τροποποίησε ο κύριος Υπουργός, για να επιβάλει το δικό του νόμο. Επανέφερε τα τμήματα. Όμως δεν το εννοούσε. 
Αποδεικνύεται σήμερα, ότι τα τμήματα αυτά είναι αδειανά. Αυτά θα καταργήσει στο δεύτερο κύκλο. Κι αυτό αποκαλύπτεται με συνεχείς τραγέλαφους, όπως γίνεται με το ΤΕΙ Πειραιά. 
Το τμήμα, λοιπόν, Πολιτικών Δομικών Έργων μένει ανέπαφο. Μετονομάζεται σε τμήμα Πολιτικών Μηχανικών με μία κατεύθυνση. Πού ακούστηκε αυτή η διεθνής πρωτοτυπία;
Έχουμε τη συγχώνευση του ΤΕΙ «Σχεδιασμός Τεχνολογίας Ξύλου» Καρδίτσας με το Τμήμα Δασικού Περιβάλλοντος. Έχουμε νέο ΤΕΙ «Τεχνολογίας Ξύλου και Δασικού Περιβάλλοντος». Προσέξτε, εδώ το κοινό είναι το ξύλο, αλλά αν θα σχεδιάζεις έπιπλα ή θα γίνεις γεωπόνος, θα το μαθαίνεις στην κατεύθυνση.
Φοιτητές, πανεπιστημιακοί και ο ελληνικός λαός, πρέπει να καταλάβουν σήμερα ότι το σχέδιο «Αθηνά» είναι η αρχή -έπονται και άλλα- για τη συρρίκνωση και ιδιωτικοποίηση της ανώτατης εκπαίδευσης. Αν περάσει, ανοίγει ο ασκός του Αιόλου για την ανώτατη εκπαίδευση. Κανείς πια δεν θα γνωρίζει πού εισάγεται το παιδί του και τι πτυχίο αποκτά.
Κύριε Υπουργέ, αποσύρετε εδώ και τώρα το σχέδιο «Αθηνά». Εκθέτει το Υπουργείο, εκθέτει τη χώρα, πιο πολύ, όμως, προσβάλλει τη νέα γενιά και τα όνειρά της.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε και εμείς, κυρία συνάδελφε.
Το λόγο έχει ο Βουλευτής Ιωαννίνων κ. Χρήστος Μαντάς.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Κύριοι της Κυβέρνησης, κυρίες και κύριοι Βουλευτές, είναι φανερό ότι στο σχέδιο «Αθηνά», αλλά και στις άλλες νομοθετικές πρωτοβουλίες του Υπουργείου Παιδείας, συγκρούονται δύο φιλοσοφίες, δυο πολιτικές επιλογές και κατευθύνσεις. Αυτή η σύγκρουση αφορά βεβαίως και τη μέθοδο, τη διαδικασία, αλλά κυρίως το περιεχόμενο της περίφημης αναμόρφωσης του χάρτη της ανώτατης εκπαίδευσης στη χώρα μας. Και ενώ δεν υπάρχει ουσιαστική απάντηση αν τα ιδρύματα θα έχουν τους στοιχειώδεις πόρους να λειτουργήσουν, αν θα υπάρξει και πώς φοιτητική μέριμνα, αν θα ανοίξει επιτέλους κάποια χαραμάδα για την πρόσληψη των εκλεγμένων –επαναλαμβάνω, των εκλεγμένων- μελών ΔΕΠ, σε ένα πανεπιστήμιο που το ανθρώπινο δυναμικό του εγκαταλείπεται, διασύρεται και εξαθλιώνεται είτε τιμωρείται με διαθεσιμότητα και απολύσεις, αν θα ανοίξει επιτέλους μια ουσιαστική συζήτηση για το περιεχόμενο σπουδών, για τα επιστημονικά πεδία, για το τι ανώτατη παιδεία θέλουμε και το τι συνολικά παιδεία θέλουμε, σε αυτό το πεδίο, λοιπόν, το Υπουργείο προωθεί το σχέδιο «Αθηνά».
Έτσι, από τη μια μεριά έχουμε τη νεοφιλελεύθερη μνημονιακή κοπτοραπτική του Υπουργείου, που με ένα συνδυασμό πελατειακών λογικών, διαλόγου των διαδρόμων και του παρασκηνίου, εκσυγχρονιστικών δήθεν μέτρων και νοικοκυρέματος «αλά ελληνικά», επιχειρεί να ανταποκριθεί στη μνημονιακή υποχρέωση που ήδη έχει υπογράψει, μείωσης των δαπανών και για την ανώτατη παιδεία, αλλά κυρίως στο άνοιγμα του χώρου για τη δράση της ιδιωτικής πρωτοβουλίας και συνολικότερα της ιδιωτικοποίησης στο χώρο της ανώτατης εκπαίδευσης και όχι μόνο. 
Το αντίπαλο σχέδιο απαντάει με ένα ριζικά διαφορετικό τρόπο στην ανάγκη αναδιαμόρφωσης του χάρτη της ανώτατης παιδείας. Θέλω να σημειώσω εδώ, ότι αυτή η ανάγκη προκύπτει και από την πρακτική που ακολουθήθηκε μέχρι τώρα από αυτούς που διαχειρίστηκαν τα πράγματα, από τις κυβερνήσεις του δικομματισμού και των μνημονίων. Δικό τους δημιούργημα είναι, άλλωστε, η σημερινή κατάσταση.
Η ανάγκη για ένα διαφορετικό σχέδιο προκύπτει, όμως, ταυτόχρονα και ως ανάγκη αναδιαμόρφωσης και αναπροσανατολισμού και λόγω των εξελίξεων στα επιστημονικά πεδία, αλλά κυρίως ως ανάγκη να απαντήσουμε στο τι παιδεία θέλουμε σε συνδυασμό με ένα νέο σχέδιο παραγωγικής ανασυγκρότησης της χώρας, στον αντίποδα της νεοφιλελεύθερης μνημονιακής πολιτικής, της λιτότητας και της ύφεσης που ισοπεδώνει την κοινωνία, βυθίζει μαζικά στην ανεργία τους νέους ανθρώπους και στέλνει τα καλύτερα μυαλά μας στην ξενιτιά.
Επιχειρώντας να αποδείξω όσα παραπάνω ισχυρίζομαι, θέλω να πω τα εξής, υπό τη μορφή ερωτημάτων και διαπιστώσεων.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Κυρίες και κύριοι Βουλευτές, είναι άραγε ορθολογικό να επιχειρείτε μια τέτοια ευρύτατη αλλαγή στο χάρτη της ανώτατης παιδείας χωρίς έναν επαρκή χρονικό ορίζοντα, με ελάχιστα μεταβατικά στάδια και στη μέση του ακαδημαϊκού έτους, χωρίς καν τη γνώμη των αρμόδιων θεσμικών οργάνων και ιδρυμάτων, χωρίς εν τέλει ουσιαστική διαβούλευση; Είναι τυχαία όλα αυτά, εν μέσω της κατάστασης που έχετε δημιουργήσει με τα κολλέγια-επιχειρήσεις αλλά και εν μέσω των δηλώσεων για τη μετοχοποίηση των ιδρυμάτων ή των δηλώσεων για κάλυψη των αναγκών με τοπικά κολλέγια; 
Ποια ακαδημαϊκά ή και άλλα κριτήρια ακόμα -αυτά που κι εσείς έχετε επιλέξει- και ποια μελέτη σας οδήγησε εκεί; 
Θα αναφέρω μερικά παραδείγματα: 
Στο Πανεπιστήμιο Ιωαννίνων προτείνετε στο «Αθηνά Ι» η Φιλοσοφική Σχολή μαζί με το Τμήμα Πλαστικών Τεχνών να γίνει Σχολή Ανθρωπιστικών Επιστημών και Επιστημών Τέχνης και στο «Αθηνά ΙΙ» να το πάρετε πίσω και να δημιουργήσετε Σχολή Καλών Τεχνών, όπου εντάσσεται και το Τμήμα Πλαστικών Τεχνών. 
Στο ΤΕΙ Ηπείρου, στο «Αθηνά Ι» το Τμήμα της Λαϊκής και Παραδοσιακής Μουσικής καταργείται, ενώ στο «Αθηνά ΙΙ» μπαίνει σε μεταβατικότητα. Σύμφωνα με το μηχανογραφικό φαίνεται τελικά να διατηρείται. 
Στα Ιόνια νησιά, στην πρώτη φάση, τα οκτώ τμήματα των ΤΕΙ γίνονται δύο. Στη Ζάκυνθο με το «Αθηνά Ι» καταργείται το Τμήμα Τεχνολογίας Περιβάλλοντος και Οικολογίας και παραμένει το Τμήμα Προστασίας και Συντήρησης Πολιτιστικής Κληρονομιάς, ενώ στο «Αθηνά ΙΙ» γίνεται ακριβώς το αντίστροφο. Στο τέλος δεσμεύεστε ότι θα τα διατηρήσετε και τα δύο διά της συγχωνεύσεως με δύο κατευθύνσεις.
Επίσης, υπάρχουν και πάμπολλα άλλα παραδείγματα. Μη μου πείτε, λοιπόν, ότι όλα αυτά που αναφέρω ήταν διορθώσεις ως αποτέλεσμα διαβούλευσης. Τραγέλαφος ήταν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Η πολιτική σας, κύριε Υπουργέ, δεν θα δώσει καμμιά ουσιαστική απάντηση στα προβλήματα της ανώτατης εκπαίδευσης από τη σκοπιά του δημόσιου πανεπιστημίου. Όλες οι πολιτικές που επιλέγετε και βεβαίως και το σχέδιο «Αθηνά», αφορούν το όραμά σας για το πανεπιστήμιο-επιχείρηση. Αν έστω και φραστικά συνεχίζετε να ισχυρίζεστε ότι υπερασπίζεστε το δημόσιο πανεπιστήμιο, πάρτε πίσω το σχέδιο «Αθηνά». 
Εμείς, αλλά και πολλοί άλλοι αγωνιζόμαστε για την απόσυρση αυτού του σχεδίου, όχι για να μην αλλάξει τίποτε, αλλά αντίθετα για να υπάρξουν ριζικές αλλαγές: για τη δημιουργία ενός χάρτη της ανώτατης εκπαίδευσης, που θα ανταποκρίνεται στις απαιτήσεις για μια συνολικά διαφορετική πορεία της χώρας, έξω από τα νεοφιλελεύθερα μνημόνια. Η στρατηγική μας και η αδιαπραγμάτευτη αξία μας είναι ότι η παιδεία είναι δικαίωμα για όλους. 
Με οδηγό αυτήν την πολιτική θεωρούμε ότι χρειάζεται μια ριζική μεταρρύθμιση της παιδείας συνολικά, με στόχο ιδιαίτερα τη βαθμίδα του λυκείου και την επανεκτίμηση των όρων πρόσβασης στην ανώτατη εκπαίδευση. Αντιμετωπίζουμε το χώρο της ανώτατης παιδείας και έρευνας ως ενιαίο, δημόσιο χώρο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε, ολοκληρώστε.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Τελειώνω, κύριε Πρόεδρε.
Προτάσσουμε ως στρατηγική μας επιλογή τη στήριξη και αναβάθμιση των κοινωνικών επιστημών στον αντίποδα των νεοφιλελεύθερων επιλογών, που γίνονται διεθνώς και όχι μόνο στη χώρα μας. 
Βάζουμε φρένο στη διάλυση των γνωστικών αντικειμένων. Υπερασπιζόμαστε τα τμήματα ενάντια στον απίστευτο κατακερματισμό και στην αέναη αναζήτηση-κυνήγι μέσω διαφόρων αδρά αμειβόμενων κύκλων σπουδών ολοένα νέων προσόντων.
Τέλος, αναμορφώνουμε το χάρτη της ανώτατης παιδείας με ένα ριζικά διαφορετικό τρόπο, με ουσιαστικό και δεσμευτικό ρόλο των ιδρυμάτων και εμπλοκή όλου του ακαδημαϊκού χώρου και με οδηγό σαφή και τεκμηριωμένα ακαδημαϊκά κριτήρια -συμπεριλαμβανομένης της χωροταξικής διάστασης, με την ευρύτερη έννοια- και σύνδεση με το σχέδιο για παραγωγική ανασυγκρότηση της χώρας σε εθνικό και περιφερειακό επίπεδο. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Παρακαλώ να οργανώσετε τις ομιλίες σας, διότι, για πρακτικούς λόγους, πρέπει να τηρήσουμε τους χρόνους ομιλίας. 
Το λόγο έχει ο κ. Ιωάννης Αμανατίδης για πέντε λεπτά.</ChairmanSpeech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Κύριε Πρόεδρε, κύριε Υπουργέ, κύριε Υφυπουργέ, κυρίες και κύριοι συνάδελφοι, το σχέδιο «Αθηνά» δίνει ένα ακόμα χτύπημα στη δημόσια και δωρεάν παιδεία, όσο και αν θέλει να λέει, λεκτικά, το αντίθετο το Υπουργείο Παιδείας. 
Το σχέδιο «Αθηνά» προσπαθεί να συνδυάσει τις στρατηγικές της νεοφιλελεύθερης πολιτικής με τη στρατηγική κυβερνητικής διαχείρισης της κρίσης, δηλαδή το επαγγελματικό πανεπιστήμιο με το πανεπιστήμιο το ταξικό, το φθηνό, το μαζικό. 
Το σχέδιο «Αθηνά» θέλει να εγκαθιδρύσει το νέο, μνημονιακό πανεπιστήμιο. Υπακούει, έτσι, στη λογική του Παγκόσμιου Οργανισμού Εμπορίου, που θέλει η εκπαίδευση και η παιδεία να είναι προϊόντα. Και πώς άλλωστε θα μπορούσε να ήταν διαφορετικά, όταν αυτοί το αποτιμούν με 1 τρισεκατομμύριο δολάρια, που ξοδεύεται για τα παγκόσμια εκπαιδευτικά προϊόντα, με πενήντα εκατομμύρια εκπαιδευτικούς και ένα δισεκατομμύριο μαθητές και σπουδαστές, τους οποίους θέλησαν να δουν σαν πελάτες; 
Υπακούει, λοιπόν και στο κείμενο του ΟΟΣΑ, το οποίο δεν συνδέει το σχέδιο «Αθηνά» με την ανάπτυξη, αλλά με τη συγχώνευση και το κλείσιμο τμημάτων με χαμηλούς δείκτες -όπως αναφέρεται στις κατευθυντήριες γραμμές στην έκθεσή του το 2011- και με τη μείωση του αριθμού των εισακτέων του.
Κύριε Υπουργέ, είναι απορίας άξιο, γιατί την έκθεση της Ευρωπαϊκής Επιτροπής Πολιτισμού και Παιδείας, η οποία μιλάει για αύξηση των εισακτέων στα πανεπιστήμια, δεν την εφαρμόζετε. Θυμάμαι και αρχικές σας δηλώσεις –όταν ξεκίνησε το σχέδιο «Αθηνά»- που λέγατε ότι δεν θα υπάρχει καμμία μείωση εισακτέων. Παρ’ όλα αυτά, εσείς ισχυρίζεστε, τουλάχιστον απ’ αυτά που ξέρω μέχρι τώρα…</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Είναι αύξηση στα πανεπιστήμια.</Speech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Είναι αύξηση στα πανεπιστήμια, στο συνολικό, όμως, αριθμό είναι μείωση, είναι πέντε χιλιάδες μείωση. Σύμφωνα με τις δικές μας εκτιμήσεις, η μείωση είναι στις δέκα χιλιάδες. Συνολικά, όμως, οι εισακτέοι στα ΑΕΙ και ΤΕΙ, τα οποία εμείς θεωρούμε ανώτατη εκπαίδευση συνολικά, έχετε μείωση, παρά την οδηγία που έχετε και από την Ευρωπαϊκή Ένωση.
Επίσης, υπακούει και στις αρχές της Μπολόνιας για τον Ενιαίο Ευρωπαϊκό Εκπαιδευτικό Χάρτη. Τι θα εξυπηρετεί ο χάρτης της Μπολόνιας; Τι αναφέρει, λοιπόν; Χονδρικά ο χάρτης αναφέρει ότι πανεπιστήμια πρέπει να λειτουργούν με βασικό κριτήριο την εύνοια της οικονομικής ανάπτυξης. Θυμηθείτε τη δήλωση του κ. Στυλιανίδη για την έξυπνη παράκαμψη του άρθρου 16, όπου μιλούσε για το πανεπιστήμιο και ότι το 49% θα πρέπει να παραμείνει στο δημόσιο και το υπόλοιπο να δοθεί -ή το ανάποδο, δεν θυμάμαι καλά το ποσοστό- έτσι ώστε να έχουμε μάνατζερ και διοίκηση στα ελληνικά πανεπιστήμια. Είναι μια δήλωση, βέβαια, την οποία παρέκαμψε με δηλώσεις του ο Υπουργός Παιδείας. Μέσα, όμως, από αυτό το έργο του «καλού και του κακού» Υπουργού προσπαθούν να ζυμώσουν την ιδέα του πανεπιστημίου της αγοράς, του πανεπιστημίου του μνημονίου. 
Τι αναφέρει, λοιπόν, ο χάρτης της Μπολόνιας; Τα πανεπιστήμια θα κάνουν έρευνα για τις ανάγκες των επιχειρήσεων και όχι για την κοινωνική πλειονότητα. Μιλάει για πτυχιούχους με διασπασμένα επαγγελματικά δικαιώματα, έτσι ώστε να είναι πιο εύκολα εκμεταλλεύσιμοι στην αγορά εργασίας. Τα μέσα για να κάνουν αυτό το πράγμα είναι: η διάσπαση των γνωστικών αντικειμένων και η δημιουργία υπερεξειδικευμένων τμημάτων χωρίς επιστημονική βάση, η απόσυρση του κράτους από τη χρηματοδότηση της πανεπιστημιακής έρευνας, το συγκεκριμένο ιδεολογικό περιεχόμενο σπουδών κ.τλ.. 
Αυτό το πράγμα έρχεται να εξυπηρετήσει η δημιουργία των κατευθύνσεων. Διότι, δεν γίνεται μόνο με αυτόν τον τρόπο -μέσα από τη δημιουργία των κατευθύνσεων- η διάσπαση των επαγγελματικών δικαιωμάτων. Γίνεται και με έναν άλλο τρόπο, όπου στα πανεπιστήμια υπάρχουν δυο κύκλοι σπουδών και όπου στο δεύτερο κύκλο σπουδών τα πανεπιστήμια μπορούν να βάλουν δίδακτρα. 
Το ίδιο γίνεται και με τα ΤΕΙ και με τις κατευθύνσεις. Μπορεί ο σπουδαστής να τελειώσει τα δυο πρώτα έτη, να αποκτήσει την ικανότητα και την κατάρτιση με το portfolio και από εκεί και μετά να βγει στην αγορά εργασίας, σε μια αγορά εργασίας που φανταστείτε πόσο φθηνή θα είναι γι’ αυτόν τον πτυχιούχο. 
Κύριε Υπουργέ, θέλω να αναφερθώ και σε δυο - τρία ζητήματα τα οποία δείχνουν –και θα αναφερθώ και στη δευτερολογία μου στα υπόλοιπα- πόσο πρόχειρα και αποσπασματικά έγιναν πολλά πράγματα. 
Για παράδειγμα, ενώ έχετε βάλει κριτήριο ότι το Τμήμα Διακοσμητικής Σερρών δεν θα πάει σε άλλη περιφέρεια, πηγαίνει στην Αθήνα. Δεν δίνετε τη μεταβατικότητα. 
Έγιναν συγχωνεύσεις απλώς με την κοινή ονομασία που έχουν. Στο Δημοκρίτειο Πανεπιστήμιο Θράκης, το Τμήμα Κοινωνικής Διοίκησης και Εργασίας με το Τμήμα Πολιτικών Επιστημών. Σε περίοδο κρίσης, δεν θα μπορούμε να βγάλουμε κοινωνικούς λειτουργούς. Στο ΤΕΙ Σερρών, το Τμήμα Πληροφορικής και Τοπογραφίας με το Τμήμα Πολιτικών Μηχανικών. Στο Πανεπιστήμιο της Δυτικής Μακεδονίας καταργείται το Τμήμα Βιομηχανικού Σχεδιασμού, που είναι στην καρδιά της ενεργειακής πολιτικής στη δυτική Μακεδονία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω σε ένα λεπτό. 
Τα ΤΕΙ Λασιθίου, των οποίων οι απόφοιτοι απορροφώνται από την ντόπια αγορά, να τα αφήσετε όπως είναι. 
Θα μιλήσω για περισσότερα στη δευτερολογία μου. 
Στο ερώτημα, κύριε Υπουργέ, «Γιατί τα κάνετε; Μήπως δεν το ξέρετε αυτό;», νομίζω ότι έχω βρει την απάντηση. Η απάντηση είναι ότι έχετε δεσμευτεί με τις υπογραφές σας στο μεσοπρόθεσμο το Νοέμβριο και με τις υπογραφές σας στην επικαιροποίηση του μεσοπρόθεσμου, όπου κόβονται άλλα σαράντα εκατομμύρια από την εκπαίδευση. 
Εμείς ως ΣΥΡΙΖΑ-Ενωτικό Κοινωνικό Μέτωπο όταν έρθουμε στην κυβέρνηση, θα ανατρέψουμε όλη αυτήν την πολιτική. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κι εμείς ευχαριστούμε.
Το λόγο έχει ο κ. Κριτσωτάκης.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κύριοι Υπουργοί, μιλάμε προφανώς με δύο τρόπους. Μπορούμε να πούμε ότι είναι το σχέδιο «Αθηνά» ή μπορούμε να πούμε ότι είναι η εφαρμογή του μνημονίου στην εκπαίδευση και μάλιστα με έναν τρόπο βάναυσο -θα έλεγα- και αντιδημοκρατικό.
Μία πρώτη παρατήρηση. Είναι σίγουρα η χειρότερη εφαρμογή από όλες τις άλλες εφαρμογές όπου και αν έγιναν, είτε στην υγεία είτε αλλού. Το σχέδιο «Αθηνά» είναι μόνο η αρχή, διότι αυτήν τη στιγμή δείχνει μόνο την επάνω βαθμίδα της εκπαίδευσης, θα συνεχιστεί και παρακάτω. Άρα έχει μέλλον. Δυστυχώς, θα «κάψει» και άλλα πράγματα από αυτά που έχει κατακτήσει η ελληνική κοινωνία, μέσα στα οποία υπάρχουν βέβαια και στρεβλώσεις και λάθη, αλλά δεν πάει σε αυτά, πάει παντού. 
Ξεκινά αντιδημοκρατικά, προχωρεί αντιεπιστημονικά, χωρίς μελέτη και χωρίς τεκμηρίωση -αφού ο σκοπός είναι άλλος από αυτόν που υποτίθεται ότι έχει- και, στην ουσία, καταργεί τη δωρεάν παιδεία. Μαζί με τη δωρεάν παιδεία καταργεί και την ποιότητα στην εκπαίδευση.
Σας είχα πει στην Επιτροπή Μορφωτικών Υποθέσεων ότι αναλαμβάνετε ως Υπουργείο και ως Υπουργός -εγώ δεν το είπα, αλλά εννοήθηκε- μεγάλη ευθύνη. Απαντήσατε σε αυτό λέγοντας ότι «ψηφίστηκε ο αντίστοιχος νόμος με μεγάλη πλειοψηφία». 
Θα σας ρωτήσω, όμως, τώρα: Γιατί πάτε να περάσετε τροπολογία μέσω διαφόρων και άσχετων νομοσχεδίων; Δεν σας φτάνει ο νόμος; Τι σημαίνει αυτή η τροπολογία που πάτε να περάσετε, είτε μέσα από το νομοσχέδιο για το περιβάλλον είτε μέσα από το νομοσχέδιο για την οικονομία; Στο τέλος-τέλος, θέλετε –πείτε μας γι’ αυτό- να νομοθετείτε μόνοι σας και χωρίς την ΑΔΙΠ; Αυτό θέλετε να περάσετε με την τροπολογία; 
Όντως, το νομοσχέδιο ψηφίστηκε με μεγάλη πλειοψηφία, γιατί το ψήφισαν τα τρία κόμματα που συγκυβερνούν. Πείτε μας, όμως, τώρα γιατί χρειάζεται; Δεν φτάνει –όπως σας έλεγα και εγώ- η μεγάλη πλειοψηφία. Που είναι η ουσία; Πείτε μας γιατί είναι αναγκαία αυτή η τροπολογία που πάτε να την περάσετε από εδώ, που πάτε να την περάσετε από εκεί. Νομίζω ότι, τελικά, θα τη φέρετε σε ένα νομοσχέδιο του Υπουργείου Παιδείας. Γιατί; Και είναι κάτι που παινέψατε τόσο πολύ. 
Από την άλλη μεριά δεν βλέπετε τίποτε από τις αντιδράσεις των φοιτητών, των εκπαιδευτικών, της κοινωνίας και των πολιτικών δυνάμεων, όλων, πλην της Κυβέρνησης. Μπορεί, ναι, να είναι με διαφορετικό τρόπο, αλλά είναι όλων. 
Εν πάση περιπτώσει, θέλω να σας πω ότι ο ανορθολογισμός που υπήρχε και τον οποίο επικαλεστήκατε, δηλαδή, το ρουσφέτι και ο λαϊκισμός -σαν να μην είναι οι ίδιες κυβερνήσεις, οι δικομματικές που μετατράπηκαν σε μνημονιακές- δεν λύνεται με προχειρότητα και αδιαφάνεια, με μικροκομματική ιδιοτέλεια και με εξυπηρέτηση ιδιωτικών συμφερόντων.
 Παίρνετε το ένα λάθος, που πράγματι υπήρχε -εσείς το δημιουργήσατε ως  Κυβέρνηση, όχι εσείς προσωπικά- και κάνετε και άλλα λάθη, για να διορθώσετε το πρώτο. Δυστυχώς προστίθενται λάθη και δεν αφαιρούνται. Έχετε κάνει, λοιπόν, λάθη στην κατανομή και, προσπαθώντας να τα διορθώσετε, πράττετε δεύτερο λάθος. Δεν είναι ούτε βήμα εξορθολογισμού και εκσυγχρονισμού το σχέδιο «Αθηνά», δεν αποτελεί μελέτη αναδιάρθρωσης της ανώτατης εκπαίδευσης. Είναι ένας χάρτης ατεκμηρίωτων καταργήσεων, συγχωνεύσεων και μετακινήσεων, ο οποίος παρακάμπτει και αυτές τις προϋποθέσεις που το ίδιο το σχέδιο θέτει. 
Την ίδια ώρα που αυτή η κοινωνία χρειάζεται παραγωγική ανασυγκρότηση και ανάπτυξη, εσείς διαλύετε το σημαντικότερο εργαλείο που είναι προϋπόθεση γι’ αυτήν: την εκπαίδευση. Και αυτό σάς το λένε από παντού -και αν θέλετε το συζητάμε και στις γωνίες και στο καφενείο έξω από την Αίθουσα- και δεν το υποστηρίζει κανείς, τουλάχιστον όπως το υποστηρίζει εδώ μέσα στην Αίθουσα μεγάλος αριθμός Βουλευτών δυστυχώς, από την πλευρά της Κυβέρνησης, όμως,  μόνο και εσείς. 
Μεγάλος αριθμός φοιτητών οδηγείται στην εγκατάλειψη των σπουδών λόγω οικονομικής αδυναμίας των οικογενειών. Αλλοιώνεται το περιεχόμενο των σπουδών και ο τίτλος σπουδών. Παραδείγματος χάριν, το Τμήμα Χρηματοοικονομικής στον Άγιο Νικόλαο στο Λασίθι –δεν είναι ο νομός μου- συγχωνεύεται με το Τμήμα Λογιστικής του Ηρακλείου. Χάνονται διάφορα.  Μειώνονται οι φοιτητές και τα τμήματα. Διαλύεται το σύστημα με κόλπα, όπως η «βάση του δέκα» που πήγε να περάσει, που χρησιμοποιείται όχι γιατί έτσι πρέπει ή γιατί έτσι αιτιολογείται, αλλά γιατί βολεύει. 
Το Πανεπιστήμιο και το Πολυτεχνείο της Κρήτης αλλά και το ΤΕΙ θα μπορούσαν να είναι ένα θαυμάσιο παράδειγμα, που να αποδεικνύει από το μέρος προς το όλον ότι αυτό που κάνετε είναι απαράδεκτο, είναι διάλυση και πως ό,τι επιγράφεται επάνω από το νομοσχέδιο είναι εντελώς ψευδεπίγραφο, αντίθετο και εντελώς ψεύτικο. 
Υπάρχει ένα μεγάλο θέμα στο Λασίθι με τις σχολές που έχουν σχέση με την αγροτική παραγωγή. Είναι ένας νομός κατ’ εξοχήν αγροτικός.
Υπάρχει, όμως και μέγιστο θέμα με τα ζητήματα των τουριστικών τμημάτων των ΤΕΙ, όπου σας λέει ο πρύτανης του Πανεπιστημίου Αιγαίου ότι τετρακόσια ογδόντα τμήματα τουρισμού υπάρχουν στον κόσμο και στην Ελλάδα -που περιμένει πάρα πολλά από τον τουρισμό- υπάρχει η περίπτωση –αν εφαρμοστούν αυτά που λέτε εσείς- να μην υπάρχει κανένα αυτοτελές τμήμα τουρισμού ούτε στο ΤΕΙ ούτε πουθενά αλλού. Αυτό θα είναι μία καταστροφή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό ακόμη, κύριε Πρόεδρε, αν είναι εύκολο, για να ολοκληρώσω τη σκέψη μου.
Σας λέει, λοιπόν –και έχω καταθέσει ήδη στην επιτροπή το έγγραφό του στα πρακτικά- γιατί αυτό το πράγμα πρέπει να αναστραφεί. Όμως, πρέπει να αναστραφεί στην Κρήτη, πρέπει να αναστραφεί στη Στερεά, πρέπει να αναστραφεί παντού. 
Πάρτε το πίσω, κύριε Υπουργέ! Μη συνδέσετε και το όνομά σας, μέσω αυτής της γενικής πράξης του Υπουργείου και της γενικής πολιτικής της Κυβέρνησης, με την καταστροφή του συστήματος της εκπαίδευσης στη χώρα και μάλιστα σε μια τέτοια περίοδο όπου έχουμε ανάγκες. Σας το λέει έμμεσα και το υπόλοιπο κομμάτι –τα άλλα δύο κόμματα, δηλαδή, της Κυβέρνησης- με την κριτική που κάνουν πολύ χαμηλότονα, αλλά εννοούν πολύ υψηλότερα και το καταλαβαίνετε. Όλοι το καταλαβαίνουμε αυτό. Πάρτε το, λοιπόν, πίσω! Δεν σηκώνει διορθώσεις. Πρέπει να παρθεί πίσω. Και νομίζω ότι, αν δεν παρθεί πίσω, είναι αυτός άλλος ένας λόγος για να μπορεί και ο ελληνικός λαός και η Αξιωματική Αντιπολίτευση πολιτικά να σας λέει ότι είστε μία Κυβέρνηση επικίνδυνη, μια Κυβέρνηση που πρέπει όχι μόνο να φύγει, αλλά να φύγει το γρηγορότερο. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Η κ. Δριτσέλη έχει το λόγο για τρία λεπτά. 
Όποιος επιθυμεί μπορεί να μιλάει και από τη θέση του, για να κερδίζει κάποια δευτερόλεπτα.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ, κύριε Πρόεδρε. 
Θα σας ζητούσα, αν γίνεται, να μου προσθέσετε και το χρόνο της δευτερολογίας μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, αυτού του τύπου τα παζάρια δεν γίνονται –αστειεύομαι- δεν προβλέπεται από τον Κανονισμό αυτό. Κάντε την προσπάθεια. Ξέρω ότι είναι πολύ λίγος ο χρόνος των τριών λεπτών, αλλά συνήθως είστε πολύ μεστή στις ομιλίες σας και θα μπορέσετε να αναπτύξετε τις σκέψεις σας. 
Ορίστε, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ. 
Κύριε Υπουργέ, δημοσιεύσατε την Τρίτη το βράδυ ένα σχέδιο ακαδημαϊκού χάρτη με σημαντικές αλλαγές σε σχέση με τα προηγούμενα. Παράλληλα, όλη την προηγούμενη βδομάδα προσπαθούσατε να τροποποιήσετε το θεσμικό πλαίσιο σε σχέση με τη δημιουργία κατευθύνσεων εντός των τμημάτων, ενώ τα μέχρι στιγμής σχέδια που έχετε ανακοινώσει δεν είναι σύννομα ούτε με τους μνημονιακούς νόμους που έχετε επιβάλει εσείς και οι προκάτοχοί σας. 
Ωστόσο, κατά τη γνώμη μας, η γενική λογική της λειτουργίας σας σε όλα αυτά τα θολά βήματα έχει έναν κοινό παρονομαστή, τη μονομερή επιβολή ενός σχεδίου προς την ακαδημαϊκή κοινότητα, με την οποία, αν υπήρξε διαβούλευση, ήταν άκρως προσχηματική, όπως επιβεβαιώθηκε και στην ακρόαση των φορέων στην αρμόδια επιτροπή. Συγχρόνως, όμως, εκκρεμεί και η έκφραση γνώμης των συμβουλίων διοίκησης και εκείνη της ΑΔΙΠ, που είναι απαραίτητες διαδικασίες για την αναδιάρθρωση των ΑΕΙ, όπως προβλέπεται στο ν. 4009 και στο ν. 4076.
Με άλλα λόγια, η ακαδημαϊκότητα των κριτηρίων σας απουσιάζει κραυγαλέα από όλα σας τα σχέδια. Η λογική πάνω στην οποία βασίστηκαν αυτές οι συγχωνεύσεις, εκτός από το ότι απέχουν παρασάγγας από οποιαδήποτε επιστημονικότητα, έχει ουσιαστικά δύο σκέλη: αφ’ ενός τη μείωση, την περιστολή της δημόσιας χρηματοδότησης στην παιδεία μέσω της μείωσης των εισακτέων, της μείωσης του προσωπικού και άρα την ισχυροποίηση της ιδιωτικής εκπαίδευσης, αφ’ ετέρου τις πελατειακές αντιλήψεις, οι οποίες όλο αυτό το διάστημα καταργούσαν, συγχώνευαν και μετέφεραν σε διάφορες πόλεις τμήματα και σχολές, ανάλογα με τις πολιτικές πιέσεις ανά περίπτωση. Και αυτό το βαφτίζετε εξορθολογισμό. 
Για παράδειγμα, δύο περιοχές που όλο αυτό το διάστημα είδαν τον ακαδημαϊκό τους χάρτη να αλλάζει ριζικά -και κανένα σχέδιο που δημοσιεύσατε δεν υπάκουε σε καμμία λογική- είναι η Θεσσαλία και η δυτική Μακεδονία. 
Δεν θα αναφερθώ στο τι έγινε στο Σχέδιο Ι και στο Σχέδιο ΙΙ. Θα πω μόνο ότι, μετά την κινητοποίηση της ακαδημαϊκής κοινότητας στο ΤΕΙ της Θεσσαλίας και των έντονων αντιδράσεων, το σχέδιο του μηχανογραφικού που παρουσιάστηκε διόρθωσε κάποιες παραφωνίες. Όμως, οκτώ τμήματα τα υποβαθμίζετε σε κατευθύνσεις, γεγονός, βέβαια, που συνεπάγεται και τη ραγδαία μείωση των εισακτέων.
Από την άλλη, στα Τρίκαλα στα Σχέδια Ι και ΙΙ τα δύο τμήματα που λειτουργούσαν στην πόλη καταργούνταν. Τώρα μένουν και γίνονται ένα τμήμα με δύο κατευθύνσεις. 
Στην Καρδίτσα γίνεται το εξής τραγελαφικό. Συγχωνεύεται το Τμήμα Σχεδιασμού, Τεχνολογίας Ξύλου και Επίπλου με εκείνο της Δασοπονίας και Διαχείρισης Φυσικού Περιβάλλοντος. 
Έτσι οδηγείτε τους φοιτητές σε απόγνωση και ως προς τα επαγγελματικά τους δικαιώματα και ως προς το μέλλον των σπουδών τους, φυσικά. Πραγματικά, θα θέλαμε να δώσετε μία απάντηση στους φοιτητές που πρόκειται να συμπληρώσουν το μηχανογραφικό ποια είναι τα επαγγελματικά δικαιώματα που κατοχυρώνει το Τμήμα Σχεδιασμού και Τεχνολογίας Ξύλου και Δασικού Περιβάλλοντος. 
Στη δυτική Μακεδονία τα πράγματα είναι ακόμη πιο τραγικά. Καταργείτε σύσσωμο το πανεπιστήμιο. Τα τμήματα της Κοζάνης περνούν στο Αριστοτέλειο Πανεπιστήμιο, ενώ τα τμήματα της Φλώρινας στο Πανεπιστήμιο Μακεδονίας. Και μιλάμε για ένα πανεπιστήμιο με εκατόν εβδομήντα υποψηφίους διδάκτορες, ενενήντα δύο μέλη ΔΕΠ και σαράντα πέντε υπαλλήλους. Με ποιον τρόπο ακριβώς θα διασφαλίσετε την εργασία των υπαλλήλων και το μέλλον των τεσσάρων χιλιάδων φοιτητών, οι οποίοι βρίσκονται αυτήν τη στιγμή εκεί; 
Τα δε ΤΕΙ τα συνθλίβετε ουσιαστικά. Καταργείτε ένα από τα αξιολογότερα τμήματα, εκείνο του Βιομηχανικού Σχεδιασμού, το οποίο είναι το μόνο αμιγώς προσανατολισμένο στην επιστημονική περιοχή του βιομηχανικού σχεδιασμού αυτήν τη στιγμή.
Δημιουργείτε δύο τμήματα στην ίδια πόλη Τεχνολόγων Περιβάλλοντος, τα οποία θα έχουν το καθένα από μία κατεύθυνση, την οποία, μάλιστα, οι φοιτητές θα διαλέγουν από το Α΄ έτος και όχι από το Ε΄ έτος, όπως είθισται. 
Από την άλλη, στο ΤΕΙ Δυτικής Μακεδονίας καταργούνται τμήματα με δεδομένη ακαδημαϊκή αναγνώριση και αλλάζουν πόλη άλλα, τα οποία μόλις εγκαταστάθηκαν σε σύγχρονες υποδομές. 
Αντίστοιχα παραδείγματα μπορεί να ανιχνεύσει κανείς σε όλα τα ιδρύματα που αγγίζει το σχέδιο «Αθηνά» και στις τρεις εκδοχές του. Για εμάς οι εσφαλμένες αυτές διαδοχικές εκτιμήσεις  είναι απόρροια του τρόπου με τον οποίο σχεδιάστηκε αυτή η αναδιάρθρωση. Δεν δόθηκε ούτε ο ελάχιστος χρόνος, δεν δόθηκε ούτε ο ελάχιστος λόγος στην ακαδημαϊκή κοινότητα για να εκφραστεί. Δεν τηρήθηκαν ούτε οι υποτυπώδεις διαδικασίες, οι οποίες προβλέπονταν, ενώ οι αποφάσεις αιτιολογήθηκαν στη βάση μίας ημιτελούς μελέτης ιδιωτικής εταιρείας, στην οποία ανέθεσε το Υπουργείο την εκπόνησή της.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κυρία συνάδελφε, εάν μπορείτε, ολοκληρώστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Τελειώνω, κύριε Πρόεδρε.
Απέναντι σε αυτούς τους πειραματισμούς εμείς από τη μεριά μας έχουμε θέσει σε εκκίνηση μία πολύ σοβαρή και ουσιαστική διαβούλευση και με την ακαδημαϊκή κοινότητα και με τις τοπικές κοινωνίες. Ζητάμε σε όλους τους τόνους -και το έχουμε πει πάρα πολλές φορές- την άμεση απόσυρση του σχεδίου «Αθηνά», διότι η αναδιάρθρωση του ακαδημαϊκού χάρτη της χώρας είναι μία διαδικασία η οποία δεν μπορεί να σχεδιαστεί σε ελάχιστους μήνες ούτε υπό το ασφυκτικό δημοσιονομικό πλαίσιο των μόνιμων μνημονιακών περικοπών για την παιδεία αλλά ούτε και ερήμην της ακαδημαϊκής κοινότητας.
Σας ζητάμε να σταματήσετε την επιβολή αυτού του μνημονιακού μοντέλου και να δώσετε χρόνο στα ιδρύματα να εκφραστούν χωρίς πανικό.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Το λόγο έχει η κ. Βαμβακά, επίσης για τρία λεπτά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Θα παρακαλούσα το Σώμα, εάν είναι δυνατόν, να έχω και τη δευτερολογία μου.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Διευκρινίζω –γιατί ίσως δεν έγινε κατανοητό προηγουμένως- ότι δεν επιτρέπεται από τον Κανονισμό της Βουλής αυτή η διαδικασία. Κάνετε μία προσπάθεια. Θα έχετε την ανοχή του Προεδρείου, στο πλαίσιο της λογικής.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Εντάξει. Ευχαριστώ.
Κύριε Πρόεδρε, κύριοι συνάδελφοι, κύριοι Υπουργοί, η δημοσιοποίηση του σχεδίου «Αθηνά» στις αρχές Φεβρουαρίου προκάλεσε σοβαρότατες αντιδράσεις,  οι οποίες εντείνονται ακόμη και τώρα σε όλη την ελληνική επικράτεια. Οι μεγάλες κινητοποιήσεις και οι έντονες αντιδράσεις για την προχειρότητα και τη λανθασμένη στόχευση του σχεδίου «Αθηνά» σάς ανάγκασαν να το αλλάξετε για τρίτη φορά και πάμε και για τέταρτη, απ’ ό,τι βλέπω, γεγονός που αποδεικνύει την προχειρότητα και την έλλειψη επιστημονικής μελέτης και την ύπαρξη πελατειακών σχέσεων και μνημονιακών περικοπών ως κριτηρίων. 
Δυστυχώς, αυτή η κατάσταση αντικατοπτρίζεται σε όλη την επικράτεια. Πιο συγκεκριμένα, στην Πελοπόννησο η ανώτατη εκπαίδευση πλήττεται βάναυσα. Οι ρυθμίσεις που αφορούν το ΤΕΙ Πατρών γεννούν ερωτήματα, καθώς οι αμφιβόλου νομιμότητας ρυθμίσεις επηρεάζουν δύο σχολές και οκτώ τμήματα, δηλαδή τουλάχιστον είκοσι χιλιάδες φοιτητές, πάνω από εκατό καθηγητές, χωρίς μία ειδική και αναλυτική τεκμηρίωση, παρά μόνο αριθμημένα κριτήρια σε κουτάκια του προγράμματος «PowerPoint». Για παράδειγμα, η Σχολή Οικονομίας και Διοίκησης του ΤΕΙ Πάτρας είναι η μοναδική σε πανελλαδικό επίπεδο της οποίας καταργείται και το προσωπικό και οι φοιτητές της είναι οι μοναδικοί από όλες τις ΣΔΟ που θα μετακινηθούν σε άλλη πόλη.
Παράλογη ρύθμιση συντελείται και στην Καλαμάτα. Το Τμήμα Λογοθεραπείας, που είναι απαραίτητο για την τοπική κοινωνία, μεταφέρεται στην Πάτρα και συγχωνεύεται με το οικείο τμήμα της Πάτρας. Το παράδοξο, βέβαια, εδώ είναι ότι το ΤΕΙ της Πάτρας δήλωσε ότι δεν μπορεί να απορροφήσει το ΤΕΙ της Καλαμάτας, λόγω έλλειψης εκπαιδευτικών, ενώ στο ΤΕΙ Καλαμάτας πρόσφατα παραδόθηκαν νέες εγκαταστάσεις, οι οποίες κτίστηκαν ακριβώς για να στεγάσουν τους φοιτητές. Είναι παράλογο να καταργείται το Τμήμα Λογοθεραπείας από την Καλαμάτα αλλά και να μην ενισχύονται με μέλη ΔΕΠ τα υπόλοιπα τμήματα, που υπολειτουργούν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο χρόνο ακόμη, κύριε Πρόεδρε, σας παρακαλώ. 
Αυτή η άδικη ρύθμιση οδήγησε χθες σε παραιτήσεις των μελών και του Προέδρου του Τμήματος Διοίκησης Μονάδων Υγείας και Πρόνοιας, ως έσχατη κίνηση διαμαρτυρίας. 
Η στόχευση είναι εμφανής και είναι η μεθοδευμένη, σταδιακή αποδυνάμωση του ΤΕΙ Καλαμάτας, μέχρι την πλήρη κατάργησή του, με σκοπό την εξυπηρέτηση ιδιωτικών συμφερόντων και την παραχώρηση σε ιδιώτες των κτηριακών συγκροτημάτων και των άριστα εξοπλισμένων εργαστηρίων, που ακόμα πληρώνει φυσικά ο Έλληνας φορολογούμενος.
Θα ολοκληρώσω λέγοντας ότι τα κριτήρια των συγχωνεύσεων-καταργήσεων του σχεδίου «Αθηνά» κάθε άλλο παρά επιστημονικά και αναπτυξιακά είναι.
Τα υπόλοιπα θα τα πω στη δευτερολογία μου.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Ολοκληρώθηκε ο κατάλογος των επερωτώντων Βουλευτών. 
Το λόγο έχει ο Υπουργός Παιδείας κ. Αρβανιτόπουλος για είκοσι λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού):  Ευχαριστώ, κύριε Πρόεδρε.
Κυρίες και κύριοι συνάδελφοι, είμαστε σε έναν κοινοβουλευτικό διάλογο και γενικά σε ένα διάλογο για το σχέδιο της αναδιάρθρωσης του εκπαιδευτικού χάρτη της χώρας εδώ και πάρα πολύ καιρό, όπως προκύπτει άλλωστε από τη δική σας επερώτηση, γιατί αναφέρεστε στην ημερομηνία του Ιουλίου, όταν θέσαμε το θέμα της ανάγκης αναδιάρθρωσης του ακαδημαϊκού χάρτη της χώρας.
Άκουσα με πάρα πολλή προσοχή όσα ειπώθηκαν και στην Επιτροπή Μορφωτικών Υποθέσεων, όπου συζητήσαμε διεξοδικά το θέμα της αναδιάρθρωσης του ακαδημαϊκού χάρτη της χώρας. Ακούω και τώρα με προσοχή το λόγο σας και αυτά που προτείνετε ή μάλλον αυτά που δεν προτείνετε, γιατί επί της ουσίας δεν έχετε προτείνει τίποτα.
Μπορούμε να συμφωνήσουμε ή να διαφωνήσουμε επί της κριτικής που ασκείτε. Μπορεί κανείς να δεχθεί καλόπιστα σημεία της κριτικής σας ή να μην τα δεχθεί, να διαφωνήσει. 
Όμως, σ’ αυτό που δεν μπορούμε να συμφωνήσουμε είναι να παραποιείται η αλήθεια, η πραγματικότητα. Αυτό το έχετε πράξει βάναυσα. Προσπάθησα να σας προφυλάξω και στην Επιτροπή Μορφωτικών Υποθέσεων της Βουλής όσον αφορά την παραποίηση της αλήθειας και επί του θεσμικού πλαισίου και επί της διαδικασίας. Όμως, επειδή κάποτε φτάνει η ώρα της αλήθειας, δυστυχώς –όπως θα σας δείξω στη συνέχεια- και σήμερα εκτεθήκατε.
Κατ’ αρχάς, να ξεκινήσουμε από το θεσμικό πλαίσιο, γιατί αυτή, κυρίες και κύριοι συνάδελφοι, είναι μία διαδικασία που δεν ξεκίνησε σήμερα, δεν ξεκίνησε καν με την εκκίνηση της διακυβέρνησης της τρικομματικής Κυβέρνησης. Έχει ξεκινήσει εδώ και δύο χρόνια. 
Σήμερα ολοκληρώνεται ένας διετής κύκλος μεταρρυθμίσεων στην ανώτατη εκπαίδευση, οι οποίες έχουν ως στόχο, όπως θα καταλήξω στη συνέχεια, την αναβάθμιση των δημόσιων ανωτάτων εκπαιδευτικών ιδρυμάτων της χώρας μας. Ο κύκλος αυτός ξεκίνησε από προηγούμενη κυβέρνηση. Ξεκίνησε με το ν. 4009, ο οποίος μάλιστα έθεσε τις βάσεις και γι’ αυτήν τη διαδικασία που διεξάγεται σήμερα. 
Οι βάσεις είναι σαφείς και το θεσμικό πλαίσιο είναι εξαιρετικά σαφές. Ο ν. 4009 ορίζει ότι «με προεδρικό διάταγμα που εκδίδεται με πρόταση των αρμόδιων Υπουργών» να μην τους επαναλάβουμε «μπορούν να συγχωνεύονται, να κατατέμνονται, να μετονομάζονται και να καταργούνται Σχολές ή και Τμήματα και να μεταβάλλεται η έδρα τους για τους ακόλουθους κατά περίπτωση λόγους». Στη συνέχεια, ο νόμος αναφέρει τα κριτήρια βάσει των οποίων γίνονται ή θα γίνουν αυτές οι κατατμήσεις και οι συγχωνεύσεις.
Λέει στη συνέχεια ο νόμος ότι «ο Υπουργός» ή η Υπουργός «Παιδείας, Θρησκευμάτων, Πολιτισμού και Αθλητισμού πριν την υποβολή της ανωτέρω πρότασης υποβάλλει ερώτημα συνοδευόμενο από ειδική τεκμηρίωση για έκφραση γνώμης από την Αρχή Διασφάλισης και Πιστοποίησης της Ποιότητας στην  Ανώτατη Εκπαίδευση», την περιβόητη ΑΔΙΠ, «καθώς και από το Συμβούλιο των οικείων ιδρυμάτων, μετά από διατύπωση γνώμης της Συγκλήτου αυτών» και «στα  ιδρύματα που δεν έχει ακόμη συγκροτηθεί Συμβούλιο, η ανωτέρω αρμοδιότητα ασκείται από τη Σύγκλητο. Οι ανωτέρω γνώμες και προσέξτε «γνώμη», όχι «σύμφωνη γνώμη», «θεωρείται ότι εδόθησαν μετά την άπρακτη παρέλευση τριάντα ημερών από την περιέλευση του ερωτήματος από τον Υπουργό Παιδείας, Θρησκευμάτων Πολιτισμού και Αθλητισμού σε αυτές».</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Ήταν εξήντα μέρες και το κάνατε τριάντα. Για ποιο λόγο;</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Περιμέναμε μην…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριοι συνάδελφοι, παρακαλώ! Αφήστε να ολοκληρώσει ο κύριος Υπουργός και μετά θα έχετε τη δυνατότητα να μιλήσετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πάτε χωρίς γνώμη…</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): «Για εξαιρετικούς λόγους, όπως ενδεικτικά είναι η υποβολή διευκρινιστικών ερωτημάτων από τα γνωμοδοτούντα όργανα, η ανωτέρω προθεσμία μπορεί να παρατείνεται για επτά ημέρες. Περαιτέρω παράταση της προθεσμίας αποκλείεται» κ.λπ.. Αυτά όσον αφορά το νόμο και τη διαδικασία. Αυτήν τη διαδικασία δεν την ανακάλυψα ούτε την επέβαλα. Αυτή η διαδικασία ισχύει βάσει του νόμου. 
Αυτό το οποίο επίσης θέλω να σας θυμίσω -και θα το δούμε στη συνέχεια, γιατί κάνετε διάφορα σχόλια για τον ορθολογισμό ή μη του σχεδίου- είναι ότι από τα τμήματα που συγχωνεύονται, παραπάνω από είκοσι πέντε τμήματα είχαν ήδη τεθεί εκτός μηχανογραφικού τα προηγούμενα χρόνια. 
Ας δούμε, λοιπόν, τι έγινε στο διάλογο. Κατ’ αρχάς, όπως αναφέρεται στην επιστολή της ΑΔΙΠ, την οποία και θα καταθέσω στα Πρακτικά με όλα τα έγγραφα τα οποία ζητήσατε, λέει η ΑΔΙΠ: «Στις 30 Νοεμβρίου, ανταποκρινόμενοι στο αίτημα που μας θέσατε κατά τη συνάντησή μας της 19ης Οκτωβρίου, σχετικά με τη διαμόρφωση των κριτηρίων για την αναδιάρθρωση του Χάρτη της Ανώτατης Εκπαίδευσης, θέτουμε υπ’ όψιν σας το πρώτο πλαίσιο αρχών και τις λεπτομέρειές του, τα κριτήρια».</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Μας είχατε πει ότι θα μας τα δίνατε.</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Έχετε καταθέσει ερώτηση και θα κατατεθούν όλα τα έγγραφα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δηλαδή, κύριε Υπουργέ, έπρεπε να γίνει η ερώτηση, για να μας δώσετε ένα τόσο κρίσιμο έγγραφο; Αυτός είναι ο σεβασμός;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουρουμπλή, σας παρακαλώ. Ο κύριος Υπουργός δεν επιθυμεί διακοπές.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, αλλά…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, δεν μπορούν να γίνουν διακοπές.
Παρακαλώ, κύριε Υπουργέ, συνεχίστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Όταν ζητήθηκαν τα έγγραφα να κατατεθούν, αυτά κατατίθενται, κύριε συνάδελφε. Ένα το κρατούμενο. 
Δεύτερον, πραγματοποιήθηκαν από τις αρχές του Νοεμβρίου και μέχρι τα τέλη του Δεκεμβρίου αλλά και του Ιανουαρίου συναντήσεις με όλα τα ιδρύματα. 
Ζητήθηκε από τα ιδρύματα εγγράφως η αποστολή τεκμηριωμένης και αιτιολογημένης γνώμης. Και τα σαράντα ιδρύματα απέστειλαν γνώμη, μηδενός εξαιρουμένου. Και αυτά θα κατατεθούν στα Πρακτικά. 
Αφού έγιναν οι συναντήσεις αυτές, επί δίμηνο -να υπενθυμίσω ότι έγιναν και όλες οι συναντήσεις που προηγήθηκαν με τους αρμόδιους των κομμάτων αλλά και με τους Αρχηγούς των κομμάτων, για να συζητηθούν τα κριτήρια και ο ΣΥΡΙΖΑ μου έκανε την τιμή να έρθει νομίζω με το σύνολο της Κοινοβουλευτικής Ομάδας που στελεχώνει την Επιτροπή Μορφωτικών Υποθέσεων- συζητήσαμε τα κριτήρια, τα οποία επαναλαμβάνω ότι βρίσκονται και στο ν. 4009 αλλά και στην πρόταση της ΑΔΙΠ.
Εφόσον, λοιπόν, τα κριτήρια αυτά υπήρχαν, βάσει των κριτηρίων αυτών προχωρήσαμε στη διατύπωση της πρώτης πρότασης, αφού –επαναλαμβάνω- είχαμε εξαντλήσει το διάλογο με όλα τα ιδρύματα, με όλα τα πανεπιστήμια, με όλα τα τεχνολογικά ιδρύματα και με όλες τις Κοινοβουλευτικές Ομάδες.
Η πρώτη πρόταση η οποία κατετέθη ετέθη σε διαβούλευση και η διαβούλευση αυτή συνεχίστηκε. Την 6η Φεβρουαρίου αποστείλαμε την  πρόταση αυτή στην ΑΔΙΠ, προκειμένου η ΑΔΙΠ να διατυπώσει την προβλεπόμενη κατά το νόμο γνώμη περί της συνολικής αναδιάταξης, η οποία και διατύπωσε τη γνώμη, η οποία θα κατατεθεί με όλα τα έγγραφα στα Πρακτικά.
Στη συνέχεια, όλα τα ιδρύματα κατέθεσαν τις γνώμες τους και ο διάλογος συνεχίστηκε όχι μόνο με τα ιδρύματα, όχι μόνο με τα συνδικαλιστικά όργανα, όχι μόνο με τους φορείς της εκπαίδευσης, αλλά και με φορείς της αυτοδιοίκησης, με τοπικούς φορείς. Με όλους τους φορείς έγινε ο πλέον εξαντλητικός διάλογος αυτό το φθινόπωρο και αυτόν το χειμώνα, που έχει γίνει ποτέ για ένα θέμα τόσο σοβαρό σ’ αυτήν τη χώρα.
 Αυτή είναι η πραγματικότητα. Μπορεί να μη σας αρέσει το σχέδιο, αυτά είναι, όμως, η αλήθεια και η πραγματικότητα. Το να αμφισβητείτε, λοιπόν, εδώ και ένα μήνα και να υποστηρίζετε ότι δεν υπάρχει η γνώμη των ιδρυμάτων, ότι δεν υπάρχει η γνώμη της ΑΔΙΠ νομίζω ότι είναι μία διαδικασία η οποία δεν τιμά αυτούς οι οποίοι την ακολουθούν. 
Θέσατε ορισμένα θέματα όσον αφορά το χρονικό πλαίσιο. Η ουσία είναι -και αυτό προέκυψε, νομίζω, εκτός αν το αμφισβητήσετε, από τη συζήτηση στην Επιτροπή Μορφωτικών Υποθέσεων της Βουλής- ότι εδώ είχαμε μία μεγάλη παθογένεια, η οποία ήρθε να λάβει δραματικές διαστάσεις σ’ αυτό το περιβάλλον της κρίσης που όλοι διερχόμεθα. Εκτός αν δεν κατανοούμε το περιβάλλον μέσα στο οποίο κινούμεθα και στο οποίο βρίσκεται η χώρα. Τι εννοώ με αυτό; 
Συνομολογήσαμε όλοι ότι αυτός ο ακαδημαϊκός χάρτης της χώρας, έτσι όπως αναπτύχθηκε, έγινε με ένα μη ορθολογικό τρόπο, με συνέπεια, πέρα από τον επιστημονικό ανορθολογισμό, να υπάρχουν και μεγάλα προβλήματα βιωσιμότητας.   
Γιατί; Διότι, όταν άκριτα σπέρναμε τμήματα δεξιά και αριστερά, αυτά τα τμήματα τα λειτουργούσαμε με ωρομίσθιους. Ε, λοιπόν, αυτοί οι ωρομίσθιοι δεν υπάρχουν σήμερα. Αυτή είναι η πραγματικότητα.</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Γιατί όμως;</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Το γιατί, κύριε συνάδελφε, θα το συζητήσουμε.</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Το γιατί, όμως, το ξεπερνάτε.</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Το συζητήσαμε διεξοδικά στην Επιτροπή Μορφωτικών, αλλά αυτή είναι η πραγματικότητα.
Θα σας δώσω ένα παράδειγμα, Εάν, λοιπόν, εσείς όλα αυτά τα τμήματα στα οποία αναφέρεστε -και αναφέρεστε ελαφρά τη καρδία- τα περισσότερα των οποίων είναι με εισακτέους κάτω από τη βάση…</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Αυτό είναι λάθος.</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Τα περισσότερα. Έχω τον πίνακα και θα σας τον δώσω…
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριοι συνάδελφοι, δεν μπορεί να γίνει έτσι διάλογος. Αφήστε τον κύριο Υπουργό να μιλήσει.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Σε μερικά, λοιπόν, τμήματα στα οποία αναφέρεστε θα μπορούσαμε να κάνουμε αυτό το οποίο είπε ένας συνάδελφος: Να βάλουμε την εύκολη λύση χωρίς το πολιτικό κόστος, να βάλουμε τη βάση του «10», αυτήν την προκρούστεια κλίνη. Δεν το πράξαμε. Γιατί; Διότι σε πολλές περιπτώσεις είναι συγκυριακός αυτός ο ανορθολογισμός για λόγους διαφορετικούς από τα επιστημονικά κριτήρια. Γι’ αυτό αναλάβαμε το πολιτικό κόστος να πάμε σε έναν ορθολογισμό βάσει κριτηρίων και όχι βάσει της βάσης του «10».
Κοιτάξτε, όμως, τι γίνεται. Η πολιτεία που έχει την ευθύνη πρέπει να πάρει αποφάσεις και η απόφαση όσο και δύσκολη και δραματική και αν είναι, αφορά νέους ανθρώπους.
Εσείς μου λέτε σήμερα ότι δεν πρέπει να προβούμε σ’ αυτές τις αλλαγές αλλά να αφήσουμε το Σεπτέμβριο τα παιδιά να φοιτούν σε τμήματα που δεν θα έχουν διδάσκοντες; Θα σας δώσω μόνο έναν αριθμό. Πέρυσι είχαμε χίλιους πεντακόσιους πενήντα ωρομίσθιους για τα τεχνολογικά ιδρύματα. Φέτος θα έχουμε εκατόν πενήντα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείσατε εργαστήρια.</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Θέλετε, λοιπόν, η πολιτεία να μην κάνει τις αναγκαίες διορθώσεις αλλά παραπλανώντας τους νέους ανθρώπους, να τους αφήσει να φοιτούν σε τμήματα-κουφάρια, χωρίς μόνιμους διδάσκοντες και το Σεπτέμβριο να μας έρθει ο λογαριασμός;
Όχι, είναι θέμα ευθύνης. Επαναλαμβάνω, λοιπόν, ότι υπάρχουν ζητήματα επιστημονικού ορθολογισμού, αλλά υπάρχουν και θέματα βιωσιμότητας.
Τι κάναμε, λοιπόν; Προχωρήσαμε σε ορισμένα αυτονόητα πράγματα. Ποια είναι τα αυτονόητα πράγματα; Κατ’ αρχάς, λέμε ότι ένα πανεπιστήμιο δεν μπορεί να είναι πανεπιστήμιο, όταν έχει ένα, δύο, τρία τμήματα. Πανεπιστήμιο είναι ένα ίδρυμα το οποίο καλλιεργεί όλες τις επιστήμες.
Κύριε Κουράκη, ξέρετε πόσο σας εκτιμώ σε προσωπικό επίπεδο, αλλά δεν μπορεί να υποστηρίζετε ότι το Πανεπιστήμιο Στερεάς Ελλάδος, το οποίο είχε ένα τμήμα στη Λαμία και ένα τμήμα στη Λιβαδειά με τρεις διδάσκοντες, μπορεί να παραμείνει ως αυτόνομη ακαδημαϊκή μονάδα. Δεν είναι δυνατόν.
Αυτό, λοιπόν, το οποίο πράξαμε στο επίπεδο των πανεπιστημίων είναι αυτά τα πανεπιστήμια τα οποία δεν είναι αυτοδύναμες μονάδες, όχι να εξαφανιστούν, αλλά να συγχωνευτούν, παραμένοντας -τουλάχιστον στις περιπτώσεις που μπορούσαμε- στις πόλεις που βρίσκονται τα τμήματα, όταν τα τμήματα αυτά συγκροτούσαν σχολή και υπήρχε η κρίσιμη ακαδημαϊκή μάζα.
Υπήρξαν και ορισμένες συγχωνεύσεις τμημάτων μέσα στα πανεπιστήμια, εκεί όπου υπήρχε αναγκαιότητα και υπήρχε και επιστημονικός λόγος. Κάποια πράγματα τα οποία θέσαμε στην πρώτη πρόταση διορθώθηκαν στη συνέχεια. Όμως, δεν μπορείτε να μας κατηγορείτε επειδή διορθώνουμε πράγματα και από την άλλη ότι δεν κάνουμε διάλογο. Δεν μπορείτε να μας λέτε «αποσύρετε το σχέδιο» και μετά να μπαίνετε επί της ουσίας και της λεπτομέρειας και μάλιστα, μιας λεπτομέρειας η οποία λογοδοτεί σε τοπικά κριτήρια. Διότι -μην το κρύβουμε- και δικοί σας Βουλευτές παρήλασαν στο διάλογο αυτό, διεκδικώντας τα τμήματα της περιοχής τους. Να μην το κρύβουμε. Άρα, εδώ πρέπει να γίνει ένας σοβαρός διάλογος και όχι προσχηματικός.
Το δεύτερο που θα ήθελα να πω αφορά τα τεχνολογικά ιδρύματα. Εδώ υπάρχουν ορισμένες παθογένειες και, μάλιστα, θα έλεγα σοβαρότερες απ’ ό,τι στα πανεπιστήμια. Έχουμε ομότιτλα και ομοειδή τμήματα, χωρίς όμοια προγράμματα σπουδών. Έχουμε ομοειδή τμήματα με ανόμοια προγράμματα σπουδών άλλα με ίδια απόδοση επαγγελματικών δικαιωμάτων και άλλα χωρίς επαγγελματικά δικαιώματα. Έχουμε και τμήματα τα οποία είχαν γνωστικά αντικείμενα που δεν συναντάμε σε τετραετή κύκλο σπουδών.
Τι κάναμε στα τεχνολογικά ιδρύματα; Κατ’ αρχάς προσπαθήσαμε να ομογενοποιήσουμε και να δημιουργήσουμε πέντε μεγάλα γνωστικά πεδία. Το πρώτο είναι τα αντικείμενα τα οποία είναι γύρω από τη Σχολή Διοίκησης της Οικονομίας, γύρω από τη διοίκηση των επιχειρήσεων. Είναι τριάντα τέσσερα τμήματα στον αριθμό, με γνωστικά αντικείμενα τα οποία έχουν από διοίκηση επιχειρήσεων μέχρι διεθνές εμπόριο, μέχρι μάρκετινγκ και δημόσιες σχέσεις. 
Κατ’ αρχάς θα πρέπει τα τεχνολογικά ιδρύματα να επιστρέψουν στην αποστολή για την οποία ιδρύθηκαν, δηλαδή στην τεχνολογική εκπαίδευση. Τι κάναμε, λοιπόν; Πρώτον, ομογενοποιήσαμε και συγχωνεύσαμε αυτά τα τμήματα, όσον αφορά το κατακερματισμένο αντικείμενο της διοίκησης επιχειρήσεων, σε Σχολές Διοίκησης Οικονομίας με Τμήματα Διοίκησης Επιχειρήσεων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Δεύτερον, τα θέματα τεχνολογικών εφαρμογών σε Σχολές Τεχνολογικών Εφαρμογών. 
Τρίτον, τα θέματα φυτικής και ζωικής παραγωγής σε Σχολή Τεχνολογιών Γεωπονίας, όπως υπάρχει παντού στον κόσμο. Και βεβαίως, έχουμε και τις Σχολές Επαγγελμάτων Υγείας και Πρόνοιας.
Μέσα από το διάλογο προέκυψαν αλλαγές. Είπε κανείς ότι το όποιο σχέδιο το οποίο εκπονείται από την πολιτεία έχει τη βούλα, την αυθεντία της τελειότητας; Εμείς δεν το ισχυριστήκαμε ποτέ αυτό. Εμείς κάναμε έναν ανοιχτό διάλογο με τα ιδρύματα ξανά και ξανά, πριν τα κριτήρια και μετά τα κριτήρια, πριν την εκπόνηση της πρότασης και μετά την πρόταση και στη δεύτερη πρόταση μέχρι την εκπόνηση της τελικής πρότασης. Υπήρξε συνεχής διάλογος. Εκεί όπου βάσει επιστημονικών και σοβαρών, τεκμηριωμένων αιτιάσεων υπήρχε διαφορετική άποψη η οποία ήταν καλύτερη, υιοθετήθηκε.
Επίσης, το θέμα των μεταφορών είναι ένα θέμα το οποίο πρέπει να λάβουμε υπ&apos; όψιν μας σ’ αυτήν τη βαθιά κρίση την οποία διέρχεται η χώρα. Αυτό το θέμα το είδαμε και το ρυθμίσαμε, ούτως ώστε να μην ξεπερνούν οι μεταφορές τις μερικές εκατοντάδες. Γι’ αυτό, για όποιον μεταφερθεί θα λάβει μέριμνα η πολιτεία ώστε να μην επιβαρυνθεί η οικογένειά του και οι ίδιοι οι σπουδαστές μας.
Θα ήθελα να αναφερθώ σε δύο ακόμα σημεία και θα επανέλθουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, θα χρειαστείτε περισσότερο χρόνο;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού):  Μισό λεπτό, κύριε Πρόεδρε και ολοκληρώνω. Θα επανέλθουμε άλλωστε στην κουβέντα.
Επειδή αναφέρθηκε ο κ. Κουράκης στο μηχανογραφικό δελτίο, θα ήθελα να πω ότι δεν δημοσιοποιήθηκε μηχανογραφικό δελτίο. Στην ιστοσελίδα βρίσκεται η τελική απόφαση για ενημέρωση της κοινότητας, της κοινής γνώμης και των ανθρώπων οι οποίοι έχουν το άμεσο ενδιαφέρον. Αυτό είναι το πρώτο.</Speech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Τι είναι αυτό ακριβώς;</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού):  Η τελική πρόταση.
Θα κάνω δύο ακόμα σχόλια και θα επανέλθουμε στη συνέχεια. 
Αναφερθήκατε στους εισακτέους. Θέλω να σας πω πως ούτε ο οριστικός αριθμός εισακτέων έχει εκδοθεί. Όμως, αυτό το οποίο λέμε ως πρόταση είναι το εξής: Ο αριθμός των δεκαοκτώ χιλιάδων για τα τεχνολογικά ιδρύματα, που προϋπήρχε, δεν λογοδοτούσε σε καμμία μελέτη και σε καμμία ανάγκη.
Εμείς μελετώντας το νέο χάρτη και τις ανάγκες της κοινωνίας, ορίζουμε μία μείωση στα τεχνολογικά ιδρύματα και με τις συγχωνεύσεις των τμημάτων. Εκεί όπου υπάρχει αύξηση πράγματι -έχετε δίκιο- είναι στα πανεπιστήμια και ιδίως προς τις κατευθύνσεις που αναφέρατε, γιατί αυτό είναι και η στρατηγική της «Ευρώπης 2020».
Θα κάνω δύο σχόλια ακόμα. Το ένα αφορά τα αναπτυξιακά κριτήρια. Είναι προφανές -αυτό φάνηκε και από το διάλογο- ότι δημιουργήσαμε μια πραγματικότητα και την ενσταλάξαμε και στις τοπικές κοινωνίες, η οποία αντιμετωπίζει τους φοιτητές ως καταναλωτές. Εδώ, λοιπόν, πρέπει να πάμε σε ένα νέο παραγωγικό μοντέλο, σε ένα νέο αναπτυξιακό μοντέλο, γιατί δεν μπορεί και οι τοπικές κοινωνίες να βλέπουν τους φοιτητές, τους σπουδαστές ως κεφάλια και να μετράνε κεφάλια για να «περνάνε» οι καφετέριες και τα ενοικιαζόμενα δωμάτια. Δεν λέω, καλά είναι και αυτά αλλά πρέπει να υπάρξει στροφή προς ένα νέο αναπτυξιακό μοντέλο. 
Εμείς θεωρούμε ότι το σχέδιο αυτό πληροί αυτό το κριτήριο σε δύο επίπεδα. Το πρώτο είναι ότι κάνουμε ένα ξεκαθάρισμα στη φιλοσοφία των ιδρυμάτων. Άλλη είναι η φιλοσοφία των πανεπιστημίων και άλλη η φιλοσοφία των τεχνολογικών ιδρυμάτων. Η χώρα χρειάζεται σοβαρή τεχνολογική εκπαίδευση.
Το δεύτερο είναι ότι σιγά σιγά επιχειρείται –εγώ δεν λέω ότι γίνεται κατά τον βέλτιστο τρόπο, αλλά είναι ένα πρώτο βήμα- να υπάρχει μία συνάρθρωση του ακαδημαϊκού χάρτη με τον παραγωγικό χάρτη, δηλαδή να συνδέσουμε κατ’ αρχάς τα γνωστικά αντικείμενα των τμημάτων και των σχολών με τα συγκριτικά πλεονεκτήματα της ανάπτυξης της περιφέρειας στην οποία εδρεύουν αυτά τα ιδρύματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κύριε Υπουργέ, προτείνω να συνεχίσετε στη δευτερολογία σας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Ολοκληρώνω την πρότασή μου και ευχαριστώ, κύριε Πρόεδρε, για την ανοχή σας.
Γίνονται προσπάθειες σε πάρα πολλά σημεία της χώρας και όσον αφορά τα θέματα των έξι-επτά σχολών Τεχνολογίας Γεωπονίας και όσον αφορά τα θέματα της διοίκησης επιχειρήσεων. 
Θα κάνω και μία παρένθεση για τον τουρισμό. Ο τουρισμός είναι η βαριά βιομηχανία της χώρας και γι’ αυτό αρθρώνουμε τρία επίπεδα. Το ένα είναι οι Ανώτερες Σχολές Τουριστικών Επαγγελμάτων στον Άγιο Νικόλαο και στη Ρόδο. Το δεύτερο είναι οι σχολές τουρισμού που υπήρχαν άναρχα στα ΤΕΙ να μπαίνουν σε σχολές διοίκησης επιχειρήσεων ως κατεύθυνση τουριστικών επαγγελμάτων. Και το τρίτο είναι, τα τμήματα τα οποία αναφέρατε στο Αιγαίο και στον Πειραιά -τα οποία είναι ιδρυμένα, αλλά αυτήν τη στιγμή δεν μπορούν να λειτουργήσουν διότι δεν υπάρχουν οι δυνατότητες- υπάρχουν ως κατευθύνσεις σε τμήματα διοίκησης επιχειρήσεων και σιγά-σιγά όταν θα έχουμε τη δυνατότητα και πιστώσεων, να μπορέσουν να έχουν ένα κρίσιμο ακαδημαϊκό δυναμικό για να υπάρξουν αυτά τα τμήματα τουρισμού τα οποία είναι αναγκαία. 
Άρα και στον τουρισμό γίνεται αυτό και στο διαμετακομιστικό εμπόριο και στην ιχθυοκαλλιέργεια και στην γεωπονία. Προσπαθούμε να συναρθρώσουμε τις ανάγκες της παραγωγικής ανάπτυξης της χώρας με τον ακαδημαϊκό χάρτη της χώρας. Μπορεί να μη γίνεται στο βέλτιστο –επαναλαμβάνω- επίπεδο, αλλά είναι μία πρώτη προσπάθεια διόρθωσης του παραγωγικού μοντέλου της χώρας όπως αυτό πρέπει να υποβοηθείται από το ακαδημαϊκό μοντέλο της χώρας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πριν προχωρήσουμε στους Κοινοβουλευτικούς Εκπροσώπους, θα ήθελα να ενημερώσω το Σώμα ότι οι Βουλευτές κύριοι Μιχάλης Παπαδόπουλος, Ευστάθιος Κωνσταντινίδης και Κωνσταντίνος Γκιουλέκας ζητούν άδεια ολιγοήμερης απουσίας. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Η Βουλή ενέκρινε τις ζητηθείσες άδειες.
Το λόγο έχει ο κ. Κουρουμπλής, Κοινοβουλευτικός Εκπρόσωπος του ΣΥΡΙΖΑ- Ενωτικού Κοινωνικού Μετώπου, για δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, πριν ξεκινήσω την ομιλία μου, ήθελα να θέσω και πάλι υπ’ όψιν του Προεδρείου ότι εδώ και έξι μήνες υπάρχει ένα αίτημα του Προέδρου του ΣΥΡΙΖΑ-ΕΚΜ με βάση το άρθρο 44 του Κανονισμού για εισαγωγή και συζήτηση στην Ολομέλεια της Βουλής -έπειτα από τις αποφάσεις των Επιτροπών Οικονομικών και Εξωτερικών οι οποίες συνεδρίασαν από κοινού το Μάρτιο του προηγούμενου χρόνου- των θεμάτων που αφορούν τις γερμανικές αποζημιώσεις, το γερμανοκατοχικό δάνειο και τους θησαυρούς που είχαν κλαπεί τότε. Βλέπουμε, λοιπόν, να υπάρχει μια σιωπηρή άρνηση, κύριε Πρόεδρε. Όμως, εμείς θέλουμε μία τοποθέτηση επί αυτού του θέματος. 
Κυρίες και κύριοι συνάδελφοι, ο ελληνισμός ζει και πάλι κρίσιμες στιγμές. Ο κυπριακός ελληνισμός βρίσκεται σε μία πολύ μεγάλη και κρίσιμη δοκιμασία. Όμως, οφείλουμε να αντιδράσουμε ως έχουμε υποχρέωση, διότι γι’ αυτήν τη δοκιμασία που ζει ο ελληνισμός της Κύπρου υπάρχει ευθύνη για άλλη μια φορά και του εθνικού «Κέντρου», διότι ίσως η Κύπρος να μη ζούσε αυτές τις στιγμές αν το ελληνικό PSI δεν δημιουργούσε προβλήματα και στο τραπεζικό σύστημα της Κύπρου. 
Βέβαια, σε τέτοιες στιγμές δεν χρειάζονται υπερβολές. Οφείλουμε όλοι να εκπέμπουμε την πραγματική έννοια της αλληλεγγύης, την οποία δυστυχώς δεν βλέπει ο ελληνικός λαός από την πλευρά της Κυβέρνησης. Μάλλον, θα έλεγα, εισπράττουμε μια παγερή στάση της Κυβέρνησης. Μάλιστα, δεν θα ήθελα να πω ότι ενδεχομένως κάποιοι να περιμένουν το στραπατσάρισμα της Κύπρου για να δικαιολογήσουν την αδυναμία τους να διαπραγματευθούν με βάση την εταιρική σχέση που διέπει τη συμμετοχή μας στην Ευρωπαϊκή Ένωση και τις αξίες της αλληλεγγύης και του νομικού και κοινωνικού πολιτισμού. Σε αυτά πιστέψαμε, όσοι πιστεύουμε σ’ αυτό το ευρωπαϊκό όραμα. Όμως, σήμερα πρόκειται για αξίες που ποδοπατούνται στη λογική της γερμανοκρατίας στην Ευρώπη. 
Η «κόρη» του ελληνισμού, η Κύπρος, έγινε η «μάνα» που στέλνει ένα μήνυμα στην Ευρώπη, ένα μήνυμα στους πολίτες της Ευρώπης, τουλάχιστον σε όσους θέλουμε να λεγόμαστε «πολίτες» σ’ αυτό το εγχείρημα και δεν θέλουμε να είμαστε υπήκοοι, παθητικοί αποδέκτες ρύθμισης της τύχης μας από τους άλλους. 
Ακόμα και χθες, στην τηλεδιάσκεψη του Eurogroup πάρθηκε μία εκβιαστική απόφαση, ένας ωμός εκβιασμός σε μια Ευρώπη που υποτίθεται ότι έχει καθιερώσει την έννοια του διαλόγου και τις αξίες του. Ο εκβιασμός αυτός έγκειται στο ότι αν τη Δευτέρα δεν λυθεί το ζήτημα, η Κύπρος θα οδηγηθεί στην καταστροφή. 
Εμείς, λοιπόν, θα θέλαμε να ακούσουμε την άποψη της ελληνικής πλευράς, η οποία έχει ευθύνη για όσα βιώνει σήμερα η Κύπρος. Θέλουμε να ακούσουμε την πραγματική αλληλεγγύη της ελληνικής Κυβέρνησης και να τη στηρίξουμε και εμείς. Όμως, δεν διαθέτουμε ούτε αυτό το κουράγιο. Και πώς, άλλωστε, να διαθέτουμε το κουράγιο, όταν δεν μπορούμε ούτε καν στους υπαλληλίσκους της τρόικας να αντιπροτείνουμε τις δεσμεύσεις της συγκυβέρνησης σε ό,τι αφορά το χαράτσι και τη μείωση του ΦΠΑ στην εστίαση; 
Κύριε Πρόεδρε, κυρίες και κύριοι συνάδελφοι, σήμερα συζητούμε μία επίκαιρη επερώτηση της Αξιωματικής Αντιπολίτευσης σε ό,τι αφορά ένα πολύ κρίσιμο ζήτημα που έχει να κάνει με το εκπαιδευτικό σύστημα της χώρας. Θα έλεγα, λοιπόν, ότι με πολλή έμπνευση η πολιτική ηγεσία του Υπουργείου Παιδείας εξήγγειλε αυτό το πρόγραμμα της μεταρρύθμισης στην ανώτατη εκπαίδευση και του έδωσε τον τίτλο «Αθηνά» -πολύ έξυπνη επιλογή!- δηλαδή σοφία. 
Τι σχέση έχει με την πραγματική σοφία, κυρίες και κύριοι συνάδελφοι, η οποία θα έπρεπε να εμπνέει και να διαπνέει την προσπάθεια των όποιων παρεμβάσεων και μεταρρυθμίσεων στην κορυφή του εκπαιδευτικού μας συστήματος; 
«Πάσα γαρ επιστήμη χωριζομένη αρετής, πανουργία και ου σοφία ει», έλεγε ο Πλάτων, κύριοι Υπουργοί της Παιδείας. Αυτό που μπορεί να εισπράττει κανείς από τον τρόπο που προσεγγίσατε αυτόν τον πολύ σημαντικό τομέα, είναι πανικός και πανουργία με την έννοια ότι πλήττεται ένα αγαθό, το οποίο πρέπει αφ’ενός να ενοποιεί τις πολιτικές βουλήσεις του τόπου και αφ’ετέρου να εξασφαλίζει τη στήριξη όλων των δυνάμεων. Γιατί η υπόθεση του εκπαιδευτικού συστήματος δεν είναι υπόθεση ενός κόμματος. Είναι υπόθεση του ελληνικού λαού. Γιατί δεν πληρώνουν ούτε οι Υπουργοί ούτε οι Βουλευτές για τη λειτουργία του εκπαιδευτικού συστήματος. Πληρώνει ολόκληρος ο ελληνικός λαός. 
Και θέλω να εκφράσω την προσωπική μου εκτίμηση, λέγοντας ότι από δύο ακαδημαϊκούς, με ιστορία στο χώρο της παιδείας, περιμέναμε μία άλλη συμπεριφορά κι έναν άλλο τρόπο διαχείρισης αυτού του κρίσιμου ζητήματος. Όχι να κολλήσετε στο γράμμα του νόμου αλλά να εξαντλήσετε όλο το περιθώριο διαλόγου και συμμετοχής όλων των άμεσα εμπλεκόμενων φορέων, για να βρούμε τον καλύτερο κοινό τόπο. 
Ποιος διαφωνεί, κύριοι Υπουργοί και κυρίες και κύριοι συνάδελφοι, με το ότι, πραγματικά, κατά το παρελθόν έγιναν και λάθη και υπήρξαν και αδυναμίες; Κατασπείραμε πανεπιστήμια και τμήματα σε διάφορες περιοχές, υπακούοντας στη λογική του τοπικισμού. Είναι μία αδυναμία του ελληνισμού και αυτή. Τι να κάνουμε; Δεν το αμφισβητεί κανείς. Σήμερα, όμως, μπροστά σ’ αυτήν τη δυσκολία γιατί δεν επιλέξατε το δρόμο του διαλόγου; 
Φοβούμαι, κύριε Υπουργέ, ότι στην ομιλία σας ήσασταν εξεχόντως αποκαλυπτικός. Τι μας είπατε; «Κύριοι, το μνημόνιο αυτά μου λέει και αυτά κάνω.  Αυτές είναι οι δυνατότητες και μειώνω από 170 εκατομμύρια ευρώ τη χρηματοδότηση των τεχνολογικών ιδρυμάτων στα 50 εκατομμύρια ευρώ». 
Κύριοι Υπουργοί, ξέρετε πολύ καλά ότι τα εργαστήρια είναι η καρδιά, είναι ο πνεύμονας των τεχνολογικών ιδρυμάτων. Και περιορίζετε από χίλιους πεντακόσιους τους συμβασιούχους διαφόρων επιπέδων στους εκατόν πενήντα. Άρα, κλείνετε τα εργαστήρια. Είναι αυτό λαϊκισμός; Είναι λαϊκισμός ότι κλείνετε τα εργαστήρια; Πείτε μου ένα τεχνολογικό ίδρυμα και πείτε μου ποιοι είναι οι μόνιμοι υπάλληλοι. Για παράδειγμα, σε ένα μόνο τμήμα των ΤΕΙ Πειραιά, στους ασχολούμενους με τα δομικά έργα, είναι σαράντα συμβασιούχοι και τέσσερις μόνιμοι υπάλληλοι. Αυτό γίνεται σε όλα τα ΤΕΙ. Όταν, λοιπόν, τα εργαστήρια δεν θα λειτουργούν, η υπόθεση αυτή αντιλαμβάνεται κανείς πού πάει. 
Τα επαγγελματικά δικαιώματα τα έχετε εγκαταλείψει. Ενεργείτε, χωρίς να ερωτηθούν οι αρμόδιοι φορείς, οι άμεσα εμπλεκόμενοι, τα πανεπιστήμια. Σήμερα μας το είπατε, κύριε Υπουργέ. Έπρεπε να γίνει σήμερα η επίκαιρη επερώτηση του ΣΥΡΙΖΑ για να μας πείτε ότι ζητήσατε, χωρίς να μας πείτε και ποιο είναι το περιεχόμενο του ερωτήματος που θέσατε, για να δούμε και τι απαντήσεις αναμένατε; Το κάνατε, χωρίς να ενημερώσετε κανένα από τα κόμματα. Δεν ξέρω αν ενημερώσατε τα υπόλοιπα κόμματα της συγκυβέρνησης αλλά οφείλατε για ένα τέτοιο ζήτημα να εξασφαλίσετε τη συναίνεση και της Αξιωματικής Αντιπολίτευσης και της ευρύτερης Αντιπολίτευσης. Όλους μας αφορά. Δεν είναι κάποιος περισσότερο ευαίσθητος πάνω στο ζήτημα αυτό από κάποιον άλλον. Γιατί, όμως, ακολουθείτε αυτόν τον ολισθηρό δρόμο; 
Γιατί δεν έρχεστε να συνδιαλλαγείτε με όλους τους φορείς, να δούμε τι είναι αυτό που μπορεί να βοηθήσει, ώστε πραγματικά να εξασφαλίσουμε την καλύτερη δυνατή λύση; 
Δώσατε το πρόγραμμα «Αθηνά» κατ’ ευφημισμό. Μόνο Αθηνά και σοφία δεν εμπνέει, κύριοι Υπουργοί, αυτή η προσπάθεια που κάνετε, γιατί ακριβώς δεν έχετε πείσει ότι όλη αυτή η προσπάθεια υπηρετεί τις πραγματικές ανάγκες ενός τομέα, που θα αποτελέσει την ατμομηχανή σ’ αυτήν την κρίσιμη στιγμή που βιώνει ο τόπος, της μεγάλης ανεργίας, της μεγάλης ύφεσης που δημιούργησαν οι πολιτικές σας, οι πολιτικές της λιτότητας, αυτής της καταστροφής που βιώνει ο ελληνικός λαός. 
Ο μόνος τρόπος να βγει η χώρα απ’ αυτήν τη δίνη είναι η παραγωγική ανασυγκρότησή της. Με ποια μέσα, όταν καταστρέφεται επί της ουσίας ο πιο κρίσιμος τομέας της, όταν έρχεστε και λέτε ότι εσείς ως Υπουργός, ως υπερυπουργός, ουσιαστικά, θα ορίζετε και το περιεχόμενο των σπουδών; Ορίσατε τμήματα χωρίς να έχει γίνει η κατάλληλη προεργασία, χωρίς να έχει γίνει ο διάλογος όλων των φορέων. Και μας φέρατε εδώ ένα, δύο, τρία σχέδια «Αθηνά».
Κύριε Υπουργέ, είναι δυνατόν ένα σχέδιο στηριγμένο σε επιστημονική βάση να αλλάζει κάθε δέκα μέρες, επειδή ήρθαν μητροπολίτες, Βουλευτές, όπως είπατε, διάφοροι παράγοντες; Είναι δυνατόν να σταθεί πλέον αυτό στην εκτίμηση και στην αποδοχή της ελληνικής κοινωνίας και του ελληνικού λαού;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Καταστρέφουμε την παιδεία, δηλαδή, όπως καταστρέψαμε και την υγεία. 
Προχθές παρατηρήθηκε σε μονάδα εντατικής θεραπείας, κυρίες και κύριοι συνάδελφοι, να λείπουν αντιπυρετικά φάρμακα. Μετά το πάρτι του ’08 και του ’09 στον τομέα της υγείας, έρχεται η επιβολή μέτρων και στον τομέα της παιδείας.
Εμείς, λοιπόν, πιστεύουμε σε ένα εκπαιδευτικό σύστημα που θα συνδέεται -αν θέλετε- και με τις ανάγκες της εποχής, τις ανάγκες της αγοράς. Να σας το πω κι αυτό; Συνδέονται αυτά που κάνετε με τις ανάγκες της οικονομίας μας σήμερα; Ας μου επιτραπεί η έκφραση, «Ο φούρνος του Χότζα». Την πρώτη φορά κλείνετε αυτά τα ΤΕΙ, την άλλη φορά μεταφέρετε τα ΤΕΙ. Τα κάνετε ταξίδια, βόλτες, από τη Ναύπακτο στην Άρτα, στην Ηλεία, μετά στο Αντίρριο. 
Δηλαδή, πραγματικά, όσο και να θέλει κανείς να συνεργαστεί, να βοηθήσει -και υπάρχει αυτή η διάθεση- δεν μπορεί. Και μην μπαίνετε στη λογική ότι κάθε φορά που σας λέει κάποιος μία διαφορετική άποψη είναι λαϊκίστικη, πως η δική σας είναι ορθοτομή των λόγων της αληθείας, ότι εσείς μόνο κατέχετε τη μοναδική αλήθεια και κανένας άλλος. Ε, όχι λοιπόν!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, παρακαλώ ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε.
Εμείς θέλουμε να υπάρξει γόνιμος και δημιουργικός διάλογος, να βρούμε και τις αδυναμίες και τα λάθη, να μπορέσουμε, πραγματικά, να αξιοποιήσουμε τις δυνατότητες της χώρας, να δώσουμε κατεύθυνση και περιεχόμενο στις σπουδές, ώστε ένας νέος να μπορεί την επομένη των σπουδών, να έχει την ικανότητα, να αξιοποιήσει αυτές του τις γνώσεις στις ανάγκες της ελληνικής οικονομίας, για να γίνει πραγματικά ένας άνθρωπος που θα συμβάλλει.
Εμείς έτσι θέλουμε την Παιδεία, κύριε Υπουργέ. Να εξασφαλίζει σε κάθε νέο και σε κάθε νέα τη δυνατότητα στο αυτό σημείο εκκίνησης, χωρίς η εξέλιξή του να συναρτάται με την οικονομική και κοινωνική του θέση. Αυτή είναι η δωρεάν παιδεία, αυτό είναι το δημόσιο αγαθό που οφείλουμε να υπηρετήσουμε σ’ αυτές τις δύσκολες στιγμές, τουλάχιστον σ’ αυτόν τον τομέα, ενοποιώντας όλες τις αγωνίες και τις απόψεις που υπάρχουν σ’ αυτήν την Αίθουσα.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Η κ. Βούλτεψη έχει το λόγο για έξι λεπτά.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ, κύριε Πρόεδρε.
Πιστεύω, αγαπητοί συνάδελφοι, ότι το πρόβλημα δεν είναι το σχέδιο «Αθηνά», πόσο άρτιο είναι, αν είναι προβληματικό. Το πρόβλημα είναι ότι δεν θέλετε να αλλάξει ποτέ τίποτα. Αν γίνει διαβούλευση, λέτε ότι άλλαξαν πράγματα και επομένως ήταν πρόχειρα τα προηγούμενα. Αν δεν γίνει διαβούλευση, λέτε ότι είναι άκαμπτος ο Υπουργός και η πολιτική ηγεσία και δεν αλλάζει τίποτα.
Πρέπει να μένουν όλα ίδια, να μην αλλάζει τίποτα, να υπάρχουν –για παράδειγμα- δεκάδες τμήματα παραγωγής «golden boys», δηλαδή διοίκησης επιχειρήσεων, σε μία χώρα που δεν έχει επιχειρήσεις και βεβαίως να «χαϊδεύετε τα αυτιά» των πελατών. Αυτός είναι ο τελικός στόχος, να λέμε «ναι» σε όλους. 
	Όλοι μας ασχοληθήκαμε μ’ αυτό το σχέδιο. Υπάρχει κανείς που δεν τον προσέγγισαν; Μας προσέγγισαν τουλάχιστον πενήντα φορείς. Ήλθαν διάφοροι και σε μένα και παρενέβην όπου θεωρούσα ότι ήταν σωστό. Ήλθαν, για παράδειγμα, από την Κεφαλλονιά, την ιδιαίτερη πατρίδα μου και τους είπα, «εντάξει, βρε παιδιά, να βοηθήσω», αλλά αν η Κεφαλλονιά του Μύρτου, του Αίνου και των άγριων αλόγων, των ριζοσπαστών, του πολιτισμού «κρέμεται» από ένα ΤΕΙ, «αντίο που σ’ είδα» που έλεγε και ο πατέρας μου. Είναι δυνατό να γίνεται αυτή η συζήτηση, δηλαδή η χώρα να στηρίζεται εκεί; Μιλάω ειδικά για την Κεφαλλονιά, γιατί πραγματικά είναι εξωφρενικό. Είναι η ιδιαίτερη πατρίδα μου και πιστεύω ότι είναι από τα ωραιότερα μέρη του κόσμου και βρέθηκε να «κρέμεται» από ένα ΤΕΙ. Αυτό είναι κατάντια. Τα εξήγησε αυτά ο Υπουργός.
	Επειδή δεν έχω πολύ χρόνο και επειδή λέτε ότι όταν θα έλθετε εσείς στην εξουσία θα καταργήσετε το σχέδιο «Αθηνά», όπως και άλλα πράγματα, φοβάμαι ότι δεν θα προλάβετε να ασχοληθείτε με τέτοιες πολυτέλειες γιατί στο μεταξύ, αν κρίνω απ’ αυτά που συμβαίνουν στην Κύπρο και για τα οποία πανηγυρίζετε, θα έχετε κλείσει προηγουμένως μερικές τράπεζες, οπότε δεν βλέπω να προλαβαίνετε να ασχοληθείτε μ’ αυτά.
	Μου κάνει εντύπωση ότι ζητάτε τώρα αλληλεγγύη της Ελλάδας για την Κύπρο. Σαν αυτήν που δίνετε εσείς; Σαν τη στάση που κρατάτε εσείς; Ούτε έχετε καταλάβει ποιο είναι το πρόβλημα της Κύπρου αυτήν τη στιγμή. Μπορείτε να μου θυμίσετε πότε ασχοληθήκατε με την Κύπρο, αγαπητοί συνάδελφοι, πριν απ’ αυτά που κάνετε καθαρά για αντιπολίτευση για την Ελλάδα; 
Χθες άκουσα τον κ. Τσίπρα να λέει ότι τώρα, περισσότερο από ποτέ, αισθάνεστε σαν αδέλφια σας τους Κύπριους. Η προηγούμενη φορά –γιατί το «ποτέ» μάλλον είναι «ποτέ»- ποια ήταν; Το σχέδιο Ανάν, ας πούμε; Ποια ήταν η προηγούμενη φορά; Πού ήσασταν όταν συνέβαιναν τρομερά πράγματα στην Κύπρο; Η Κύπρος, για να ξεκινήσει τις γεωτρήσεις, έχει περάσει «διά πυρός και σιδήρου». Δεν υπάρχει ούτε μία ανακοίνωσή σας, δεν έχετε ασχοληθεί ποτέ. 
Είπα και στην επιτροπή ότι το φθινόπωρο του ’11 «έγινε μύλος». Είπαν ότι θα κάνουν γεωτρήσεις και σηκώθηκαν οι Τούρκοι και έβγαλαν το «Πίρι Ρέις», οι Ρώσοι έστειλαν το στόλο στη Μεσόγειο, οι Ισραηλινοί ανέβασαν τα αεροπλάνα και εσείς ήσασταν απόντες. Γιατί; Ήσασταν μικρό κόμμα τότε; Δεν ήταν αδέλφια σας οι Κύπριοι τότε;</Speech> 
	<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι. Επειδή δεν είμαστε πατριώτες. Μόνο εσείς είστε πατριώτες.</Speech>
	<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα δεν ασχοληθήκατε ποτέ. Το Φεβρουάριο του ’12, κύριε Κουρουμπλή, ξεκίνησαν…</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Υπάρχει ανοχή στις αναφορές στο κυπριακό διότι μίλησε γι’ αυτό ο κ. Κουρουμπλής, αλλά ας μην εξαντληθεί όλη η ομιλία σας σ’ αυτό, κυρία συνάδελφε.</ChairmanSpeech>
	<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θα πω ό,τι θέλω, κύριε Πρόεδρε.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι ακριβώς ό,τι θέλετε. Ό,τι προβλέπει ο Κανονισμός και ό,τι επιτρέπει το Προεδρείο.</ChairmanSpeech>
	<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ό,τι θέλω θα πω. Όχι. Τον Κανονισμό δεν θα τον εφαρμόσετε σε μένα επιλεκτικά.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κατανοώ ότι σας ξέφυγε η φράση «ό,τι θέλω».
	Συνεχίστε, κυρία συνάδελφε.</ChairmanSpeech>
	<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τον Κανονισμό δεν θα τον εφαρμόσετε σε μένα. Είπα τη γνώμη μου. 
Σας είπα ότι όταν έλθετε εσείς του ΣΥΡΙΖΑ, δεν θα προλάβετε να αλλάξετε κανένα σχέδιο «Αθηνά». Από κει και πέρα, κάθε προσπάθεια για το σχέδιο «Αθηνά» είναι καλή και εκτιμάται απ’ όλους.
	Εδώ, όμως, δεν μπορεί να μου λέτε ότι ξαφνικά σας έχει πάρει ο πόνος και κάθε φορά με κάθε ευκαιρία να λέτε για το ελληνικό PSI. To ελληνικό PSI «έφαγε» από τις κυπριακές τράπεζες 4,5 δισεκατομμύρια. Πού είναι τα άλλα 68 που είχαν μέσα; Ρωτάει κανείς; Υποτίθεται ότι είχε 68 το φοβερό αυτό τραπεζικό σύστημα. 
	Επίσης, δεν έχετε καταλάβει ποιο είναι το πρόβλημα της Κύπρου. Το πρόβλημα της Κύπρου δεν είναι αν θα περικοπούν κάποια χρήματα από τους μικροκαταθέτες της. Γι’ αυτά έχουμε πληρώσει πολλά «χαράτσια». Θα πλήρωναν κι αυτοί 700 ευρώ στις 10.000. Δεν ήταν αυτό κανένα ζήτημα. Το πρόβλημα της Κύπρου, είναι ότι την καταργεί από χρηματοπιστωτικό κέντρο. Αυτό δεν θέλουν. Άρα τι κάθεστε και λέτε;
Βλέπω εδώ και τον κ. Βούτση που προσπάθησε να με διαψεύσει προχθές ότι το «Linke», το αριστερό κόμμα, λέει ότι είναι καταστροφικό αυτό που έγινε στην Κύπρο.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εμένα με πείσατε από προχθές. Δεν πρόκειται να μιλήσω.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εννοεί τους μικροκαταθέτες και μετά το «Linke», το κόμμα σας, αυτό με το οποίο είστε «αδελφό» κόμμα, περνάει «από γενεές δεκατέσσερις» την Κύπρο και λέει ότι υπάρχουν εκεί κερδοσκόποι, ότι πρέπει να ελέγξει το τραπεζικό της σύστημα, ότι αυτά τα έχει ζητήσει. Το «Linke» δεν είπε πουθενά «ζήτω η Κύπρος και το ηρωικό της ΟΧΙ» που λέτε τώρα εσείς.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τέτοιες ώρες άλλος λόγος χρειάζεται, κυρία Βούλτεψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, κύριε Κουρουμπλή. Δεν επιτρέπονται διακοπές.
Συνεχίστε, κυρία συνάδελφε.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εγώ σας είπα κάτι. Η μόνη φορά που ασχοληθήκατε με την Κύπρο ήταν για να τη βλάψετε. Ούτε για το σχέδιο Ανάν ασχοληθήκατε ούτε όταν ξεκίνησαν οι παράνομες γεωτρήσεις το Φεβρουάριο του ’12 στη Σύγκραση στα κατεχόμενα ούτε έχετε πει ποτέ μία λέξη για την κατοχή της Κύπρου που τώρα θυμηθήκατε ότι είναι η μισή κατεχόμενη και όλα αυτά τα κάνετε απλώς για να κάνετε εδώ εσωτερική αντιπολίτευση.
Ας ελπίσουμε ότι τη Δευτέρα 25η Μαρτίου, η Κύπρος θα στέκεται όρθια. Διότι με όλα αυτά τα οποία κάνετε, μάλλον την ωθείτε προς την αντίθετη κατεύθυνση.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν ξέρω αν το θέλετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου, για έξι λεπτά.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κύριε Πρόεδρε. 
Θέλω να κάνω ένα σχόλιο για την Κύπρο, γιατί πραγματικά οι δραματικές στιγμές που περνάει η Μεγαλόνησος, μόνο για ευκαιρία άσκησης φθηνής και ανεύθυνης αντιπολίτευσης εκ μέρους του ΣΥΡΙΖΑ δεν προσφέρονται.
Για άλλη μια φορά, επιχειρούμε να χρησιμοποιήσουμε την Κύπρο σαν να είναι εργαστήριο, ώστε να δοκιμάσουμε μια αδιέξοδη και τυχοδιωκτική πολιτική χωρίς κανένα αίσθημα εθνικής ευθύνης. Έλεος κύριοι του ΣΥΡΙΖΑ! Έχει φανεί ότι ο τυχοδιωκτισμός σας έχει όρια. Και τα όρια αυτά ας είναι η Νήσος Κύπρος. 
Πάω τώρα στο σχέδιο «Αθηνά». 
Κυρίες και κύριοι συνάδελφοι, πράγματι η ιστορία της αναδιάρθρωσης του ακαδημαϊκού χάρτη δεν είναι ζήτημα αυτής της τρικομματικής Κυβέρνησης. Και ο Υπουργός έχει δίκιο που το επισήμανε.
Εύστοχα οι συνάδελφοι του ΣΥΡΙΖΑ είπαν ότι τα λάθη του παρελθόντος είναι θέμα του δικομματισμού. Εγώ θα πω ότι είναι κύρια ευθύνη του δικομματισμού, κύρια ευθύνη του ΠΑΣΟΚ και της Νέας Δημοκρατίας, συνολικά, όμως, και του πολιτικού μας συστήματος που πάει πιο πέρα. 
Κύρια ευθύνη, λοιπόν, είναι ότι υπήρξε ένα άναρχο, πολυδιασπασμένο σύστημα Ανώτατης Εκπαίδευσης στη χώρα. Είναι κοινή ευθύνη, λοιπόν, κυρίως των κομμάτων -αλλά όχι μόνο, συνολικά του πολιτικού συστήματος- αλλά και των ακαδημαϊκών. Διότι, όπως είπαμε και στην Επιτροπή Μορφωτικών Υποθέσεων της Βουλής, κάθε καθηγητής και μια παρέα, κάθε παρέα και τμήμα, κάθε τμήμα και τομέας –με το παλιό σχήμα- και πάει λέγοντας. Καλά κρατούσε αυτό και ήταν όλοι ικανοποιημένοι. 
Υπουργοί ίδρυαν ΤΕΙ -και δικοί μας και της Νέας Δημοκρατίας- Υπουργοί ίδρυαν πανεπιστήμια, και άλλα πανεπιστήμια και άλλα τμήματα, καθηγητές πήγαιναν και έκανα lobbing και τους έλεγαν «άνοιξε πανεπιστήμιο». Αυτό, πρέπει να τελειώσει. 
Εγώ χαίρομαι που το επισημάνατε. Έστω και αν το κάνατε μηδενιστικά, ότι εμείς φταίμε. Ωραία, εμείς φταίμε. Τώρα που πάμε να το διορθώσουμε, ποιες είναι οι προτάσεις σας; 
Κύριε Υπουργέ, νομίζω –και δεν θα πω ότι είναι το μεγάλο μεταρρυθμιστικό εγχείρημα, αλλά στέκομαι σε αυτό που είπατε- ότι είναι μια πρώτη προσπάθεια διόρθωσης και μόνο. Αλλά επειδή το τέλειο και το μακρόπνοο είναι ο εχθρός του καλού, δεν πρέπει, επιχειρώντας το καλύτερο και το άριστο κάποια στιγμή -για το οποίο θα μιλήσω αμέσως τώρα, κύριε Υπουργέ- να μην κάνουμε ούτε το πρώτο βήμα. Κάποια στιγμή, το πρώτο βήμα πρέπει να το κάνουμε. 
Δεν άκουσα προτάσεις, παρά μόνο από τον κ. Κουράκη, ο οποίος μίλησε για ένα ενιαίο χώρο. Εγώ θέλω να ακούσω την πρότασή σας για τον ενιαίο χώρο, γιατί πιστεύουμε στο ΠΑΣΟΚ -και το έχουμε πει στην Επιτροπή Μορφωτικών Υποθέσεων της Βουλής- ότι αυτό είναι –όπως είπατε- μια πρώτη προσπάθεια. Δεν είναι το εγχείρημα που απαιτεί –σε ό,τι αφορά τους νόμους τα καλύψατε και θα επανέλθω- αξιολόγηση του κάθε Ιδρύματος χωριστά από την ΑΔΙΠ και, βεβαίως, στρατηγικό σχεδιασμό σε σχέση με το νέο παραγωγικό μοντέλο της χώρας. Όχι, δεν είναι αυτό! Είναι, όμως, μια πρώτη προσπάθεια συμμαζέματος. Αυτό είναι. 
Έχει προβλήματα; Έχει προβλήματα, κύριε Υπουργέ. Ποια είναι αυτά; Αναφέρθηκαν από τους επερωτώντες συναδέλφους τα ζητήματα των εισακτέων. Θέλουμε να προσέξετε πάρα πολύ την κατανομή των εισακτέων στα Ιδρύματα, διότι πραγματικά υπάρχουν τα προβλήματα, τα οποία έχουμε εντοπίσει και εμείς. 
Θα αναφέρω ένα άλλο παράδειγμα: Τα Τμήματα των Μαθηματικών στο ΑΠΘ σε σχέση με τα μέλη ΔΕΠ, και στο ΕΚΠΑ, στο Πανεπιστήμιο Αθηνών. Υπάρχουν ανορθολογικές κατανομές, σε σχέση με τα μέλη ΔΕΠ και τις υποδομές των Ιδρυμάτων. 
Σας το έχουμε πει και το λέμε και από εδώ: Πρέπει να υπάρξει ένας ανασχεδιασμός πλέον ορθολογικός, αναλόγως με τις δυνατότητες των τμημάτων, γιατί πλέον δεν πάμε αυξάνοντας τους εισακτέους στα πανεπιστήμια να «τινάξουμε στον αέρα» την ακαδημαϊκή τους λειτουργία όταν προσπαθούμε να ενισχύσουμε την τριτοβάθμια δημόσια εκπαίδευση στη χώρα και όχι να την τσακίσουμε, όχι να την χτυπήσουμε. Νομίζω ότι πρέπει να προσπαθήσουμε. Άκουσα και τα λόγια σας. Άρα, περιμένουμε από εσάς μια σοβαρή προσπάθεια αλλαγής του τρόπου κατανομής των εισακτέων, σε σχέση με αυτά τα κριτήρια που σας είπαμε. 
Σε ό,τι αφορά στα κριτήρια που εφαρμόστηκαν σ’ αυτό το χάρτη που έχουμε μπροστά μας είδαμε διαδοχικά να γίνονται διορθώσεις, να προκύπτουν από εδώ, προβλήματα από εκεί προβλήματα. Αναγνωρίσαμε στην επιτροπή της Βουλής ότι όταν κάνεις μια πολυκριτηριακή μέθοδο κατανομής και κάνεις ένα χάρτη πολυκριτηριακό καμμιά φορά η ουσία σου διαφεύγει. 
Η ουσία είναι να φτάσουμε σε ένα σύστημα όπου και ουσιαστική παιδεία και ακαδημαϊκή λειτουργία να υπάρχει, αλλά κυρίως αντίκρισμα στα πτυχία. Άρα, το ότι επαναφέρατε παραδείγματος χάριν τον αυτοματισμό που έχει πολύ μεγάλη δυναμική στην αγορά εργασίας έχει σημασία, ως προς αυτό το κριτήριο. Η λογοθεραπεία επίσης έχει σημασία. Έχουμε τεράστιες ανάγκες πάνω στον τομέα αυτό. Και άλλα παραδείγματα θα μπορούσε να πει κανείς, αν είχε χρόνο. 
Θέλει, λοιπόν, στην τελική φάση που βρισκόμαστε να πούμε ότι σ’ αυτή την πρώτη προσπάθεια που κάνετε θα πρέπει να υπάρξουν κριτήρια τέτοια και κατανομή των πόρων, αλλά και του ανθρώπινου δυναμικού σε συνεργασία με τα πανεπιστήμια και τα ΤΕΙ, έτσι ώστε να υπάρξει το βέλτιστο βραχυπρόθεσμο αποτέλεσμα. 
Κύριε Υπουργέ, τα έγγραφα που δεν μας καταθέσατε ακόμα θα μπορούσατε να τα έχετε καταθέσει στην Επιτροπή Μορφωτικών Υποθέσεων της Βουλής –εγώ θα το περίμενα αυτό- ούτως ώστε να τα έχουμε στη διάθεσή μας και σήμερα να πάμε ένα βήμα παραπέρα τη συζήτησή μας. Άρα, ζητώ και ζητάμε τουλάχιστον τώρα να τα πάρουμε. Είχαμε πει να γίνει και μια δεύτερη επίσκεψη. Σας το είχα ζητήσει και εγώ. Σας επισκεφθήκαμε δεύτερη φορά. Η αλήθεια είναι ότι η πόρτα σας ήταν ανοιχτή και για μας και για όλα τα κόμματα. Αλλά θέλω να σας πω ότι αυτά τα έγγραφα που σήμερα μας δίνετε, θα ήταν καλύτερα να τα είχαμε στην Επιτροπή Μορφωτικών Υποθέσεων της Βουλής, για να μπορέσουμε να κάνουμε καλύτερη δουλειά.
Κυρίες και κύριοι συνάδελφοι, όταν υπάρχει μια μεγάλη αναδιάρθρωση, υπάρχουν βεβαίως και κοινωνίες που θίγονται και ακαδημαϊκά συμφέροντα που θίγονται και επιμέρους αν θέλετε συσχετισμοί είτε είναι αυτοί πολιτικοί ή τοπικοί, είτε είναι συσχετισμοί ενδοπανεπιστημιακοί ή διαπανεπιστημιακοί που θίγονται. Αυτά δεν μας αφορούν. Αυτά δεν πρέπει να μας αφορούν. Αυτό που πρέπει να μας αφορά είναι οι κοινωνίες πώς θα δεχθούν ότι αυτό το σχέδιο, όπως τελικά το καταλήξατε, είναι μια πρώτη προσπάθεια να εφαρμοστούν με ενιαίο και αντικειμενικό τρόπο κριτήρια αναδιάρθρωσης των πανεπιστημίων και των ΤΕΙ της χώρας, έτσι ώστε να προκύψει ένα καλύτερο πρώτο σχέδιο και να πάμε μετά στην αναδιάρθρωση συνολικότερα του χάρτη. Ελπίζω εκεί, κυρίες και κύριοι συνάδελφοι, απ’ όλα τα συνταγματικά κομμάτια της Βουλής, να μπορούμε να δούμε και να συνεννοηθούμε καλύτερα απ’ ό,τι μπορούμε σήμερα. Είναι εθνική ανάγκη αυτό. Ελπίζω να υπάρξουν και προτάσεις, αυτή τη φορά ουσιαστικές, από τη μεριά της Αξιωματικής Αντιπολίτευσης και όχι ένας μηδενισμός των πάντων, όπως συμβαίνει. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ. 
Ο κ. Ματθαιόπουλος, Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή, έχει το λόγο για 6 λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κύριε Πρόεδρε. 
Ακούστηκαν πολλά επιχειρήματα και μοιραία κάποιοι ομιλητές επεκτάθηκαν και στο ζήτημα της Κύπρου. Είναι ένα επίκαιρο ζήτημα, το οποίο προφανώς απασχολεί τους πάντες. Όμως για λόγους ηθικής τάξεως θα πρέπει να πάρουμε και εμείς θέση, γιατί ακούστηκαν πράγματα τα οποία προσβάλλουν, αν μη τι άλλο, τον αγώνα που έχουμε κάνει ως Χρυσή Αυγή όλα αυτά τα χρόνια. 
Δεν ξέρω τι έχει κάνει ο ΣΥΡΙΖΑ για την Κύπρο. Δεν μας αφορά. Αλλά να λέει η Νέα Δημοκρατία ότι παρατήσαμε την Κύπρο, είναι τουλάχιστον υποκριτικό. Να μην αναφερθώ στο 1974 που έλεγαν οι δικοί σας ότι η Κύπρος είναι μακριά. Εγώ θα μιλήσω για το 2012. Ποιοι ήταν οι πρώτοι που έκαναν την πρώτη αντιμνημονιακή πορεία στην Κύπρο; Η Χρυσή Αυγή σε συνεργασία με το ΕΛΑΜ. Δεν υπάρχουν αδελφά κόμματα της Νέας Δημοκρατίας στην Κύπρο; Προφανώς υπάρχουν, αλλά προτίμησαν να σιωπήσουν. Αυτό σαν μια απάντηση για το πρώτο σκέλος. 
Να έρθουμε σε κάτι που έλαβε χώρα σήμερα το πρωί, το οποίο θα πρέπει να γνωρίζετε άπαντες. Έξω από τη Βουλή, εδώ στην Πλατεία Συντάγματος, έλαβε χώρα μια διαμαρτυρία των μικρο-ομολογιούχων, των ανθρώπων αυτών που το βιός, τα εισοδήματα «κουρεύτηκαν», καταληστεύτηκαν θα λέγαμε εμείς, από την Κυβέρνηση, η οποία άλλα τους υποσχέθηκε και άλλα έκανε. 
Εν πάση περιπτώσει -για να έρθουμε στο σημερινό- η διαμάχη των κομμάτων για ένα θέμα το οποίο εμείς πιστεύουμε ότι δεν θα έπρεπε να έχει χρώμα, είναι κάτι που υποδεικνύει ότι τελικά σε αυτήν εδώ τη χώρα δεν πρόκειται να πάει τίποτα μπροστά. Και αυτό το λέω με μεγάλη θλίψη, γιατί η παιδεία είναι ένας χώρος ο οποίος θα έπρεπε να προστατευτεί «ως κόρη οφθαλμού», για να παρέχει στα ελληνόπουλα την καλύτερη δυνατή ποιότητα. 
Αντ’ αυτού, αυτά που αντιμετωπίζουμε στο χώρο της παιδείας είναι τα γνωστά, τα οποία έχουμε παραθέσει και στην Ολομέλεια και σε επιτροπές. Βέβαια, η Κυβέρνηση και το Υπουργείο θα πουν ότι στόχος είναι να διορθώσουμε τις παθογένειες αυτές. Και με το σχέδιο αυτό, το οποίο προφανώς θα περάσει βάσει προεδρικού διατάγματος, λέτε ότι σκοπός είναι η αναδιάρθρωση του ακαδημαϊκού χάρτη, η εξάλειψη των παθογενειών που αντιμετωπίζει η παιδεία κ.ο.κ.. 
Εμείς δεν θέλουμε να αμφισβητήσουμε αν υπάρχει πρόθεση ή όχι. Εμείς θα πούμε ότι για να λύσεις ένα πρόβλημα, πρέπει να ξέρεις και τις παραμέτρους του. Και για να λυθεί συνολικά ένα θέμα –γιατί εσείς λέτε ότι εάν εφαρμοστεί το σχέδιο «Αθηνά» ως δια μαγείας, κάπως, κάποτε, σε κάποιο χρόνο από τώρα, η παιδεία θα γίνει καλύτερη- πρέπει να δεις συγκεκριμένα σε ποια στοιχεία θα δώσεις προτεραιότητα για να το λύσεις. 
Λέτε λοιπόν, μεταξύ άλλων, ότι το να καταργήσεις μία σχολή και να τη μεταφέρεις για παράδειγμα από ένα νομό σε κάποιον άλλο ή να τη συγχωνεύσεις ή το να εκμεταλλευτεί ένα ΤΕΙ ή ένα ΑΕΙ τις κτηριακές εγκαταστάσεις κ.ο.κ., είναι πράγματα τα οποία πρέπει να λύσουμε. Και λέτε επίσης ότι εάν λυθούν αυτά, λύθηκαν τα πάντα. 
Ναι, πράγματι, τα προβλήματα αυτά υπάρχουν. Δεν διαφωνεί κανείς σε αυτό. Όλοι έχουμε πάει σε ένα πανεπιστήμιο και βλέπουμε τι υπάρχει. Αλλά η ουσία του προβλήματος δεν είναι η αυτή. Γιατί, για παράδειγμα, το σχέδιο «Αθηνά» δεν προβλέπει τίποτα για την ποιότητα των σπουδών; Γιατί δεν αναφέρει κάτι για το εκπαιδευτικό προσωπικό -το ήδη υπάρχον προσωπικό- το οποίο περισσότερο κομματική προπαγάνδα κάνει, παρά την εκπαιδευτική διαδικασία ως όφειλε, αλλά και για άλλα ζητήματα, τα οποία εμείς θεωρούμε κρίσιμα για την παιδεία συνολικότερα; 
Με λίγα λόγια, θεωρείτε ότι διορθώνοντας αυτές τις μικρολεπτομέρειες –εάν τις διορθώσετε, πάλι με παρένθεση κι ερωτηματικό- θα λυθούν όλα τα προβλήματα της παιδείας; 
Αυτό που θέλω να πω είναι ότι δεν υπάρχει καμμία, μα καμμία εγγύηση, πουθενά -όσες καλές προθέσεις κι αν υπάρχουν- ότι εάν εφαρμοστεί το σχέδιο αυτό, του χρόνου τέτοιο καιρό για παράδειγμα θα λέμε ότι αλλάξαμε προς το καλύτερο, έστω ένα μικρό κομμάτι της παιδείας.
Δυστυχώς, εγώ αυτό το οποίο εκλαμβάνω ως Βουλευτής είναι ότι όσα ακούστηκαν εδώ, είτε τα τεχνοκρατικά, είτε οι λεπτομέρειες, είτε άλλες τοποθετήσεις, πραγματικά δεν εστιάζουν σε αυτά εδώ τα προβλήματα. 
Τη Δευτέρα θα γιορτάσουμε μία εθνική εορτή, η οποία θα έπρεπε να διδάσκεται στα σχολεία. Κι όμως, με μεγάλη θλίψη διαπιστώνουμε ότι τα σχολικά βιβλία, όχι μόνο διαστρεβλώνουν την ιστορία, αλλά την παρουσιάζουν κατά το δοκούν, σύμφωνα με τις ορέξεις των εκάστοτε εκπαιδευτικών-ινστρούκτορων. Και αυτό θα έπρεπε να σας προβληματίσει. Θέλετε να δείτε στα δελτία ειδήσεων την ημέρα εκείνη όταν ρωτήσουν τα παιδιά μας «τι γιορτάζουμε την 25η Μαρτίου», τι απαντήσεις θα δοθούν; 
Με λίγα λόγια, να ρωτήσω: Αυτά τα ζητήματα δεν θα έπρεπε να απασχολούν το Υπουργείο; Το γεγονός, δηλαδή, ότι πλέον δεν έχουμε μάθει την ελληνική ιστορία και είμαστε αγράμματοι, κυριολεκτικά αμόρφωτοι; Με το να μεταφερθεί μία σχολή από τα Γρεβενά στην Καστοριά ή από την Πάτρα κάπου αλλού, θα λυθεί το πρόβλημα της παιδείας; 
Βέβαια, θα μου πείτε ότι η ιστορία και το ιστορικό δεν είναι το μοναδικό πράγμα το οποίο εγγυάται την ποιότητα της παιδείας. Είναι όμως ένα ενδεικτικό παράδειγμα. Κι αν θέλετε να μιλήσουμε και για άλλους τομείς, θα δείτε ότι κι εκεί υπάρχουν πάρα πολύ μεγάλα και σημαντικά προβλήματα. 
Εν πάση περιπτώσει, για να μην επεκταθώ, θα ήθελα να πω και δύο λόγια για το σχέδιο «Αθηνά», τα οποία είχα παραθέσει και σε επίκαιρη ερώτηση που είχαμε συζητήσει εδώ στη Βουλή. 
Θεωρούμε ότι είναι απαράδεκτο, εν μέσω τέτοιας οικονομικής κρίσης, πρώτον, να μην ξεκαθαρίζεται ποιο είναι το κόστος υλοποίησης του σχεδίου «Αθηνά». Δηλαδή, πώς γίνεται το Υπουργείο να μη βρίσκει χρήματα για τίποτα και ποτέ και να μας λέει ότι πρέπει σήμερα να εφαρμόσουμε ένα σχέδιο, αλλά να μην ξέρουμε πόσο θα κοστίσει. Γιατί οι μεταφορές μιας σχολής δεν θα γίνουν μόνες τους αυτόματα, χωρίς κόστος. Κάποιοι θα χρειαστεί να αφήσουν εγκαταστάσεις, κάποιοι θα χρειαστεί να φιλοξενήσουν επιπλέον προσωπικό κοκ. Αυτό μεταφράζεται σε κόστος. Πόσο είναι το κόστος αυτό; 
Δεύτερον, τα χρήματα αυτά από πού και πώς βρέθηκαν; Έρχεστε και μας λέτε: ορίστε, πρέπει να υπερψηφίσετε ένα σχέδιο το οποίο θα κάνει την παιδεία καλύτερη. Πολύ ωραία. Πείτε μας, όμως, πώς βρέθηκαν αυτά τα χρήματα. Και γιατί δεν βρέθηκαν χρήματα στο κάτω-κάτω και για τα συγγράμματα, τα οποία καταργήσατε; Υπήρχε μία είδηση βάσει της οποίας…</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Δεν ισχύει αυτή η είδηση.</Speech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Εγώ το λέω με επιφύλαξη. Εάν όμως δεν ισχύει, το αναιρώ. Αλλά όπως και να έχει, χρήματα για άλλα κι άλλα δεν έχετε, για το συγκεκριμένο όμως τα βρήκατε και μας λέτε ότι είναι ανάγκη να το υπερψηφίσουμε.
Στο κάτω-κάτω, είμαστε πολύ επιφυλακτικοί, αν όχι ανήσυχοι, για το γεγονός ότι το Υπουργείο σας δεν είναι το μοναδικό το οποίο αποφασίζει. Αυτή τη στιγμή συναποφασίζει. Μέσα στο Υπουργείο αυτό υπάρχουν και άλλοι, οι οποίοι έχουν εκφράσει ανοιχτά τις απόψεις τους για την παιδεία, έχουν εκφράσει θέσεις οι οποίες δεν συνάδουν με το ελληνικό πνεύμα. Προφανώς, το Υπουργείο άγεται και φέρεται σύμφωνα με τις εκάστοτε ορέξεις της συγκυβέρνησης, βλέπε δηλαδή ΠΑΣΟΚ και ΔΗΜΑΡ.
Γι’ αυτό το λόγο και για τους λόγους, τους οποίους έχουμε συζητήσει στο παρελθόν, καταλαβαίνετε ότι δεν θα συμφωνήσουμε με το σχέδιο «Αθηνά». Θα είμαστε πάρα πολύ πικραμένοι να συζητήσουμε τα ίδια θέματα σε δύο μήνες, σε πέντε μήνες, σε ένα χρόνο -δεν έχει σημασία- βλέποντας την ελληνική παιδεία να πηγαίνει από το κακό στο χειρότερο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Ευχαριστούμε και εμείς.
Το λόγο έχει η Κοινοβουλευτική Εκπρόσωπος της Δημοκρατικής Αριστεράς κ. Ρεπούση, για έξι λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κύριε Πρόεδρε, κύριοι Υπουργοί, αγαπητοί και αγαπητές συνάδελφοι, θέλω εξαρχής να διευκρινίσω ότι η κριτική που ασκούμε στο σχέδιο «Αθηνά» είναι από την πλευρά της μεταρρύθμισης και όχι της αντιμεταρρύθμισης. Έχουμε συμφωνήσει, έχουμε πολλές φορές πει και μέσα σ’ αυτήν την Αίθουσα και στην αντίστοιχη επιτροπή ότι η τριτοβάθμια εκπαίδευση και τα Πανεπιστήμια και τα Τεχνολογικά Ιδρύματα, αναπτύχθηκαν άναρχα, ακολουθώντας σε πάρα πολλές περιπτώσεις πελατειακή λογική, τοπικιστικά κριτήρια. Όλα αυτά που δημιουργήθηκαν, δεν έγιναν με γνώμονα την αναβάθμιση της τριτοβάθμιας εκπαίδευσης, έτσι ώστε να είναι μοχλός για την ανάπτυξη και την πρόοδο της χώρας.
Βέβαια, δεν θα συμφωνήσουμε στις εκτιμήσεις που επιχειρούν να γενικεύσουν, όπως ακούστηκε προηγουμένως, ότι κάθε καθηγητής είχε την παρέα του, κάθε παρέα είχε το τμήμα της. Όχι, δεν είναι έτσι. Υπήρχαν τέτοια φαινόμενα και μέσα στην ακαδημαϊκή κοινότητα, ωστόσο δεν πρέπει να γενικεύσουμε ότι την αφορά πρωτίστως. Αφορά την εξέλιξη ενός κράτους και ενός πελατειακού συστήματος, με το οποίο συνεργάστηκε πολλές φορές η ακαδημαϊκή κοινότητα.
Η κριτική, λοιπόν, που ασκούμε είναι από την πλευρά της μεταρρύθμισης. Κι αν αυτή τη στιγμή λυπούμαστε πραγματικά, είναι γιατί δεν αξιοποιήθηκε αυτή η ευκαιρία για να γίνει μια πραγματική αναδιάταξη του χάρτη της τριτοβάθμιας εκπαίδευσης, ακολουθώντας επιστημονικά και αναπτυξιακά κριτήρια, δηλαδή ακαδημαϊκά κριτήρια. 
Σε ένα πρώτο δελτίο Τύπου που εκδώσαμε ως Δημοκρατική Αριστερά τον Ιανουάριο του 2013, μετά από μια συνάντηση εργασίας που είχαμε στο Υπουργείο Παιδείας, δηλώσαμε ότι ως Δημοκρατική Αριστερά θα στηρίξουμε με όλες μας τις δυνάμεις τον επανασχεδιασμό του ακαδημαϊκού χάρτη, στο βαθμό που οι επιλογές που θα γίνουν, θα είναι συναρτημένες με επιστημονικά και αναπτυξιακά κριτήρια και δεν θα υπακούουν σε τοπικιστικές, πελατειακές και μικροκομματικές επιλογές ή στην αυθαίρετη συρρίκνωση της ανώτατης εκπαίδευσης. Καταθέτω για τα Πρακτικά το αντίστοιχο δελτίο Τύπου.
(Στο σημείο αυτό η Βουλευτής κ. Μαρία Ρεπούση, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτά τα λέω γιατί υπάρχει μια σύγχυση -το βλέπω στον Τύπο- σχετικά με τη θέση που έχουμε πάρει. Θα συμφωνήσω με αυτό που πρόσφατα είπε ο Πρόεδρός μας στην εκδήλωση που είχαμε στον Κεραμεικό ότι «στα θολά νερά κολυμπάνε βρώμικα και ψόφια ψάρια». Θέλω να είμαι σαφής σε όλη την στάση μας απέναντι στο σχέδιο «Αθηνά».
Λίγο αργότερα, παρουσιάσαμε ως Δημοκρατική Αριστερά τις θέσεις μας για την αναδιάρθρωση του ακαδημαϊκού χάρτη. Δεν αρκεστήκαμε σε μια κριτική. Παρουσιάσαμε μια ολοκληρωμένη πρόταση με συγκεκριμένα κριτήρια. Οργανώσαμε μια συνέντευξη Τύπου, όπου εκεί παρουσιάσαμε τις θέσεις μας. Ζητήσαμε δε, από το Υπουργείο Παιδείας, θεωρώντας ότι αυτή η αναδιάρθρωση είναι πάρα πολύ σοβαρό ζήτημα και δεν μπορεί να είναι στην αποκλειστική αρμοδιότητα της πολιτικής ηγεσίας του Υπουργείου Παιδείας, την ενεργοποίηση των θεσμικών οργάνων, όπως είναι το Εθνικό Συμβούλιο για την Παιδεία και την Αρχή Διασφάλισης Ποιότητας στην τριτοβάθμια εκπαίδευση.
Ζητήσαμε, επίσης, από τον Υπουργό να μην προχωρήσει στην έκδοση προεδρικού διατάγματος, παρ’όλο που καταλαβαίναμε ότι μία τέτοια συζήτηση θα εγείρει και πελατειακού τύπου ενστάσεις. 
Ζητήσαμε, λοιπόν, όλο αυτό το σχέδιο να μπει στην κοινοβουλευτική διαδικασία και να γίνει σχέδιο νόμου, γιατί είναι πάρα πολύ σοβαρό ζήτημα. Η συζήτηση αυτή θέλει χρόνο, όσο και αν πούμε ότι κατά την άποψή μας δεν υπάρχει αυτός ο πολιτικός χρόνος για την τριτοβάθμια εκπαίδευση. 
Αυτήν τη στιγμή τα ανώτατα ιδρύματα υφίστανται πάρα πολύ σημαντικές περικοπές. Εγώ θα δεχθώ ότι είναι λόγω αντικειμενικών συνθηκών. Δεν έχουν τη δυνατότητα να ανανεώσουν το εκπαιδευτικό και επιστημονικό προσωπικό τους, άρα η Κυβέρνηση δεν έχει τον πολιτικό χρόνο για να τραβήξει σε μάκρος αυτήν την αλλαγή. Χρειάζονται, λοιπόν, αποφάσεις.
Σε ό,τι αφορά την επόμενη χρονιά, προτείναμε τη βάση του «10», όχι ως προκρούστεια λογική, θεωρώντας πως, όταν για παράδειγμα έχουμε τμήματα πανεπιστημιακά όπου πάνω από το 50% των σπουδαστών είναι κάτω από τη βάση του «10», αυτό σημαίνει πράγματα για το συγκεκριμένο πτυχίο. Δεν μπορεί να έχουμε τμήματα όπου δεν εισάγονται σπουδαστές και σπουδάστριες με βαθμό 8, 7 ή 6, αλλά με βαθμό 3. Έχουμε κάτω από τη βάση του «10» πάνω από το 90% των σπουδαστών. Άρα, έχουμε τμήματα, των οποίων το πτυχίο δεν ανταποκρίνεται πουθενά. Θα μπορούσε, λοιπόν, ένας πρώτος εξορθολογισμός να προκύψει μέσα από το να ξαναδούμε αυτά τα κριτήρια και αυτήν την κατάσταση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Την ανοχή σας θα ήθελα, κύριε Πρόεδρε, για ένα λεπτό.
Θα δεχθώ αυτό που είπε ο Υπουργός για τους ωρομίσθιους, ότι πραγματικά δεν έχει τη δυνατότητα το Υπουργείο Παιδείας να έχει τον αριθμό των ωρομισθίων ώστε να στελεχωθούν τα τεχνολογικά ιδρύματα. Υπάρχει όμως μία σειρά από τμήματα που διατηρούνται μέσα στο σχέδιό σας, τα οποία δεν έχουν καθηγητές. Όλα αυτά είναι ζητήματα που δεν τα έχετε απαντήσει μέχρι τώρα. 
Θα καταθέσω επίσης για τα Πρακτικά ολοκληρωμένη την πρότασή μας και για την πρώτη και για τη δεύτερη και για την τρίτη φάση της αναδιάρθρωσης. 
Το Μάρτιο του 2013 με νέα ανακοίνωση της Δημοκρατικής Αριστεράς εκφράσαμε την αντίθεσή μας στο σχέδιο «Αθηνά». Το κρίναμε επιφανειακό και αναντίστοιχο με τα κριτήρια που το ίδιο το Υπουργείο είχε θέσει και με τα οποία συμφωνούσαμε. Επισημάναμε το θέμα του δημοσιονομικού οφέλους. Δεν είδαμε δηλαδή να υπάρχει συγκεκριμένο δημοσιονομικό όφελος ή τουλάχιστον δεν πειστήκαμε. Δεν το είδαμε πουθενά και το θεωρήσαμε τελικά ζημιογόνο για την επιβίωση και την ανάπτυξη των Ανώτατων Εκπαιδευτικών Ιδρυμάτων. Εντοπίσαμε επίσης το θεσμικό έλλειμμα στην εκπόνηση αυτού του σχεδίου. Θα καταθέσω για τα Πρακτικά το αντίστοιχο Δελτίο Τύπου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, αν μπορείτε, ολοκληρώστε.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Θέλω να επανέλθω σε αυτό, γιατί για εμάς είναι πάρα πολύ σημαντική η διαδικασία που ακολουθήθηκε για το σχέδιο «Αθηνά». 
Είπατε, κύριε Υπουργέ, ότι η ΑΔΙΠ ερωτήθηκε. Φυσικά, η Βουλή δεν το ξέρει αυτό, διότι δεν έχουμε τα αντίστοιχα έγγραφα. Συμφωνώ ότι θα μπορούσαμε να τα έχουμε. Εγώ θα αναφερθώ τώρα στο αίτημα της ΠΟΣΔΕΠ. 
Η ΠΟΣΔΕΠ στις 13 Μαρτίου 2013 απευθύνθηκε στην ΑΔΙΠ και ζήτησε τη γνωμοδότησή της. Η ΠΟΣΔΕΠ είναι η Πανελλήνια Ομοσπονδία Συλλόγων Διδακτικού και Ερευνητικού Προσωπικού. Θέλω να πω εδώ στην Αίθουσα ότι το Προεδρείο της ΠΟΣΔΕΠ είναι με την πλευρά της μεταρρύθμισης και όχι της αντιμεταρρύθμισης ή της ακινησίας. Ζήτησε, λοιπόν, από τον ΑΔΙΠ τη γνώμη της, αυτή που λέει ο Υπουργός ότι έχει. Πήρε την ίδια μέρα μία απάντηση που αναφέρει συγκεκριμένα τα εξής: «Σε απάντηση του ανωτέρω σχετικού, σας γνωρίζουμε ότι για το ζήτημα που θέτετε αναφορικά με τη γνώμη της ΑΔΙΠ επί του σχεδίου «Αθηνά» έχουμε ήδη πάρει θέση με τα έγγραφα της ΑΔΙΠ τάδε και τάδε». Στο έγγραφο αυτό της ΑΔΙΠ ανταπαντά το Προεδρείο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Ρεπούση, σας επισημαίνω ότι είμαστε εκτός χρόνου.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ολοκληρώνω, κύριε Πρόεδρε. 
Απαντά λοιπόν: «Σας ευχαριστώ για την άμεση απάντησή σας. Ωστόσο επειδή δεν κατορθώσαμε να εντοπίσουμε τα δύο κείμενα στα οποία αναφέρεστε, αφού δεν είναι αναρτημένα στην ιστοσελίδα σας, θα θέλαμε να μας διευκρινίσετε αν πρόκειται περί απορρήτων εγγράφων. Σε αντίθετη περίπτωση, θα σας παρακαλούσα να μας τα κοινοποιήσετε». 
Δεν υπάρχει καμμία απάντηση από τη μεριά αυτή. Δεν έχει κοινοποιηθεί καμμία γνώμη στο αντίστοιχο όργανο της ΠΟΣΔΕΠ. Κι αυτό το λέω, όχι μόνο για να υπογραμμίσω το θεσμικό έλλειμμα, αλλά για να πω ότι για τόσο σημαντικά πράγματα, όπως είναι η αναδιοργάνωση του χάρτη, απαιτείται κάποιος σεβασμός στις διαδικασίες αυτές. 
Ευχαριστώ πάρα πολύ. 
(Στο σημείο αυτό η Βουλευτής κ. Μαρία Ρεπούση καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Το λόγο έχει ο πρώην Πρόεδρος της Βουλής κ. Κακλαμάνης για δέκα λεπτά.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, αισθάνομαι την υποχρέωση να πάρω μέρος σ’ αυτήν τη συζήτηση. 
Να μου επιτρέψετε αν πω δύο λόγια μόνο, σε όσα αναφέρθηκαν άλλωστε για το μεγάλο πρόβλημα -πρόβλημα επιβίωσης, φοβούμαι- που αντιμετωπίζει η Κυπριακή Δημοκρατία. 
Θα πρέπει επιτέλους, τουλάχιστον στην Αίθουσα αυτή, να συναισθανθούμε τις ευθύνες που έχουμε ως χώρα, ως πολιτικός κόσμος για την πορεία του κυπριακού ελληνισμού πριν από την εξέγερση του 1954, που εκ των υστέρων απεδείχθη ότι δεν οδήγησε στον σκοπό στον οποίο προσέβλεπε ο κυπριακός λαός. Είναι γνωστό ότι δεν υπήρξε πρωτογενής η εξέγερση εκείνη, δηλαδή χωρίς την θέση και το ρόλο των Αθηνών. 
Προχωρούμε στις Συμφωνίες της Ζυρίχης και του Λονδίνου και στην ανακήρυξη της Κυπριακής Δημοκρατίας. Εκ των υστέρων απεδείχθη ότι και εκεί η στρατηγική μας δεν ήταν αυτή που τελικώς ωφέλησε, ανεξαρτήτως των προθέσεων των πρωταγωνιστών. 
Προχωρούμε στη συνέχεια στο πώς αντιληφθήκαμε κι εμείς στην Ελλάδα και η κυπριακή ηγεσία, τις δεσμεύσεις αυτών των συμφωνιών.
Επίσης, προχωρούμε στο μεγάλο εθνικό έγκλημα. Και το αναφέρω γιατί δεν θα πρέπει ορισμένες δυνάμεις στη χώρα μας να επαναλαμβάνουν το ίδιο λάθος στην ελληνική Θράκη. 
Οι θύλακες των Τουρκοκυπρίων ξέρουμε πώς δημιουργήθηκαν. Επίσης, ξέρουμε πώς απετέλεσαν τη βάση μετά το εγκληματικό πραξικόπημα το 1974, ώστε να υπάρξει εισβολή και να βρισκόμαστε σήμερα μπροστά σε αδιέξοδα σε ό,τι αφορά την επιδίωξη μιας λύσης πραγματικής για την κυπριακή υπόθεση. 
Φυσικά, πρέπει να αναφέρω το μεγάλο έγκλημα της απόσυρσης από την Κύπρο μιας ολόκληρης μεραρχίας. Ο Γιώργος Παπανδρέου είχε περάσει στην Κύπρο έναν-έναν τους στρατιώτες και τους αξιωματικούς μιας ολόκληρης μεραρχίας, όχι «εν χορδαίς και οργάνοις» -όπως έγινε η παραγγελία των S-300, όταν προεκλογικώς ο τότε Πρόεδρος της Κύπρου ανακοίνωνε ότι παίρνει από τη Ρωσία τους S-300- και χωρίς τυμπανοκρουσίες. Αν η μεραρχία εκείνη δεν είχε αποσυρθεί, δεν θα ακολουθούσαν όσα ακολούθησαν. 
Επειδή ανήκω σε εκείνη τη γενιά, που στους δρόμους της Αθήνας πίστευε ότι αγωνίζεται για την ελευθερία της Κύπρου, οφείλω σήμερα να πω ότι χρειάζεται μέτρο από όλους μας και κυρίως από εμάς εδώ. Πρέπει να στεκόμαστε δίπλα. Δεν πρέπει να «καθοδηγούμε». Γιατί δεν δέχομαι ότι είναι δυνατόν η ελεύθερη πατρίδα να συμβουλεύει και να καθοδηγεί μία επίσης ελεύθερη και ανεξάρτητη χώρα με όλους τους δεσμούς που μας συνδέουν.
Είναι κρίσιμη η ώρα αυτή. Για όσους γνωρίζουμε τα ενδότερα όλης αυτής της κρίσης -για την οποία υπήρξε, κύριε Πρόεδρε, προειδοποίηση εδώ και πάρα πολλά χρόνια, αλλά και προσφάτως- ξέρουμε ότι δεν είναι «κεραυνός εν αιθρία». Οφείλουμε, με αίσθηση ευθύνης να σταθούμε δίπλα στον κυπριακό ελληνισμό, χωρίς ρόλο καθοδηγητή, χωρίς ρόλο ψευτοσυμπαραστάτη και χωρίς ρόλο άσκησης ανέξοδης κριτικής. Αυτό σε ό,τι αφορά το μεγάλο εθνικό μας θέμα του κυπριακού ελληνισμού.
Θα μου επιτρέψετε να εκφράσω τώρα μερικές προσωπικές απόψεις. Στην Αίθουσα αυτή νομίζω ότι στα μεγάλα θέματα, όπως είναι η υπόθεση της παιδείας, θα πρέπει ο καθένας να έχει άποψη. Δεν είναι δυνατόν η Βουλή να είναι η «παλαιάς κοπής», όπως κατήντησε, ΕΦΕΕ, όπου τέσσερις εκπρόσωποι παρατάξεων ουσιαστικά με την πρακτική τους στη λειτουργίας της,  κατήργησαν το φοιτητικό κίνημα. 
Κύριε Πρόεδρε, έχω άποψη για το θέμα, γιατί γνωρίζετε ότι από το 1982 μέχρι το 1986 είχα την ευθύνη μιας πραγματικής μεταρρύθμισης, που όπως είπα και προχθές, δεν αγνόησε ό,τι θετικό έγινε, ιδιαίτερα στον τομέα της δευτεροβάθμιας εκπαίδευσης από την κυβέρνηση Καραμανλή με Πρωθυπουργό τον Γεώργιο Ράλλη. Προχώρησε μεταρρύθμιση που δεν ήταν από τη «στέγη». 
Αυτή η κατάσταση στη χώρα μας για την παιδεία οφείλεται στο γεγονός ότι όλες οι μεγάλες αποφάσεις για την παιδεία λαμβάνονται στους κύκλους ορισμένων ελίτ κοινωνικών και ακαδημαϊκών. 
Αν θέλετε να κάνετε έργο, να ξεκινήσετε από το «υπόγειο», από την προσχολική αγωγή, από την πρωτοβάθμια και δευτεροβάθμια εκπαίδευση. Δεν αναφέρομαι μόνο στο θέμα της αξιολόγησης. Αυτά θα τα πούμε την Τρίτη. 
Αυτή τη στιγμή, εσείς από τη μια πλευρά, εν ονόματι των περιορισμών του μνημονίου, όπως λέτε, κάνετε ένα έγκλημα ανεπαισθήτως και η Αντιπολίτευση το δικαιολογεί. Είναι έγκλημα αυτό που κάνετε, έστω ανεπαισθήτως. Και δεν μπορούμε να δικαιολογούμε, αγαπητοί συνάδελφοι της αντιπολίτευσης, αυτά που γίνονται, ότι τώρα «βρέχει ή δεν βρέχει», ότι είναι το μνημόνιο ή δεν είναι το μνημόνιο. 
Έχουμε διχάσει τον ελληνικό λαό. Και εάν ρωτήσετε δέκα Έλληνες πόσοι έχουν διαβάσει αυτό που λένε, για να είναι με το μνημόνιο ή να είναι εναντίον του μνημονίου, είναι ζήτημα αν θα σας πει ένας. Για να μην πω ότι και πέραν των απλών πολιτών, πολλοί άλλοι μιλούν για το μνημόνιο, χωρίς να έχουν ιδέα γι’ αυτό. Όμως ο λαός, η χώρα είναι διχασμένη για άλλη μία φορά. Είναι το μεγάλο πρόβλημα που έχει ο ελληνισμός να βρίσκει τρόπο να χωρίζεται στα δυο και η χώρα και το έθνος σε κρίσιμες περιόδους να «πληρώνουν τα σπασμένα». 
Εδώ, κύριε Πρόεδρε, γίνεται ένα τεράστιο λάθος. Το χαρακτηρίζω ως έγκλημα, τονίζοντας ότι δεν μπορώ να αποδώσω δόλο. Αλλά το έγκλημα είναι έγκλημα. 
Δεν λέει το μνημόνιο, κύριε Υπουργέ, ότι πρέπει να μην προσλάβετε χίλιους πεντακόσιους εκτάκτους στα ΤΕΙ. Αντίθετα, και στον τομέα της υγείας και στον τομέα της παιδείας είναι υπόθεση δική μας πώς κατανέμουμε τις δαπάνες. Κατά συνέπεια, το να λέμε ότι επειδή θα πάρουμε μόνο εκατόν πενήντα εκτάκτους στα ΤΕΙ, σημαίνει ότι «πονάει», προφανώς, «το κεφάλι αλλά δεν το κόβουμε». 
Κύριε Υπουργέ, μου είπατε προχθές ότι θα πάνε να βρουν ένα «αδειανό πουκάμισο». Γιατί; Μήπως γιατί από το 1985 όλες οι κυβερνήσεις, δυστυχώς, βρίσκονταν υπό την πίεση της ελίτ, με πρώτη το Τεχνικό Επιμελητήριο Ελλάδος, το οποίο «πήρε στο λαιμό του», όχι μόνο τις σχολές των μηχανικών των τεχνολογικών σχολών, αλλά όλες τις σχολές των ΤΕΙ; Διότι το βέτο ήταν πάντα σε όλες τις κυβερνήσεις.
 Άφηναν μεν τους Υπουργούς ελεύθερους να ιδρύουν τμήματα και σχολές σε όλη την Ελλάδα, ενώ εκατόν πενήντα χιλιάδες επιστήμονες, απόφοιτοι των ΤΕΙ, έμεναν χωρίς επαγγελματικά δικαιώματα. Και εμείς –και αυτό είναι ντροπή, αλλά δεν το ξέρει ο ελληνικός λαός- εδώ μέσα ψηφίσαμε επαγγελματικά δικαιώματα, μεταπτυχιακούς τίτλους σπουδών από οποιοδήποτε κολλέγιο, του οποιουδήποτε ψευτοπανεπιστημίου του εξωτερικού και της Ευρωπαϊκής Ένωσης. Και έχουμε αποφοίτους τριτοβάθμιας εκπαίδευσης, πτυχιούχους μηχανικούς, άλλους τεχνολόγους διαφόρων ειδικοτήτων, χωρίς επαγγελματικά δικαιώματα. 
Για να καταλάβουμε ποια είναι η άποψη που κυριαρχεί, δυστυχώς, και είναι και στο πνεύμα του σχεδίου του προεδρικού διατάγματος, τι είναι αυτό που σας ανέφερα και προχθές, κύριε Υπουργέ; Βάζετε τόσες σχολές ΙΕΚ και τόσα τμήματα των ΤΕΙ και λέτε ότι έχουν το ίδιο αντικείμενο. Δηλαδή, «κουκιά και λάχανα όλα μαζί». Ναι, στο τσουκάλι για να μαγειρέψουμε, όχι όμως για να πούμε ότι κάνουμε μια αναδιάρθρωση της Ανώτατης Εκπαίδευσης. 
Σας επαναλαμβάνω την έκκλησή μου, κύριε Υπουργέ. Τέσσερα χρόνια στη Σχολή, καθώς πλησίαζα σε εξετάσεις, έτρεμα για το τι μπορεί να συμβεί από τη μία μέρα στην άλλη. Και τώρα, δύο μήνες προ των εξετάσεων, δημιουργείτε ένα κίνημα, το οποίο αυτή τη στιγμή, όχι μόνο έχει βάσεις απολύτως δικαιολογημένες, αλλά είναι και μια έκρηξη. Αυτό έχει γενικότερη σημασία, κύριοι συνάδελφοι, διότι εδώ μέσα ρίχνουμε «βόμβες» και η Κυβέρνηση και η Αντιπολίτευση. Ξεχνάμε ότι όλη η Ελλάδα είναι μία «πυριτιδαποθήκη» και μπορεί να αρχίσει η μεγάλη αναταραχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, θερμή παράκληση, να ολοκληρώσετε.</ChairmanSpeech>    
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, με την ανοχή σας τελειώνω σ’ ένα λεπτό. 
Δεν ξέρω, πραγματικά –και αγχώνομαι καθημερινά- από πού θα αρχίσει, αλλά φοβάμαι ότι θα υπάρξουν γεγονότα από τα οποία κανένας δεν θα ωφεληθεί. Είμαι βέβαιος ότι κανείς συνειδητά δεν τα θέλει, αλλά θα τα πληρώσουμε ως χώρα, όπως αυτά που βλέπουμε στην Κύπρο. Γι’ αυτό, ας προσέξουμε να μην κάνουμε κινήσεις, πριν σκεφτούμε το επόμενο βήμα. 
Και εσείς, κύριε Υπουργέ, δυστυχώς, αυτό κάνετε. Δυστυχώς, διαλύετε τον τεχνολογικό τομέα της εκπαίδευσης, αυτή είναι η άποψή μου. 
Θυμάμαι μια πρόταση του Ανδρέα Παπανδρέου για το Αττικό Πανεπιστήμιο, που θα περιελάμβανε τη Βιομηχανική Πειραιώς, το Πάντειο και την ΑΣΟΕ. Ζημιώθηκαν τα Ιδρύματα αυτά και η χώρα και η εκπαίδευση από το γεγονός ότι δεν έγινε τελικά το Αττικό Πανεπιστήμιο και έχουμε τρία πανεπιστήμια, που όντως αναγνωρίζονται στο εξωτερικό; Ποιο θα είναι το brand name του πτυχίου, του πανεπιστημίου «Αδαμάντιος Κοραής». Μπορείτε να μου πείτε ποιο θα είναι;</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Δεν υπάρχει πτυχίο «Αδαμάντιος Κοραής».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα σας παρακαλούσα να συντομεύσετε, κύριε Πρόεδρε, καθώς λόγω τριημέρου υπάρχει αίτημα Βουλευτών να μιλήσουν για να προλάβουν τις πτήσεις τους.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχετε δίκιο, είναι ο χρόνος στον οποίο, ως συνήθως κάνω κατάχρηση, με την ανοχή σας. 
Εγώ προτείνω το εξής και παρακαλώ τον κύριο Υπουργό: Κανείς δεν μπορεί να προχωρήσει μόνος του στο δύσβατο πεδίο της παιδείας. Αυτό πρέπει να σταματήσει τώρα, να πάνε τα παιδιά να δώσουν τις εξετάσεις τους κανονικά και να κάτσει με όλες τις δυνάμεις κάτω -όχι στα σαλόνια- εδώ με τον πολιτικό κόσμο,  για να δώσουμε την καλύτερη λύση στο πρόβλημα. 
Ευχαριστώ.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προχωρούμε στις δευτερολογίες εκείνων από τους εισηγητές που έχουν το δικαίωμα να δευτερολογήσουν -αρχίζουμε με τον κ. Κουράκη- και μετά θα μιλήσει ο Υπουργός, εφόσον θέλει να δευτερολογήσει.
 Επειδή υπάρχουν κάποιες αεροπορικές πτήσεις που ορισμένοι συνάδελφοι πρέπει να προλάβουν μου έκαναν την παράκληση, αν μπορούμε, να το λάβουμε υπ’ όψιν μας. 
Ορίστε, κύριε Κουράκη, έχετε το λόγο για πέντε λεπτά.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, προηγουμένως προσπάθησα να αναδείξω ένα πολύ σημαντικό θέμα, γιατί δεν εφαρμόσατε το δικό σας νόμο. Δώστε κάποιες απαντήσεις και θα επανέλθω μετά.
Είναι επίσης ένα πολύ σημαντικό θέμα το οποίο δεν έθιξα και θα το θίξω τώρα και θέλω μια σαφή απάντηση. 
Ξέρουμε ότι γίνονται συμπτύξεις, καταργήσεις τμημάτων. Εγώ αναφέρομαι στις συμπτύξεις, όπου τα πρώην τμήματα γίνονται κατευθύνσεις. Μπορείτε να μου  πείτε ποιο θα είναι το πρόγραμμα σπουδών αυτών των νέων τμημάτων που έχουν προέλθει από συγχώνευση, μετακίνηση κ.λπ.; Ποιος θα καταρτίσει και πώς θα πιστοποιηθούν τα προγράμματα σπουδών των νέων τμημάτων που προκύπτουν από συγχωνεύσεις δύο ή περισσοτέρων; Πώς θα λειτουργήσουν αυτά το Σεπτέμβριο; 
Δεν είναι εδώ η κ. Χριστοφιλοπούλου, για να ακούσει αυτό που θα πω. Το άρθρο 32 του ν. 4009 που προβλέπει τη διαδικασία κατάρτισης των προγραμμάτων σπουδών θα εφαρμοστεί, θα υλοποιηθεί; Θα είστε σύννομοι; Διότι το άρθρο 32 του ν. 4009 λέει στην παράγραφο 2: «Το κατά την παράγραφο 1 περιεχόμενο του προγράμματος σπουδών καταρτίζεται από ειδική επιτροπή η οποία απαρτίζεται τουλάχιστον από πέντε καθηγητές της σχολής του οικείου γνωστικού πεδίου και συγκροτείται από τον κοσμήτορα και εφόσον δεν πρόκειται για το νέο πρόγραμμα σπουδών, τον διευθυντή του τμήματος κ.λπ.…,το περιεχόμενο του προγράμματος σπουδών εγκρίνεται από τον πρύτανη, μετά από την εισήγηση των κοσμητειών και σύμφωνα με τη γνώμη της συγκλήτου…». 
Ποιο θα είναι το πρόγραμμα σπουδών, το οποίο θα έπρεπε να γνωρίζουν, βέβαια, σε μια ευνομούμενη πολιτεία οι μαθητές του λυκείου που θα κληθούν να συμπληρώσουν ένα μηχανογραφικό; Πότε θα συγκροτηθεί –επαναλαμβάνω- το πρόγραμμα σπουδών; 
Μάλιστα το άρθρο 32 ακόμα χειρότερα –για εσάς χειρότερα- προβλέπει διαδικασία κατάρτισης προγράμματος σπουδών για τμήμα ιδρύματος ή το πολύ, σε περίπτωση συνεργασίας, σχολών του ιδίου ΑΕΙ. Δεν κάνει καμμία μνεία για προγράμματα σπουδών από τμήματα που ανήκουν σε διαφορετικά ΑΕΙ, διότι αυτό συμβαίνει στο σχέδιο «Αθηνά» όπου έχουμε τμήματα από διαφορετικά ΑΕΙ ή κάποια τα οποία συνεργάζονται. Πώς αυτά θα καταρτίσουν προγράμματα σπουδών; Θα το δούμε. 
Είπατε ότι είστε απολύτως σύννομοι με τη διαδικασία. Εμείς στην επερώτησή μας είπαμε ότι αναγγέλθηκε το σχέδιο «Αθηνά» τον Ιούλιο. Είπατε ότι ζητήσατε από την ΑΔΙΠ στις 30-11-2013 το πλαίσιο αρχών. Πάνω σε ποιο κείμενο; Για να καταλάβω. Διότι, το σχέδιο «Αθηνά» δόθηκε στις 6 Φεβρουαρίου. Άρα, τους είπατε να αποφανθούν για ένα φάντασμα το οποίο δεν είχε κυκλοφορήσει.</Speech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Τα κριτήρια ζητήσαμε.</Speech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Τα κριτήρια. 
Λέτε: «Κύριοι, θα συγχωνεύσουμε εκείνο ή το άλλο, σκεφτόμαστε κ.λπ., πείτε τη γνώμη σας». Ή είπατε προηγουμένως, ότι «είναι κακό, κύριε Κουράκη, συνάδελφοι της Αξιωματικής Αντιπολίτευσης, το ότι εμείς αλλάξαμε το «Αθηνά»;» Καθόλου κακό δεν είναι. Η διαβούλευση λέει ότι αλλάζουμε. Αυτό, όμως, έγινε σε σαράντα ημέρες!</Speech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Τέσσερις μήνες.</Speech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Από τις 6 Φεβρουαρίου μέχρι σήμερα δεν είναι τέσσερις μήνες. Στις 6 Φεβρουαρίου είχαμε το σχέδιο στα χέρια μας. Πιο μπροστά είχαμε κριτήρια. Δεν είχαμε το σχέδιο. Οι τροποποιήσεις στο σχέδιο «Αθηνά» -1, 2, 3, 4, 5, 10- έγιναν αφ’ ης στιγμής είχαμε το σχέδιο, από τις 6 του Φλεβάρη.
Επομένως ζητάτε από τα ιδρύματα, από τα συμβούλια, από την ΑΔΙΠ να αποφανθούν επί ενός φαντάσματος που δεν υπάρχει.
Επίσης, ζητήσαμε στην Επιτροπή Μορφωτικών Υποθέσεων, πριν από τρεις εβδομάδες τουλάχιστον, να μας δώσετε τα έγγραφα και έρχεστε σήμερα και μας λέτε «αυτά είναι τα έγγραφα». Επιτρέπεται; Αυτό δεν είναι υποτίμηση; Γιατί δεν μας τα δίνατε τότε; Θα σας ακούσω, να μου πείτε την άποψή σας γι’ αυτό το πράγμα.
Όσον αφορά αυτό που είπε ο κ. Κακλαμάνης, είναι τόσο πασιφανές, τόσο ορθολογικό. Για να λειτουργήσουν τα ΤΕΙ λείπουν χίλιοι εκατόν πενήντα διδάσκοντες και επειδή μας το επιβάλλει το μνημόνιο και οι περικοπές, ε τι να κάνουμε, έχουμε εκατόν πενήντα. Άρα, τι κάνουμε τα υπόλοιπα; Τα κλείνουμε. Είναι δυνατόν; Δηλαδή, να εφαρμόσουμε την ίδια λογική και στην υγεία -που άρχισε να εφαρμόζεται βεβαίως- η οποία λέει «Τι να κάνουμε; Τόσα είναι τα χρήματα για να έχουμε ιατρούς, νοσηλευτικό προσωπικό και φάρμακα». «Δεν φτάνουν». «Κόψτε το λαιμό σας! Να πεθάνετε», όπως και «να πεθάνετε από έλλειψη γνώσης στα πανεπιστήμια»;
Πρέπει να σας πω ότι ο μόνος τρόπος για να διασωθεί αυτή η διαδικασία -το είπε και η κ. Ρεπούση- είναι να το αποσύρετε. Δεν υπάρχει τίποτε άλλο. 
Είπατε κάποια στιγμή, σχετικά με τον αριθμό των εισακτέων -δεν ξέρω αν σας ξέφυγε- «ε, το κάνει η Ευρώπη, το κάνουμε και εμείς». Εννοώ την ενίσχυση των τμημάτων θετικής -ας το πω έτσι- κατεύθυνσης. Δηλαδή επειδή, ενδεχομένως, υπάρχει στην Ευρώπη μια τάση να αυξάνεται ο αριθμός των πολιτικών μηχανικών οι εννιακόσιοι πολιτικοί μηχανικοί που εισάγονται στη Θεσσαλονίκη θα γίνουν χίλιοι πεντακόσιοι επειδή ενδεχομένως, είναι μια ευρωπαϊκή οδηγία και όταν μάλιστα υπάρχει μια τεράστια ανεργία, επειδή έχει καταστραφεί η οικοδομή; Τι θα κάνουμε; Κι εσείς μου λέτε ότι «αυξήσαμε τον αριθμό των εισακτέων» επειδή ενδεχομένως ήταν ευρωπαϊκή οδηγία;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ να ολοκληρώσετε.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Κλείνω αστραπιαίως, κύριε Πρόεδρε.
Είπατε ότι δεν προτείνουμε τίποτα και κάνουμε μόνον κριτική. Κάνετε λάθος. Ήδη η κ. Χριστοφιλοπούλου μίλησε για την πολύ σημαντική πρότασή μας. Εμείς θα προχωρήσουμε, όμως, σε διάλογο για το πώς θα καταρτιστεί ο Χάρτης της ενιαίας ανώτατης εκπαίδευσης πανεπιστημίων και ΤΕΙ μαζί με την έρευνα. Δεν θα γίνει ένα εγκεφαλικό κατασκεύασμα το οποίο θα συλλάβουν κάποιοι σοφοί. Θα προκύψει μέσα από έναν εξαντλητικό διάλογο με όλη την ακαδημαϊκή κοινότητα, με όλη την τοπική κοινωνία, στο πλαίσιο ενός αναπτυξιακού προγράμματος που θα βγάλει τη χώρα από την κατάσταση στην οποία βρίσκεται.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Φωτίου για τρία λεπτά.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ευχαριστώ, κύριε Πρόεδρε, για την κατανόηση που δείξατε.
Κύριε Υπουργέ, δεν πήρα καμμία απάντηση για το πού έχετε νομικό έρεισμα, δηλαδή για το ποιος νόμος σάς δίνει το δικαίωμα να ορίζετε κατευθύνσεις. Και δεν πήρα βεβαίως απάντηση, αγαπητοί συνάδελφοι, διότι έξω από το επιστημολογικό, ακαδημαϊκό και επιστημονικό πεδίο που είναι παράλογο να ορίζετε εσείς κατευθύνσεις, δεν υπάρχει νόμος. Εξ’ ου και η περιβόητη τροπολογία που περνάει από νομοσχέδιο σε νομοσχέδιο: από το Υπουργείο Περιβάλλοντος κατατίθεται την 1η Μαρτίου, την αποσύρετε, μετά την ξαναφέρνει το Υπουργείο Οικονομικών, στις 14 Μαρτίου, την ξανααποσύρετε μετά από φασαρία και φωνές. Φαντάζομαι ότι θα τη φέρετε στο επόμενο νομοσχέδιο του Υπουργείου Παιδείας που έχετε να καταθέσετε.
Τι λέει αυτή η τροπολογία; Λέει ότι «Με Προεδρικά Διατάγματα που προβλέπονται στην παράγραφο 6 κ.λπ., μπορούν να ιδρύονται, συγχωνεύονται, κατατέμνονται, μετονομάζονται και καταργούνται κατευθύνσεις σε τμήματα πανεπιστημίων και ΤΕΙ». Δηλαδή δεν έχετε νομικό εργαλείο για να κάνετε κατευθύνσεις. Θα το βάλετε τελευταία στιγμή, εκ των υστέρων, για να νομιμοποιήσετε τις κατευθύνσεις. Έλεος! 
Καταθέτω, λοιπόν, κατά την προσφιλή σας μέθοδο, και εγώ την τροπολογία που πηγαίνετε από Υπουργείο σε Υπουργείο.
(Στο σημείο αυτό η Βουλευτής κ. Θεανώ Φωτίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Δεύτερον, μας λέτε: «Δεν έχετε, κύριοι, καθόλου θέσεις πάνω στο θέμα». Σε αυτό σπεκουλάρουν πολύ και το ΠΑΣΟΚ και η ΔΗΜΑΡ. Ακούστε και ακούστε καλά. Σχεδιάζουμε ως ΣΥΡΙΖΑ-ΕΚΜ έναν νέο οδικό χάρτη για την ανώτατη εκπαίδευση, για τον ενιαίο δημόσιο χώρο της ανώτατης εκπαίδευσης και της έρευνας, με τις εξής προϋποθέσεις: Πρώτον, θα καταργήσουμε όλους τους μνημονιακούς νόμους για την ανώτατη εκπαίδευση και την έρευνα, το σχέδιο «Αθηνά» και την ιδιωτικοποίηση, που έχετε κάνει μέχρι σήμερα, του ερευνητικού ιστού.
Δεύτερον, θα καταθέσουμε μεταβατικό θεσμικό πλαίσιο για τη δημοκρατική λειτουργία όλων των βαθμίδων και του ερευνητικού ιστού. 
Τρίτον, θα λειτουργήσουμε ενιαία, γιατί το πρόβλημα ακριβώς, σ’ αυτήν τη φάση, είναι πρώτον, οι σχέσεις πανεπιστημίων, ΤΕΙ και ερευνητικού ιστού. Ξέρετε πολύ καλά ότι οι σχέσεις αυτές είναι ασαφείς και αλληλοεπικαλυπτόμενες, διέπονται από διαφορετικά νομικά καθεστώτα και εξακολουθούν να μην είναι ενιαίες. 
Δεύτερο πρόβλημα είναι το περιεχόμενο σπουδών, στα τμήματα δηλαδή των πανεπιστημίων και ΤΕΙ. Αυτά βιώνουν τον κατακερματισμό της γνώσης, την κυριαρχία της πληροφόρησης και της «κατάρτισης». Σπουδαστές και φοιτητές μαθαίνουν τα πάντα και τίποτα, με αβάσταχτο φόρτο μαθημάτων. Αυτό θα το αλλάξουμε, σε συνεργασία με τους αρμόδιους φορείς. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε ένα δευτερόλεπτο.
Τρίτο πρόβλημα αποτελούν οι σχέσεις των διπλωμάτων-πτυχίων με τις ανάγκες της κοινωνίας και της επιστήμης, με τα επαγγέλματα. Αυτό πρέπει να καθορισθεί.
Τέταρτο θέμα είναι η δημοκρατική οργάνωση και συμμετοχή και η αυτοδιαχείριση όλων των ακαδημαϊκών μονάδων. 
Σ’ αυτήν την προσπάθεια, που έχουμε κινήσει ήδη για το δημόσιο, δωρεάν πανεπιστήμιο, χρειαζόμαστε την κοινωνία συμμέτοχη. Η κοινωνία, παρά την πλύση εγκεφάλου που έχει υποστεί από τα ΜΜΕ, μέσα από την απελπισία και την ανέχειά της ακούει. Ενώ τα δημόσια αγαθά παιδεία, υγεία και πρόνοια καταρρέουν, ο ελληνικός λαός στρέφεται σ’ αυτά, συνειδητοποιώντας όχι μόνο την αδυναμία του να τα αντικαταστήσει με τα πολυδιαφημιζόμενα ιδιωτικά αλλά και επειδή τα αισθάνεται σαν μοναδικό του καταφύγιο και στήριγμα.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κυρία συνάδελφε.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Τελειώνω, κύριε Πρόεδρε.
Αυτά είναι τα καλά νέα, κύριε Υπουργέ. Μέσα στην κρίση το δημόσιο σχολείο γίνεται και πάλι σημείο αναφοράς, προσδοκίας και ελπίδας. Θα συζητήσουμε, λοιπόν -όχι διάλογο κι όλα αυτά που λέτε, που έχουν πια καταρρακωθεί- εμείς, ως ΣΥΡΙΖΑ-ΕΚΜ, για όσο χρόνο απαιτείται, με ειλικρίνεια και γνώση, για να προτείνουμε για τη δημόσια ανώτατη εκπαίδευση και έρευνα, που έχει ανάγκη ο τόπος περισσότερο τώρα παρά ποτέ, να σπουδάζουν όσο το δυνατόν περισσότεροι. Αυτό απαιτεί η ελληνική κοινωνία. Αυτό είναι το αναπτυξιακό μας κεφάλαιο. Όσο το δυνατόν περισσότεροι να σπουδάζουν, όχι όσο το δυνατόν λιγότεροι, για να μαθαίνουν τα παιδιά σε συνθήκες κρίσης καλά γράμματα. Αυτός είναι ο ρόλος της Αριστεράς και του ΣΥΡΙΖΑ σήμερα. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Χρήστος Μαντάς έχει το λόγο για τρία λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Άκουσα με πολλή προσοχή τον αντίλογο του κυρίου Υπουργού σε σχέση με την επίκαιρη επερώτησή μας. Παρέθεσε διάφορους ισχυρισμούς. 
Ο κεντρικός του ισχυρισμός ήταν ότι επί της ουσίας εμείς δεν προτείνουμε τίποτα. Αυτός ήταν ο κεντρικός ισχυρισμός συν το ότι είπε πως δόθηκε πολύς χρόνος, ότι εμείς παραποιούμε την αλήθεια επί του θεσμικού πλαισίου κ.λπ..
Νομίζω ότι έχει αποδειχθεί σ’ αυτήν την Αίθουσα απ’ αυτά που έχουν αποκαλυφθεί -γιατί είναι αποκαλυπτικά όσα έχουν συμβεί μέχρι τώρα- ότι δυστυχώς το Υπουργείο πέφτει από το ένα ατόπημα στο άλλο. Και τα δύο βασικά ατοπήματα είναι τα ακόλουθα. Το πρώτο είναι ότι σήμερα ήρθε ο κύριος Υπουργός να μας πει ότι έχει, ως κρατικό μυστικό ή δεν ξέρω τι άλλο, τη γνωμοδότηση της ΑΔΙΠ, που η Βουλή δεν το γνωρίζει. 
Το δεύτερο ατόπημα είναι αυτή η περίφημη τροπολογία. Σας το λέμε καθαρά, για να το έχετε υπ’ όψιν σας, ότι μόλις φέρετε την τροπολογία, εμείς από την πλευρά μας θα κάνουμε ό,τι είναι δυνατόν, έτσι ώστε και με αυτόν τον τρόπο να μπλοκάρουμε αυτό που ο κ. Κακλαμάνης, ο Πρόεδρος της Βουλής, χαρακτήρισε ως έγκλημα. Και δεν τον έχω ακούσει πολλές φορές να μιλάει με αυτόν τον έντονο τρόπο. Κάτι θα γνωρίζει, ίσως, περισσότερο από εμάς τους νεότερους. Κυρίως αυτό που έκανε εντύπωση είναι αυτό που είπε -και θέλω να το επαναλάβω- ότι δεν ξεκινάς από τα κεραμίδια και από τις ελίτ για να φτιάξεις ένα σύστημα, αλλά ξεκινάς με έναν ριζικά διαφορετικό τρόπο. 
Προσπάθησα στην πρωτομιλία μου να πω συγκεκριμένα πράγματα, όσον αφορά τις κατευθυντήριες γραμμές των προτάσεών μας. Δεν θέλαμε –ήταν επιλογή μας αυτό- ως ΣΥΡΙΖΑ-Ενωτικό Κοινωνικό Μέτωπο να βγούμε σαν οι πάνσοφοι -δεν ξέρω κι εγώ τι- και να πούμε με λεπτομέρειες τα κριτήρια. Μήπως νομίζετε ότι είμαστε τόσο αφελείς και ότι δεν ξέρουμε ή δεν μπορούμε να κάνουμε ένα πακέτο και πέντε και δέκα και δεκαπέντε και είκοσι κριτηρίων; 
Ξέρετε ποιες είναι οι δυνατότητές μας. Ή νομίζετε ότι δεν γνωρίζουν σε αυτή τη χώρα ποιες είναι οι δυνατότητες του χώρου αυτού και στην ανώτατη εκπαίδευση; Νομίζετε λοιπόν ότι δεν μπορούσαμε να κάνουμε ένα πακέτο πέντε, δέκα ή είκοσι κριτηρίων; Μα, δεν είναι εκεί το θέμα. Είναι προφανές, πια, ότι δεν είναι εκεί το θέμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε. 
Διότι, αυτό που κρύβετε κυρίως, είναι ότι ανοίγετε όχι απλώς την κερκόπορτα αλλά τα παράθυρα και τις πόρτες στην ιδιωτική επιχειρηματική πρωτοβουλία και στο χώρο της ανώτατης εκπαίδευσης και στην ιδιωτικοποίηση όλων των λειτουργιών του δημόσιου πανεπιστημίου. Αυτός είναι ο κύριος στόχος σας και είναι στόχος μνημονιακός και νεοφιλελεύθερος. 
Ε, λοιπόν, δεν θα σας το επιτρέψουμε αυτό! Θα κάνουμε ό,τι είναι δυνατόν, μέσα κι έξω από τη Βουλή, για να αντιστρέψουμε αυτήν την κατάσταση.  
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κι εμείς ευχαριστούμε. 
Το λόγο έχει ο κ. Αμανατίδης.</ChairmanSpeech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Ευχαριστώ, κύριε Πρόεδρε.
 Η δευτερολογία του κυρίου Υπουργού ήταν μια πλήρης ομολογία της αποτυχίας αυτού που με τυμπανοκρουσίες προσπάθησε εδώ και αρκετό διάστημα να καταφέρει, ότι το σχέδιο «Αθηνά» είναι η αναδιάρθρωση της ανώτατης εκπαίδευσης. 
Κατ’ εμάς δεν είναι αναδιάρθρωση. Με ιατρικούς όρους θα έλεγα ότι είναι «εξάρθρωση», «διαμελισμός» της ανώτατης εκπαίδευσης και παράδοση κομματιών της στην ιδιωτική εκπαίδευση και στα κολλέγια. 
Και μιας και παίξαμε και το παιχνίδι της αλήθειας ή του ψέματος, πείτε μας: Είναι αλήθεια ή ψέμα ότι στο μεσοπρόθεσμο πέρασε ολόκληρο Θ΄ Κεφάλαιο όπου σαν προαπαιτούμενο για να πάρουμε τη δόση αναφέρεται και ότι οι απόφοιτοι των ιδιωτικών κολλεγίων θα έχουν επαγγελματικά δικαιώματα, ότι θα τους αναγνωρίζεται το δικαίωμα αυτό κι ότι μάλιστα, για να πάρουν επιχορηγήσεις τα πανεπιστήμια θα έπρεπε τα ίδια να ιδρύουν κολλέγια, έτσι ώστε να πάρουν από τα προγράμματα του ΕΣΠΑ; 
Είναι αλήθεια ή ψέμα ότι στο μεσοπρόθεσμο προβλέπονται επιπλέον περικοπές σαράντα εκατομμυρίων από την παιδεία;
Είναι αλήθεια ή ψέμα ότι το 70% του επιστημονικού προσωπικού των ΤΕΙ είναι «έκτακτοι», τους οποίους δεν θα διορίσετε. Γι’ αυτό και θα είναι «αδειανά  πουκάμισα». Αυτή είναι η λογική του «πονάει κεφάλι, κόψε κεφάλι» που είπε πριν και ο κ. Κακλαμάνης. 
Τέλος, είναι αλήθεια ή ψέμα ότι και το μνημόνιο δεν είναι ένα αντικειμενικό φαινόμενο ούτε ένα φυσικό φαινόμενο; Διότι, παρουσιάστηκαν εδώ και είπαν «τι να κάνουμε; Αυτή είναι η κατάσταση». Δεν είναι αντικειμενικό φαινόμενο αλλά αποτέλεσμα μιας συγκεκριμένης πολιτικής, η οποία λέει ότι η παιδεία δεν θεωρείται ότι είναι εργαλείο για να βγούμε από την κρίση. 
Για εμάς ως Αριστερά, η επένδυση στην παιδεία και στην έρευνα είναι ένα εργαλείο που θα μας επιτρέψει να βγούμε από την κρίση. Δεν το βλέπει όμως, η τρικομματική Κυβέρνηση αυτό το πράγμα. 
Μας είπατε ακόμη ότι κάναμε μηδέν προτάσεις. Προτάσεις έτσι ώστε να διαλυθεί το δημόσιο πανεπιστήμιο και η δημόσια δωρεάν παιδεία δεν θα σας κάνουμε. Επ’ αυτού θα έχουμε μηδέν προτάσεις. 
Οι δικές σας, όμως, προτάσεις αξιολογήθηκαν από την κοινωνία και πήραν πολλά μηδενικά. Πήραν «0» από την ΠΟΣΔΕΠ. Πήραν «0» από τα επιμελητήρια. Πήραν «0» από τους φοιτητές, από τους σπουδαστές. Πήραν «0» απ’ όλη την κοινωνία. Αυτό το «0» θα πρέπει να το αξιολογήσετε. Κι εσείς έχετε αξιολογηθεί, γι’ αυτό και ζητάμε να αποσυρθεί το σχέδιο «Αθηνά». Αυτό δεν το ζητάμε μόνο εμείς, αλλά το ζητάει όλη η κοινωνία. Άρα, δεν παραποιούμε βάναυσα την αλήθεια.
 Θα ήθελα όμως, το Υπουργείο να τοποθετηθεί σε δυο πράγματα. 
Λέτε ότι άκριτα έγινε την προηγούμενη περίοδο η διασπορά των ΤΕΙ και των πανεπιστημίων. Δεν ήταν άκριτα κι επειδή το επιθυμούσε ο κάθε Βουλευτής. Αυτό χρησιμοποιήθηκε μετά. Ήταν μια συγκεκριμένη πολιτική της Ευρωπαϊκής Ένωσης που μέσα από τα ΕΠΕΑΕΚ Ι και ΙΙ το 1994 με 2009 προσπάθησε να κάνει μια διεύρυνση. Με τα ίδια μικροπολιτικά κριτήρια, λοιπόν, με τα οποία κάνατε τη διεύρυνση, τώρα έρχεστε να αναιρέσετε αυτό το πράγμα, γιατί τώρα έχει αλλάξει η κατεύθυνση της Ευρωπαϊκής Ένωσης. Με τα ίδια πάλι μικροπολιτικά κριτήρια, πάλι οι τοπικοί παράγοντες, οι Βουλευτές -και όχι η ακαδημαϊκή κοινότητα- είναι αυτοί που θα καθορίσουν αυτό που θα γίνει. Γιατί τώρα τι γίνεται; Είναι η στροφή στα τεχνολογικά. 
Ερώτημα πρώτο, στο οποίο θα ήθελα να τοποθετηθεί το Υπουργείο. Όσον αφορά τις ανθρωπιστικές σπουδές, ουσιαστικά η Ευρωπαϊκή Ένωση δεν τις θέλει και υπάρχει ζήτημα. Εμείς όμως στην Ελλάδα έχουμε μία μακρά παράδοση και εξαιρετικές προοπτικές. Γιατί αυτό δεν το βλέπετε για τις ανθρωπιστικές σπουδές;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Ολοκληρώνω, κύριε Πρόεδρε.
Το δεύτερο ερώτημα αφορά την αναπτυξιακή πολιτική. Σε ποιες έρευνες και με βάση ποιες μελέτες καθορίσατε ανά περιφέρεια τους αναπτυξιακούς στόχους; Ποιο είναι το χρονοδιάγραμμα υλοποίησής τους; Υπάρχει συντονισμός των περιφερειών και των στρατηγικών σχεδίων; Χωρίς αυτά το σχέδιο «Αθηνά» όχι μόνο «αδειανό πουκάμισο», αλλά μία «φούσκα» θα είναι, την οποία δυστυχώς, θα την πληρώσει η ανώτατη παιδεία. 
Τέλος, κύριε Πρόεδρε -και σας ευχαριστώ για την ανοχή σας- αν το Υπουργείο Παιδείας και οι παράγοντες που θέλουν να κάνουν…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πάντως, κύριε Αμανατίδη, εξαντλείται αυτή η ανοχή.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Κύριε Υπουργέ, έχετε μία ιστορική ευκαιρία. Η ιστορική αυτή ευκαιρία λέει το εξής: Αξιοποιήστε την οδηγία στο άρθρο 11 που έχει η Έκθεση «ΕΥΡΩΠΗ 2020», η οποία λέει ότι οι προϋπολογισμοί για την παιδεία μπορούν να αφαιρεθούν από τα κράτη από τον υπολογισμό του δημοσιονομικού ελλείμματος. Σε αυτό νομίζω ότι θα βρείτε όλη τη Βουλή σύμφωνη. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κριτσωτάκης.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, αναφέρθηκε από πολλούς ότι οι κυβερνήσεις της Νέας Δημοκρατίας και του ΠΑΣΟΚ δημιουργούσαν τμήματα και σχολές, εξυπηρετώντας μικροπολιτικές σκοπιμότητες και ρουσφετολογικές πολιτικές. Αυτό, όμως, που δεν ειπώθηκε -αλλά είναι αλήθεια και πρέπει να ειπωθεί- είναι ότι φοιτητές, καθηγητές και εργαζόμενοι αντιστάθηκαν στην απαξίωση και με τη συνδρομή των τοπικών κοινωνιών λειτούργησαν ικανοποιητικά και πέτυχαν να συνδεθούν με τις τοπικές κοινωνίες, όχι όλα, αλλά  τα πιο πολλά -αρκετά θα έλεγα- από αυτά τα τμήματα και τις σχολές που είχαν δημιουργηθεί με τέτοιον τρόπο. Και αυτό είναι ο σημαντικότερος λόγος που το σχέδιό σας, το σχέδιο «Αθηνά» προκάλεσε τέτοια κοινωνική αναταραχή ακόμη και για τμήματα ή σχολές που όταν ιδρύθηκαν όλοι είπαμε ότι κακώς ιδρύθηκαν.
Το δεύτερο που θέλω να σας πω είναι μία κουβέντα για την τουριστική εκπαίδευση σε μία χώρα που περιμένει πολλά, όπως είπα και πριν, από τον τουρισμό. Οι βαρύγδουπες δηλώσεις της Κυβέρνησης για «βαριά βιομηχανία» -που επαναλαμβάνει η Υπουργός Τουρισμού αλλά και άλλοι πολλοί- για ένα εθνικό σχέδιο και για την ανάπτυξη του ελληνικού τουρισμού και όλα τα υπόλοιπα αποδεικνύονται ότι είναι ψευδή και ότι είναι στάχτη στα μάτια, διότι η επιχειρούμενη κατάργηση της δημόσιας ανώτατης τουριστικής εκπαίδευσης, συμπεριλαμβανομένου ειδικά του ιστορικού τμήματος του ΤΕΙ Αθήνας, μέσω του δικού σας σχεδίου «Αθηνά» και όλων των δράσεων του Υπουργείου Παιδείας, αποτελεί συνέχεια της υποβάθμισης των τουριστικών τμημάτων των υπολοίπων ΤΕΙ.
Είμαστε η μοναδική χώρα που ακολούθησε μία τέτοια πολιτική στην τριτοβάθμια προπτυχιακή τουριστική εκπαίδευση -και οι προηγούμενες κυβερνήσεις είχαν μία τέτοια πολιτική- η οποία ολοκληρώνεται τώρα με την κατάργηση των τμημάτων αυτών, με τη μετατροπή τους σε κατευθύνσεις και την εξαφάνισή τους από το μηχανογραφικό. Είναι μία πραγματικότητα που δεν μπορείτε να την αρνηθείτε. Η ενέργεια αυτή, σε συνδυασμό με την κατάργηση ουσιαστικά και του ΟΤΕΚ, δίνει μαύρες προοπτικές, για να μην πούμε μηδενικές. Προφανώς, έτσι εννοεί η Υπουργός Τουρισμού τον τέταρτο άξονα του εθνικού σχεδίου, το οποίο υλοποιεί η μνημονιακή Κυβέρνηση και αναφέρεται στην επένδυση στο ανθρώπινο δυναμικό του τουρισμού! Πρόκειται για μια δραματική δηλαδή κατάργηση σε οτιδήποτε δημόσιο στην τουριστική κατάρτιση και εκπαίδευση και εκχώρηση στα μεγάλα ιδιωτικά συμφέροντα, τα οποία αναβάθμισε σε κοινωνικό εταίρο. Είναι ενδεικτική και η σιωπή τώρα της Υπουργού Τουρισμού, η οποία για το θέμα αυτό είχε κάνει διάφορες δηλώσεις, τις οποίες έχω καταθέσει στα Πρακτικά, και τώρα υπάρχει μία απέραντη σιωπή, «δεν μιλάμε για να μην εκτεθούμε». Όμως τους εκθέτει όλους αυτή η πραγματικότητα. 
Και τέλος, το Τμήμα Οικονομικής και Διοίκησης Τουρισμού, το οποίο έχει ιδρυθεί με ένα συγκεκριμένο ΦΕΚ και με τυμπανοκρουσίες -και καλώς- όπως κι αυτό του Πειραιά, για τα οποία τμήματα έχει υπάρξει δέσμευση της πολιτικής ηγεσίας του Υπουργείου, καθώς και πλήθος πρόσφατων δημοσιευμάτων, ότι θα λειτουργήσουν και τα δύο, δηλαδή και του Πειραιά και της Αθήνας, δεν εμφανίζονται τελικά στην αναθεωρημένη τελική πρόταση του σχεδίου «Αθηνά». Και σε αυτήν την περίπτωση δεν υφίσταται κόστος στον κρατικό προϋπολογισμό, τόσο σε υποδομές όσο και σε ανθρώπινο δυναμικό. Αυτό προξενεί εύλογα ερωτηματικά και μαύρες σκέψεις ότι κάτι άλλο ετοιμάζεται πίσω απ’ όλα αυτά. 
Σας είπα και πριν ότι σε όλο τον κόσμο λειτουργούν τετρακόσια ογδόντα -κατά άλλους πεντακόσια ογδόντα- Τμήματα Τουρισμού, αλλά στην Ελλάδα κανένα αυτοτελές. 
Κλείνω, κύριε Πρόεδρε, καταθέτοντας ένα έγγραφο της Πρυτανείας του Πανεπιστημίου Κρήτης, που διαμαρτύρεται και σας κρούει κώδωνα κινδύνου για τον αριθμό των εισακτέων για το 2013. Έχει εδώ πλήρη στοιχεία, είναι αρκετών σελίδων το έγγραφο, και λέει ότι του χρόνου δεν θα μπορεί να λειτουργήσει το πανεπιστήμιο της Κρήτης. Αυτό είναι απόφαση και των φοιτητών, αλλά κυρίως είναι απόφαση της Πρυτανείας και απευθύνεται σ’ εσάς.
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Με όλα αυτά νομίζω ότι η ομιλία του κυρίου Υπουργού, με την οποία προσπάθησε να αιτιολογήσει, δεν αιτιολόγησε τίποτα. Αντίθετα, νομίζω ότι καταβαράθρωσε και ό,τι έκρυβε μέχρι στιγμής και ήταν μάλλον αποκαλυπτική παρά δικαιολογητική. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς.
Υπάρχει κάποιος άλλος Βουλευτής που θα ήθελε να δευτερολογήσει;</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, δεν έχετε κατά τον Κανονισμό, κυρία Ρεπούση, το λόγο. Δεν προβλέπεται δευτερολογία παρά μόνον για τον Κοινοβουλευτικό Εκπρόσωπο του επερωτώντος κόμματος. 
Επομένως, δίνω το λόγο στον κ. Μαριά, ο οποίος, όπως είπαμε, είχε κάποιο πρόβλημα και δεν ήταν εδώ την ώρα που ήταν η σειρά του να μιλήσει. Μετά το λόγο θα έχει ο κύριος Υπουργός.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κι εγώ, κύριε Πρόεδρε. Με ξεχάσατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μετά τον Υπουργό είναι η δική σας σειρά, εφόσον θέλετε να μιλήσετε.
Το λόγο έχει ο κ. Μαριάς για έξι λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε.
Κύριοι Υπουργοί, κύριοι Βουλευτές, το σχέδιο «Αθηνά», το οποίο συζητούμε, έχει προκαλέσει τεράστιες κοινωνικές και πολιτικές αντιδράσεις. Θα έλεγα πλέον ότι μπορεί κανείς να το χαρακτηρίσει αντί για σχέδιο «Αθηνά», σχέδιο «Άρης», γιατί προκάλεσε πραγματικά τεράστιες κοινωνικές και πολιτικές εντάσεις. 
Εμείς από την πλευρά μας καταθέσαμε τις απόψεις μας στη συζήτηση που έγινε στην Επιτροπή Μορφωτικών Υποθέσεων, αλλά θέλουμε να πούμε ότι τέτοια σχέδια και τέτοιες αποφάσεις, που συνολικά ανατρέπουν το σχεδιασμό, πρέπει να μπουν σε μία τελείως διαφορετική λογική, για να μπορέσουμε να έχουμε κάποιο θετικό αποτέλεσμα. Διότι, τυπικά, όπως είπε ο κύριος Υπουργός, πράγματι με βάση το νόμο, με προεδρικά διατάγματα ρυθμίζονται οι αναδιαρθρώσεις στα πανεπιστήμια κ.λπ.. Όμως αυτές οι ρυθμίσεις προϋποθέτουν απλώς μικρής κλίμακας παρεμβάσεις και κανείς νομοθέτης δεν θα έδινε μία τεράστια εξουσιοδοτική διάταξη στον Υπουργό Παιδείας, στην εκτελεστική εξουσία, για να ανατρέψει τα πάντα, πατώντας σ’ αυτήν τη ρύθμιση.
Ξέρετε πολύ καλά, κύριε Υπουργέ και κύριε Υφυπουργέ, -γιατί είμαστε πανεπιστημιακοί- ότι πράγματι υπήρχαν αρκετά προβλήματα και θα ήθελε πολλές φορές το Υπουργείο να έχει τη δυνατότητα να κάνει ορισμένες παρεμβάσεις σε ένα επίπεδο τμήματος, ούτως ώστε να είναι πιο λειτουργικά τα ζητήματα μέσα στα πανεπιστήμια. Διότι υπήρχε ένα δικαίωμα βέτο, αν θέλετε, των πανεπιστημίων. Αυτό το πήρατε με την εξουσιοδοτική διάταξη, όμως αυτό δεν σας έδινε το δικαίωμα να ανατρέψετε τα πάντα. Σας δίνει το δικαίωμα περιορισμένων παρεμβάσεων. 
Άρα, εμείς θεωρούμε ότι για να έχουμε μία σοβαρή τοποθέτηση στα θέματα αυτά, πρέπει πρώτα απ’ όλα να ξεκαθαρίσουμε τι ζητάμε σ’ αυτήν τη χώρα. Διότι, όπως θα είδατε -και το αναλύσαμε- εμείς επιθυμούμε να έχουμε μία οικονομία της γνώσης, δηλαδή να επενδύσουμε στην κατάρτιση, στην εκπαίδευση, στις νέες τεχνολογίες, να μπορέσουμε να είμαστε ανταγωνιστικοί με βάση τα συγκριτικά μας πλεονεκτήματα. Δεν επιθυμούμε οικονομία που στηρίζεται σε φτηνά εργατικά χέρια, δηλαδή σε οικονομία εντάσεως εργασίας. Αν αυτό δεν το ξεκαθαρίσουμε σαν στρατηγική, δεν μπορούμε να μιλάμε για όλα τα υπόλοιπα. 
Το μνημόνιο, όμως, επειδή επιβάλλει μια λογική αποπληθωρισμού, δηλαδή, ένα μοντέλο ελληνικής οικονομίας που θα στηρίζεται δήθεν ως ανταγωνιστική στα φτηνά μεροκάματα, στην πράξη διαλύει τη βασική επιλογή την οποία θέλουμε εμείς και άλλες δυνάμεις, να πάμε ως ανταγωνιστική οικονομία με βάση τις νέες τεχνολογίες. Βλέπουμε -το είπα αυτό και στην Επιτροπή Οικονομικών Υποθέσεων- ότι το μνημόνιο δίνει κατεύθυνση. Και τώρα στην Κύπρο προκλητικά πλέον έρχεται η τρόικα και λέει «Δεν μας αρέσει αυτό το μοντέλο που έχετε. Θα φτιάξετε ένα άλλο». Ακριβώς αυτό είναι το στοιχείο που πρέπει να δούμε. Αν επιθυμείτε μία οικονομία της γνώσης, δεν μπορείτε, δυστυχώς, να την κάνετε μέσα στο πλαίσιο του μνημονίου.
Δεύτερη παρατήρηση: Εάν επιθυμούμε όλοι -όπως επιθυμούμε εμείς- ανάπτυξη με βάση την οικονομία της γνώσης, τότε θα βάλουμε τα εξής ερωτήματα: Σε ποια κατεύθυνση θα πάμε; Θέλουμε να στηρίξουμε τον πρωτογενή τομέα; Θέλουμε τη μεταποίηση; Και πρέπει να δούμε τα συγκριτικά πλεονεκτήματα. 
Βεβαίως, τα πανεπιστήμια θα πρέπει να δίνουν την ευκαιρία και της μόρφωσης και της έρευνας και κυρίως να βγάζουν δημοκρατικούς πολίτες. Χωρίς αυτά τα προαπαιτούμενα δεν μπορούμε να μιλήσουμε για σχέδιο. 
Τρίτη παρατήρηση: Αν πούμε ότι είναι αυτή η κατεύθυνση, μέσα σε ένα πλάνο οικονομικής ανασυγκρότησης της χώρας –γιατί εγώ μιλώ και για την επόμενη μέρα, διότι η επόμενη μέρα της αντιμνημονιακής διακυβέρνησης θα έρθει σύντομα και πρέπει να αναλύσουμε τις απόψεις μας- τότε αυτό σημαίνει ότι ο σχεδιασμός που θα γίνει, πρέπει να έχει δημοκρατικά στοιχεία από τα κάτω προς τα πάνω. Δηλαδή, πρέπει να έχει το στοιχείο της περιφερειακής ανασυγκρότησης και το τι πρέπει να γίνει στον περιφερειακό σχεδιασμό. Και αυτό θα το κάνει το περιφερειακό συμβούλιο, θα το κάνουν τα δημοτικά συμβούλια. Όχι, όμως, μόνο αυτοί, διότι δεν θέλουμε τον περιφερισμό. Θέλουμε μια συνολική οικονομική πολιτική. 
Άρα, κύριε Υπουργέ, θα εντάσσεται σε μία ευρύτατη συζήτηση σε αυτήν εδώ την Αίθουσα, με παρατηρήσεις, με δικαίωμα δευτερολογίας και όχι σε μια αίθουσα, όχι στην Επιτροπή Οικονομικών Υποθέσεων, όπου κάθε Βουλευτής ήρθε και έθεσε το πρόβλημα της περιοχής του και μιλούσε για ένα - δυο λεπτά. 
Αν έχουμε αυτήν τη στρατηγική, σημαίνει ότι έτσι όπως εμφανίστηκε το σχέδιο, δεν μπορεί να περπατήσει.
Μεθοδολογικά ακολουθείτε, φυσικά, τις διαδικασίες του νόμου. Πολιτικά, όμως, όταν κάνετε συνολική αναδιάρθρωση, νομίζω ότι πρέπει να ακολουθήσετε αυτές τις διαδικασίες. 
Επομένως έχουμε τεράστιες διαφωνίες. 
Φυσικά, εφόσον μπήκαν έτσι τα ζητήματα, αντιλαμβάνεστε ότι υπήρξαν πάρα πολλά λάθη, υπήρξαν πολλές παρεμβάσεις. Θα έλεγα ότι από τη δική σας πλευρά ήσασταν ανοικτοί να ακούσετε συγκεκριμένες παρατηρήσεις και Βουλευτών, τις δικές μας παρατηρήσεις, οι οποίες έγιναν για διάφορες περιοχές και κυρίως για την Κρήτη. Και είχαμε μια τεράστια κινητοποίηση πολιτών και παγκρήτιο συλλαλητήριο πριν λίγες μέρες, στο οποίο συμμετείχαμε, διότι ορισμένα τοπικά θέματα έπρεπε να αντιμετωπιστούν. 
Τι πιστεύουμε εμείς ότι δεν αντιμετωπίστηκε σοβαρά:
Πρώτα απ’ όλα το Τμήμα Εμπορίας και Διαφήμισης στην Ιεράπετρα παραμένει προσωρινά. Εμείς θα θέλαμε μία οριστική σοβαρή λύση. 
Δεύτερον, γίνεται συγχώνευση των δύο τμημάτων των ΤΕΙ του Αγίου Νικολάου. Νομίζω ότι αυτό είναι λάθος και θα πρέπει να δοθεί ευκαιρία να αναπτυχθούν αυτά τα τμήματα. 
Τρίτον, το Τμήμα Πολιτικών Δομικών Έργων Κρήτης παραμένει προσωρινά και αυτό, ενώ έχει μία σοβαρή ιστορία και παρέμβαση.
Τέταρτον, πρέπει να δούμε και τα ζητήματα της αγροτικής ανάπτυξης. 
Αν λοιπόν κάνουμε αυτές τις παρατηρήσεις ως σχεδιασμό, ερχόμαστε και στο Πανεπιστήμιο Κρήτης. Και πέρυσι και πρόπερσι που ήμουν στο πανεπιστήμιο –ιδίως πρόπερσι- συνέβη το ίδιο που γίνεται φέτος. Αυξάνετε τους εισακτέους και στο Τμήμα Οικονομικών Επιστημών και συνολικά. Δεν βγαίνει η δουλειά, διότι δεν υπάρχουν ούτε οι τετρακόσιοι επτά και επομένως δεν μπορεί να γίνει αυτή η υπερφόρτωση –προσέξτε- χωρίς τις αντίστοιχες υποδομές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Μαριά, ολοκληρώστε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε. Δείξτε την ανοχή σας ακόμα για ένα λεπτό. 
Επομένως, θεωρούμε ότι πρέπει να δούμε τα ζητήματα σε μία τελείως διαφορετική βάση. Έχουμε την άποψη ότι πρέπει να πάρετε πίσω το σχέδιο «Αθηνά». Πρέπει να πάτε σε μία τέτοια διαδικασία, για να μπορέσουμε να έχουμε μία ολοκληρωμένη τοποθέτηση επί των ζητημάτων. 
Νομίζουμε λοιπόν, κύριε Υπουργέ, ότι σε αυτήν τη φάση –και θα φέρετε, από ότι άκουσα την τροπολογία και εκεί θα έχουμε την ευκαιρία να τα συζητήσουμε- πηγαίνετε προς την κατεύθυνση στην οποία εμείς διαφωνούμε. Θέλουμε να ξεκινήσουμε από τα κάτω. 
Ερώτημα: Είναι λίγα ή πολλά τα πανεπιστήμια; Η απάντηση θα δοθεί. Αν θέλουμε οικονομία της γνώσης, τότε πρέπει να έχουμε ένα ολοκληρωμένο πανεπιστήμιο και πολυτεχνείο και ιατρική σχολή, συνδυασμένη με πανεπιστημιακό νοσοκομείο σε κάθε περιφέρεια.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαριά, παρακαλώ, ολοκληρώστε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αυτή η στρατηγική θα μας δώσει τη δυνατότητα να προχωρήσουμε. 
Κλείνοντας, επισημαίνω ότι έχουν φύγει χιλιάδες επιστήμονες. Υπολογίζουμε εμείς ότι οι εξήντα χιλιάδες επιστήμονες που έχουν φύγει, είναι 6 δισεκατομμύρια ευρώ σε κεφάλαιο, που έχει πάει σε άλλες χώρες. Όταν μιλούσαμε για απόσυρση καταθέσεων 1 και 2 δισεκατομμυρίων από τις τράπεζες, φωνάζαμε. Τώρα έχει φύγει αυτό το κεφάλαιο και ξενιτεύεται η νεολαία μας. 
Είναι λανθασμένη αυτή η πολιτική, αλλά βεβαίως στηρίζεται στο μνημόνιο.
Για να προχωρήσει η πολιτική που εμείς λέμε, πρέπει να υπάρξει καταγγελία του μνημονίου, να φύγει η τρόικα, ώστε να δώσουμε ένα δείγμα γραφής, ένα μεγάλο όχι στη νέα εξάρτηση που δημιουργείται, όπως έδωσαν -τουλάχιστον σε πρώτη φάση- στο κυπριακό Κοινοβούλιο. 
Ευχαριστώ.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Βαμβακά έχει το λόγο για δύο λεπτά. 
ΕΥΓΕΝΙΑ (ΤΖΕΝΗ) ΒΑΜΒΑΚΑ: Ευχαριστώ, κύριε Πρόεδρε.
Κύριε Υπουργέ, μιλήσατε προηγουμένως για τις ευρωπαϊκές χώρες και την ανώτατη εκπαίδευση. Η ανώτατη εκπαίδευση σε όλες τις χώρες είναι αλληλένδετη με την οικονομία, την έρευνα και την απασχόληση. Εδώ στην Ελλάδα η ανώτατη εκπαίδευση δεν συνδέεται με καμμία αναπτυξιακή πολιτική, αλλά μόνο με τα μνημόνια που έχετε υπογράψει. 
Διερωτώμαστε και πάλι: Ποια είναι η πραγματική στόχευση του σχεδίου «Αθηνά» που έχετε φέρει; Μας είπατε ότι δεν θα μειωθούν οι εισακτέοι. Εμείς πιστεύουμε ότι θα μειωθούν ή θα εκμηδενιστούν. Θα ξεπουληθούν μεγάλες κτηριακές εγκαταστάσεις. Θα γίνει επιβολή των δύο κύκλων σπουδών, πειθάρχηση και απολύσεις και πριμοδότηση των ιδιωτικών πανεπιστημίων. 
Δεν μπορούμε παρά να σας ρωτήσουμε πάλι: Τριτοβάθμια εκπαίδευση για ποιους; Για τους πολλούς ή για τους λίγους; Ακαδημαϊκή έρευνα για το δημόσιο συμφέρον ή για το κέρδος; 
Εσείς λέτε για τους λίγους. Εμείς λέμε για όλους. Εσείς λέτε για το κέρδος. Εμείς λέμε για το δημόσιο συμφέρον. 
Ένα τέτοιο νομοσχέδιο χρειάζεται περισσότερο χρόνο και συζήτηση. 
Κατά συνέπεια, εμείς όλοι του ΣΥΡΙΖΑ οφείλουμε να ανοίξουμε μια σοβαρή συζήτηση για την τριτοβάθμια εκπαίδευση με ένα νέο ανθρωποκεντρικό υπόδειγμα. 
Κινούμαστε σε αυτήν τη λογική και έχουμε ήδη ξεκινήσει μία διαδικασία διαβούλευσης για την ανώτατη εκπαίδευση. Για εμάς το σχέδιο «Αθηνά» πρέπει να αποσυρθεί. Και δεν πρέπει να αποσυρθεί τώρα. Έπρεπε να είχε αποσυρθεί χθες!
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Θα δευτερολογήσει εκ μέρους της Κυβέρνησης ο Υπουργός κ. Παπαθεοδώρου.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κυρίες και κύριοι Βουλευτές, ως ισχυρότερος λόγος για την ακύρωση – απόσυρση του σχεδίου «Αθηνά» από την πλευρά της Αξιωματικής Αντιπολίτευσης προβάλλονται οι αντιδράσεις, οι οποίες θεωρείτε ότι υπάρχουν.
Νομίζω ότι κάτι το οποίο δεν αναφέρθηκε αρκετά ή δεν συζητήθηκε αρκετά, είναι η σχέση και η αντίδραση της πανεπιστημιακής κοινότητας, αλλά και των ίδιων των ιδρυμάτων απέναντι στο σχέδιο «Αθηνά». Νομίζω ότι αυτό αξίζει τουλάχιστον δύο λόγια. Συνδέεται δε και με τη νομιμότητα των διαδικασιών που ακολουθήθηκαν. 
Εάν τα Πανεπιστήμια και τα ΤΕΙ είχαν αδιαφορήσει, είχαν αντιδράσει, είχαν αδρανήσει, εάν είχαν δημιουργήσει θεσμικά αναχώματα απέναντι στο σχέδιο «Αθηνά», θα το γνωρίζαμε. Θα το γνώριζε η Βουλή. Θα το γνώριζε η κοινωνία. Θα το γνώριζε η πανεπιστημιακή κοινότητα. 
Αντ’ αυτού τι είχαμε; Ανταπόκριση όλων των ιδρυμάτων. Ο κύριος Υπουργός το είπε προηγουμένως, αλλά χρειάζεται να δούμε πώς διατυπώθηκε αυτή η ανταπόκριση. Ανταπόκριση των συγκλήτων. Ανταπόκριση των πρυτανικών αρχών. Ανταπόκριση των συμβουλίων των ιδρυμάτων, όπου υπήρχαν. Ανταπόκριση με προτάσεις, οι οποίες δεν έγιναν άπαξ, δεν έγιναν μια φορά, όταν πήγε το σχέδιο «Αθηνά». Οι προτάσεις αυτές ακολούθησαν το διάλογο των ιδρυμάτων. Πολλές φορές τα ιδρύματα ήρθαν με εναλλακτικές προτάσεις, με διαφορετικές προτάσεις, οι οποίες ακολουθούσαν τις συζητήσεις των αρχών των ιδρυμάτων αυτών με το Υπουργείο. 
Εάν υπήρχε αντίδραση ή, αν θέλετε, ακόμα και μερική αντίδραση, αυτό θα είχε διατυπωθεί κατά τρόπο ξεκάθαρο, όπως είχε γίνει και στο παρελθόν και στις γνώμες συγκλήτων και στις γνώμες των πρυτανικών αρχών και στις συζητήσεις οι οποίες έγιναν.</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Μέχρι απεργία πείνας έχουνε κάνει…</Speech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Σας παρακαλώ να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, ό,τι λέμε εδώ μέσα, καταγράφεται στα Πρακτικά και όποιος τα λέει αναλαμβάνει την ευθύνη των λεγομένων του.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Δεν είναι λοιπόν μόνο το θέμα ορισμένων κινήσεων, τις οποίες, εάν θέλετε, μπορούμε να συζητήσουμε, δεν έχω κανένα πρόβλημα. Είναι πάνω απ’ όλα ότι στα ιδρύματα στα οποία έγιναν αλλαγές –και κατανοώ ότι σε ορισμένα η διοίκηση καταργήθηκε και όχι τα τμήματα, γιατί δεν ήταν αυτοδιοικούμενα ιδρύματα, ήταν Ιδρύματα, τα οποία είχαν ως διοίκηση διοικούσα επιτροπή- υπήρξαν εναλλακτικές προτάσεις.
Ακόμα και σε αυτά τα τμήματα έβγαλαν αποφάσεις οι γενικές συνελεύσεις των τμημάτων. Άρα η διαδικασία δεν ήταν μόνο νόμιμη, αλλά και νομιμοποιημένη μέσα από τη συμμετοχή των συγκεκριμένων ιδρυμάτων στο διάλογο, με αποκλίνουσες ενδεχομένως ορισμένες φορές γνώμες. Δεν σας λέω ότι υπήρξε απόλυτη συμφωνία στα πάντα. Υπήρξε συμμετοχή και στην τελική πρόταση τού σχεδίου «Αθηνά» με νέες προτάσεις, που συνδιαμόρφωσαν το σχέδιο τού προεδρικού διατάγματος.
Ο κ. Κουράκης προηγουμένως αναφέρθηκε στο άρθρο 32. Εδώ νομίζω ότι υπάρχει ένα ζήτημα παρερμηνείας του συγκεκριμένου άρθρου. Γιατί; Πράγματι το άρθρο 32 μιλάει για τα προγράμματα σπουδών, επειδή ο ν. 4009 έχει καταργήσει το τμήμα. 
Τι έχει γίνει στο μεταξύ; Το τμήμα επανήλθε με το ν.4076. Το τμήμα είναι η βασική ακαδημαϊκή μονάδα, η οποία έχει την ευθύνη για τη διαμόρφωση του προγράμματος σπουδών. Πότε γίνεται αυτό σε κάθε πανεπιστήμιο και ΤΕΙ; Η διαδικασία αρχίζει από τον Απρίλιο, το Μάιο και ετοιμάζεται το πρόγραμμα σπουδών της επόμενης χρονιάς. Άρα υπάρχει γνώση ήδη για τις αλλαγές. 
Αυτό συνδέεται –πολύ σωστά το είπατε- με το εάν μπορούμε ή όχι σήμερα να μιλήσουμε για κατευθύνσεις. Θα μιλήσω και για την τροπολογία. Ξέρουμε….</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Άρα είναι άδεια πουκάμισα αυτά, αν δεν έχετε τα προγράμματα σπουδών.</Speech> 
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Τα προγράμματα σπουδών, κύριε Πρόεδρε, επανεξετάζονται κάθε χρόνο. Τα τμήματα είναι υποχρεωμένα να επανεξετάζουν το πρόγραμμά τους κάθε χρόνο και να επιφέρουν ή όχι αλλαγές. Έχουμε προγράμματα σπουδών τμημάτων, που ξεκινούν χωρίς κατευθύνσεις και θεσμοθετούν κατευθύνσεις. Γνωρίζουμε ότι αυτό γίνεται σε όλα τα πανεπιστήμια. 
Αυτή η τροπολογία είχε κατατεθεί –απλώς το θυμίζω για την ιστορία- μαζί με την ΑΔΙΠ. Η ΑΔΙΠ έγινε σχέδιο νόμου διότι έτσι εκρίθη. Η τροπολογία αυτή έρχεται την Τρίτη μαζί με το σχέδιο νόμου για την ΑΔΙΠ, που αφορά την πρωτοβάθμια και τη δευτεροβάθμια εκπαίδευση.
Θα ήθελα να πω κάτι επ’ αυτού. Ακούστηκαν φωνές αντίδρασης ως προς το περιεχόμενο της τροπολογίας. Θα έχουμε φαντάζομαι την ευκαιρία να το συζητήσουμε. Η τροπολογία αυτή δίνει τη δυνατότητα δημιουργίας από το πρώτο εξάμηνο κατευθύνσεων σε μεγαλύτερα τμήματα που έχουν δημιουργηθεί. 
Θέλω να ρωτήσω κάτι, για το οποίο νομίζω ότι η απάντηση είναι αρκετά ευνόητη ή αυτονόητη. Δεν έχει προτείνει κανένα τμήμα και κανένα πανεπιστήμιο να διαχωρίζεται η εισαγωγή των φοιτητών από το πρώτο εξάμηνο; Δεν έχει γίνει ποτέ μέχρι τώρα, ανεξαρτήτως της διαδικασίας νομοθετικών αλλαγών που έρχονται; Δεν μιλάω μόνο για ορισμένα πανεπιστήμια ή ορισμένα πολυτεχνεία. Όλη η δομή της τριτοβάθμιας εκπαίδευσης δεν ακουμπάει απολύτως τον τρόπο λειτουργίας ορισμένων ακαδημαϊκών ιδρυμάτων.
Η ερώτηση αυτή δεν είναι ρητορική, διότι πράγματι υπάρχει σε πολλά πανεπιστήμια πρόταση έτσι, ώστε από το πρώτο εξάμηνο να διαχωρίζονται οι κατευθύνσεις. Τότε γιατί να ανήκουν στο ίδιο τμήμα; Αυτή είναι η ερώτησή σας.</Speech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Βεβαίως. Γιατί;</Speech> 
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Διότι τις περισσότερες φορές τα τμήματα αυτά έχουν κατοχυρώσει ένα γνωστικό αντικείμενο το οποίο επιτρέπει να ισχυροποιείται το πτυχίο και η κατεύθυνση λειτουργεί σε πάρα πολλές περιπτώσεις ως εξειδίκευση. Αυτό γίνεται και στα τουριστικά επαγγέλματα, λειτουργεί ως εξειδίκευση. Κατοχυρώνεται στο πτυχίο η σχολή, το τμήμα και η κατεύθυνση.
Αν λοιπόν –και τελειώνω με αυτό γιατί έχει σημασία- σήμερα το πρόβλημα είναι, αν θα ψηφιστεί ή όχι η συγκεκριμένη τροπολογία, εγώ θα ρωτούσα το εξής: Δεν θα ψηφιστεί η τροπολογία για να τιμωρήσετε ποιον; Τους μαθητές; 
Για να τιμωρήσετε ποιους, τελικά δεν θα ψηφιστεί η συγκεκριμένη τροπολογία; Αυτούς, οι οποίοι θα πρέπει να ξέρουν και να έχουν ξεκάθαρη άποψη για το μηχανογραφικό, που διαβάζουν ότι όπου λέει «κατεύθυνση» σημαίνει ότι μπαίνουν από την πρώτη στιγμή και συνεχίζουν τις σπουδές τους, χωρίς κανένα πρόβλημα και χωρίς καμμία ανάγκη διασαφήνισης κατόπιν; 
Νομίζω ότι αυτό θα ήταν άδικο όχι μόνο για τους μαθητές, αλλά για την ιδέα, που είμαι σίγουρος ότι έχει η Αξιωματική Αντιπολίτευση, για την υπεράσπιση του δημόσιου πανεπιστημίου και των διαδικασιών εντός αυτού.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Και δωρεάν.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πάει η δωρεάν παιδεία.</Speech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Βεβαίως, του δημόσιου δωρεάν πανεπιστημίου. 
Κι αν σε αυτήν τη περίπτωση υπάρχει αμφισβήτηση ή αντίδραση, τις περισσότερες φορές δεν προέρχεται από τα πανεπιστήμια, δεν προέρχεται από τα ΤΕΙ. Προέρχεται από καλώς εννοούμενα -και το υπογραμμίζω, από καλώς εννοούμενα- τοπικά κριτήρια, στα οποία όμως δεν μπορούμε να μη συγκρίνουμε ακαδημαϊκά, κοινωνικά ζητήματα, τα οποία έχουν να κάνουν με το γνωστικό περιεχόμενο των σπουδών. Αυτά τα κριτήρια είναι υπέρτερα. 
Καταλαβαίνω τις τοπικότητες, αλλά ο χάρτης ο οποίος αρχίζει να αλλάζει –λέω, αρχίζει να αλλάζει- δεν δίνει αυτήν τη στιγμή παρά μόνο το στίγμα μιας αφετηρίας. Και θεωρώ ότι ως πρώτη φάση θα προετοιμάσει την αυτενέργεια των πανεπιστημίων.
Επειδή στην Αίθουσα υπάρχουν πανεπιστημιακοί, γνωρίζετε τι συζητούν αυτήν τη στιγμή και πώς με δική τους πρωτοβουλία τα ιδρύματα θα διαμορφώσουν συνθήκες συνεργασίας μεταξύ τμημάτων, διαμορφώνοντας κινητικότητα φοιτητών, διαμορφώνοντας κινητικότητα καθηγητών, όχι επειδή υπάρχει το μνημόνιο, αλλά γιατί το ελληνικό πανεπιστήμιο αλλάζει, όπως έχουν αλλάξει όλα τα πανεπιστήμια της Ευρώπης όπου δεν υπήρχε μνημόνιο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς.
Το λόγο έχει ο κ. Κουρουμπλής για τη δευτερολογία του, εφόσον επιθυμεί να μιλήσει, για έξι λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, παρακολουθώντας και τους δύο Υπουργούς, προσπάθησα από το ηχόχρωμα της φωνής τους να διαβάσω αν έπεισαν τον ίδιο τους τον εαυτό γι’ αυτά που είπαν, όχι το Κοινοβούλιο και τον ελληνικό λαό. 
Το πρόγραμμα λοιπόν «Αθηνά» -το κατ’ ευφημισμόν πρόγραμμα «Αθηνά»- κύριε Πρόεδρε, τι επιχειρεί; Κάτω από τη λογική και την εντολή της τρόικας, όπως οι ίδιοι οι Υπουργοί μας είπαν επί της ουσίας, επιχειρούν μία υπερσυγκέντρωση της αποκέντρωσης, που είχε επιχειρηθεί με λάθη και αδυναμίες.  Όλοι το αναγνωρίζουν. Κανένας άνθρωπος μέσα στη Βουλή δεν το αμφισβητεί. 
Εδώ με έναν άλλο τρόπο, με μία άλλη προσέγγιση, θα έπρεπε η Κυβέρνηση και η πολιτική ηγεσία ενός Υπουργείου με δύο καθηγητές Πανεπιστημίου, απαλλαγμένους από την πολιτική και κομματική σκοπιμότητα, να έρθουν και να ανοίξουν ένα διάλογο και με την Αντιπολίτευση και με τους φορείς. Εδώ κρατούνται χρήσιμα έγγραφα, απαντήσεις, ερωτήματα που εστάλησαν. 
Διότι, κύριε Πρόεδρε, μια απάντηση συνδυάζεται και με το ερώτημα που θέτεις. Ούτε τα ερωτήματα που εστάλησαν στα πανεπιστήμια ή στην ΑΔΙΠ γνωρίζουμε, ούτε τις απαντήσεις. Και κατά τα άλλα είμαστε λαϊκιστές, κύριε Πρόεδρε.
Κατεδαφίζονται τα τεχνολογικά ιδρύματα της χώρας, που τουλάχιστον, δεν υπάρχει πολίτης να αμφισβητεί ότι έπαιξαν σημαντικότατο ρόλο στην ανάπτυξη της χώρας. Δεν τους αναγνωρίζονται τα επαγγελματικά δικαιώματα. Κι έρχονται εδώ και μας δείχνουν με το δάχτυλο οι εκπρόσωποι της συγκυβέρνησης, όταν ψηφίστηκε εδώ, νόμος που αναγνωρίζει επαγγελματικά δικαιώματα ιδιωτικών κέντρων και μένουν σε εκκρεμότητα τα επαγγελματικά δικαιώματα των τεχνολογικών ιδρυμάτων.
Υπάρχει σοβαρός άνθρωπος που αμφισβητεί το σημαντικό ρόλο στην ανάπτυξη της χώρας των τεχνολογικών ιδρυμάτων;
Κύριε Πρόεδρε, μας είπε ο Υπουργός –και πραγματικά ήταν εκπληκτικό αυτό που είπε- για τους χίλιους πεντακόσιους συμβασιούχους, που ήταν όλοι σχετικοί με τα εργαστήρια. Εγώ θέλω πραγματικά, μία απάντηση από τους Υπουργούς για το αν υπάρχει τεχνολογικό ίδρυμα χωρίς εργαστήριο. Μπορούν να μας πουν πώς θα λειτουργήσουν τα εργαστήρια, που είναι η καρδιά των τεχνολογικών ιδρυμάτων, χωρίς αυτούς τους ανθρώπους;
Επιτέλους, δεν υπάρχει κανένα πολιτικό κουράγιο σε αυτήν τη χώρα; Τρία χρόνια για να παραιτηθεί ένας Υπουργός, διαφωνώντας με την επιλογή της τρόικας που καταστρέφει την παιδεία;
Άκουσα με πολλή προσοχή τον Πρόεδρο, τον κ. Κακλαμάνη. Πάντα τον ακούω με προσοχή. Η δωρεάν Παιδεία ήταν η πρώτη σημαία τού πάλαι ποτέ ΠΑΣΟΚ και του Γεωργίου Παπανδρέου, αν θέλετε. Μιλάμε σήμερα για δωρεάν παιδεία, όταν εισάγεται η κατεύθυνση και συνδυάζεται με τη δυνατότητα των ΤΕΙ, αφού βέβαια τους περιορίζετε τον προϋπολογισμό από 170 εκατομμύρια στα 50 εκατομμύρια και για να επιβιώσουν θα βάλουν δίδακτρα στους φοιτητές; Αυτή θα είναι η δωρεάν παιδεία σε μία τόσο δύσκολη περίοδο, που πραγματικά έπρεπε, τουλάχιστον στο χώρο της υγείας και στο χώρο της παιδείας, να προβληθεί αντίσταση; 
Δεν μπορεί να καταστρέψουμε αυτόν τον τόπο. Και αυτό κάνουμε. Με αυτού του είδους τις αποφάσεις ουσιαστικά κατεδαφίζουμε τέτοιες υποδομές.
Κύριε Υπουργέ, μπαίνοντας από την περιοχή της δυτικής Μακεδονίας στην Ελλάδα, το πρώτο συγκρότημα που συναντά κανείς είναι το Πανεπιστήμιο της Φλώρινας, το οποίο παίρνετε και το πηγαίνετε στη Θεσσαλονίκη. Τα πανεπιστήμια δεν παίζουν μόνο αναπτυξιακό ρόλο σε αυτήν τη χώρα, αλλά κι ένα ρόλο εθνικό. Σε αυτήν την περιοχή, τουλάχιστον, έπρεπε να δείξετε μία ευαισθησία.
Όμως όχι μόνο αυτό δεν κάνετε, αλλά να πω τι κάνετε στο Λασίθι; Να πω τι κάνετε με τις τουριστικές σχολές, όπως πολύ σωστά επεσήμανε ο κ. Κριτσωτάκης; Λέμε όλοι ότι η βιομηχανία μας είναι ο τουρισμός και το μόνο που δεν κάνετε, είναι να τον στηρίζετε με στελέχη. 
Να πω τι κάνετε στο Μεσολόγγι όπου παίρνετε την έδρα και την πηγαίνετε στην Πάτρα; Αυτή δηλαδή είναι η μεταρρύθμιση;
Φέρτε μας λοιπόν μία μελέτη επιστημονική, που να τεκμηριώνει αυτά που λέτε και θα το ψηφίσουμε. Τότε πείτε ότι είμαστε λαϊκιστές. Αν πραγματικά μας φέρετε μία πρόταση τεκμηριωμένη επιστημονικά -γιατί για επιστημονικά κέντρα μιλάμε- θα μπορούμε πραγματικά επάνω σε αυτό να κάνουμε μία κουβέντα. Τότε καταγγείλτε μας ότι είμαστε λαϊκιστές, ότι δεν θέλουμε την πρόοδο της χώρας, ότι σε όλα φέρνουμε αντίρρηση.
Ε, λοιπόν, δεν κατέχετε τη σοφία ούτε τη μοναδική αλήθεια, η πολιτική ηγεσία ή η συγκυβέρνηση, κάποιοι τέλος πάντως από τη συγκυβέρνηση, διότι ακούγονται και φωνές που διαφοροποιούνται, όπως ακούστηκε καθαρά και η φωνή του κ. Κακλαμάνη και της κ. Ρεπούση πάνω σε αυτό το ζήτημα.
Μας φέρνετε μία τροπολογία, την οποία περιφέρετε. Αφού ο νόμος ήταν σωστός, γιατί σε λίγο καιρό, πριν στεγνώσει η μελάνη, φέρνετε άλλη τροπολογία, για να διορθώσετε κάποια πράγματα και αναρτάτε μηχανογραφικό σύστημα που είναι στον αέρα, χωρίς να είναι κατοχυρωμένο με το νόμο; Ας περιμένατε λοιπόν να ψηφιστεί ο νόμος. Αν πια δεν ψηφιστεί η τροπολογία, τι θα γίνει; Μπορείτε να μας απαντήσετε; Αν δεν ψηφιστεί η τροπολογία, τι θα γίνει η ανάρτηση αυτή;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι λοιπόν κρίσιμα ζητήματα. Και σε αυτά τα ζητήματα ειλικρινά, κύριε Πρόεδρε, θα έπρεπε όλοι μαζί, με μέτρο, να βρούμε τον κοινό τόπο, διότι το θέμα του εκπαιδευτικού μας συστήματος έχει να κάνει με την πρόοδο της χώρας. Σε μία περίοδο πάρα πολύ δύσκολη, που θα έπρεπε καθετί που κάνουμε να συνδέεται με αυτήν την περίφημη, άγνωστη πλέον, ανάπτυξη, πώς θα βγει αυτή η χώρα από την ύφεση, τη λιτότητα, την τρομακτική ανεργία που συγκλονίζει, όταν στέλνει τα καλά μυαλά του τόπου στο εξωτερικό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Κουρουμπλή, αν έχετε την καλοσύνη, ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με αυτές τις σκέψεις, κύριε Πρόεδρε, κλείνω. 
Εμείς δεν θεωρούμε πατριωτισμό μόνο το αδιαπραγμάτευτο ζήτημα των συνόρων της χώρας και της εθνικής ακεραιτότητας. Πατριωτισμός είναι και η κοινωνική άμυνα και το δικαίωμα των παιδιών της Ελλάδος να σπουδάζουν σε δημόσια σχολεία, χωρίς πραγματικά η εξέλιξή τους να είναι συνάρτηση τής οικονομικής και κοινωνικής θέσης τής οικογένειας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Θέλετε να τριτολογήσετε, κύριε Υπουργέ, και να κλείσετε τη συζήτηση;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, έχετε το λόγο για πέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Θα είμαι επιγραμματικός, γιατί νομίζω ότι αυτά τα οποία ειπώθηκαν στην πρωτολογία μου αρκούν, διότι δεν ακούστηκε και τίποτα που να τα αντικρούει, θα έλεγα.
Το μόνο για το οποίο δεν επείσθην, αγαπητοί συνάδελφοι, είναι για την ανάγκη της αδράνειας. Γι’ αυτό δεν μας έχετε πείσει.
Δεν μας έχετε πείσει, γιατί η χώρα βιώνει καταστάσεις έκτακτες και δύσκολες, που επηρεάζουν κάθε πτυχή του βίου, αλλά και την εκπαίδευση. Η πολιτεία έχει το καθήκον να προτάσσει το δημόσιο συμφέρον και να προκρίνει λύσεις, οι οποίες έχουν ως μοναδικό γνώμονα το μέλλον των νέων γενεών. Και αυτό δεν το  κάνουμε για λόγους μνημονιακούς, όπως ακούστηκε. Η οικονομική δυσπραγία είναι μία πραγματικότητα, μέσα στην οποία καλούμεθα να λειτουργήσουμε. Όμως η αναγκαιότητα αλλαγών στο εκπαιδευτικό σύστημα δεν είναι μία διαδικασία η οποία συμβαίνει άπαξ. Είναι μία συνεχής διαδικασία. Κάθε εκπαιδευτικός γνωρίζει –ή οφείλει να γνωρίζει- ότι το εκπαιδευτικό σύστημα κατ’ εξοχήν επιτάσσει συνεχείς βελτιώσεις, συνεχείς προσαρμογές, συνεχείς αλλαγές. Αυτό είναι το πρώτο.
Κατά δεύτερον, όλοι συνομολογούμε τις παθογένειες. Όλοι τις συνομολογούμε! Όμως, όταν έρχεται η ώρα να προτείνουμε λύσεις, κάποιοι ακολουθούν το δρόμο της αδράνειας κι όταν η πρόταση προέρχεται από εμάς, έρχεται η καταστροφή και η ισοπέδωση. 
Αυτό όμως δεν μπορεί να συνεχιστεί, γιατί στην Επιτροπή Μορφωτικών Υποθέσεων όλοι συμφωνήσαμε ότι δεν μπορούν να συνεχίσουν να υπάρχουν πανεπιστήμια σ’ αυτόν τον τόπο με ένα, δύο ή τρία τμήματα, τα οποία λειτουργούν πλημμελώς. Όλοι συμφωνήσαμε ότι έχουμε θύλακες αριστείας στην τριτοβάθμια δημόσια εκπαίδευση και πρέπει να τους ενισχύσουμε. Αυτό κάνουμε. Μπορούμε μάλιστα, να συνεχίσουμε να το κάνουμε, έστω και εν μέσω κρίσης.
Όλοι συνομολογήσαμε ότι τα τεχνολογικά ιδρύματα είναι απολύτως αναγκαία. Αν υπάρχει έγκλημα σ’ αυτήν τη χώρα, είναι ότι τα τεχνολογικά Ιδρύματα ξέφυγαν από τον προορισμό τους, γιατί πρέπει να δίνουν τεχνολογική εκπαίδευση και όχι δεκάδες γνωστικών αντικειμένων, τα οποία –και αυτό εννοώ, σεβαστέ μου Πρόεδρε- συμπιέζουν τους αποφοίτους τους από τα πανεπιστήμια και από κάτω, διότι, όταν κάνουν δημόσιες σχέσεις και μάρκετινγκ στα ΤΕΙ, συμπιέζονται οι απόφοιτοί τους και από πάνω και από κάτω.
Τα ΤΕΙ λοιπόν πρέπει να επιστρέψουν στην αρχική φιλοσοφία τους, αυτή της τεχνολογικής εκπαίδευσης. Ποιος διαφωνεί μ’ αυτό;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Οι εκατόν πενήντα συμβασιούχοι…</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Βρήκαμε λοιπόν τριάντα τέσσερα τμήματα, τα οποία είχαν όλα τα γνωστικά αντικείμενα που μπορεί να φανταστεί ο άνθρωπος, τα οποία δεν συνάδουν με τη φιλοσοφία, όπως οι δημόσιες σχέσεις, το μάρκετινγκ, το διεθνές εμπόριο, η διοίκηση επιχειρήσεων. Τι κάναμε λοιπόν; Αυτά τα ομογενοποιήσαμε και τα συγχωνεύσαμε.
Επίσης κάνουμε τα τέσσερα πεδία, που είναι οι Μηχανικοί Πληροφορικής ΤΕ, οι Πολιτικοί Μηχανικοί ΤΕ, τα Τμήματα Τεχνολογιών Γεωπονίας. Ποιο είναι το επόμενο βήμα; Πρέπει τώρα να δώσουμε μάχη για τα επαγγελματικά δικαιώματα, διότι οι απόφοιτοι των περισσοτέρων απ’ αυτά τα τμήματα –και το είδαμε και στο διάλογο- δεν είχαν επαγγελματικά δικαιώματα, γιατί πράγματι όλες αυτές οι συντεχνίες αποστερούσαν τους αποφοίτους τους από αυτά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Αυτό είναι μία αδήριτη πραγματικότητα και αυτή είναι η μέριμνα της πολιτείας. Αυτό πρέπει να γίνει. Άρα δεν άκουσα κανέναν να διαφωνεί γι’ αυτές τις διορθώσεις που κάνουμε επί της ουσίας. Δεν άκουσα κανέναν να διαφωνεί ότι πρέπει να πάμε σε ένα άλλο παραγωγικό-αναπτυξιακό μοντέλο, για να μη βλέπουμε τους φοιτητές και τους σπουδαστές ως καταναλωτές, αλλά να τους βλέπουμε ως συμμέτοχους στην παραγωγική διαδικασία, δίνοντας έμφαση στα αναπτυξιακά κριτήρια της περιφέρειας.
(Θόρυβος-Διαμαρτυρίες από την πτέρυγα του ΣΥΡΙΖΑ-ΕΚΜ)
Δέχομαι ότι μ’ αυτό το βήμα δεν διορθώνονται όλες οι παθογένειες. Μα τι περιμένατε; Περιμένατε ότι ένα βήμα θα διορθώσει τις παθογένειες τριάντα και σαράντα ετών; Όμως το να μην κάνουμε ένα βήμα, δεν αποτελεί επιλογή για τη χώρα σ’ αυτήν την περίοδο που βρίσκεται. Δεν αποτελεί επιλογή για τους νέους ανθρώπους.
Δεν θα σταθώ στη διαδικασία, γιατί στάθηκα στην πρωτολογία μου. Σεβόμεθα απολύτως το θεσμικό πλαίσιο. Έγινε εξαντλητικός διάλογος με όλους τους φορείς, με φοιτητές, με μαθητές, με σπουδαστές, με καθηγητές, με τους τοπικούς φορείς, με τα επιμελητήρια, με όλους.
Και επειδή έχετε ζητήσει με τα έγγραφά σας όλα αυτά τα αποτελέσματα, θα σας τα επισυνάψω -είναι ένα μπαούλο προτάσεις- και θα σας ευχηθώ καλό διάβασμα. Όμως έστω και την υστάτη ώρα…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τα έγγραφα της ΑΔΙΠ και του πανεπιστημίου να μας καταθέσετε. Δεν μας τα φέρατε ακόμα.</Speech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Όλα θα κατατεθούν ως είθισται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριοι, ολοκληρώνουμε. 
Κύριε Υπουργέ, αν έχετε την καλοσύνη, ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Νομοθετείτε, χωρίς να ενημερώσετε την Αντιπολίτευση. Αυτό κάνετε.</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Εγώ κατ’ αρχάς, κύριε Κουρουμπλή, δεν σας διέκοψα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κύριε Κουρουμπλή, είμαστε στο στάδιο της ολοκλήρωσης. Είμαστε εκτός χρόνου .</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Κύριε Πρόεδρε, μία λέξη ακόμα και ολοκληρώνω. Δύο τρία θέματα θα αναφέρω επιγραμματικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Εάν είναι δύο, τρία θέματα όμως…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Επιγραμματικά επί του δευτερολέπτου, κύριε Πρόεδρε. Όσον αφορά τη διαδικασία, τα είπαμε.
Τα επαγγελματικά δικαιώματα των κολλεγίων με δικαίωμα δικαιόχρησης -δηλαδή τα ευρωπαϊκά κολλέγια- αφορούν συμμόρφωση της χώρας, γιατί αλλιώς θα καταδικαστεί στο Ευρωπαϊκό Δικαστήριο. Ζούμε στην Ευρωπαϊκή Ένωση και πρέπει να σεβόμαστε τις διαδικασίες και τους νόμους. Αυτό είναι κάτι το εντελώς διαφορετικό. 
Όσον αφορά τα εργαστήρια, προφανώς υπάρχει μέριμνα και γι’ αυτό κοιτάζουμε, μέσα στο πλαίσιο που δρούμε, να μην υπάρξει εργαστήριο το οποίο δεν θα  λειτουργήσει. 
Έγινε αναφορά στα συγγράμματα. Ο συνάδελφος δεν εννοούσε τα συγγράμματα, αλλά τις συνδρομές της βιβλιοθήκης. Κι αυτό ταχτοποιήθηκε και την επόμενη εβδομάδα δεν θα υπάρχει κανένα πρόβλημα. 
Θα ολοκληρώσω, κύριε Πρόεδρε, κυρίες και κύριοι συνάδελφοι, λέγοντας ότι η αλλαγή αυτή η οποία γίνεται, είναι μία αναγκαία διόρθωση, γιατί για πολλά χρόνια παραπλανήσαμε τους νέους και τις νέες μας. Τους οδηγούσαμε σε τμήματα με πλημμελές διδακτικό προσωπικό και με πτυχία, τα οποία οδηγούσαν στην ανεργία. Αυτό σιγά-σιγά πρέπει να αρχίσουν να το διορθώνουν. Είναι απαραίτητη προϋπόθεση για το μέλλον των νέων ανθρώπων.
Είδατε ότι έγινε ένας διάλογος, ο οποίος δεν ήταν καθόλου προσχηματικός και συνεχίζει να γίνεται. Και δεν ήταν προσχηματικός, διότι επήλθαν τροποποιήσεις. Όπου αυτό έπρεπε να γίνει, όπου υπήρξαν λάθη, όπου υπήρξαν αστοχίες, όπου υπήρξαν τεκμηριωμένες καλύτερες προτάσεις, υπήρξαν αλλαγές. Όμως το βήμα αυτό πρέπει να γίνει με ευθύνη απέναντι στους νέους ανθρώπους και με μοναδικό γνώμονα την αναβάθμιση των δημοσίων ανώτατων εκπαιδευτικών ιδρυμάτων της χώρα. 
Εγώ υπηρετώ το δημόσιο πανεπιστήμιο. Το έχω υπηρετήσει για πολλά συναπτά έτη. Πιστεύω ότι τα ελληνικά πανεπιστήμια και τα τεχνολογικά ιδρύματα έχουν θύλακες αριστείας και έχουν μεγάλες δυνατότητες. Και σας ομολογώ ότι έγινε ένας εξαιρετικός διάλογος. Θα έχετε την ευκαιρία να αναγνώσετε και τις αιτιολογημένες αιτήσεις γνωμών που τους στείλαμε και τις απαντήσεις τους. Θα δείτε ότι υπάρχει -πέρα από τις διαφορές, πέρα από τις όποιες συνδικαλιστικές πολλές φορές αιτιάσεις- ένας κοινός τόπος. 
Γι’ αυτό νομίζω ότι πρέπει έχοντας κατά νου τι συμβαίνει γύρω μας, όλοι να προσπαθήσουμε. Έστω και την υστάτη ώρα εγώ θα ζητούσα από την Αξιωματική Αντιπολίτευση συγκεκριμένες προτάσεις. Έστω και την υστάτη ώρα, θα ζητούσα συγκεκριμένα πράγματα και όχι ισοπεδωτική ή μηδενιστική κριτική…</Speech>
<Speech><Parlmember>ΑΝΑΣΤΑΣΤΙΟΣ ΚΟΥΡΑΚΗΣ</Parlmember>: Αν το πάρετε πίσω, θα έχετε ό,τι θέλετε από εμάς.</Speech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Σύμφωνοι. Πρέπει να φέρετε προτάσεις συγκεκριμένες όμως. Να μη φέρουμε τη δικαιολογία του χρόνου. Ο χρόνος πια είναι πολύ συμπυκνωμένος και πρέπει να πάρουμε αποφάσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Υπουργέ. Πρέπει να ολοκληρώσουμε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Ό,τι τεκμηριωμένες προτάσεις έχετε -έστω και την υστάτη ώρα- όπως πάντοτε, νομίζω, έχουμε αποδείξει, θα τις λάβουμε υπ’ όψιν μας.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο διάλογος που προηγήθηκε, τα λέει όλα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κηρύσσεται περαιωμένη η συζήτηση επί της υπ’ αριθμόν 31/23/7-2-2013 επίκαιρης επερώτησης Βουλευτών του Συνασπισμού Ριζοσπαστικής Αριστεράς - Ενωτικού Κοινωνικού Μετώπου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με το σχέδιο «Αθηνά» για την ανώτατη εκπαίδευση.
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα επτά μέλη από το Αιάντειο ΚΑΠΗ Σαλαμίνας, τα οποία πραγματοποιούν επίσκεψη στη Βουλή. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, έχουν διανεμηθεί τα Πρακτικά της Πέμπτης 14 Φεβρουαρίου 2013, της Παρασκευής 15 Φεβρουαρίου 2013 και της Τετάρτης 20 Φεβρουαρίου 2013 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς τα Πρακτικά της Πέμπτης 14 Φεβρουαρίου 2013, της Παρασκευής 15 Φεβρουαρίου 2013 και της Τετάρτης 20 Φεβρουαρίου 2013 επικυρώθηκαν.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 15.07΄ λύεται η συνεδρίαση για την προσεχή Τρίτη 26 Μαρτίου 2013 και ώρα 18.00΄ με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	28/3/2013 11:29:00 πμ	Από:	
Εκτυπώθηκε:	28/3/2013 11:17:00 πμ</body>
</html>