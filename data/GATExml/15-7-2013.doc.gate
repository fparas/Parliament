<html><head><meta name="cp:revision" content="2"><meta name="date" content="2013-07-22T10:38:00Z"><meta name="Company" content="OTS"><meta name="meta:word-count" content="63606"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-07-22T07:57:00Z"><meta name="Word-Count" content="63606"><meta name="dcterms:created" content="2013-07-22T10:38:00Z"><meta name="dcterms:modified" content="2013-07-22T10:38:00Z"><meta name="Last-Modified" content="2013-07-22T10:38:00Z"><meta name="Last-Save-Date" content="2013-07-22T10:38:00Z"><meta name="meta:character-count" content="343473"><meta name="Template" content="Normal"><meta name="meta:save-date" content="2013-07-22T10:38:00Z"><meta name="Application-Name" content="Microsoft Office Word"><meta name="modified" content="2013-07-22T10:38:00Z"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-07-22T10:38:00Z"><meta name="Last-Printed" content="2013-07-22T07:57:00Z"><meta name="meta:last-author" content="e.gouma"><meta name="Creation-Date" content="2013-07-22T10:38:00Z"><meta name="xmpTPg:NPages" content="324"><meta name="resourceName" content="15-7-2013.doc"><meta name="Last-Author" content="e.gouma"><meta name="Character Count" content="343473"><meta name="Page-Count" content="324"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="324"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>PAGE  
324
ΣΥΝΕΔΡΙΑΣΗ 15/7/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΙΣΤ΄
Δευτέρα  15 Ιουλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας του Βουλευτή κ. Ε. Παναγούλη, σελ. 
3. Ειδική Ημερήσια Διάταξη: 
Συζήτηση επί του διανεμηθέντος πορίσματος της Ειδικής Κοινοβουλευτικής Επιτροπής «Προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC» περί παραδοχής ή μη της πρότασης για την άσκηση δίωξης κατά του πρώην Υπουργού κ. Γεωργίου Παπακωνσταντίνου και λήψη απόφασης, με μυστική ψηφοφορία, επί της προτάσεως της Επιτροπής και χωριστά για κάθε καταγγελλόμενη πράξη ή παράλειψη, για την οποία ζητείται άσκηση δίωξης, όπως αυτές καθορίζονται και εξειδικεύονται στο πόρισμα της ως άνω Επιτροπής, σύμφωνα με την παρ. 3 του άρθρου 86 του Συντάγματος, τις παρ. 2 και 3 του άρθρου 157 του Κ.τ.Β. και τις παρ. 1, 2 και 3 του άρθρου 6 του ν. 3126/2003 «Ποινική Ευθύνη των Υπουργών», όπως ισχύει, σελ. 
4. Ονομαστική μυστική ψηφοφορία επί της προτάσεως της Ειδικής Κοινοβουλευτικής Επιτροπής, σελ. 
5. Επιστολικές ψήφοι επί της ονομαστικής μυστικής ψηφοφορίας, σελ. 
6. Επί διαδικαστικού θέματος, σελ. 
7. Ανακοινώνεται ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της Εισαγγελικής Αρχής για τη χορήγηση άδειας άσκησης ποινικής δίωξης κατά Βουλευτών, σελ. 
8. Επί προσωπικού θέματος, σελ. 
9. Ανακοινώνεται η απόφαση για την άσκηση ποινικής δίωξης κατά του πρώην Υπουργού κ. Γεωργίου Παπακωνσταντίνου για τις αξιόποινες πράξεις, όπως αυτές περιγράφονται στο ως άνω πόρισμα, το οποίο καταχωρίστηκε στα Πρακτικά της Ολομέλειας της Βουλής της συνεδρίασης της 4ης Ιουλίου 2013 και αποτελεί αναπόσπαστο μέρος της απόφασης αυτής, καθώς και των Πρακτικών της σημερινής συνεδρίασης, σελ. 
10. Ο Πρόεδρος της Βουλής θα απευθύνει επιστολή προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπο Αθανασίου για να αποστείλει κατάλογο των μελών του Αρείου Πάγου, της Εισαγγελίας του Αρείου Πάγου και του Συμβουλίου της Επικρατείας που έχουν τα νόμιμα προσόντα, προκειμένου σε προσεχή συνεδρίαση της Ολομέλειας να αναδειχθούν διά κληρώσεως τα πέντε τακτικά και τα τρία αναπληρωματικά μέλη του δικαστικού συμβουλίου, καθώς και ο ασκών καθήκοντα εισαγγελέα με τον αναπληρωτή του, σελ. 
11. Κατάθεση του διανεμηθέντος πορίσματος της Ειδικής Κοινοβουλευτικής Επιτροπής «προς διενέργεια προκαταρκτικής εξέτασης κατά του πρώην Υπουργού κ. Γεώργιου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC», σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση πρότασης νόμου:
Ο Βουλευτής της Νέας Δημοκρατίας κ. Μανώλης Κεφαλογιάννης κατέθεσε πρόταση νόμου: «Διατάξεις για την επιτάχυνση εκδίκασης ένδικων μέσων στο Συμβούλιο της Επικρατείας για την υλοποίηση των επενδύσεων», σελ. 
2. Κατάθεση Εκθέσεως Διαρκούς Επιτροπής:
Η Διαρκής Επιτροπή Οικονομικών Υποθέσεων καταθέτει την  Έκθεσή της στο σχέδιο νόμου του Υπουργείου Οικονομικών «Φορολογία Εισοδήματος, Επείγοντα Μέτρα Εφαρμογής του ν. 4046/2012, του ν. 4093/2012 και του ν. 4127/2013 και άλλες διατάξεις», σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ. 
ΔΡΙΒΕΛΕΓΚΑΣ Ι. , σελ.
ΚΑΛΑΝΤΖΗΣ Γ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί της Ειδικής Ημερήσιας Διάταξης:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΟΥΔΟΥΡΗΣ Ο. , σελ.
ΓΕΩΡΓΑΝΤΑΣ Γ. , σελ.
ΓΙΑΝΝΑΚΑΚΗ Μ. , σελ.
ΓΙΑΤΑΓΑΝΑ Χ. , σελ.
ΔΡΙΤΣΑΣ Θ. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΑΜΜΕΝΟΣ Π. , σελ.
ΚΑΠΕΡΝΑΡΟΣ Β. , σελ.
ΚΑΣΙΔΙΑΡΗΣ Η. , σελ.
ΚΟΝΤΟΝΗΣ Χ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΜΠΑΣ Α. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΟΒΕΡΔΟΣ Α. , σελ.
ΜΑΚΡΗ Ρ. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΟΙΚΟΝΟΜΟΥ Β. , σελ.
ΟΥΖΟΥΝΙΔΟΥ Ε. , σελ.
ΠΑΝΟΥΣΗΣ Ι. , σελ.
ΠΑΠΑΚΩΝΣΤΑΝΤΙΝΟΥ Ν. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.
ΡΗΓΑΣ Π. , σελ.
ΣΑΛΤΟΥΡΟΣ Δ. , σελ.
ΣΤΡΑΤΟΥΛΗΣ Δ. , σελ.
ΤΣΑΒΔΑΡΙΔΗΣ Λ. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΧΡΥΣΟΒΕΛΩΝΗ Μ. , σελ.

Β. Επί διαδικαστικού θέματος:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΟΥΔΟΥΡΗΣ Ο. , σελ.
ΔΡΑΓΑΣΑΚΗΣ Ι. , σελ.
ΔΡΙΒΕΛΕΓΚΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑΣ Κ. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΧΑΛΒΑΤΖΗΣ Σ. , σελ.

Γ. Επί προσωπικού θέματος:
ΚΕΔΙΚΟΓΛΟΥ Σ. (ΝΔ) , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΙΣΤ΄
Δευτέρα 15 Ιουλίου 2013
Αθήνα, σήμερα στις 15 Ιουλίου 2013, ημέρα Δευτέρα και ώρα 17.14΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β’ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
ΕΙΔΙΚΗ ΗΜΕΡΗΣΙΑ ΔΙΑΤΑΞΗ 
Συζήτηση επί του διανεμηθέντος πορίσματος της Ειδικής Κοινοβουλευτικής Επιτροπής «προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC» περί παραδοχής ή μη της πρότασης για την άσκηση δίωξης κατά του πρώην Υπουργού κ. Γεωργίου Παπακωνσταντίνου και λήψη απόφασης, με μυστική ψηφοφορία, επί της προτάσεως της Επιτροπής και χωριστά για κάθε καταγγελλόμενη πράξη ή παράλειψη, για την οποία ζητείται άσκηση δίωξης, όπως αυτές καθορίζονται και εξειδικεύονται στο πόρισμα της ως άνω Επιτροπής, σύμφωνα με την παρ. 3 του άρθρου 86 του Συντάγματος, τις παραγράφους 2 και 3 του άρθρου 157 του Κ.τ.Β. και τις παραγράφους 1, 2 και 3 του άρθρου 6 του ν. 3126/2003 «Ποινική Ευθύνη των Υπουργών», όπως ισχύει.
Κυρίες και κύριοι συνάδελφοι, η συζήτηση επί του πορίσματος θα διεξαχθεί σύμφωνα με το άρθρο 157 του Κανονισμού της Βουλής και με την ανάλογη εφαρμογή του άρθρου 137 παράγραφος 2 του Κανονισμού της Βουλής, σύμφωνα με τη διαδικασία της γενικευμένης συζήτησης επερώτησης.
Μετά την ολοκλήρωση της συζήτησης, η Ολομέλεια της Βουλής θα αποφασίσει με μυστική ψηφοφορία για την άσκηση ή μη ποινικής δίωξης κατά του πρώην Υπουργού. Η σχετική απόφαση λαμβάνεται με την απόλυτη πλειοψηφία του όλου αριθμού των Βουλευτών, δηλαδή με εκατόν πενήντα συν μία ψήφους, όπως ορίζει το Σύνταγμα και ο Κανονισμός της Βουλής.
Κυρίες και κύριοι συνάδελφοι, προτείνω η συζήτηση να αρχίσει με τον πρώτο κύκλο οκτώ κατά προτεραιότητα ομιλητών, δηλαδή με έναν από κάθε Κοινοβουλευτική Ομάδα και με έναν από τους Ανεξάρτητους Βουλευτές. Οι επτά πρώτοι Βουλευτές θα είναι εκείνοι που θα οριστούν από τις Κοινοβουλευτικές Ομάδες στις οποίες έκαστος ανήκει και Ανεξάρτητος Βουλευτής θα είναι εκείνος που θα εγγραφεί πρώτος με τη ηλεκτρονικό σύστημα. Ο κάθε ομιλητής από αυτόν τον κύκλο θα λαμβάνει το λόγο για δεκαπέντε λεπτά χωρίς δικαίωμα δευτερολογίας.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όποιος Βουλευτής επιθυμεί να ομιλήσει, θα εγγραφεί με το ηλεκτρονικό σύστημα και ως το τέλος της ομιλίας του τρίτου αγορητή.
Επίσης, τα κόμματα πέραν των ανωτέρω, εφόσον το επιθυμούν, μπορούν να δώσουν κατάλογο ομιλητών, κατ’ εφαρμογήν της διάταξης της παραγράφου 5 του άρθρου 65 του Κανονισμού της Βουλής, οι οποίοι θα προηγηθούν εκείνων που θα εγγραφούν με το ηλεκτρονικό σύστημα. 
Στη συνέχεια θα καταρτιστεί ενιαίος κατάλογος με κύκλους ομιλητών κατ’ αναλογία της κοινοβουλευτικής δύναμης του κόμματος που εκπροσωπούν και σύμφωνα με τη διαδικασία που έχουμε ακολουθήσει στο παρελθόν σε ανάλογες συζητήσεις. 
Οι ομιλητές θα παίρνουν το λόγο για πέντε λεπτά χωρίς δικαίωμα δευτερολογίας. Ο χρόνος ομιλίας των Προέδρων των Κοινοβουλευτικών Ομάδων ορίζεται από το άρθρο 97 του Κανονισμού της Βουλής. Οι Κοινοβουλευτικοί Εκπρόσωποι θα μιλήσουν δώδεκα λεπτά. Εφόσον όμως προηγηθεί η ομιλία του Προέδρου της Κοινοβουλευτικής τους Ομάδας, θα μιλήσουν έξι λεπτά. 
Οι Υπουργοί κατά τον Κανονισμό δικαιούνται να ομιλήσουν δεκαοκτώ λεπτά, αλλά θα πρότεινα –όπως γίνεται και τις άλλες φορές και όπως έχει γίνει πια συνήθεια στη Βουλή- να περιοριστεί ο χρόνος ομιλίας τους στα δώδεκα λεπτά. Θα λαμβάνουν το λόγο βέβαια όποτε επιθυμούν, όπως ορίζει το Σύνταγμα και ο Κανονισμός της Βουλής.
Επίσης, μπορεί η Βουλή να επιτρέψει την εμφάνιση ενώπιόν της του προσώπου κατά το οποίο στρέφεται η πρόταση, προκειμένου να ακούσει τις απόψεις του, κατά τη διάρκεια της συζήτησης της πρότασης για την άσκηση δίωξης, σύμφωνα με την παράγραφο 6 του άρθρου 155 του Κανονισμού της Βουλής. Σε κάθε περίπτωση έχει δικαίωμα να υποβάλει στη Βουλή έγγραφο υπόμνημα που καταχωρίζεται στα Πρακτικά. 
Ο πρώην Υπουργός κ. Γεώργιος Παπακωνσταντίνου εξεδήλωσε την επιθυμία να μιλήσει στη σημερινή συνεδρίαση και προτείνω –όπως έγινε και στο παρελθόν σε παρόμοιες συζητήσεις- να λάβει το λόγο για τριάντα λεπτά.
Θα ήθελα επίσης να ενημερώσω το Σώμα ότι οι συνάδελφοι Βουλευτές και τα μέλη της Κυβέρνησης που βρίσκονται σε αποστολή της Βουλής και της Κυβέρνησης στο εξωτερικό θα ψηφίσουν με επιστολική ψήφο, σύμφωνα με το άρθρο 70Α&apos; του Κανονισμού της Βουλής. 
Σε αυτήν την περίπτωση πριν από την ψηφοφορία θα παραδοθεί στο Προεδρείο το ψηφοδέλτιο εκάστου μέσα σε σφραγισμένο φάκελο. Ο φάκελος με το ψηφοδέλτιο θα τοποθετηθεί σε ένα μεγαλύτερο φάκελο στον οποίο θα αναγραφεί το όνομα του Βουλευτή ή του μέλους της Κυβέρνησης που θα ψηφίσει με επιστολική ψήφο. Ο φάκελος θα συνοδεύεται από διαβιβαστικό έγγραφο που θα απευθύνεται προς τον Πρόεδρο της Βουλής. Η παράδοση των φακέλων με τα ψηφοδέλτια θα γίνει από διαπιστευμένους συνεργάτες των Βουλευτών ή των μελών της Κυβέρνησης που πρόκειται να ψηφίσουν σύμφωνα με το άρθρο 70Α&apos; του Κανονισμού της Βουλής. 
Η συζήτηση, μετά από απόφαση της Διάσκεψης των Προέδρων, θα τελειώσει στις δώδεκα το βράδυ και στη συνέχεια θα ακολουθήσει μυστική ψηφοφορία, όπως ορίζουν τα άρθρα 73 και 157 παράγραφος 3 του Κανονισμού της Βουλής. 
Η Βουλή αποδέχεται αυτήν την πρόταση;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, επειδή όλη η διαδικασία είναι πάρα πολύ σοβαρή, θεωρούμε ότι πρέπει τουλάχιστον για τους εισηγητές -που ήταν και μέλη της προανακριτικής επιτροπής- να υπάρχει η δυνατότητα και δευτερολογίας. Αυτό το θεωρούμε σημαντικό για να μπορέσει να γίνει μία πολύ ολοκληρωμένη συζήτηση.
Δεύτερον, κάνουμε μία παράκληση να έχουμε περιορισμένο αριθμό Υπουργών που θα συμμετάσχουν στη συζήτηση.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι κανείς παρών!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τρίτο σημείο που είχε προκύψει και την προηγούμενη φορά είναι το εξής. Στο βαθμό που έχει εκδηλώσει ο κ. Παπακωνσταντίνου πρόθεση να μιλήσει, καλό θα είναι να κληθεί και να μιλήσει όσο μπορεί πιο νωρίς, ίσως και κατά την έναρξη της διαδικασίας, για να έχουμε μία σαφέστατη εικόνα και των απόψεων που θα εκθέσει. Την άλλη φορά, παρ’ ότι αυτό δεν ήταν ουσιαστικό στοιχείο της διαδικασίας, μίλησε στην ουσία στο τέλος. Άρα, λοιπόν, αν έχει εκδηλώσει αυτήν την πρόθεση, καλέστε τον να είναι στην έναρξη για να τοποθετηθεί, να πει αυτά που θέλει ούτως ώστε και οι εισηγητές, αλλά και οι υπόλοιποι, να το λάβουμε υπ’ όψιν μας. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πολύ, κύριε Μαριά.
Ως έγκριτος δικηγόρος που ήσασταν, όταν σας γνώρισα στη Λαμία και βέβαια συνεχίζετε να είστε, θα γνωρίζετε ότι είναι αναφαίρετο δικαίωμα του κ. Παπακωνσταντίνου να μιλήσει. Εμείς θα τον παρακαλέσουμε, αλλά δεν έχουμε κανένα άλλο δικαίωμα ούτε ο Κανονισμός της Βουλής επιτρέπει κάτι τέτοιο. Εννοείται ότι θα μεταφερθεί η άποψή σας και προς αυτήν την κατεύθυνση.
Στο δεύτερο στο οποίο αναφερθήκατε, για το θέμα των ομιλητών Υπουργών, είναι βέβαιο ότι δεν χρειάζεται να μιλήσουν πολλοί και θα παρέμβουμε. Σε αυτό συμφωνούμε απολύτως. 
Ως προς το τρίτο θέμα δεν προβλέπεται, όπως ξέρετε, από τον Κανονισμό της Βουλής δευτερολογία.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πάντοτε προβλέπεται. Όποιος πρωτομιλεί δευτερολογεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι σε όλες τις περιπτώσεις.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πάντοτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κατά τη διαδικασία που έχει ακολουθηθεί σε άλλες παρόμοιες περιπτώσεις και βάσει του Κανονισμού, δεν δίνεται ο λόγος για δευτερολογία.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ισχύει αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα υπάρξει μία σχετική λογική ανοχή από όλους για να ολοκληρώσουν τις σκέψεις τους οι κύριοι εισηγητές. Ως προς αυτό είναι βέβαιο ότι δεν θα είμαστε αντίθετοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Κουρουμπλής.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, επειδή νομίζω ότι όλοι θέλουμε να γίνει μία συζήτηση όσο το δυνατόν νηφάλια γιατί είναι ένα πολύ κρίσιμο ζήτημα, δεν θα ήταν το σωστότερο να πνιγούμε στα διαδικαστικά θέματα. 
Είναι πολύ θετικό ότι είπατε πως θα υπάρχει μία ανοχή στους ομιλητές. Να υπάρξει μία δυνατότητα πεντάλεπτης δευτερολογίας, τουλάχιστον των εισηγητών. Θα ήταν, νομίζω, χρήσιμο.
Το δεύτερο θέμα που θα ήθελα να θέσω είναι το εξής: Επειδή υπογράφεται το πόρισμα από τρία κόμματα, ίσως θα έπρεπε να γίνει τοποθέτηση όσων υπογράφουν το πόρισμα και μετά να ακολουθήσουν οι υπόλοιποι εισηγητές.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το ξέρετε ότι υπάρχει η διαδικασία αυτή από τα κόμματα. Μπορούν τα κόμματα να δώσουν κατάλογο και όσοι βρίσκονται σε αυτόν τον κατάλογο να προηγηθούν από τους άλλους συναδέλφους που θα εγγραφούν. 
Τώρα, βέβαια, ως προς το άλλο θέμα -και επειδή γνωριζόμαστε είκοσι χρόνια ως συνάδελφοι – Βουλευτές και ξέρετε πόσο σας σέβομαι- πολλές φορές υπάρχουν πράγματα που νομίζω μας ξεπερνούν. Σήμερα έχουμε απέναντί μας μια υπόθεση που αφορά άνθρωπο συνάδελφο. Άρα, λοιπόν, ξέρω ότι όλοι με ιδιαίτερη ευαισθησία -και το αποδείξαμε- θα αντιμετωπίσουν αυτήν την περίπτωση. Γι’ αυτό δεν νομίζω ότι είναι ο χρόνος αυτό που χρειάζεται, αλλά να είναι η τοποθέτησή μας και ο λόγος μας μεστός ως προς την πρόταση την οποία έχουμε καταθέσει.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δώστε μου το λόγο επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Κωνσταντοπούλου, μίλησε ο Κοινοβουλευτικός σας Εκπρόσωπος.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πρέπει να το θέσετε στο Σώμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο για ένα λεπτό. Δεν θα κάνω παραπάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αν είναι για ένα λεπτό, ενώ δεν προβλέπεται από τον Κανονισμό, σας το δίνω.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ ιδιαιτέρως.
Κύριε Πρόεδρε, επειδή επικαλεστήκατε το κοινοβουλευτικό προηγούμενο, και στις 6 Ιουνίου, όταν συζητήσαμε την πρόταση εβδομήντα νομίζω ή πενήντα δύο Βουλευτών Νέας Δημοκρατίας, ΠΑΣΟΚ και ΔΗΜΑΡ για το αδίκημα της απιστίας, εφαρμόστηκε αυτό που και σήμερα προτείνουμε, δηλαδή υπήρξε δευτερολογία των εισηγητών. 
Οπότε θα παρακαλέσω να μην αποκλίνουμε από αυτό το κοινοβουλευτικό προηγούμενο, που είναι και πάρα πολύ πρόσφατο, για τον επιπλέον λόγο ότι πάγιο κανόνα που ορίζεται στον Κανονισμό αποτελεί η αρχή ότι όποιος πρωτολογεί έχει δικαίωμα δευτερολογίας. Αυτό είναι παγία αρχή του Κανονισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πάρα πολύ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό είναι το ένα.
Το δεύτερο είναι το εξής: Εκείνο το οποίο πρότεινε ο Κοινοβουλευτικός μας Εκπρόσωπος, ο κ. Κουρουμπλής, και το οποίο παρακαλώ ως εισηγήτρια από πλευράς του ΣΥΡΙΖΑ να εφαρμοστεί, είναι ότι από τη στιγμή κατά την οποία παρήχθη ένα πόρισμα από το οποίο αποκλειστήκαμε και στο οποίο πόρισμα συμμετέχουν τρία κόμματα, εκπρόσωποι τριών κομμάτων -Νέας Δημοκρατίας, ΠΑΣΟΚ και ΔΗΜΑΡ- να προηγηθούν εκείνοι οι οποίοι υποστηρίζουν το πόρισμα -γιατί αυτό συζητούμε- και εν συνεχεία να αναπτύξουμε όσοι εκπροσωπούμε μειοψηφούσες γνώμες, τη γνώμη μας.
Διαφορετικά, αν αποκλείσετε τη δευτερολογία και υπάρξει μία τέτοια διάταξη, η οποία δεν θα δίνει δικαίωμα αντίκρουσης και συμπλήρωσης, ουσιαστικά φαλκιδεύεται ο χαρακτήρας της συζήτησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πολύ.
Ως προς το πρώτο θέμα, της δευτερολογίας, αυτό θα το δούμε κατά τη διάρκεια της συζήτησης. Κατ’ αρχάς νομίζω ότι θα παίξει πάρα πολύ σημαντικό ρόλο το πόσοι συνάδελφοι Βουλευτές θα εγγραφούν.
Για το δεύτερο, δεν υπάρχει τέτοια διαδικασία.
Κύριε Κουτσούμπα, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ούτε για το πρώτο. Ό,τι προβλέπει ο Κανονισμός.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Ο Κανονισμός δεν προβλέπει δευτερολογίες.</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Κυρίες και κύριοι συνάδελφοι, έχω την τιμή να παρουσιάσω σήμερα στο Σώμα, στην ειδική συνεδρίαση της Ολομέλειας της Βουλής, την πρόταση της πλειοψηφίας των μελών της προκαταρκτικής επιτροπής για το έργο που μας είχε αναθέσει η Ολομέλεια της Βουλής με δύο αποφάσεις της.
Πριν προχωρήσω στην παρουσίαση της πρότασης, επιτρέψτε μου να κάνω μία μικρή αναδρομή και να σας θυμίσω ότι την επιλογή μου για τη συμμετοχή μου στην επιτροπή τη θεώρησα και τιμή, αλλά και πρόκληση συγχρόνως, για την ουσιαστική διερεύνηση της αλήθειας.
Σε όλο αυτό το διάστημα που εργαστήκαμε με τους συναδέλφους -και θέλω να τους ευχαριστήσω ξεχωριστά και ιδιαίτερα τον Πρόεδρο αυτής για την επιμονή και την υπομονή που είχε, τον κ. Μαρκογιαννάκη, για τη δυνατότητα που μου έδωσε να αποκτήσω πλείστες εμπειρίες στον τρόπο συνεργασίας και διερεύνησης των υποθέσεων- επιτρέψτε μου να πω ότι με όλους τους συναδέλφους προσπάθησα -και νομίζω ανταποκρίθηκα κατά τον καλύτερο δυνατό τρόπο- να λειτουργήσω έτσι όπως επιβάλλει ο Κανονισμός και το Σύνταγμα, ως μέλος της επιτροπής. 
Με τη σημερινή παρουσίαση του θέματος νομίζω ότι διαψεύδονται οι προσδοκίες πολλών, οι προσδοκίες όλων αυτών που διατυμπάνιζαν σε διάφορους κύκλους -πολιτικούς και μη- ότι αυτή η επιτροπή δεν θα βγάλει πόρισμα ή ότι αυτή η επιτροπή θα τα κουκουλώσει. 
Βεβαίως, διαψεύστηκαν συγχρόνως και οι προσδοκίες κάποιων άλλων, οι οποίοι χάριν μικροκομματικών σκοπιμοτήτων, πολιτικών οφελών ίσως, προσπάθησαν με συνειδητό τρόπο να παρατείνουν χωρίς λόγο το έργο αυτής της επιτροπής επ’ αόριστον. Δηλαδή, αν είναι δυνατόν, κύριοι συνάδελφοι, να πηγαίναμε στις επόμενες εκλογές με ανοιχτό το θέμα. Αυτή είναι μια προσπάθεια που πρέπει να την πω. Δεν μπορεί να το αρνηθεί κανένας. Το είδατε. Και δεν έχει κανείς το δικαίωμα σήμερα, έτσι όπως παρουσιάζεται η πρόταση, μετά την απόφαση και την επέκταση της απόφασης της Ολομέλειας της Βουλής, να μιλά για συγκάλυψη.
Να σας θυμίσω ότι είχα αναφέρει στις προηγούμενες τοποθετήσεις μου για το συγκεκριμένο θέμα πως δεν μπορεί κανείς να μιλά για συγκάλυψη όταν η επιτροπή αυτή έχει εργαστεί για έξι μήνες, όταν έχει εργαστεί για διακόσιες πενήντα περίπου ώρες, όταν έχει εξετάσει εκατόν δέκα και πλέον μάρτυρες, όταν έχει πρακτικά δεκατριών χιλιάδων και πλέον σελίδων, όταν, δηλαδή, το όλο θέμα διερευνήθηκε από κάθε άποψη. Ποιο θέμα όμως; Αυτό για το οποίο μας είχε δώσει συγκεκριμένη εντολή η Ολομέλεια της Βουλής.
Βεβαίως, αν θέλουμε να μιλάμε για συγκάλυψη, θα έπρεπε σήμερα ερχόμενοι εδώ -η πλειοψηφία έστω- να σας πούμε ότι γι’ αυτά που μας είχατε πει να διερευνήσουμε, για τα συγκεκριμένα αδικήματα, για το συγκεκριμένο πρόσωπο, δεν προέκυψε τίποτα, όλα ήταν παραμύθια, αθώος ο εν δυνάμει κατηγορούμενος. 
Όπως βλέπετε, ερχόμαστε ως επιτροπή και λέμε το εξής: Αυτά τα αδικήματα που μας είχατε πει να διερευνήσουμε για το συγκεκριμένο πρόσωπο, υπάρχουν σοβαρές ενδείξεις ότι τα τέλεσε και η υπόθεση πρέπει να προχωρήσει παραπέρα. Πού είναι η συγκάλυψη για την εντολή που μας είχατε δώσει;
Το λέω αυτό γιατί και σήμερα διάβασα -και ακούγεται από μία μερίδα της Αντιπολίτευσης- ότι αυτή η επιτροπή και σήμερα ακόμη προσπαθεί να συγκαλύψει το σκάνδαλο της λίστας Λαγκάρντ. 
Έχω, όμως, υποχρέωση να απαντήσω σε μερικά θέματα που έχουν νομική αλλά και πολιτική αξία και σημασία. 
Τα ερωτήματα που προβληματίζουν τον Έλληνα πολίτη είναι: «Θα πάτε κανέναν φυλακή; Θα πάτε και κάποιον άλλον, εκτός από τον Παπακωνσταντίνου;». Αυτά είναι τα απλά ερωτήματα. «Μόνο αυτός ευθύνεται;». 
Ας το ξεκαθαρίσουμε για να δούμε τι έργο είχαμε. Διότι πάνω σε αυτά τα ερωτήματα η Αντιπολίτευση έπαιξε ένα μεγάλο πολιτικό παιχνίδι, ότι κάποιοι δεν θέλουν να διερευνήσουν ή να διευρύνουν, δήθεν, τη διερεύνηση αυτής της υπόθεσης.
Ο Έλληνας πολίτης, πολιτικά σκεπτόμενος, χωρίς, όμως, νομικό προβληματισμό, δεν είναι σε θέση να γνωρίζει ποιο ακριβώς ήταν το έργο το οποίο μας είχε ανατεθεί. 
Απαντάμε, λοιπόν, περισσότερο –όχι για τους συναδέλφους που έχουν και νομική αλλά και πολιτική σκέψη στη Βουλή, δεν αμφισβητώ κανέναν- στα ερωτήματα που θέτει ο απλός Έλληνας πολίτης, αν μπορούσαμε, δηλαδή, να πάμε ή αν πρέπει, αν έχουμε το δικαίωμα και άλλα πρόσωπα κατηγορούμενους, εκτός από τα πολιτικά -γιατί αυτό διέρρεε στον Τύπο και στα πολιτικά, αν θέλετε, στέκια- στο ερώτημα, δηλαδή, «γιατί δεν πάει κατηγορούμενος και το τάδε φυσικό πρόσωπο, ο υπάλληλος του ΣΔΟΕ, του Υπουργείου Οικονομικών που συμμετείχε κατά τον έναν ή τον άλλον τρόπο στην όλη υπόθεση;», και λέμε το εξής: Η επιτροπή που συνεστήθη με απόφαση της Ολομέλειας της Βουλής, δεν είχε αυτό το δικαίωμα, αυτή τη δυνατότητα, να στείλει απευθείας κατηγορούμενους μέσα από αυτό το πόρισμα. Είχε, όμως, τη δυνατότητα να το κάνει -και το έκανε- εκεί που φαίνεται ότι διαπράχθηκαν τα αδικήματα της ψευδορκίας ή της ψευδομαρτυρίας και έστειλε την υπόθεση στον αρμόδιο εισαγγελέα για να τη διερευνήσει περισσότερο. 
Έχουμε υποχρέωση ακόμη να του πούμε ότι εμείς διερευνούσαμε την ανάμειξη, τη συμμετοχή, την παράνομη ή όχι συμπεριφορά του κ. Παπακωνσταντίνου, του πρώην Υπουργού Οικονομικών, για συγκεκριμένο διάστημα, που διέπραξε πράξεις και αδικήματα κατά την άσκηση των καθηκόντων του. Δεν είχαμε το δικαίωμα να διευρύνουμε παραπέρα -παρά την επέκταση της απόφασης της Ολομέλειας της Βουλής- για άλλα πρόσωπα.
Εάν κάποιοι πίστευαν κατά αυτό το διάστημα, καθ’ όλο αυτό το εξάμηνο, ότι και άλλα πολιτικά πρόσωπα συμμετείχαν κατά τον άλφα ή βήτα τρόπο και προέκυψαν καινούργια πραγματικά περιστατικά, έπρεπε να καταθέσουν συμπληρωματική πρόταση. Όμως, τέτοια πρόταση ή και για άλλο αδίκημα, δυστυχώς, δεν κατατέθηκε.
Πρέπει σε αυτό το σημείο…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δυστυχώς!</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Μη με διακόπτετε. Το κάνατε έξι μήνες! Αφήστε να τελειώσουμε ήρεμα σήμερα!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το «δυστυχώς» μάς έκανε εντύπωση!</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Πρέπει, όμως, να επισημάνω, γιατί λένε όλοι για πόρισμα της Πλειοψηφίας -και ακούστε- τη διαφορά. Πέρασε ότι η Πλειοψηφία που τίθεται εδώ εν δυνάμει -η Νέα Δημοκρατία, το ΠΑΣΟΚ και η ΔΗΜΑΡ- κάθισε και έφτιαξε ένα πόρισμα και το φέραμε να το περάσουμε άρον-άρον και ότι μόνο εμείς το λέμε αυτό, δηλαδή, αυτή τη δική μας πρόταση γι’ αυτά τα αδικήματα της νόθευσης του εγγράφου, της απιστίας περί την υπηρεσία και της παράβασης καθήκοντος.
Ας δούμε την πρόταση που λέει το ΚΚΕ και αποτελεί τιμή για τον κ. Χαλβατζή -και χαίρομαι ιδιαίτερα που είχα την ευκαιρία να συνεργαστώ μέσα στην επιτροπή- που ευθέως είπε ότι «ξεκινάμε από διαφορετικές αφετηρίες, ότι μπορεί να έχουμε την ίδια πρόταση, αλλά θα καταθέσουμε δική μας σκέψη ή πόρισμα». Όμως, η πρότασή του ποια είναι; Είναι για τα ίδια αδικήματα τα οποία λέει η Νέα Δημοκρατία, το ΠΑΣΟΚ και η ΔΗΜΑΡ, δηλαδή, η Πλειοψηφία που συνέταξε αυτό το πόρισμα.
Να πάμε και στο άλλο. Τι λένε τα άλλα κόμματα, η Αντιπολίτευση, οι Ανεξάρτητοι Έλληνες, ο ΣΥΡΙΖΑ, η Χρυσή Αυγή; Τι λένε; Λένε ότι πρέπει να ασκηθεί ποινική δίωξη γι’ αυτά τα αδικήματα για τα οποία μας έχει δώσει εντολή. Πού είναι η διαφοροποίηση και η συγκάλυψη; Μπαίνει, όμως, ένα ζήτημα, ότι πέρα απ’ αυτά ζητούν και για κάποια άλλα αδικήματα. Αυτό είναι διαφορετικό. Μπαίνει και ένα άλλο ζήτημα ότι εκεί που η πλειοψηφία μιλάει για νόθευση εγγράφου, μιλάει για πλαστογραφία. Αυτός είναι ένας διαφορετικός νομικός χαρακτηρισμός, έτσι έκρινε η πλειοψηφία με τη νομική σκέψη και τον προβληματισμό, με τα στοιχεία τα οποία είχαμε, ότι αυτό αποτελεί νόθευση εγγράφου. Συνεπώς δεν μπορεί να λένε ότι αυτήν τη στιγμή μπορεί να είναι ένα πόρισμα το οποίο έχει τις υπογραφές της πλειοψηφίας των μελών της επιτροπής για τα συγκεκριμένα αδικήματα, τα οποία μας έδωσε εντολή να διερευνήσουμε η Βουλή για το συγκεκριμένο άτομο, για το συγκεκριμένο χρονικό διάστημα και ότι αυτοί διαφοροποιούνται, γιατί δεν θέλουν δήθεν να ταυτίζονται μαζί μας, γιατί και η πρόταση αυτών είναι πράγματι ότι έχουν τελεστεί αυτά τα συγκεκριμένα αδικήματα.
Μπαίνει ένα ζήτημα και εκεί θα μπορούσαμε να πούμε ότι έχουν δίκιο. Είναι ένα ζήτημα της ερεύνης του θέματος εάν έχει γίνει υπεξαγωγή των εγγράφων. Με τα στοιχεία τα οποία είχαμε κατά την πρώτη συζήτηση δεν μπορούσαμε να μιλάμε για υπεξαγωγή των εγγράφων. Όμως, το ερώτημα που τίθεται από την πλευρά μας είναι: Όλο αυτό το διάστημα, όταν η πλειοψηφία της προκαταρκτικής επιτροπής κατέθεσε τη συμπληρωματική πρόταση για επέκταση της κατηγορίας κατά του κ. Παπακωνσταντίνου, όταν καταθέταμε εκείνη την πρόταση για επέκταση, γιατί συγχρόνως, αν πίστευαν ότι έχει διαπραχθεί και νομικά αυτό το αδίκημα, δεν κατέθεταν ξεχωριστή πρόταση, αφού απαιτούντο μόνο τριάντα Βουλευτές για να ασκηθεί δίωξη και για το αδίκημα υπεξαγωγής εγγράφου; Δεν το έκαναν. Εδώ κάνω μια παρένθεση: Πού είναι η συγκάλυψη; Αν θέλαμε να κάνουμε συγκάλυψη, γιατί να κάνουμε επέκταση της κατηγορίας;
Έχω και μια άλλη υποχρέωση να απαντήσω, όμως, σ’ αυτούς που είπαν ότι «εμείς δεν καταθέτουμε κοινό πόρισμα, γιατί ποτέ δεν συγκληθήκαμε να συζητήσουμε».
Κυρίες και κύριοι συνάδελφοι, στις τελευταίες συνεδριάσεις είχε ορισθεί από τον πρόεδρο της επιτροπής η μέρα κατά την οποία έπρεπε οι Βουλευτές να καταθέσουν τις προτάσεις τους επί των αδικημάτων, επί της γενικότερης ποινικά επιδειχθείσης αξιόλογης συμπεριφοράς του κ. Παπακωνσταντίνου.
Από την πλευρά μου, ως εισηγητής, κατά την ίδια μέρα -θα δείτε τα πρακτικά- κατέθεσα και είπα ότι πρέπει να ασκηθούν. Το ίδιο έκαναν και τα άλλα κόμματα, αυτοί οι οποίοι συνυπογράφουν το πόρισμα της Πλειοψηφίας, αλλά από την πλευρά του ΣΥΡΙΖΑ και των Ανεξάρτητων Ελλήνων είπαν τότε ότι «όχι εμείς, εφόσον είστε Πλειοψηφία, κάντε το μόνοι σας».
Συνεπώς το γεγονός ότι δεν έγινε προσπάθεια κοινού πορίσματος είναι λόγια κενά. Έγινε προσπάθεια, μπορούσαν να το είχαν υπογράψει, αλλά συνειδητά, για λόγους πολιτικούς δεν θέλησαν να το συνυπογράφουν σε εκείνα, δηλαδή, τα κοινά σημεία που συμφωνούμε ότι πρέπει να ασκηθεί ποινική δίωξη γι’ αυτά τα αδικήματα για τα οποία έχουμε πάρει εντολή από την Ολομέλεια της Βουλής, η οποία πρέπει σήμερα να δώσει την περαιτέρω έγκρισή της.
Ήρθε η ώρα, όμως, κύριοι συνάδελφοι, να κάνω τώρα μια μικρή αναδρομή, να δούμε όλο αυτό το διάστημα και να θυμηθούμε τι έγινε και ποια είναι αυτή η ποινικά αξιόλογη συμπεριφορά, όλα αυτά τα πραγματικά περιστατικά τα οποία έχουν τεθεί υπ’ όψιν σας στις δύο προηγούμενες συνεδριάσεις, αν πραγματικά συντρέχουν εκείνες οι αποχρώσες ενδείξεις σύμφωνα με τις οποίες εναντίον του τότε Υπουργού Οικονομικών κ. Παπακωνσταντίνου πρέπει να ασκηθεί η αιτούμενη ποινική δίωξη.
Γνωρίζετε ότι από τον Απρίλιο του 2010 κυκλοφορούσε ευρέως στην Ευρώπη ότι είχε κλαπεί από κάποιον υπάλληλο ελβετικής τράπεζας μια λίστα με ονόματα καταθετών. Αυτή η λίστα ήρθε στην Ελλάδα με τον τρόπο που ήρθε. Αυτά τα στοιχεία τα είχαμε αναφέρει διεξοδικά, τα είχαμε αναλύσει. Κάνω μια μικρή υπενθύμιση για τον τρόπο με τον οποίον συζητήθηκε η πρώτη πρόταση στην Ολομέλεια της Βουλής. Ο κ. Παπακωνσταντίνου τότε μας είχε πει με κατάθεση του κ. Χαλαστάνη, αφού τον ενημέρωσε ο κ. Μπίκας για την ύπαρξη κάποιας λίστας, ζήτησε, αφού τράβηξε παράμερα τον κ. Χαλαστάνη, να πάρει από την Υπουργό Οικονομικών της Γαλλίας κ. Λαγκάρντ μια λίστα με ονόματα Ελλήνων καταθετών.
Θα ενθυμείστε ότι αυτή η λίστα, αφού παραδόθηκε στον κ. Χαλαστάνη, ήρθε με τον οδηγό της πρεσβείας το αυτό βράδυ, παραλήφθηκε στο Υπουργείο Οικονομικών από τη Διευθύντρια του Υπουργού Οικονομικών. Το ίδιο βράδυ έτυχε επεξεργασίας και πιθανόν στο άμεσο διάστημα καταστράφηκε αυτό το CD και αναπαράχθηκε ένα USB. Στην επιτροπή τότε τέθηκε ως πρωτότυπο ότι αυτό είναι το USB. Αποδείχθηκε, λοιπόν, στη συνέχεια από τη διερεύνηση της υπόθεσης -και εδώ προκύπτει για άλλη μια φορά και είμαι υποχρεωμένος να το αναφέρω ότι δεν πρόκειται περί συγκάλυψης- ότι είχε ζητηθεί επίσημα από το ελληνικό κράτος, από την ελληνική πολιτεία, από το Γενικό Γραμματέα κ. Πλασκοβίτη να δοθεί αυτή η λίστα, την οποία απέκρυψε ο κ. Παπακωνσταντίνου.
Τι δεν έκανε, λοιπόν, ο κ. Παπακωνσταντίνου; Συνοψίζοντας, για να είμαι και μέσα στο χρόνο μου, ενώ κατείχε, του παραδόθηκε ένα αρχείο με ονόματα Ελλήνων καταθετών σε ελβετική τράπεζα, αυτό το αρχείο ως όφειλε να το πρωτοκολλήσει, να το καταστήσει περιουσιακό στοιχείου του ελληνικού κράτους, να το στείλει παραπέρα για διερεύνηση, αυτό το αρχείο το οποίο όφειλε να το αξιοποιήσει ως Υπουργός Οικονομικών, πράγματι κατά τη θητεία του αυτή δεν το αξιοποίησε. Το κράτησε κιόλας πέρα από τη θητεία του, όταν άλλαξε από Υπουργός Οικονομικών και έγινε Υπουργός Περιβάλλοντος και μετά, χωρίς να ενημερώσει τον επόμενο Υπουργό κ. Βενιζέλο, το κρατούσε και το παρέδωσε στον κ. Διώτη.
Όλη αυτήν τη συμπεριφορά, αυτά τα πραγματικά περιστατικά δεν μπορεί κανείς να αμφισβητήσει ότι συνιστούν ποινικά αξιόλογη συμπεριφορά, ότι εμπίπτουν στις διατάξεις του Ποινικού Κώδικα, των άρθρων 342 παράγραφος 2, 3 της νόθευσης του εγγράφου, της απιστίας περί την υπηρεσία και της παράβασης καθήκοντος.
Δυο λόγια για την απιστία περί την υπηρεσία. Όταν ήρθε το δεύτερο επίσημο πλέον -γιατί και το πρώτο ουσιαστικά επίσημο ήταν, άλλο αν είχε αποκρυβεί από τον κ. Παπακωνσταντίνου- CD προς το τέλος του 2012 από το επίσημο γαλλικό κράτος, διαπιστώθηκε επίσημα πλέον με πόρισμα του ΣΔΟΕ ότι υπάρχει αυτή η διαφορά των τριών ονομάτων από τα δύο χιλιάδες εξήντα δύο στα δύο χιλιάδες πενήντα εννιά και το πόρισμα του ΣΔΟΕ έβγαλε στη συνέχεια, πράγματι, ότι αυτά τα ονόματα αφορούσαν τρεις κωδικούς που αφορούσαν ονόματα της οικογένειας Παπακωνσταντίνου -Σικιαρίδη, Ροσώνη και Παπακωνσταντίνου- από τα οποία προέκυψε από το πόρισμα του ΣΔΟΕ -και εδώ έχει σημασία- ότι πράγματι θεμελιώνεται το αδίκημα της απιστίας περί την υπηρεσία σε κακουργηματική μορφή, αποδείχθηκε ότι η ζημία του ελληνικού κράτους ήταν πάνω από 120.000 ευρώ, αφού η αποκρυπτέα φορολογητέα ύλη από τα τρία-τέσσερα ονόματα υπερβαίνει τα 5,5 εκατομμύρια ευρώ. Χρησιμοποίησε δε ο κ. Παπακωνσταντίνου με αυτόν τον τρόπο ιδιαίτερα τεχνάσματα, διότι το απέκρυψε από τις εισαγγελικές αρχές, από τις διωκτικές αρχές, από το ΣΔΟΕ και έτσι, λοιπόν, ζημιώθηκε το ελληνικό κράτος και ενώ είχε υποχρέωση ως Υπουργός Οικονομικών, πρώτον, αυτό το CD, το USB μετά, να το πρωτοκολλήσει, να το καταστήσει περιουσιακό στοιχείο, να το στείλει περαιτέρω για διερεύνηση, το κατείχε για ένα μεγάλο διάστημα, από το 2010 έως το 2011, δεν το αξιοποίησε, το αναπαρήγαγε σε USB με λιγότερα ονόματα και ενώ είχε υποχρέωση ως εκ της ιδιότητάς του -υπάλληλος, κατά τον Ποινικό Κώδικα- ως Υπουργός Οικονομικών και σε στοιχείο που ήταν προσιτό σ’ αυτόν να το αξιοποιήσει προς δημόσιο όφελος, δεν το αξιοποίησε, με αποτέλεσμα να υποστεί το ελληνικό κράτος ζημία πάνω από 120.000 ευρώ.
Είναι, λοιπόν, βέβαιο ότι συντρέχουν τα αξιόποινα αδικήματα της νόθευσης, της απιστίας περί την υπηρεσία. Εκτιμάται, λοιπόν, ότι υπάρχουν αποχρώσες ενδείξεις για να ασκηθεί ποινική δίωξη για τα τρία αυτά αδικήματα.
Κλείνοντας, για την πληρότητα της παρουσίασης του πορίσματος, είμαι υποχρεωμένος να αναφέρω δυο θεματάκια τα οποία αναφέρονται στο εάν έχει δικαιοδοσία η Βουλή. Νομίζω ότι δεν αμφισβητεί κανένας το άρθρο 86 παράγραφος 1 του Συντάγματος, που λέει ότι είναι αδικήματα που τελέστηκαν κατά την άσκηση του καθήκοντος του κ. Παπακωνσταντίνου ως Υπουργού Οικονομικών, όπως επίσης -επειδή διίστανται οι γνώμες των συνταγματολόγων σχετικά με το ζήτημα της αποσβεστικής προθεσμίας ή της παραγραφής- λέει για τα αδικήματα ότι τελέστηκαν κατά την περίοδο 2009-2012, δηλαδή, κατά την ΙΓ’ Βουλευτική Περίοδο, που διαρκεί από τον Οκτώβριο του 2009 ως τον Απρίλιο του 2012. Η ΙΔ’ Περίοδος διαρκεί για μια μέρα. Η ΙΕ’ Περίοδος είναι αυτή που διανύουμε.
Νομίζω, όμως, ότι σύμφωνα με το πνεύμα του συνταγματικού νομοθέτη και του Κανονισμού της Βουλής, εφόσον δεν άρχισε τις εργασίες της η Βουλή στο διάστημα των εκλογών του Μαΐου και μπήκαμε κατευθείαν σε άλλες εκλογές, δεν έχει παρέλθει η αποσβεστική προθεσμία. 
Κατόπιν τούτων προτείνουμε να ασκηθεί ποινική δίωξη κατά του πρώην Υπουργού Οικονομικών Γεωργίου Παπακωνσταντίνου για τα αξιόποινα αδικήματα της νόθευση του άρθρου 242 παράγραφοι 1,2 και 3 του Ποινικού Κώδικα, της απιστίας σχετικά με την υπηρεσία, του άρθρου 256, σε κακουργηματική μορφή και της παράβασης καθήκοντος, όπως αυτά, κύριοι συνάδελφοι, εκτίθενται αναλυτικά στο πόρισμα, για το οποίο έχετε λάβει γνώση. 
Κατόπιν τούτου, θεωρώ ότι η επιτροπή επετέλεσε το έργο της κατά τον καλύτερο δυνατό τρόπο. Και νομίζω ότι μπορούμε να κοιτάξουμε στα μάτια τον ελληνικό λαό και να πούμε ευθέως ότι τίποτα δεν θα κρύβεται, τίποτα δεν έχει κρυφτεί και όλα θα είναι πλέον δημόσια στη διάθεση του κάθε Έλληνα πολίτη. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε. 
Παρακαλώ τη συνάδελφο κ. Κωνσταντοπούλου να λάβει το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εάν έπρεπε κανείς να βάλει έναν τίτλο στη διαδικασία διερεύνησης της υπόθεσης της λίστας Λαγκάρντ, αυτός θα ήταν «Το έπος της συγκάλυψης». Και αν έπρεπε να βάλει έναν τίτλο στο λεγόμενο «πόρισμα της Πλειοψηφίας», που συντάχθηκε εν κρυπτώ και ψηφίστηκε μόνο από τους συντάκτες του, με την άρνηση τους ακόμα και να το διανείμουν στα υπόλοιπα μέλη της επιτροπής, ο τίτλος αυτός θα ήταν, «Η επιτομή της υπόθαλψης». 
ΠΑΣΟΚ και Νέα Δημοκρατία δεν είναι μόνο συγκάτοικοι στην Κυβέρνηση αλλά και συμμέτοχοι στο σκάνδαλο της λίστας Λαγκάρντ, συνδικαιούχοι αμύθητων ποσών που ενώ ενθυλακώθηκαν από κυβερνητικούς, κρατικούς, κομματικούς επιτελείς, από φίλους, συνεργάτες και συγγενείς τους, δεν φορολογήθηκαν. 
Η αποσπασματική απόδοση κατηγορίας και η άρνηση υπαγωγής των πραγματικών περιστατικών στο νομικό κανόνα που εφαρμόζεται, συνιστά αυτοτελώς παράβαση καθήκοντος και κατάχρηση εξουσίας. Συνιστά, επίσης, και υπόθαλψη εγκληματία. 
Υπ’ αυτήν την έννοια, είναι εξόχως, προκλητικό το να χειραγωγεί και να χαλιναγωγεί την άσκηση της ποινικής αξίωσης της πολιτείας το ίδιο επίορκο πολιτικό προσωπικό που έχει κόψει και ράψει το νόμο περί ευθύνης Υπουργών στα μέτρα του μέσα από δύο αναθεωρήσεις του Συντάγματος και μέσα από δύο νομοθετικές πρωτοβουλίες της τελευταίας δεκαετίας. 
Υπ’ αυτήν την έννοια, έχει ενδιαφέρον να δει κανείς ποιοι υπογράφουν το ν. 3126/2003 και να αναγνώσει ανάμεσα στα ονόματα τον τότε Πρωθυπουργό κ. Κωνσταντίνο Σημίτη, τον τότε Υπουργό Εξωτερικών κ. Γεώργιο Παπανδρέου, τον τότε Υπουργό Εθνικής Άμυνας κ. Γιάννο Παπαντωνίου, τον τότε Υπουργό Ανάπτυξης κ. Άκη Τσοχατζόπουλο, τον τότε Υπουργό Πολιτισμού κ. Ευάγγελο Βενιζέλο και τον τότε Υπουργό Δημόσιας Τάξης κ. Μιχάλη Χρυσοχοΐδη. 
Έχει επίσης, αυτοτελές ενδιαφέρον να δει κανείς ότι εν πολλοίς τα ίδια πρόσωπα με λίγες εξαιρέσεις, υπογράφουν και την τροποποίηση του νόμου αυτού εν έτει 2011. 
Κυρίες και κύριοι Βουλευτές της Νέας Δημοκρατίας και του ΠΑΣΟΚ, δικό σας έργο είναι ο νόμος αυτός, το άρθρο 86 του Συντάγματος και η εφαρμοστική νομοθεσία. Και γνωρίζατε πολύ καλά τι κάνατε όταν νομοθετούσατε συνταγματικά και κοινοβουλευτικά, διότι ο στόχος σας ήταν ακριβώς αυτός της υπόθαλψης. 
Υπ’ αυτήν την έννοια, δεν είναι να απορεί κανείς ότι και σε αυτήν την διαδικασία, τη μείζονα, κατά την οποία κατελήφθησαν με τα πειστήρια του εγκλήματος στα χέρια τους δύο Υπουργοί, ο κ. Βενιζέλος και ο κ. Παπακωνσταντίνου, προσπαθείτε να περιορίσετε τη διατύπωση της ποινικής κατηγορίας και να αποτρέψετε την απόδοση των πραγματικών ποινικών ευθυνών. Διότι, το πόρισμα αυτό που ξέρατε τι κάνατε όταν το κρύβατε και όταν δεν το μοιράζατε στα μέλη της επιτροπής που δεν ανήκουν στην ανίερη συμμαχία σας, τελικά οδηγεί στη συγκάλυψη των ευθυνών και στην υπόθαλψη του κ. Βενιζέλου, στη συγκάλυψη, όμως των ευθυνών και στην υπόθαλψη και του κ. Παπακωνσταντίνου για μείζονες πλευρές της ποινικής τους ευθύνης, οι εξόχως εμφανείς από τις οποίες είναι το αδίκημα της υπεξαγωγής εγγράφων. Το αδίκημα αυτό ετέλεσε ο κ. Παπακωνσταντίνου όταν κράτησε για τον εαυτό του, έβαλε στο συρτάρι του και δεν παρέδωσε σε κανέναν εκπρόσωπο του ελληνικού κράτους επισήμως μέχρι σήμερα το CD. Η υπεξαγωγή αυτή τελέστηκε και από τον κ. Βενιζέλο, ο οποίος από τον Ιούλιο του 2011 μέχρι τον Οκτώβριο του 2012 κρατούσε στο συρτάρι του, στην τσέπη του, στην προνομιακή κατοχή του, το USB που του παρέδωσε αναντίρρητα και σύμφωνα με όσα έχουν συνομολογηθεί από όλες τις εμπλεκόμενες πλευρές ο Ιωάννης Διώτης. 
Άκουσα τον κ. Κουτσούμπα προηγουμένως να μιλά για τις ατελείωτες ώρες που συνεδρίασε η επιτροπή. Ξεχάσατε, όμως, κύριε Κουτσούμπα, να πείτε ότι οι Βουλευτές της Νέας Δημοκρατίας, σε αυτές τις ατελείωτες ώρες συνεδριάσεων της επιτροπής, ήταν απόντες. Τις περισσότερες φορές εκπροσωπούνταν από έναν, ο οποίος προήδρευε. Και μάλιστα, ερίζατε μεταξύ σας, γιατί κανείς δεν ήθελε να παραμείνει και να προεδρεύσει. 
Είπατε για τους μάρτυρες. Ξεχάσατε να πείτε ότι στην εξέταση των περισσοτέρων μαρτύρων και πάλι ήσασταν απόντες. Και εμφανιζόσασταν ως επιτελείς για να δώσετε διαπιστευτήρια κάθε φορά που εξεταζόταν μάρτυρας συνδεόμενος με τη σημερινή Κυβέρνηση ή με συμφέροντα συνδεδεμένα με τη σημερινή Κυβέρνηση. 
Είπατε για τις ατελείωτες σελίδες των πρακτικών. Ξεχάσατε να πείτε, όμως ότι τα Πρακτικά αυτά είναι νοθευμένα με ευθύνη και εντολή του κ. Μαρκογιαννάκη, ο οποίος διέπραξε νόθευση εγγράφου κατά την κατάρτιση των Πρακτικών.</Speech> 
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Να τον στείλουμε κατηγορούμενο τότε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δε νομίζω να τον στείλετε κατηγορούμενο, γιατί ο κ. Ρήγας, ο οποίος υπέγραψε για την παραπομπή του κ. Μαρκογιαννάκη για την υπόθεση της «SIEMENS», δήλωσε, ότι τον έχει συγχωρέσει, έχουν αλληλοσυγχωρεθεί. Έτσι και το πρόσφατο δημοσίευμα, σύμφωνα με το οποίο η χώρα μας πρέπει να πληρώσει κάποια εκατομμύρια ευρώ για την υπόθεση του C4-I, μάλλον και αυτό θα πάει στις ελληνικές καλένδες, όπως και όλα όσα αφορούν επίορκο πολιτικό πρόσωπο που ενέχεται σε συμπεριφορές σε βάρος του δημοσίου συμφέροντος. 
Κυρίες και κύριοι του ΠΑΣΟΚ και της Νέας Δημοκρατίας η της Νέας Δημοκρατίας και του ΠΑΣΟΚ, μέσα στη λίστα Λαγκάρντ βρίσκονται πρόσωπα συνδεδεμένα με τα κόμματά σας. Βρίσκεται η σύζυγος του πρώην Υπουργού Εθνικής Οικονομίας και Εθνικής Άμυνας κ. Γιάννου Παπαντωνίου. Βρίσκεται η θυγατέρα του πρώην Υπουργού της Νέας Δημοκρατίας Μιχάλη Παπακωνσταντίνου –του εκλιπόντος- και εξαδέλφη του πρώην Υπουργού του ΠΑΣΟΚ κ. Γεωργίου Παπακωνσταντίνου. Βρίσκεται ο πρώην Υπουργός Δημόσιας Τάξης, Πολιτισμού και Εμπορικής Ναυτιλίας των κυβερνήσεων Καραμανλή ο κ. Γεώργιος Βουλγαράκης και η σύζυγός του. 
Επίσης, βρίσκονται εξ αγχιστείας συγγενείς, όπως η σύζυγος και η πεθερά του κ. Μανώλη Κεφαλογιάννη, μέχρι πρότινος Γραμματέως της Κοινοβουλευτικής Ομάδας της Νέας Δημοκρατίας. Βρίσκεται ο Νομικός Σύμβουλος και φίλος του Πρωθυπουργού κ. Σταύρος Παπασταύρου. Βρίσκεται ο πρώην Βουλευτής Χρήστος Φύσσας. Βρίσκεται η σύζυγος του νυν Γενικού Γραμματέως του Υπουργείου Δημόσιας Τάξης κ. Αθανασίου Ανδρεουλάκου. Βρίσκεται ο πρώην Γενικός Γραμματέας του Υπουργείου Παιδείας επί Νέας Δημοκρατίας κ. Δημήτρης Πλατής. Βρίσκεται η σύζυγος του Συμβούλου του Πρωθυπουργού και του Υπουργού Ανάπτυξης κ. Χατζηδάκη, κ. Βιδάλη. 
Μέσα στη λίστα βρίσκονται, ακόμη, πρόσωπα του οικογενειακού και κοινωνικού περιβάλλοντος του σημερινού Πρωθυπουργού κ. Αντώνη Σαμαρά, συμπεριλαμβανομένου του σχετιζομένου και με άλλα πρόσωπα της Κυβέρνησης κ. Ιωάννη Παγίδα. Περιμένω να δω αν θα έρθει και ο κ. Αθανασίου για να απαντήσει σχετικά. 
Βρίσκονται, επίσης, εξ αίματος συγγενείς του πρώην Αντιπροέδρου της Επιτροπής και νυν Υπουργού Ναυτιλίας κ. Μιλτιάδη Βαρβιτσιώτη, ο οποίος έχει συνομολογήσει και τη συγγενική αυτή σχέση ενώπιον της επιτροπής. Βρίσκεται επίσης η σύζυγος τού μέχρι πρότινος μέλους της επιτροπής και ήδη προαχθέντος σε Υπουργό Υγείας κ. Άδωνη Γεωργιάδη. Επίσης, μέσα στη λίστα βρίσκεται πλήθος επιχειρηματιών που συνδέεται με τις κυβερνήσεις σας. 
Θα πρέπει να απαντήσετε ποια ήταν τα κριτήρια και τα κίνητρα για τη σύνθεση της επιτροπής αυτής, στην οποία ορίσατε ως Πρόεδρο τον κ. Μαρκογιαννάκη που υπερασπίζετε πρόσωπο συνδεδεμένο με πρώην διευθύντριες εφορειών της Θεσσαλονίκης, που έχουν καταδικαστεί για αδικήματα σε βάρος του δημοσίου. 
Ορίσατε τον κ. Βαρβιτσιώτη ως Αντιπρόεδρο και ορίσατε τον κ. Γεωργιάδη. Το ΠΑΣΟΚ όρισε, βεβαίως, ως συνήγορο υπεράσπισης του κ. Βενιζέλου, βασικά, τον κ. Ρήγα. 
Θα πρέπει να απαντήσετε, επίσης: πώς είναι δυνατόν μετά από όλες αυτές τις αποκαλύψεις, από τον ορυμαγδό αποκαλύψεων, εκείνο το οποίο πράττεται και πράττει η Νέα Δημοκρατία –και γι’ αυτό κοιτώ προς τα δω- είναι η κυβερνητική αναβάθμιση των αμαρτιών της λίστας Λαγκάρντ; Κάνατε Αντιπρόεδρο της Κυβέρνησης και Υπουργό Εξωτερικών, αρμόδιο να διαχειρίζεται και πάλι δημόσιο χρήμα και μάλιστα τα μυστικά κονδύλια, τις απόρρητες δαπάνες του Υπουργείου Εξωτερικών, τον κ. Βενιζέλο. 
Εσείς όλοι εδώ δεν λέγατε από τον Οκτώβριο μέχρι και πρότινος ότι υπάρχει αδιαμφισβήτητη πολιτική του ευθύνη; Δεν λέγατε ότι είναι πολιτικές και όχι ποινικές οι ευθύνες; Ποια είναι, δηλαδή, η συμπαρομαρτούσα συμπεριφορά απέναντι στις αδιαμφισβήτητες πολιτικές ευθύνες ενός Αντιπροέδρου της Κυβέρνησης και Υπουργού Οικονομικών που έκρυβε δεκαπέντε μήνες τη λίστα Λαγκάρντ στο συρτάρι του; Η επιβράβευσή του με τη θέση του Αντιπροέδρου; Ο οποίος Αντιπρόεδρος επεχείρησε κιόλας να κατοχυρώσει με τροπολογία, η οποία ευτυχώς απεσύρθη μετά την αποκάλυψή της, ότι θα ταξιδεύει με το πρωθυπουργικό αεροσκάφος; Αυτή είναι η αντιμετώπιση των πολιτικών ευθυνών; Η επιβράβευση και η κυβερνητική αναβάθμιση; 
Κάνατε Υπουργούς τον κ. Βαρβιτσιώτη και τον κ. Γεωργιάδη. Ίσως, για να αποσείσετε και να αποσοβήσετε το γεγονός ότι και τα δύο αυτά πρόσωπα όφειλαν να έχουν δηλώσει αποχή και να μη συμμετέχουν στις εργασίες της επιτροπής. 
Κάνατε, βεβαίως, Υπουργό και τον κ. Χρυσοχοΐδη ενώ γνωρίζετε τη σχέση του με τον κ. Διώτη. Σχέση για την οποία ο πρώτος που μίλησε ήταν ο κ. Βενιζέλος. Ο κ. Διώτης ήταν πρόσωπο της υποδείξεως της εμπιστοσύνης του κ. Χρυσοχοΐδη. Και το αποτέλεσμα του πρόσφατου ανασχηματισμού ήταν η προαγωγή και του κ. Χρυσοχοΐδη.
Για να μη μιλήσω για την κοινοβουλευτική προαγωγή του κ. Ρήγα. Για να μη μιλήσω και για άλλα ζητήματα, τα οποία βοούν και φυσικά τα βλέπει η κοινωνία και εξεγείρεται. 
Κυρίες και κύριοι Βουλευτές, η λίστα Λαγκάρντ ήταν αντικείμενο γνωστό, όχι μόνο στο πολιτικό προσωπικό της κυβερνήσεως ΠΑΣΟΚ αλλά πιθανότατα και της προηγούμενης κυβέρνησης. Ήταν, όμως, επίσης, αντικείμενο γνωστό και σε αυτήν την Κυβέρνηση. Διότι προκύπτει αδιαμφισβήτητα ότι ο νυν επικεφαλής της ΕΥΠ κ. Δραβίλλας, πρόσωπο της εμπιστοσύνης και της επιλογής του κυρίου Πρωθυπουργού, γνώριζε για τη λίστα Λαγκάρντ από τον Ιούνιο του 2012. 
Επιθυμία και στόχος σας υπήρξε ανέκαθεν η συγκάλυψη. Και για το στόχο αυτόν της συγκάλυψης κάνατε ό,τι περνούσε από το χέρι σας, συμπεριλαμβανομένης της αποτροπής κατάθεσης μαρτύρων και της παρεμπόδισης εξέτασης μαρτύρων. Ήταν πραγματικά αποκαλυπτική η σύμπραξη στο να μην απαντήσει ο κ. Βενιζέλος έστω και στην απλή ερώτηση για το πόσους υπολογιστές έχει. Διότι αποδεικνύεται ότι ο χρήστης «user v», ο χρήστης που ανοίγει τη λίστα Λαγκάρντ στις 8 Ιουλίου του 2011, συνδέεται με τον κ. Βενιζέλο, συνδέεται με το Υπουργείο Οικονομικών. Απάντηση σε αυτό δεν δόθηκε.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτή)
Απάντηση, επίσης, δεν δόθηκε στο γεγονός ότι ο κ. Γεώργιος Παπανδρέου, πρώην Πρωθυπουργός της χώρας, έκανε δημόσιες δηλώσεις για τη λίστα Λαγκάρντ στις 12 Σεπτεμβρίου 2010 και δεσμεύτηκε ότι θα κυνηγήσει τους φοροφυγάδες. Εν συνεχεία ο Υπουργός του και το πρόσωπο της εμπιστοσύνης του, ο κ. Παπακωνσταντίνου, παρέλαβε τη λίστα Λαγκάρντ και έκανε επισταμένες αναζητήσεις των ονομάτων Παπανδρέου και Παπακωνσταντίνου επί μήνες, από το Σεπτέμβριο μέχρι και τις αρχές Ιουλίου. Παρ’ όλα αυτά συμπράξατε στο να μην έρθει ο κ. Παπανδρέου στη Βουλή.
Επειδή ο κ. Παπανδρέου είναι Βουλευτής, θα περιμένω, τουλάχιστον σε αυτή εδώ τη συζήτηση, να βάλει την κάρτα του και να μιλήσει και να πει όλα αυτά τα οποία δεν είπε και στα οποία τον συνεπικουρήσατε στο να μην τα πει.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτή) 
Κυρίες και κύριοι Βουλευτές, είναι δεδομένο και αποδεδειγμένο ότι για τη λίστα Λαγκάρντ γνωρίζουν πρόσωπα της εμπιστοσύνης και της επιρροής σας εξαρχής. Ο κ. Μπίκας, νυν Πρέσβης στο Λονδίνο, υπήρξε Διευθυντής του Γραφείου του Διπλωματικού Σώματος του κ. Παπούλια. Είναι πρόσωπο που δήλωσε ότι συνδέεται με φιλική σχέση με τον αδερφό του Πρωθυπουργού. Είναι πρόσωπο που αμείφθηκε με μία από της καλύτερες, όπως λένε οι διπλωμάτες, πρεσβείες. Είναι και πρόσωπο το οποίο εμπλέκεται στη λίστα Λαγκάρντ εξαρχής. 
Ο κ. Χαλαστάνης είναι πρόσωπο της εμπιστοσύνης του κ. Μητσοτάκη και της κ. Μπακογιάννη. 
Τι είναι αυτό που είπατε, κύριε Κουτσούμπα, «τον πήρε παράμερα ο κ. Παπακωνσταντίνου»; Έτσι κάνουν οι πρέσβεις;</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Αυτό δεν είπα και εγώ;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πηγαίνουν παράμερα μαζί με τον Υπουργό Οικονομικών και συνεννοούνται και δεν καταγράφεται τίποτα από τις συνεννοήσεις τους σε κανένα πρωτόκολλο; Ξεχνάνε να ειδοποιήσουν για πρόσωπα τα οποία εν συνεχεία γίνονται φυγόδικα για την υπόθεση «SIEMENS» και τελικώς αμείβονται με την Πρεσβεία στο Παρίσι;</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Συμφωνούμε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έτσι πράττουν οι υπεύθυνοι επιτελείς, οι εκπρόσωποι του ελληνικού κράτους; Νομίζω ότι δεν πράττουν έτσι. Ούτε πράττουν όπως έπραξε ο Ηλίας Πλασκοβίτης, πρόσωπο της απολύτου εμπιστοσύνης, όπως φάνηκε, του κ. Βενιζέλου, ο οποίος από τη σημερινή Κυβέρνηση αμείφθηκε με τη θέση του μέλους του Διοικητικού Συμβουλίου της Τράπεζας της Ελλάδας και του μέλους του Συμβουλίου Νομισματικής Πολιτικής της Τράπεζας της Ελλάδας.
Είναι ξεκάθαρο ότι για την υπόθεση αυτή, παρ’ όλες τις αποκαλύψεις, παραμένουν συγκαλυπτόμενα πολύ σοβαρά γεγονότα. Και απολύτως συναφές ως προς το σημείο αυτό είναι το γεγονός ότι μέχρι σήμερα δεν έχει υπάρξει πόρισμα του ΣΔΟΕ ούτε για έναν έλεγχο από τους χίλιους επτακόσιους είκοσι που καταγράφονται ως πρόσωπα ταυτοποιημένα.
Είναι χαρακτηριστικό ότι σπεύσατε άρον-άρον να κλείσετε τις διαδικασίες της επιτροπής για να μην υπάρξουν οι έλεγχοι αυτοί, οι οποίοι περιλαμβάνουν και τα πρόσωπα που σας ανέφερα και πρόσωπα ακραία ωφελημένα από τις πολιτικές σας και από συμβάσεις που έχουν υπογράψει ελεγχόμενοι και μη ελεγχόμενοι Υπουργοί, όπως ο κ. Λαυρεντιάδης, όπως ο κ. Μπόμπολας. 
Γιατί μέχρι σήμερα, ενώ τα στοιχεία αυτών των επιχειρηματιών βρίσκονται στο ΣΔΟΕ και στον κ. Στασινόπουλο -πρόσωπο επιλογής και επιρροής του κ. Σαμαρά- δεν έχει ολοκληρωθεί ούτε ένας έλεγχος;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, σας παρακαλώ, κυρία Κωνσταντοπούλου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και για ποιο λόγο οι τράπεζες που εκπροσωπούνται από τον πρώην συνεργάτη του κ. Παπακωνσταντίνου, τον κ. Γιώργο Ζανιά, δεν διευκόλυναν τον έλεγχο του ΣΔΟΕ και δεν έστελναν στοιχεία παρά σε μορφή μη επεξεργάσιμη;
Κυρίες και κύριοι Βουλευτές, για ποιο λόγο, άραγε, αποτρέψατε με τόσο μένος την κλήση του κ. Ζανιά στην επιτροπή; Τι έχετε πια; Τόσα πολλά έχετε να φοβηθείτε που δεν ορρωδείτε προ της αυτοέκθεσής σας; 
Κυρίες και κύριοι Βουλευτές, το πόρισμα το οποίο έρχεται ενώπιον της επιτροπής, δεν περιέχει το κατ’ εξοχήν αδίκημα, αυτό της υπεξαγωγής εγγράφου; Και είναι θέση του ΣΥΡΙΖΑ ότι αυτό είναι το κυρίως κακούργημα το οποίο διεπράχθη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, όμως, σας παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γνωρίζετε, άλλωστε, ότι αυτό είναι το αδίκημα για το οποίο διέταξαν προκαταρκτική εξέταση οι οικονομικοί εισαγγελείς. 
Επίσης, ενώ το ανήγγειλε ο κ. Μαρκογιαννάκης –όμως, φαίνεται ότι μετά επικράτησαν άλλες δυνάμεις- δεν περιέχει τίποτα περί του ν. 1608, περί καταχραστών του δημοσίου. Τι συνέβη, κύριε Μαρκογιαννάκη;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, κυρία Κωνσταντοπούλου, να ολοκληρώσετε σε τριάντα δευτερόλεπτα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Την 1η Ιουλίου 2013 λέγατε ότι υπάρχουν νομικά ζητήματα για το ν. 1608. 
Το καταθέτω για τα Πρακτικά. 
(Στο σημείο αυτό η Βουλευτής κ. Ζωή Κωνσταντόπουλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, καταθέτω για τα Πρακτικά αυτά που λέγατε στις 17 Ιουνίου 2013 και πάλι για το ν. 1608. 
(Στο σημείο αυτό η Βουλευτής κ. Ζωή Κωνσταντόπουλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τι συνέβη και δεν προσθέτετε το ν. 1608 περί καταχραστών του δημοσίου;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω εντός ολίγου, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι εντός ολίγου. Σας παρακαλώ πάρα πολύ! Έχετε υπερβεί το χρόνο κατά πέντε λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εντός ολίγου ολοκληρώνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ πάρα πολύ, ολοκληρώστε. 
(Θόρυβος-διαμαρτυρίες από την πτέρυγα της Νέας Δημοκρατίας)</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Βλέπω ότι ενοχλούν αυτά που λέω και ευτυχώς που ενοχλούν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ πολύ. Θα κλείσω το μικρόφωνο. Έχετε υπερβεί κατά πέντε λεπτά το χρόνο σας, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δεν το λέω για εσάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Γιατί διαφωνώ εγώ σε τίποτα;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Βλέπω ότι ενοχλούν τους Βουλευτές της Νέας Δημοκρατίας ιδιαίτερα. 
Όμως, λέω το εξής. Η άποψη του ΣΥΡΙΖΑ είναι ότι αυτά τα οποία περιγράφετε, αλλά δεν χαρακτηρίζετε νομικά και στην πρότασή σας και στο πόρισμά σας, υπάγονται στο νομικό χαρακτηρισμό της υπεξαγωγής εγγράφου και οφείλετε να προσθέσετε αυτό το νομικό χαρακτηρισμό στην ψηφοφορία που θα γίνει το βράδυ. 
Είστε υποχρεωμένοι, γιατί αυτή είναι η υπαγωγή. Και συνιστά παράβαση καθήκοντος…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πάρα πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου ένα λεπτό και θα ολοκληρώσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι! Μα, σας έχω δώσει έξι λεπτά! Καταλήξατε και σε μία συγκεκριμένη πρόταση.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν έχω ολοκληρώσει την πρόταση. Δεν θέλετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, έχετε καταλήξει. Έχετε πει…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Καλαντζή, δεν θέλετε να πει την πρότασή της η Μειοψηφία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, είπατε την πρότασή σας και την καταθέσατε.</ChairmanSpeech>  
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν έχω ολοκληρώσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ποια δεν είπατε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το χρόνο να ολοκληρώσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, ολοκληρώσατε. Μα, αν είναι δυνατόν να λέτε ότι δεν σας έδωσα χρόνο. Σας παρακαλώ πάρα πολύ! Βλέπετε ότι δεν υπάρχει λόγος. Εάν έχετε να πείτε κάτι συγκεκριμένο, μία δεύτερη πρόταση, όπως ήταν η προηγούμενη για υπεξαίρεση…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Βεβαίως!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αν δεν το πείτε, θα σας κλείσω το μικρόφωνο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Συνεχίζω, λοιπόν, και λέω το εξής. Πιστεύουμε, επίσης, ότι πρέπει να ασκηθεί δίωξη για το αδίκημα της απιστίας περί την υπηρεσία σε βαθμό κακουργήματος με την επιβαρυντική περίσταση του ν. 1608, τον οποίο οφείλετε να προσθέσετε. 
Επίσης, πιστεύουμε ότι συντρέχει περίπτωση παράβασης καθήκοντος. Δεν συντρέχει, όμως, περίπτωση νόθευσης εγγράφου, κάτι που γνωρίζετε, γιατί γνωρίζετε ότι εκείνο το οποίο παρήχθη είναι εξ υπαρχής πλαστό και ο τρόπος με τον οποίο έχετε διατυπώσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, όμως, τώρα, κυρία Κωνσταντοπούλου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αφήστε με να ολοκληρώσω τη φράση μου, κύριε Πρόεδρε. 
Επαναλαμβάνω, λοιπόν. Ο τρόπος με τον οποίο έχετε διατυπώσει την κατηγορία περί νόθευσης, γνωρίζετε ότι άγει στην απαλλαγή και του κ. Παπακωνσταντίνου και του κ. Βενιζέλου για εκείνα για τα οποία πρέπει να ελεγχθούν. 
Τέλος, θέλω να πω το εξής.  
Υπάρχουν, κυρίες και κύριοι συνάδελφοι, ποινικά αδικήματα που διεπράχθησαν και από τον κ. Βενιζέλο και από τον κ. Παπακωνσταντίνου, ενώ δεν ήταν Υπουργοί αρμοδίως ενεργούντες. Και ο κ. Βενιζέλος κράτησε το «στικάκι» στο συρτάρι του, ακόμα και μετά την αποχώρησή του από το Υπουργείο Οικονομικών –και έχει μια σημασία ότι δεν είπατε τίποτα γι’ αυτό, κύριε Κουτσούμπα, ενώ είπατε για τον κ. Παπακωνσταντίνου- και ο κ. Παπακωνσταντίνου κράτησε το «στικάκι» αποχωρώντας από τις κυβερνήσεις. Όμως, κυρίως έχει εμπλακεί και σε συνεννοήσεις που υπαινίσσονται αδικήματα κατά την απονομή της δικαιοσύνης και περί την υπηρεσία και πρέπει να ελεγχθούν. 
Το γεγονός ότι λυσσαλέα προσπαθείτε να μην ελεγχθούν, ιδρύει αυτοτελή ευθύνη για παράβαση καθήκοντος, υπόθαλψη και κατάχρηση εξουσίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτά να τα σκεφθούν όσοι υπογράφουν το πόρισμα και να τα σκεφθούν…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πάρα πολύ. Ολοκληρώσατε, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα πω μία τελευταία φράση. 
Να τα σκεφθούν εκείνοι οι οποίοι επικαλούνται την άσκηση ποινικής δίωξης κατά του κ. Τσοχατζόπουλου, αλλά σ’ αυτήν εδώ την Αίθουσα του ζητούσαν «συγγνώμη». Επίσης, να τα σκεφθούν εκείνοι οι οποίοι δεν προσήλθαν στην Επιτροπή για να καταθέσουν και δεν προσέρχονται και στο δικαστήριο ως μέλη του ΚΥΣΕΑ στη δίκη Τσοχατζόπουλου. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο συνάδελφος του Πανελλήνιου Σοσιαλιστικού Κόμματος κ. Παναγιώτης Ρήγας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, σήμερα κλείνει μία συζήτηση σε κοινοβουλευτικό επίπεδο, η οποία αφορά σε μία πολύ σοβαρή υπόθεση, όπως είναι αυτή της λίστας Λαγκάρντ. Πρόκειται για μια υπόθεση η οποία άπτεται λειτουργιών του πολιτικού συστήματος, άπτεται λειτουργιών της Δημόσιας Διοίκησης, άπτεται λειτουργιών του κομματικού συστήματος και βεβαίως έχει να κάνει και με τη συμπεριφορά και λειτουργία συγκεκριμένων δημόσιων λειτουργών, συγκεκριμένων δημόσιων προσώπων. 
Η απόφαση που θα πάρουμε είναι μια απόφαση που έρχεται μετά από την πολύμηνη δουλειά που έγινε στο πλαίσιο της επιτροπής που συγκροτήθηκε από τη Βουλή και είχε σαν στόχο να εξετάσει πράξεις και παραλείψεις του πρώην Υπουργού κ. Παπακωνσταντίνου.
Κατ’ αρχάς θέλω να διευκρινίσω ότι κανένας από εμάς δεν αισθάνεται ήρεμα και άνετα όταν αξιολογεί, κρίνει και τελικά ζητά την άσκηση ποινικής δίωξης σε βάρος πρώην συναδέλφων. Πρόκειται για κάτι που είναι καθαρά ανθρώπινο και αυτό πιστεύω ότι διακατέχει τον καθέναν, άσχετα αν ο συνάδελφος για τον οποίο ζητείται η άσκηση ποινικής δίωξης δεν ανήκει στο κόμμα του. Πρέπει να ομολογήσω ότι την ίδια δυσκολία είχα και εγώ. Και αυτό το λέω καθαρά ανθρώπινα. Από εκεί και πέρα, όμως, έπρεπε όλοι μας να κάνουμε τη δουλειά μας. 
Σ’ αυτήν την επιτροπή δοκιμάστηκαν πάρα πολλά. Δοκιμάστηκαν ανθρώπινες αντοχές, δοκιμάστηκαν συλλογικές συμπεριφορές και κομματικές λειτουργίες. Τελικά, μετά από την εξέταση πάρα πολλών μαρτύρων, αλλά κυρίως μετά την αξιοποίηση των στοιχείων του ανακριτικού υλικού και κυρίως όσων στοιχείων είχαμε στη διάθεσή μας από τις πραγματογνωμοσύνες που τέθηκαν υπ’ όψιν της επιτροπής, η Πλειοψηφία της επιτροπής κατέληξε σε πόρισμα. 
Πριν από λίγη ώρα κατέβηκε από το Βήμα η συνάδελφος κ. Κωνσταντοπούλου, η οποία ελάχιστα αναφέρθηκε στην υπόθεση. Με έναν τρόπο που δεν θα ήθελα να χαρακτηρίσω προσπάθησε να απαξιώσει το σύνολο των συναδέλφων της, που συλλειτουργήσαμε σε αυτήν την επιτροπή, αποδίδοντας στον καθέναν πρόθεση να συγκαλύψει την αλήθεια, να υποθάλψει και να κουκουλώσει τα πραγματικά περιστατικά σχετικά με την υπόθεση της λίστας Λαγκάρντ και να εξαγάγει το συμπέρασμα ότι λίγο πολύ όλοι –και όσοι συμμετείχαμε στην επιτροπή αλλά και όλο το πολιτικό σύστημα εκτός ΣΥΡΙΖΑ- είναι ένοχοι και θα πρέπει στη συνέχεια ο καθένας από εμάς και τα μέλη της επιτροπής –έτσι κατάλαβα- να βρεθεί στο εδώλιο του κατηγορουμένου, γιατί, κατά την κ. Κωνσταντοπούλου, προσπαθήσαμε αυτό το χρονικό διάστημα να αποκρύψουμε και να συγκαλύψουμε την πραγματικότητα και την αλήθεια. 
Και όπως η τοποθέτησή της εδώ έτσι και η πορισματική γνώμη που κατέθεσε ο ΣΥΡΙΖΑ δεν είναι τίποτα άλλο παρά ένα σενάριο που προϋπήρχε της επιτροπής. Ο ΣΥΡΙΖΑ είχε στο μυαλό του ένα συγκεκριμένο σχέδιο. Είχε βγάλει τα συμπεράσματά του. Είχε καταστήσει ενόχους εκ των προτέρων τους πολιτικούς του αντιπάλους και η πορισματική του γνώμη έρχεται ακριβώς να πατήσει σε αυτό το σενάριο. 
Πρόκειται για ένα σενάριο, ένα έργο τελικά, στο οποίο guest star είναι η κ. Κωνσταντοπούλου! Ανοίξτε, λοιπόν, την πορισματική γνώμη του ΣΥΡΙΖΑ και θα δείτε να κυριαρχούν οι συνεδριάσεις, όπου μόνο η κ. Κωνσταντοπούλου αναζητούσε την αλήθεια, ρωτούσε καίριες ερωτήσεις τους μάρτυρες, λες και κανένας άλλος δεν υπήρχε! 
Εμάς ξεχάστε μας! Εμείς είμαστε εντελώς αμελητέες ποσότητες! Όμως, είναι υποτιμητικό για τους δύο άλλους συναδέλφους του ΣΥΡΙΖΑ, τους οποίους ελάχιστα αναφέρει μέσα στην πορισματική γνώμη. Κυριαρχεί η «μεγάλη» πρωταγωνίστρια! Κυριαρχεί το «άστρο» της κ. Κωνσταντοπούλου, η οποία ρωτούσε και έβγαζε την αλήθεια. 
Διαβάστε λίγο την πορισματική γνώμη του ΣΥΡΙΖΑ, για να καταλάβετε ότι τελικά ένας ήταν ο στόχος: Προβολή, εγωπάθεια, μια προσπάθεια να προβληθούμε. Αυτό είναι εγωπάθεια. Αυτό είναι προσπάθεια προβολής μέσα από μία υπόθεση, η οποία άλλο χαρακτήρα είχε. 
Θα έλεγα ότι επειδή εξ ιδίων κρίνει τα αλλότρια, δεν υπήρξε καμμία προαγωγή μου εξαιτίας αυτού του γεγονότος και προφανώς ο χαρακτηρισμός μου ως συνηγόρου του κ. Βενιζέλου δεν έχει καμμία σχέση με την πραγματικότητα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας τιμά.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Αντίθετα, θα ήθελα να πω ότι η εμμονή του ΣΥΡΙΖΑ, η οποία ξεκινάει να είναι εμμονή προσώπων, φθάνει να καταντήσει συλλογική εμμονή, που έχει παθολογικά χαρακτηριστικά. Γιατί τελικά τι είναι αυτό που ακούσαμε παρά η έκφραση μιας εμπάθειας, ενός μίσους, ενός αντιπασοκικού μένους, το οποίο έρχεται από παλιά και κληροδοτείται από γενιά σε γενιά σε αυτόν το χώρο; 
Προσπαθήσατε το ’89 να σύρετε τον Ανδρέα Παπανδρέου στο ειδικό δικαστήριο με ψεύδη, με συκοφαντίες.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Γι’ αυτό τον υπερασπίζεστε τώρα εσείς, κύριε Ρήγα;</Speech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Και αυτήν τη φορά προσπαθήσατε στη συνέχεια να φθάσετε πάλι να …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή!</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Μη μυγιάζεστε εσείς, κύριε Κουρουμπλή! Εσείς βρήκατε το δρόμο σας. Αφήστε μας, κύριε Κουρουμπλή!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή, γιατί διακόπτετε;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αφήστε τον Ανδρέα Παπανδρέου στην άκρη!</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Και αφού, λοιπόν, συκοφαντήσατε και λοιδορήσατε τον Ανδρέα Παπανδρέου, τον θυμηθήκατε πρόσφατα, έχοντας δίπλα σας τον κύριο κατήγορό του τότε. 
Σήμερα η σκυτάλη πάρθηκε από τις νεότερες γενιές, οι οποίες έχουν πάλι σαν στόχο να συκοφαντήσουν το ΠΑΣΟΚ, όσο και αν…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το ποιος υπερασπίζεται τον Ανδρέα Παπανδρέου το ξέρουμε! Τον υπερασπίζεται ο Βορίδης.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή, σας παρακαλώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Μην αγωνιάτε, κύριε Κουρουμπλή! Δεν με εμποδίζετε. 
Σήμερα, λοιπόν, έρχεστε πάλι με το ίδιο αντιπασοκικό μένος να καθυβρίσετε συνολικά το κόμμα του ΠΑΣΟΚ, να καταστήσετε συλλογικά ενόχους όσους ανήκουν σε αυτόν το χώρο και κυρίως την ηγεσία του. 
Γι’ αυτό και καθένας που ερχόταν ως μάρτυρας στην επιτροπή ερωτάτο «Ανήκετε στο ΠΑΣΟΚ;», λες και είναι έγκλημα να ανήκεις σε έναν πολιτικό χώρο.
 Τώρα σχολιάστε, κύριε Κουρουμπλή. Αυτές ήταν οι ερωτήσεις της κ. Κωνσταντοπούλου.  
Η πρώτη ερώτηση ήταν αν ο μάρτυρας ανήκε στο ΠΑΣΟΚ, αν είχε υποπέσει σε αυτό το αμάρτημα. Αυτός ήταν ο στόχος τους από την αρχή μέχρι το τέλος. Δεν τους ενδιέφερε ούτε η αλήθεια για τη λίστα Λαγκάρντ ούτε να αποκαλυφθεί αν υπήρχε φοροδιαφυγή ή όχι. Ένα πράγμα τους ενδιέφερε, να διαφθείρουν το ΠΑΣΟΚ, γιατί το μένος τους, που έρχεται από πολύ παλιά συνεχίζεται και στόχος τους είναι να εξοντωθεί η σημερινή πολιτική ηγεσία του κινήματος και, βεβαίως, να απαξιωθεί συλλογικά το ΠΑΣΟΚ. 
Ας έρθουμε, όμως, στην υπόθεση αυτή καθ’ εαυτή, όπως την εξέτασε η επιτροπή και όπως  το πόρισμα καταλήγει. 
Την Αναθεώρηση του Συντάγματος του 2001 δεν την ψήφισε μόνο το ΠΑΣΟΚ και η Νέα Δημοκρατία. Την ψήφισαν και άλλα κόμματα. Όπως και τον εφαρμοστικό νόμο περί ευθύνης Υπουργών. Και αν καθυστερημένα κατάλαβαν ότι είχαν ψηφίσει κάτι λάθος, γιατί στην Αναθεώρηση του 2008 δεν συνέπραξε ο Συνασπισμός με τη Νέα Δημοκρατία –υπήρχε ο απαραίτητος αριθμός Βουλευτών- να καταργηθεί αυτή η διάταξη του Συντάγματος; Τσιμουδιά γι’ αυτό, βεβαίως! Για να ερχόμαστε να λέμε: Αυτός ο τρισκατάρατος νόμος, στον οποίο είχαμε συναινέσει και αυτό το άρθρο του Συντάγματος, στο οποίο πάλι είχαμε συναινέσει, θα πρέπει να καταργηθεί! Γιατί, λοιπόν, το 2008 δεν συμπράξατε να καταργηθεί; 
Δεύτερον, δεν υπήρχε πολιτική βούληση όλον αυτόν τον καιρό να παταχθεί η φοροδιαφυγή. Θα έλεγα το εξής: Παρά τα σφάλματα, παρά τις καθυστερήσεις, παρά τις ολιγωρίες και παρά πολλές φορές την έλλειψη πολιτικής βούλησης, αυτό το χρονικό διάστημα -από το 2009 και έπειτα- υπήρξαν σημαντικότατες θεσμικές αλλαγές στο χώρο και στον τομέα πάταξης της φοροδιαφυγής, τις οποίες όλες καταψήφισε ο ΣΥΡΙΖΑ. 
Εκόπτετο η κ. Κωνσταντοπούλου στην επιτροπή: «γιατί καταργήσατε, γιατί αφαιρέσατε από τους οικονομικούς εισαγγελείς τη δικογραφία;». Και τι σας κόπτει εσάς; Αφού δεν ψηφίσατε το θεσμό τού οικονομικού εισαγγελέα. Γιατί κλαίτε γι’ αυτόν το θεσμό; Εσείς τον καταψηφίσατε αυτόν το θεσμό! Σας άρεσε εκ των υστέρων; 
Την άρση του απορρήτου την καταψηφίσατε. Πώς, λοιπόν, εννοείτε την πάταξη της φοροδιαφυγής, όταν καταψηφίζετε όλες τις θεσμικές αλλαγές, οι οποίες έχουν σαν στόχο να χτυπηθεί επί της ουσίας η φοροδιαφυγή; 
Δεν σας ενδιαφέρει αυτό. Δεν σας ενδιαφέρει καμμία ουσιαστική θεσμική αλλαγή. Δεν σας ενδιαφέρει να αλλάξει τίποτα σε αυτήν τη χώρα. Απλώς σας ενδιαφέρει να κληρονομήσετε και να εξακολουθήσετε να διαχειρίζεστε πράγματι τις απαράδεκτες καταστάσεις, οι οποίες υπήρξαν κατά το παρελθόν και οι οποίες δεν έχω κανένα πρόβλημα να ομολογήσω  ότι βαρύνουν και στελέχη του ΠΑΣΟΚ. 
Άλλωστε αυτό έλειπε –έχουμε κάνει και την αυτοκριτική μας- να μην αναγνωρίσουμε ότι μια πολύ μεγάλη ευθύνη υπάρχει για την κατάσταση στην οποία έφθασε η χώρα από πολιτικές που ασκήθηκαν στο παρελθόν και οι οποίες έχουν και ονοματεπώνυμο. 
Όμως, η συλλογική απαξίωση πολιτικών χώρων που λειτούργησαν μετά τη Μεταπολίτευση είναι ένα επικίνδυνο, κατά την άποψή μας, εγχείρημα, στο οποίο ο Συνασπισμός προσχωρεί. 
Η υπόθεση της λίστας Λαγκάρντ έχει τα εξής χαρακτηριστικά: Είναι μια υπόθεση, που δεν έχει τόσο πολύ μεγάλη σημασία για το ύψος των καταθέσεων που βρίσκονται στη λίστα. Κρύβει, όμως, ένα μεγάλο συμβολισμό. Και πράγματι θα έπρεπε η λίστα αυτή να έχει αξιοποιηθεί. Δεν κρίνουμε –τουλάχιστον εγώ- τον κ. Παπακωνσταντίνου για τις πολιτικές που άσκησε ως Υπουργός Οικονομικών. Δεν είναι αυτό για το οποίο ο κ. Παπακωνσταντίνου παραπέμπεται ή ζητείται η άσκηση ποινικής δίωξης σε βάρος του, αλλά για συγκεκριμένες πράξεις και παραλείψεις του, οι οποίες έχουν να κάνουν με τη διαχείριση της συγκεκριμένης λίστας. 
Και πιο συγκεκριμένα, για την απόκρυψη ουσιαστικά και την ιδιωτικού χαρακτήρα διαχείριση της λίστας, η οποία έφτασε με απόλυτα τυπικό τρόπο στην Ελλάδα. Η λίστα έφτασε στο πλαίσιο μιας διακρατικής συμφωνίας του 1963 ανάμεσα στην Ελλάδα και τη Γαλλία και ήρθε στα τέλη Σεπτεμβρίου του 2010. 
Από εκεί και έπειτα παρεδόθη εις χείρας του κ. Παπακωνσταντίνου. Και, βεβαίως, παρακολουθώντας τις πραγματογνωμοσύνες, βλέπουμε ότι έχει κάνει μία διαχείριση της λίστας που είναι πραγματικά απαράδεκτη. Ενώ δεν παρέδωσε επίσημα προς φορολογικό έλεγχο τα στοιχεία της λίστας, κράτησε ως ιδιωτικό του στοιχείο τη συγκεκριμένη λίστα, το μοναδικό –προσέξτε, έχει πολύ μεγάλη σημασία- αντίγραφο CD που είχε σταλεί από τη Γαλλία. Επεξεργάστηκε το CD για ένα πολύ μεγάλο χρονικό διάστημα. Άνοιξε ή ο ίδιος ή οι συνεργάτες του -αυτό θα βρεθεί στη συνέχεια- αρχεία και τελικά, από ό,τι αποδεικνύεται στις πραγματογνωμοσύνες, φαίνεται να έχουν αφαιρεθεί και τρία ονόματα συγγενών του από το συγκεκριμένο CD. 
Έφτασε να διατηρεί το USB, στο οποίο είχε κάνει αναπαραγωγή του CD, για ένα μεγάλο χρονικό διάστημα μετά τη μετακίνησή του στο Υπουργείο Περιβάλλοντος. Και τελικά ο κ. Παπακωνσταντίνου το παρέδωσε στον επικεφαλής του ΣΔΟΕ, τον κ. Διώτη, ενόσω ήταν Υπουργός Περιβάλλοντος. 
Όλες του αυτές οι πράξεις δείχνουν ότι διαχειρίστηκε τη συγκεκριμένη λίστα με τρόπο εντελώς απαράδεκτο και ποινικά ελέγξιμο. Ερευνάται η διαγραφή, από τον ίδιο ή από συνεργάτες του, τριών συγγενικών του προσώπων που είχε ως αποτέλεσμα, μετά και το πόρισμα του ΣΔΟΕ, να έχει προκληθεί και να υπάρχει ζημία σε βάρος του δημοσίου μεγαλύτερη από 120.000 ευρώ. 
Ο κ. Διώτης, ο οποίος -προσέξτε- αφού είχε στο χέρι του το αντίγραφο, ήταν αυτός πλέον ο αρμόδιος για την άσκηση φορολογικού έλεγχου. Δηλαδή ο κ. Παπακωνσταντίνου παρέδωσε όχι στο διάδοχό του Υπουργό Οικονομικών τη λίστα, οπότε θα είχε υποχρέωση ο διάδοχος Υπουργός Οικονομικών να τη δώσει ο ίδιος, αφού θα ήταν ο πρώτος παραλήπτης της λίστας μετά τον κ. Παπακωνσταντίνου, αλλά το παρέδωσε εν αγνοία του κ. Βενιζέλου στον κ. Διώτη, το Γραμματέα του ΣΔΟΕ, άρα στον άνθρωπο εκείνον, στον υπάλληλο εκείνον που ήταν αρμόδιος για τον έλεγχο. Το παρέδωσε εν αγνοία -επαναλαμβάνω- του κ. Βενιζέλου, αφού είχε φύγει από το Υπουργείο Οικονομικών. Και, βεβαίως, μέσα από την ηλεκτρονική αλληλογραφία που είχε στη διάθεσή της η επιτροπή, φάνηκε ότι υπήρχε και μια ιδιαίτερη συνεννόηση ανάμεσα στους δύο άντρες για το θέμα της διαχείρισης της λίστας. 
Δεν θα αναφερθώ επί μακρόν αλλά πολύ σύντομα στον τρόπο με τον οποίον ο κ. Διώτης διαχειρίστηκε τη λίστα. Ενώ θεώρησε ότι δεν μπορούσε να την αξιοποιήσει, παρ’ όλα αυτά την άνοιξε από το πρώτο αντίγραφο που είχε κατασκευάσει -γιατί κατασκεύασε και δεύτερο αντίγραφο, από ό,τι αποκαλύφθηκε- και την ερεύνησε σε αρκετές περιπτώσεις. Ερεύνησε στοιχεία της λίστας την ίδια στιγμή που διετείνετο ότι δεν ήταν αξιοποιήσιμη και ότι δεν υπήρχε κανένας νόμιμος τρόπος για να προκύψουν στοιχεία από πλευράς της λίστας. 
Ο κ. Διώτης φαίνεται ότι και αναπαρήγαγε το συγκεκριμένο USB που του έδωσε ο κ. Παπακωνσταντίνου, τουλάχιστον σε δύο αντίγραφα και αξιοποίησε -δεν ξέρουμε για ποιο λόγο- τη λίστα, την οποία του είχε παραδώσει ο κ. Παπακωνσταντίνου. 
Ένα από τα αντίγραφα τα οποία αναπαρήγαγε ο κ. Διώτης, το έδωσε στον κ. Βενιζέλο. Ποιος; Ο υπάλληλος που ήταν υπεύθυνος για την άσκηση φορολογικού ελέγχου. Κι αυτό ως ένα στοιχείο, για το οποίο ο κ. Βενιζέλος έχει πει καθαρά ότι είχε την πεποίθηση -και αυτό ούτε ο κ. Διώτης το αμφισβήτησε- πως του δίνει μία φωτοτυπία, ένα αντίγραφο και ότι το ΣΔΟΕ κρατούσε πραγματικά τη λίστα και έκανε φορολογικό έλεγχο. 
Δεν μπορούμε, λοιπόν, σε καμμία περίπτωση να αποδώσουμε ευθύνες στον Υπουργό Οικονομικών, ο οποίος πήρε αντίγραφο από τον αρμόδιο υπάλληλο για την άσκηση φορολογικού ελέγχου, δηλαδή τον κ. Διώτη, και ο οποίος πήρε ένα από τα αντίγραφα, τα οποία είχε αναπαράγει ο κ. Διώτης από το USB που του έδωσε ο κ. Παπακωνσταντίνου. 
Όλα αυτά, βέβαια, από πλευράς του ΣΥΡΙΖΑ διαστρεβλώνονται. Υποβαθμίζεται η συμπεριφορά και ο ρόλος αλλά και η ιδιότητα του κ. Διώτη για να μπορέσουν…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιος εξέταζε τον κ. Διώτη; Ποιος τον εξέταζε τον κ. Διώτη επί τρεις μέρες; Εσείς;</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Και εγώ τον εξέτασα και όλοι τον εξετάσαμε. Και, βεβαίως, επαναλαμβάνω και πάλι ότι αν οι πραγματογνωμοσύνες δεν μας έδιναν αυτά που μας έδωσαν, εσείς θα είχατε μείνει στα σενάρια που υποστηρίζατε ευθύς εξαρχής.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>:  Αφού διακόψατε την εξέτασή του.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Κωνσταντοπούλου, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Και, βεβαίως, θα είχαμε ως βάση υποστήριξης των επιχειρημάτων, τα επιχειρήματα του φίλου σας δημοσιογράφου, τον οποίον είχατε ως πηγή πληροφοριών στον αρχικό χρόνο λειτουργίας της επιτροπής.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Ρήγα, ολοκληρώστε παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Όλα αυτά τα πραγματικά περιστατικά, τα οποία ήρθαν σε γνώση της επιτροπής, αξιολογήθηκαν και υπεισήλθαν στις διατάξεις του ποινικού νόμου, έτσι ώστε σήμερα να προτείνει κατά πλειοψηφία η επιτροπή με το πόρισμά της την άσκηση ποινικής δίωξης σε βάρος του πρώην Υπουργού κ. Παπακωνσταντίνου. Η υπόθεση θα πάρει το δρόμο της, όπως προβλέπεται, μέσα από το Δικαστικό Συμβούλιο. 
Η πρότασή μας είναι απόλυτα τεκμηριωμένη. Στηρίζεται σε σοβαρές ενδείξεις, οι οποίες προέκυψαν κατά τη διάρκεια της λειτουργίας της προανακριτικής επιτροπής. Και, βεβαίως, θεωρώντας ότι καθένας διατηρεί το τεκμήριο της αθωότητας, μέχρι να αποδειχθεί ή να μην αποδειχθεί η ενοχή του, τουλάχιστον σε ό,τι με αφορά, χωρίς καμμία εμπάθεια, χωρίς καμμία υστεροβουλία, έκανα αυτό που μου επέβαλε το καθήκον και η συνείδησή μου. 
Είμαι, λοιπόν, αυτήν τη στιγμή απόλυτα ψύχραιμος απέναντι στο ελληνικό Κοινοβούλιο για να κάνω αυτήν την πρόταση και να καταθέσω ότι η εμπειρία από αυτή την επιτροπή δείχνει πως όταν κυριαρχούν πολιτικές σκοπιμότητες, όταν περισσεύει η κομματική εμπάθεια και η διάθεση για συκοφαντία, είναι προφανές ότι η αλήθεια δεν μπορεί να λάμψει. 
Αυτός ήταν ο οδηγός που καθοδήγησε τα βήματα του ΣΥΡΙΖΑ. Αυτή ήταν και η κυρίαρχη αντίληψη που εξάγεται από την πορισματική γνώμη που έχει καταθέσει. Και, βεβαίως, πιστεύω ότι όλα τα επιχειρήματα, τα οποία παρουσιάστηκαν από την αγορήτρια του ΣΥΡΙΖΑ, την κ. Κωνσταντοπούλου, δεν έχουν καμμία νομική τεκμηρίωση, είναι πολιτικές καταγγελίες, είναι μικροκομματικές σκοπιμότητες και εμπάθειες. Ο στόχος είναι ένας: να συκοφαντηθεί το ΠΑΣΟΚ και η ηγεσία του. 
Δεν θα το κατορθώσετε, αγαπητοί φίλοι του ΣΥΡΙΖΑ. Μπορεί να διαλύθηκαν ή να έχετε ως στόχο να διαλυθούν οι συνιστώσες σας. Σήμερα, όμως, είδαμε ότι η συνιστώσα των εισαγγελέων στο ΣΥΡΙΖΑ μάλλον είναι η τελευταία που θα διαλυθεί. Το ΠΑΣΟΚ δεν συμπεριφέρεται με αυτόν τον τρόπο. Τα πολιτικά κόμματα, και κυρίως αυτά που ανήκουν στην Αριστερά, δεν συμπεριφέρονται με αυτόν τον τρόπο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Ρήγα, ολοκληρώστε παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Οι πολιτικές διώξεις και οι λογικές κουκουλοφόρων στην Αριστερά, δεν έχουν καμμία σχέση με την παράδοσή της, την ιδεολογία της και τους αγώνες που έχει δώσει όλο αυτό το χρονικό διάστημα που προηγήθηκε.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Ρήγα.
Προτού δώσω το λόγο στο συνάδελφο κ. Καπερνάρο, θα ήθελα να κάνω δύο ανακοινώσεις προς το Σώμα:
Έχω την τιμή να σας ανακοινώσω ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών.
Επίσης, ο Βουλευτής της Νέας Δημοκρατίας κ. Μανώλης Κεφαλογιάννης κατέθεσε πρόταση νόμου: «Διατάξεις για την επιτάχυνση εκδίκασης ένδικων μέσων στο Συμβούλιο της Επικρατείας για την υλοποίηση των επενδύσεων». Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, ο Βουλευτής κ. Ευστάθιος Παναγούλης ζητεί άδεια ολιγοήμερης απουσίας του στο εξωτερικό από αύριο, 16-7-2013 και μέχρι το τέλος του τρέχοντος μηνός Ιουλίου. 
Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεπώς η Βουλή ενέκρινε τη ζητηθείσα άδεια.
Ορίστε, κύριε Καπερνάρο, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σήμερα θα επιτελέσω το καθήκον μου ναι μεν ως Βουλευτής, όπως πρέπει, αλλά κυρίως ως εισαγγελέας πλημμελειοδικών, γιατί αν και τελείωσε το έργο της η επιτροπή, εμείς δεν τελειώσαμε το καθήκον μας και τις αρμοδιότητές μας ως εισαγγελείς πλημμελειοδικών, διότι όσους μήνες διήρκησε αυτή η προκαταρκτική επιτροπή αυτήν την ιδιότητα είχαμε και έτσι έπρεπε να λειτουργήσουμε.
Συνεπώς μακριά από τους Ανεξάρτητους Έλληνες και από τον ομιλούντα οι πολιτικολογίες και κυρίως οι πολιτικαντικολογίες, διότι δεν αφορούν τη σημερινή μας συζήτηση, η οποία είναι σπουδαιοτάτη, παρά το γεγονός ότι μας απαγορεύθηκε να έχουμε δευτερολογία.
Εν πάση περιπτώσει, κύριε Πρόεδρε, θέλω να καταθέσω κατ’ αρχάς μία διαφωνία με τον κ. Κουτσούμπα, τον εισηγητή της Πλειοψηφίας. Δεν θα χρησιμοποιήσω, καθώς δεν μου αρέσει, τη λέξη «συγκάλυψη». Είναι θέμα αισθητικής. Αν το εννοούσα, θα έβρισκα μία άλλη λέξη. Ωστόσο, θα χρησιμοποιήσω, κύριε Κουτσούμπα, τη φράση «εξυπηρέτηση σκοπιμότητας κατά τη διάρκεια της προκαταρκτικής επιτροπής εις βάρος της νομιμότητας». 
Όμως, γιατί το λέω αυτό; Το τεκμηριώνω αμέσως τώρα. Είπατε προηγουμένως ότι είχαμε συμφωνήσει σε ορισμένα νομικά θέματα, τα οποία ο κ. Μαρκογιαννάκης τόλμησε να θέσει τραυλίζοντας σε κάποια στιγμή –με την καλή έννοια «τραυλίζοντας». Δηλαδή, το είπε μόνος του χωρίς να βγει εναργώς έξω, με παρρησία, καθώς είπε «να συνεννοηθούμε για το ν. 1608∕1950 και αν αφορά αυτός ο νόμος την κατηγορία». 
Όχι μόνο δεν το συζητήσαμε, όχι μόνο αποφύγατε να το συζητήσουμε, αλλά και εσείς δεν το περιλάβατε και δεν το περιλάβατε για λόγους σκοπιμότητας. Για ποιο λόγο να μη βάλετε το ν. 1608, όταν αυτήν τη στιγμή –πρέπει να γνωρίζουν οι συνάδελφοί μας- υπάρχει, με το θέμα της Αιξωνής, Ελληνίδα συμβολαιογράφος, η οποία εκτίει ποινής καθείρξεως στον Ελαιώνα της Βοιωτίας διά την επαπειλούμενη ζημία του δημοσίου –αόριστα εντελώς, ούτε 1 ευρώ ζημία το δημόσιο, επαπειλούμενη ζημία!- διότι δεν ήλεγξε το έγγραφο του Δασαρχείου να διαπιστώσει ότι είναι πλαστό. Με το ν. 1608, λοιπόν, εκτίει ποινή καθείρξεως με ελαφρυντικό. Και ξέρετε γιατί; Θα σας πω εγώ πρόχειρα. Διότι ο ν. 1608 προβλέπει ποινή ισόβιας κάθειρξης. Να, μία σκοπιμότητα.
Θα σας αναφέρω μία δεύτερη σκοπιμότητα, την οποία εξυπηρετήσατε. Δεν στέρξατε να κληθεί ο κ. Παπανδρέου, ο οποίος είχε υποχρέωση να έρθει να καταθέσει ως μάρτυρας. Έστειλε ένα υπόμνημα προς χλεύην της προκαταρκτικής επιτροπής και το «φάγαμε», το δεχθήκαμε. Όταν αντέδρασα και πρότεινα με το άρθρο 62 διά της Βουλής να κλητευθεί και να καταθέσει ως μάρτυρας ο κ. Παπανδρέου, το βάλατε στην κλήρωση. Επτά εσείς, έξι εμείς, χάσαμε στην κλήρωση. Ακολουθείτε αυτό το νόθο σύστημα πότε με την ποινική δικονομία, πότε με τον Κανονισμό της Βουλής.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κλήρωση εννοείτε ή ψηφοφορία;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Το θέμα είναι το εξής, ότι έπρεπε να έλθει ο κ. Παπανδρέου ακόμα και ηθικά να καταθέσει ως μάρτυρας. Ναι ή όχι; Δεν το δεχθήκατε. 
Έστειλα επιστολή –εδώ μέμφομαι το Προεδρείο της Βουλής- με ερώτημα και το κοινοποίησα στον κύριο Πρόεδρο της Βουλής για να δώσει εντολή ενώπιον του Επιστημονικού Συμβουλίου της Βουλής των Ελλήνων να δούμε αν έπρεπε να έλθει ο κ. Παπανδρέου να καταθέσει ή όχι ως μάρτυρας. Όπως γνωρίζετε όλοι σας, δεν έχει δικαίωμα καταθέσεως διά υπομνήματος. Αυτό το δικαίωμα το έχει μόνο ο κ. Παπακωνσταντίνου. Ή έρχεται διά ζώσης και καταθέτει ή έρχεται και παρίσταται και απολογείται με υπόμνημα ή κάνει έγγραφες εξηγήσεις με υπόμνημα. 
Επειδή, λοιπόν, δεν είχε τέτοια αρμοδιότητα ο κ. Παπανδρέου, έστειλα στο Επιστημονικό Συμβούλιο της Βουλής των Ελλήνων ένα ερώτημα για το αν έπρεπε να κλητευθεί και για τη συμπεριφορά του Προεδρείου, αν τέλεσε το αδίκημα της παράβασης καθήκοντος ή όχι, αν εφαρμόσατε τη διάταξη του Κανονισμού αλλά και τη διάταξη της Ποινικής Δικονομίας.
Το ερώτημα, κυρίες και κύριοι συνάδελφοι, έχει αριθμό πρωτοκόλλου 1364 και είναι από τις 23 Απριλίου του 2013 και είναι αναπάντητο. Επαναλαμβάνω ότι είναι αναπάντητο. Είναι εκπροθέσμως αναπάντητο και αενάως εκπροθέσμως και θα παραμείνει αναπάντητο. Αυτό είναι μία άλλη σκοπιμότητα. 
Μία τρίτη σκοπιμότητα είναι ότι όταν υπέβαλα αίτημα για τέσσερις μέρες να καθυστερήσουμε να στείλουμε έγγραφο στο ΣΔΟΕ να μας πληροφορήσει σε ποια κατάσταση είναι ο έλεγχος του ΣΔΟΕ που παράλληλα ενεργούσε, μου το απορρίψατε και δεν μπήκε ούτε καν στην κληρωτίδα. Δεν πήγε στο επτά προς έξι. Αποσιωπήθηκε και πέρασε έτσι.
Όμως, εγώ έκανα την αίτηση, κύριε Κουτσούμπα, και το ΣΔΟΕ μού απήντησε «εφόσον ολοκληρωθεί η επεξεργασία» σε σχέση και με τα ονόματα, που είπε προηγουμένως η κ. Κωνσταντοπούλου, των περιλαμβανομένων στη λίστα Λαγκάρντ και υποτίθεται ελεγχομένων για την πάταξη αυτής της περίφημης φοροδιαφυγής και της συλλογής της φορολογητέας ύλης. Αυτό είναι το σκάνδαλο διότι δεν μεριμνούμε και διέρρευσε φορολογητέα ύλη. Τι θα γίνει με τη φοροδιαφυγή; 
Ακούστε, λοιπόν, τι μου απήντησε το ΣΔΟΕ στις 15-7-2013, δηλαδή σήμερα: «Εφόσον ολοκληρωθεί η επεξεργασία των οικονομικών στοιχείων, που αφορούν στα χίλια εξακόσια εβδομήντα οκτώ φυσικά πρόσωπα και σαράντα νομικά πρόσωπα, για κάθε έναν εξ αυτών θα συνταχθεί και θα υποβληθεί ενώπιών σας ιδιαίτερη έκθεση ελέγχου, από την οποία θα προκύπτει το αποτέλεσμα του φορολογικού ελέγχου. Έως σήμερα ουδείς εκ των διενεργούμενων ελέγχων έχει ολοκληρωθεί, ώστε να είναι δυνατή η ανακοίνωση συγκεκριμένου αποτελέσματος». 
Μέχρι σήμερα δεν έχει ολοκληρωθεί κανείς έλεγχος που να έχει να πει -εκτός από τα τρία ονόματα των συγγενών Παπακωνσταντίνου- ότι κάποιος έκανε φοροδιαφυγή. Σκεφθείτε στα διοικητικά δικαστήρια να δικαιωθούν οι συγγενείς Παπακωνσταντίνου και μην υπάρχει άλλος να υποστυλώσει τον ισχυρισμό περί υπάρξεως αδικήματος περί φοροδιαφυγής. Τότε θα γίνουμε ρεζίλι των σκυλιών!</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Βλέπω ότι πάλι τους δίνετε ελαφρυντικά.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Έχουμε, λοιπόν, το εξής: Επειδή μιλήσατε γι’ αυτό το ελαφρυντικό, εγώ σας διαβάζω τι λέει ο Τύπος, η εφημερίδα «ΤΟ ΠΑΡΟΝ», ένεκα τούτου: «186.000.000 ευρώ εισέπραξε η Γαλλία από τους Γάλλους φοροφυγάδες της λίστας Λαγκάρντ, ενώ εμείς τρία χρόνια τώρα δεν έχουμε εισπράξει ούτε 1 ευρώ, γιατί κάποιους από τους δύο χιλιάδες εξήντα δύο Έλληνες της λίστας Νέα Δημοκρατία και ΠΑΣΟΚ τους προστατεύουν».
Το δίνω στα Πρακτικά, όπως και την απάντηση του ΣΔΟΕ. Αυτά σας τα χαρίζω. Επίσης, σας αφιερώνω και το ερώτημά μου το αναπάντητο, που δεν μερίμνησε το Προεδρείο της Βουλής να έχω απάντηση από το Επιστημονικό Συμβούλιο για ποιο λόγο και αν έπρεπε ή όχι να προσκληθεί και να επιμείνουμε για τη βιαία προσαγωγή του Γεωργίου Παπανδρέου.
(Στο σημείο αυτό ο Βουλευτής κ. Βασίλειος Καπερνάρος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα πάμε τώρα καθαρά στο νομικό θέμα. Όσον αφορά τον Γεώργιο Παπακωνσταντίνου, ο ίδιος ουδέποτε έδωσε εντολή στο Σώμα Δίωξης Οικονομικού Εγκλήματος και στους λοιπούς ελεγκτικούς μηχανισμούς, ώστε να ελεγχθούν τα φυσικά και νομικά πρόσωπα που εμπεριέχονται στη λίστα. Ως πρόσχημα για την παράλειψη αυτή ο κ. Παπακωνσταντίνου χρησιμοποιούσε τον ισχυρισμό ότι δήθεν το ανωτέρω αρχείο αποτελούσε προϊόν παράνομης πράξης, παράνομα αποδεικτικό στοιχείο, το οποίο δεν μπορούσε να χρησιμοποιηθεί. 
Ωστόσο, οι ισχυρισμοί αυτοί του κ. Παπακωνσταντίνου ανετράπησαν πλήρως από το περιεχόμενο τού με ημερομηνία 29-9-2010 εγγράφου τού Υπουργείου Οικονομικών της Γαλλίας προς τον Έλληνα Πρέσβη στο Παρίσι, το οποίο απεστάλη στην επιτροπή την 15η Μαΐου του 2013. 
Από το περιεχόμενο του εν λόγω εγγράφου συνάγονται τα εξής ουσιώδη συμπεράσματα: Πρώτον, η παράδοσή του στις ελληνικές αρχές ήταν καθ’ όλα επίσημη. Επρόκειτο για ενεργοποίηση διοικητικής συνδρομής προβλεπόμενης από σύμβαση μεταξύ Ελλάδος και Γαλλίας και από ευρωπαϊκή οδηγία. Δεύτερον, σημειώνεται στο ανωτέρω έγγραφο ότι οι πληροφορίες που δίδονται θα πρέπει να παραμείνουν εμπιστευτικές και να μη χρησιμοποιηθούν για σκοπούς μη φορολογικούς, δηλαδή να χρησιμοποιηθούν αποκλειστικά για φορολογικούς σκοπούς. Εκ των ανωτέρω αποδεικνύεται πως οι γαλλικές αρχές απέστειλαν στις 29 Σεπτεμβρίου 2010 στην Ελλάδα τη λίστα Λαγκάρντ με αποκλειστικό σκοπό να αξιοποιηθεί φορολογικά από τις ελληνικές αρχές. Σας διάβασα σημερινή απάντηση του ΣΔΟΕ. 
Ο κ. Παπακωνσταντίνου έβλαψε βεβαιωμένα το ελληνικό δημόσιο με το ποσό των 6.304.688,08 ευρώ, ποσό το οποίο καρπώθηκαν αθεμίτως ως αποτέλεσμα φοροδιαφυγής οι ως άνω συγγενείς του. Ο κ. Παπακωνσταντίνου διά της σκόπιμης και παράνομης παραλείψεώς του να παραδώσει τη λίστα στις αρμόδιες αρχές, κρατώντας την στην κατοχή του για χρονικό διάστημα περίπου οκτώ μηνών και αφού πρώτα επεξεργάστηκε το CD ως μη όφειλε και το παρέδωσε σε «στικάκι» USB, όχι μόνο θέλησε να ελαττώσει τη δημόσια περιουσία προς όφελος άλλων, είτε πρόκειται για τους συγγενείς του είτε για τους υπόλοιπους εκ των δύο χιλιάδων πενήντα εννέα περιεχομένων στη λίστα μέσω της αποφυγής επιβολής χρηματικών ποινών στην περίπτωση ύπαρξης φοροδιαφυγής ύψους πολλών εκατομμυρίων ευρώ που θα κατέληγαν στα κρατικά ταμεία, αλλά επιπλέον γνώριζε άριστα πως κατ’ αυτόν τον τρόπο επέρχεται άμεση μείωση στη δημόσια περιουσία από φοροδιαφυγή. 
Για τον Γεώργιο Παπακωνσταντίνου πρέπει να ασκηθεί ποινική δίωξη για τα αδικήματα, πρώτον, της νόθευσης και υπεξαγωγής εγγράφου, σύμφωνα με το άρθρο 232 παράγραφος 2 και 3 του Ποινικού Κώδικα με εφαρμογή των επιβαρυντικών περιστάσεων που προβλέπονται στο άρθρο 1 του ν. 1608/1950 περί καταχραστών του δημοσίου –το θέμα μας, κύριε Κουτσούμπα- δεύτερον, της απιστίας σχετικά με την υπηρεσία του άρθρου 256 του Ποινικού Κώδικα με εφαρμογή των επιβαρυντικών περιστάσεων που προβλέπονται στο άρθρο 1 του ν. 1608/1950 περί καταχραστών του δημοσίου –το θέμα μας, κύριε Κουτσούμπα- τρίτον, της παράβασης καθήκοντος του άρθρου 259 του Ποινικού Κώδικα και, τέταρτον, της άμεσης συνέργειας σε φοροδιαφυγή κατά το άρθρο 18 του ν. 2523/1997 σε συνδυασμό με το άρθρο 46 του Ποινικού Κώδικα. 
Ευάγγελος Βενιζέλος. Από την αποκάλυψη των συνοδευτικών εγγράφων της λίστας Λαγκάρντ, σύμφωνα με τα οποία θα έπρεπε να χρησιμοποιηθεί αποκλειστικά για φορολογικούς σκοπούς, αλλά και από την κατάθεση του κ. Ευάγγελου Βενιζέλου ενώπιον της επιτροπής προκύπτουν εις βάρος του επαρκέστατες ενδείξεις τέλεσης αδικημάτων. Συγκεκριμένα, ο κ. Βενιζέλος στην από 4 Απριλίου 2013 κατάθεσή του ως μάρτυς ενώπιον της επιτροπής ισχυρίστηκε ότι το «στικάκι» της λίστας Λαγκάρντ ως προϊόν υποκλοπής και ανταλλαγής υλικού μεταξύ μυστικών υπηρεσιών δεν ήταν δυνατό να χρησιμοποιηθεί, καθότι παράνομο. 
Χαρακτηριστικά λέει στο παρακάτω απόσπασμα από τη σελίδα 160 των πρακτικών της από 4 Απριλίου 2013 κατάθεσής του: «Συνειδητοποιώ ότι ο Διώτης δεν ψάχνει να βρει ένα αντίγραφο ή να του επιβεβαιώσω εγώ την εκτίμησή του περί παρανόμου αποδεικτικού μέσου, διότι του επιβεβαιώνω την εκτίμησή μου ότι εφόσον πρόκειται περί ανταλλαγής υλικού μεταξύ μυστικών υπηρεσιών και προϊόντος υποκλοπής, είναι παράνομα αποδεικτικό μέσο». 
Ο κ. Βενιζέλος με την ως άνω αυθαίρετη παράθεση προσωπικών του εκτιμήσεων είτε κατέθεσε ψέματα είτε απέκρυψε την αλήθεια, όπως πηγάζει από τη διακρατική σύμβαση –πηγή δικαίου, εν προκειμένω- την οποία ως Υπουργός γνώριζε και όφειλε να γνωρίζει. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Σημειώνεται εν προκειμένω ότι από τις 17 Μαΐου 2012 Υπουργός Οικονομικών της υπηρεσιακής κυβέρνησης του κ. Πικραμένου ανέλαβε ο κ. Γεώργιος Ζανιάς. 
Αυταποδείκτως, λοιπόν, ο κ. Βενιζέλος κατείχε το USB από τον Αύγουστο του 2011 έως και τη δεύτερη ημέρα του Οκτωβρίου του 2012, οπότε και το παρέδωσε στο γραφείο του Πρωθυπουργού κ. Αντώνη Σαμαρά. Βρισκόταν, δηλαδή, στην κατοχή του για δεκατέσσερις ολόκληρους μήνες, εκ των οποίων τους πέντε τελευταίους -διάστημα κατά το οποίο δεν ήταν Υπουργός Οικονομικών- το διατηρούσε στο προσωπικό του γραφείο, χωρίς να το παραδώσει υπηρεσιακώς, ως όφειλε, στο διάδοχό του Υπουργό. Έτσι, διέπραξε το αδίκημα της υπεξαγωγής εγγράφου, άρθρο 242 παράγραφοι 2 και 3 του Ποινικού Κώδικα. 
Πληρούται όμως και υποκειμενική υπόσταση του αδικήματος, διότι ο κ. Βενιζέλος γνώριζε πως αποκρύπτοντάς το απέτρεπε κάθε δυνατότητα έρευνας και αξιοποίησης του USB με τη λίστα Λαγκάρντ. 
Ο δόλος του να παραβεί τα εκ του νόμου ανατιθέμενα καθήκοντά του τεκμαίρεται από το ότι χρησιμοποίησε ως δικαιολογητική βάση για τη μη παράδοση της λίστας Λαγκάρντ στις αρχές το δήθεν παράνομο του αποδεικτικού μέσου, παρ’ ότι γνώριζε ότι αυτή απεστάλη από τη Γαλλία, προκειμένου να αξιοποιηθεί αποκλειστικά για φορολογικούς σκοπούς. 
Το όφελος δε που απέκτησαν οι συγγενείς του κ. Παπακωνσταντίνου, αλλά και όλοι όσοι περιλαμβάνονται στη λίστα Λαγκάρντ, είναι εξ ορισμού παράνομο ως αποτέλεσμα φοροδιαφυγής. Ήδη το ΣΔΟΕ, όπως ως άνω αναφέρθηκε, εντόπισε τη φοροδιαφυγή, ανερχόμενη στο ποσό των 6.304.688 ευρώ μόνο για τους τέσσερις συγγενείς του κ. Παπακωνσταντίνου. 
Για τον Ευάγγελο Βενιζέλο πρέπει να συσταθεί ειδική κοινοβουλευτική επιτροπή για τη διενέργεια προκαταρκτικής εξέτασης κατ’ άρθρο 86 παράγραφος 3 του Συντάγματος για τα αδικήματα, πρώτον, της ψευδορκίας του άρθρου 224 του Ποινικού Κώδικα, δεύτερον, της νόθευσης και υπεξαγωγής εγγράφου, σύμφωνα με το άρθρο 242 παράγραφοι 2 και 3 με εφαρμογή των επιβαρυντικών περιστάσεων που προβλέπονται στο άρθρο 1 του ν. 1608/1950 περί καταχραστών του δημοσίου, τρίτον, της απιστίας σχετικά με την υπηρεσία του άρθρου 256 του Ποινικού Κώδικα με αφορμή των επιβαρυντικών περιστάσεων που προβλέπονται στο άρθρο 1 του ν. 1608/1950 περί καταχραστών του δημοσίου, τέταρτον, της παράβασης καθήκοντος του άρθρου 259 του Ποινικού Κώδικα και, πέμπτον, της άμεσης συνέργειας σε φοροδιαφυγή κατά το άρθρο 18 του ν. 2523/1997 σε συνδυασμό με το άρθρο 46 του Ποινικού Κώδικα. 
Γεώργιος Παπανδρέου. Στις 11 Σεπτεμβρίου 2010 ο Γεώργιος Παπανδρέου, ερωτηθείς για το φαινόμενο της φοροδιαφυγής και τον τρόπο με τον οποίο προτίθεται να το αντιμετωπίσει η κυβέρνησή του, απήντησε πως ήδη από τότε γνώριζε συγκεκριμένα στοιχεία σχετικά με την ύπαρξη φοροφυγάδων που διατηρούν τραπεζικούς λογαριασμούς σε τράπεζες του εξωτερικού. Ο κ. Παπανδρέου εννοούσε προφανέστατα τα άτομα που περιέχονται στη λίστα Λαγκάρντ, αφ’ ης στιγμής η προς αυτόν υποβληθείσα ερώτηση αναφερόταν αποκλειστικά σε αυτήν και της αξιοποίησης που αυτή έτυχε από άλλες χώρες, όπως η Γερμανία και οι Ηνωμένες Πολιτείες. Μάλιστα, ο κ. Παπανδρέου συμπλήρωσε πως δεν επιθυμεί να αποκαλύψει άλλα στοιχεία σχετικά με τους φοροφυγάδες της λίστας Λαγκάρντ, ομολογώντας έτσι με τον πλέον πανηγυρικό τρόπο πως γνωρίζει ακόμα περισσότερα στοιχεία. 
Στις 28 Μαρτίου 2013 ο κ. Μπίκας, πρώην Διοικητής της ΕΥΠ, καταθέτοντας ενώπιον της επιτροπής, δήλωσε ρητώς πως ο κ. Παπανδρέου είχε ενημερωθεί για τη λίστα Λαγκάρντ από τον κ. Παπακωνσταντίνου.
Συγκεκριμένα, κατέθεσε: «Μάρτυς (Ιωάννης Μπίκας): Του είχα αναφέρει ότι είναι μία λίστα που πρέπει να προχωρήσει, ότι πρέπει να διαλευκανθεί η υπόθεση, ότι πρέπει αυτή η ιστορία να τρέξει, να προχωρήσει. Μιλτιάδης Βαρβιτσιώτης (Προεδρεύων της Επιτροπής: Τι ήξερε; Ο κ. Παπανδρέου λέει ότι δεν ήξερε τίποτα. Μάρτυς (Ιωάννης Μπίκας): Ο κ. Παπανδρέου είχε ενημερωθεί για τη λίστα Λαγκάρντ από τον Υπουργό Οικονομικών, τον είχε ενημερώσει ο κ. Παπακωνσταντίνου».
Άλλωστε, όπως ορίζει το άρθρο 82 παράγραφος 2 του Συντάγματος, ο Πρωθυπουργός εξασφαλίζει την ενότητα της Κυβέρνησης και κατευθύνει τις ενέργειές της καθώς και των δημοσίων γενικά υπηρεσιών για την εφαρμογή της κυβερνητικής πολιτικής μέσα στο πλαίσιο των νόμων. 
Θα ήταν νομικά απαράδεκτο να μη διενεργηθεί περαιτέρω έρευνα για την ύπαρξη ποινικών ευθυνών του κ. Παπανδρέου, που προδήλως υπάρχουν, αν, αποδεχόμενοι την τέλεση των ως άνω αδικημάτων από τον κ. Παπακωνσταντίνου θέταμε τον Γεώργιο Παπανδρέου στο απυρόβλητο, τη στιγμή που ήταν ενήμερος τόσο για το περιεχόμενο της λίστας Λαγκάρντ όσο και για τις ακριβείς ενέργειες του Υπουργού του κ. Παπακωνσταντίνου, ήτοι την απόκρυψη των στοιχείων των Ελλήνων καταθετών από τη δικαιοσύνη και τις φορολογικές αρχές. 
Σε αυτό ακριβώς το σημείο προσδιορίζεται νομικά η έννοια του άμεσου αυτουργού, δίχως τη βοήθεια του οποίου θα ήταν αδύνατη -άλλως δεν θα ήταν δυνατή με βεβαιότητα, Άρειος Πάγος 540/2006- η τέλεση του εγκλήματος από τους αυτουργούς της φοροδιαφυγής, καθώς, ως όφειλε, θα έπρεπε να είχε ενημερώσει άμεσα τις αρμόδιες διοικητικές ή εισαγγελικές αρχές και αυτό δεν το έπραξε. 
Εκ των ανωτέρω καθίσταται πλέον σαφέστατο το νόημα της φράσης του κ. Παπανδρέου ότι κυβερνούσε μία διεφθαρμένη χώρα. Στην πραγματικότητα, απευθυνόταν ο ίδιος στον εαυτό του και εννοούσε τους Υπουργούς του και εκείνον, καλύπτοντας έτσι ποινικά αδικήματα, εξευτελίζοντας, παράλληλα, τον ελληνικό λαό με τη βαθιά πολιτική ανηθικότητά του. 
Για τον Γεώργιο Παπανδρέου πρέπει να συσταθεί ειδική κοινοβουλευτική επιτροπή για τη διενέργεια προκαταρκτικής εξέτασης κατ’ άρθρον 86 παράγραφος 3 του Συντάγματος για τα εξής αδικήματα:
Πρώτον, της άμεσης συνέργειας σε φοροδιαφυγή, σύμφωνα με το άρθρο 18 του ν. 2523/1997 σε συνδυασμό με το άρθρο 46 του Ποινικού Κώδικα. Δεύτερον, της άμεσης συνέργειας στο αδίκημα της απιστίας σχετικά με την υπηρεσία του άρθρου 256 του Ποινικού Κώδικα, με εφαρμογή των επιβαρυντικών περιστάσεων που προβλέπονται στο άρθρο 1 του ν. 1608/1950 περί καταχραστών του δημοσίου. Τρίτον, της παράβασης καθήκοντος του άρθρου 259 του Ποινικού Κώδικα.
Λουκάς Παπαδήμος: Σημειώνεται ότι κατά το χρονικό διάστημα από 11-11-2011 έως 16-5-2012 διορισμένος Πρωθυπουργός ήταν ο κ. Λουκάς Παπαδήμος, ο οποίος είναι βέβαιον ότι είχε ενημερωθεί για την ύπαρξη του επίμαχου ηλεκτρονικού αρχείου και με βεβαιότητα γνώριζε για το περιεχόμενο της λίστας, καλύπτοντας και εκείνος τα ποινικά αδικήματα, τα οποία διαπράττονταν σε βάρος του ελληνικού δημοσίου.
Κατά το χρονικό διάστημα από 11 Νοεμβρίου 2011 έως 16 Μαΐου του 2012 διορισμένος Πρωθυπουργός ήταν ο Λουκάς Παπαδήμος, ο οποίος είναι βέβαιον ότι είχε ενημερωθεί από τον κ. Βενιζέλο, με τον οποίον συνυπήρξαν επί πέντε μήνες στο Υπουργικό Συμβούλιο, για την ύπαρξη του επίμαχου ηλεκτρονικού αρχείου και με βεβαιότητα γνώριζε για το περιεχόμενο της λίστας Λαγκάρντ, καλύπτοντας και εκείνος τα ποινικά αδικήματα, τα οποία διαπράττονταν εις βάρος του ελληνικού δημοσίου.
Ως εκ τούτου ο κ. Παπαδήμος φέρεται διαπράξας, όπως και ο κ. Παπανδρέου, το αδίκημα της άμεσης συνέργειας, κατά την έννοια του άρθρου 46 του Ποινικού Κώδικα στη φοροδιαφυγή των φυσικών και νομικών προσώπων που περιλαμβάνονται στη λίστα Λαγκάρντ. Αποτέλεσμα τούτου ήταν να απολέσει το ελληνικό δημόσιο εκατομμύρια ευρώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, ολοκληρώστε, σας παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σε λίγο, κύριε Πρόεδρε.
Άρθρο 82 παράγραφος 2 του Συντάγματος: Ο Πρωθυπουργός εξασφαλίζει την ενότητα της Κυβέρνησης και κατευθύνει τις ενέργειές της καθώς και των δημοσιών γενικά υπηρεσιών για την εφαρμογή της κυβερνητικής πολιτικής, μέσα στο πλαίσιο των νόμων.
Οι κύριοι Παπανδρέου και Παπαδήμος, με τη σειρά τους, παρείχαν, καθ’ όλη τη διάρκεια της τέλεσης της αξιόποινης πράξης της φοροδιαφυγής, άμεση συνδρομή στα πρόσωπα τα οποία εμπλέκονται, καθώς, όντες Πρωθυπουργοί με αρμοδιότητες να κατευθύνουν τις ενέργειες της κυβέρνησης, γνώριζαν την απόκρυψη του επίμαχου ηλεκτρονικού αρχείου από τη δικαιοσύνη και τις φορολογικές αρχές και συναινούσαν με τη στάση τους και τις ενέργειές τους στις έκνομες και εις βάρος του ελληνικού δημοσίου αξιόποινες πράξεις.
Για τον Λουκά Παπαδήμο να συσταθεί ειδική κοινοβουλευτική επιτροπή για τη διενέργεια προκαταρκτικής εξέτασης κατ’ άρθρον 86 παράγραφος 3 του Συντάγματος για τα αδικήματα, πρώτον, της άμεσης συνέργειας σε απιστία σχετικά με την υπηρεσία του άρθρου 256 του Ποινικού Κώδικα, με εφαρμογή των επιβαρυντικών περιστάσεων που προβλέπονται στο άρθρο 1 του ν. 1608/1950 περί καταχραστών του δημοσίου, δεύτερον, της παράβασης καθήκοντος του άρθρου 259 του Ποινικού Κώδικα και, τρίτον, της άμεσης συνέργειας σε φοροδιαφυγή σύμφωνα με το άρθρο 18 του ν. 2523/1997 σε συνδυασμό με το άρθρο 46 του Ποινικού Κώδικα.
Κυρίες και κύριοι συνάδελφοι, τελειώνοντας την εισήγησή μου έχω να σας πω δύο τινά, τα οποία βίωσα και δεν θα λησμονήσω ποτέ στο υπόλοιπο της ζωής μου. Είναι πραγματικός αυτοεξευτελισμός να συμμετέχεις σε τέτοιες επιτροπές. Είναι πραγματικό όνειδος αυτό το άρθρο 86 του Συντάγματος και τα συνακόλουθα του άρθρου αυτού περί επιτροπών.
Ήδη έχει αρχίσει και μετρά αυτή η Βουλή ως Αναθεωρητική. Πρέπει να πάρουμε την ευθύνη να αλλάξουμε αυτά τα οργιώδη άρθρα που υπάρχουν, αυτά τα τερατουργήματα που περιλαμβάνουν, όπως αυτό το άρθρο 86 και τις επιτροπές του που εξευτελίζουν την προσωπικότητα του Έλληνα πολίτη, που εξευτελίζει τους θεσμούς, που εξευτελίζει τους Βουλευτές, που εξευτελίζει τη νομοθετική εξουσία, που εξευτελίζει τους Έλληνες πολίτες! Πρέπει να πάρουμε την ευθύνη να εξαφανιστούν αυτά τα ελεεινά, τα τρισάθλια που χαρακτηρίζουν βεβαίως κάποιους που τα εμπνεύστηκαν…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε. Έχετε υπερβεί κατά πολύ το χρόνο σας.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: …και περιλαμβάνονται σε αυτό το Σύνταγμα, που είναι βεβαίως διάτρητο και εκθέτει όλους μας, όσο υπάρχει.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είμαστε λίγο πιεστικοί ως Προεδρείο, γιατί πρέπει να σας ανακοινώσω, κύριοι συνάδελφοι, ότι η Διάσκεψη των Προέδρων την Πέμπτη αποφάσισε η συζήτηση να ολοκληρωθεί στις 23.00΄.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν αποφάσισε τέτοιο πράγμα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Στις 23.00΄, το αποφάσισε η Διάσκεψη. 
Όμως, απ’ ό,τι βλέπω, έχουμε δεκαοκτώ μέχρι στιγμής ομιλητές και Κοινοβουλευτικούς Εκπροσώπους, γι’ αυτό πρέπει να είμαστε ακριβείς στο χρόνο μας.
Ο κ. Κασιδιάρης έχει το λόγο από το Λαϊκό Σύνδεσμο-Χρυσή Αυγή.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα ξεκινήσω από το ίδιο σημείο ακριβώς όπου σταμάτησε ο προηγούμενος ομιλητής. 
Η Βουλή αυτή είναι Αναθεωρητική. Επομένως θα έπρεπε να έχει τελειώσει άμεσα με αυτό το αίσχος του νόμου περί ευθύνης Υπουργών. Όλες αυτές οι γελοιότητες με τις προανακριτικές επιτροπές, που στην ουσία συγκαλύπτουν τα σκάνδαλα, γίνονται επειδή υπάρχει αυτό το τερατούργημα, ο νόμος περί ευθύνης Υπουργών. Η Νέα Δημοκρατία είχε υποσχεθεί προεκλογικά ότι θα τον «τελειώσει». Δεν έπραξε απολύτως τίποτε και δεν πράττει απολύτως τίποτε. Γιατί; Διότι επιμένετε να κάνετε τη Βουλή «πλυντήριο» σκανδάλων. Απλά πράγματα. 
Η πεμπτουσία της σημερινής συζήτησης περιέχεται σε δύο πολύ βασικά συμπεράσματα, τα οποία αφορούν ποινικές ευθύνες προσώπων. Θα προσπαθήσω να μη μιλήσω πολιτικά, αλλά για συγκεκριμένες ποινικές ευθύνες προσώπων, τα οποία θα πρέπει ακολουθήσουν τον κ. Παπακωνσταντίνου στο Ειδικό Δικαστήριο και εν συνεχεία στη φυλακή.
Πρώτον, δεν είπαμε ότι καλύψατε τον Παπακωνσταντίνου. Ο όρος «συγκάλυψη», τον οποίο κατά κόρον έχουμε χρησιμοποιήσει, δεν αφορά τον Παπακωνσταντίνου. Από την πρώτη στιγμή μάλιστα είπαμε ότι με τα μέσα αυτά που διαθέτετε, πυροβολείτε ένα πολιτικό «πτώμα», καίτε ένα πολιτικό «πτώμα» και ταυτόχρονα αφήνετε στο απυρόβλητο αυτούς που παίζουν ακόμα στο πολιτικό παιχνίδι, δηλαδή τον κ. Παπανδρέου, ο οποίος είναι ο άνθρωπος του Διεθνούς Νομισματικού Ταμείου, που λειτούργησε ως δούρειος ίππος για να βάλει ξένες δυνάμεις μέσα στην Ελλάδα και, βεβαίως, τον κ. Βενιζέλο, ο οποίος παριστάνει σήμερα και τον Αντιπρόεδρο της Κυβέρνησης. 
Λειτουργεί, λοιπόν, η Βουλή ως «πλυντήριο» σκανδάλων. Ο ίδιος ο Πρωθυπουργός είναι πρωταγωνιστής σε αυτό το «ξέπλυμα» και θα μιλήσω συγκεκριμένα και με μία εικόνα. Όλοι θυμόμαστε την πρώτη ψηφοφορία για τη σύσταση προανακριτικής επιτροπής, όταν ο ίδιος ο κ. Σαμαράς, επιδεικτικά, εντελώς παράτυπα, σε μία μυστική ψηφοφορία, πήγε και ψήφισε μόνο στην πρώτη κάλπη, για να δώσει το σήμα στους υπόλοιπους Βουλευτές να μην ψηφίσουν για να αναζητήσουμε τις ποινικές ευθύνες προσώπων, για τα οποία βοούν πλέον τα στοιχεία ότι εμπλέκονται στο σκάνδαλο της λίστας Λανγκάρντ. 
Είχαμε, λοιπόν, πει από την πρώτη στιγμή ότι οι ένοχοι των εγκλημάτων που συνδέονται με τη λίστα Λαγκάρντ δεν πρόκειται να λογοδοτήσουν στη δικαιοσύνη υπό τις παρούσες πολιτικές συνθήκες και επαληθευόμαστε. 
Στην προκειμένη περίπτωση, η Βουλή συγκαλύπτει εγκληματίες, εξαφανίζει ποινικές ευθύνες. Ο κ. Παπακωνσταντίνου θα πάει ασφαλώς σε Ειδικό Δικαστήριο. Δεν είναι, όμως, αυτός ο μοναδικός ένοχος γι’ αυτήν την άθλια υπόθεση «μαύρου» χρήματος και πολιτικής διαφθοράς.
Οι Παπανδρέου και Βενιζέλος έχουν επίσης διαπράξει βαρύτατα αδικήματα, τα οποία απεδείχθησαν κατά τη διάρκεια της διαδικασίας της προανακριτικής επιτροπής. 
Ο Πρωθυπουργός του μνημονίου φρόντισε από την πρώτη στιγμή να τους συγκαλύψει. Όλο το πολιτικό σύστημα δούλεψε προς αυτήν την κατεύθυνση.
Φυσικά, υπήρξαν και Βουλευτές –για να είμαστε αντικειμενικοί- και από τη Νέα Δημοκρατία και από τον ΣΥΡΙΖΑ, που ψήφισαν υπέρ της παραπομπής και του Παπανδρέου και του Βενιζέλου. 
Δυστυχώς, όμως, η Βουλή κήρυξε αθώους κατ’ αρχάς –θα υπάρξει και συνέχεια στην υπόθεση, γιατί τα πράγματα στην Ελλάδα θα αλλάξουν- αυτούς τους μεγάλους ενόχους όχι μόνο για το θάψιμο της λίστας Λαγκάρντ, αλλά κυρίως για το ξεπούλημα της χώρας στους διεθνείς τοκογλύφους. 
Τελικά, για να παραπλανηθεί μία ολόκληρη κοινωνία, μία κοινωνία που καταρρέει, παραπέμπεται ο Παπακωνσταντίνου, όπως παραπέμπεται. Όπως όμως προείπα, πυροβολείτε ένα πολιτικό «πτώμα» και νομίζετε πως έτσι θα θάψετε τις πολιτικές ευθύνες όσων παραμένουν σε θέσεις-κλειδιά. Απατάσθε! Γύρω από τη λίστα Λαγκάρντ τυλίγεται ένα τεράστιο δίκτυο κλεφτών και απατεώνων, απατεώνων που λυμαίνονται το δημόσιο, εισπράττουν «μαύρο» χρήμα από προμήθειες και το αποθηκεύουν σε ελβετικές τράπεζες και σε φορολογικούς παραδείσους του Ειρηνικού Ωκεανού. 
Η περίπτωση του Ροσόνη, που διαπλέκεται με συγγενικούς δεσμούς με το υπάρχον πολιτικό σύστημα, αποτελεί κλασικό παράδειγμα. Ο γαμπρός του Παπακωνσταντίνου έπαιζε στα δάκτυλα –όπως γνωρίζουμε όλοι πολύ καλά- τις προμήθειες οπλικών συστημάτων, κέρδιζε τους διαγωνισμούς με κλειστά μάτια, έβγαζε λεφτά και τα έστελνε στην HSBC της Ελβετίας. Και ήρθε τώρα το ΣΔΟΕ με καθυστέρηση πάρα πολλών μηνών να μας πει το αυτονόητο, ότι τα λεφτά αυτά ήταν «μαύρα». Αυτά όμως δεν ήταν τα μόνα «μαύρα» λεφτά της λίστας Λαγκάρντ. 
Όπως λειτουργεί σήμερα το διεφθαρμένο σύστημα εξουσίας, η έρευνα –αυτό το έχω συμπεράνει μετά από μήνες, ήταν μία βεβαιότητα που είχα εξαρχής, με επιβεβαίωσαν, όμως, και όλα τα στοιχεία και η πλημμελής λειτουργία του ΣΔΟΕ και όλων των φορέων και οργάνων- στις καταθέσεις των 2 δισεκατομμυρίων δολαρίων δεν πρόκειται να ολοκληρωθεί ποτέ. Είναι και άλλα, είναι πολλά, είναι μεγάλα τα ονόματα της εγχώριας πλουτοκρατίας που είχαν στείλει λεφτά στην HSBC εντελώς παράνομα, χωρίς να τα δηλώσουν πουθενά. 
Το ίδιο γίνεται και με άλλες πολλές δεκάδες τράπεζες στο εξωτερικό. Πρώτη και καλύτερη από τα ονόματα που φιγουράρουν στη λίστα είναι η οικογένεια Μπόμπολα. Δυστυχώς, εδώ αποδεικνύεται αυτό που λέμε εδώ και πάρα πολύ καιρό, δηλαδή ότι η πλουτοκρατία είναι αυτή που κυβερνά την Ελλάδα και χρησιμοποιεί ως πιόνια διεφθαρμένους πολιτικούς. 
Η Χρυσή Αυγή πρώτη απ’ όλους κατέθεσε στην ελληνική δικαιοσύνη, στον εισαγγελέα του Αρείου Πάγου και βεβαίως δημοσιοποίησε στον ελληνικό λαό το πόρισμά της για τις ποινικές ευθύνες Παπακωνσταντίνου, Βενιζέλου και Παπανδρέου για το σκάνδαλο της λίστας Λαγκάρντ. 
Επιλέξαμε να μην καταθέσουμε αυτό το πόρισμα σε καμμία Βουλή και σε καμμία επιτροπή. Όλες αυτές οι διαδικασίες, όπως προείπα, είναι κατάπτυστες και μέχρι να καταργηθεί ο κατάπτυστος και άθλιος νόμος περί ευθύνης Υπουργών δεν υπάρχει καμμία περίπτωση να υπάρξει πολιτική κάθαρση στην Ελλάδα. Όλα αυτά λοιπόν απεκρύβησαν. Άνθρωποι που διέπραξαν βαρύτατα αδικήματα εις βάρος του ελληνικού λαού καλύπτονται. Γι’ αυτόν το λόγο και δεν καταθέσαμε το πόρισμά μας επισήμως στο Κοινοβούλιο. 
Συμμετείχαμε στη διαδικασία της προανακριτικής επιτροπής για έναν πολύ σημαντικό λόγο: για τη συλλογή στοιχείων. Συλλέξαμε όλα τα στοιχεία, πετύχαμε το σκοπό μας και με συγκεκριμένα δεδομένα, με ντοκουμέντα αποδεικνύουμε τις ποινικές ευθύνες των δύο αυτών προσώπων, Παπανδρέου και Βενιζέλου. Θα έρθω με περισσότερα στοιχεία να αναλύσω τη θέση μου αυτή. 
Βεβαίως, για τη συγκάλυψη των δύο αυτών προσώπων το πολιτικό σύστημα είναι συνολικά υπεύθυνο. Από τη μια η Νέα Δημοκρατία διά του κ. Σαμαρά αγωνίστηκε με κάθε μέσο να προφυλάξει τον Πρόεδρο του ΠΑΣΟΚ, για να τον χρησιμοποιήσει εν συνεχεία ως συνέταιρο στην εξουσία. 
Από την άλλη πλευρά θυμόμαστε πολύ καλά ότι και ο ΣΥΡΙΖΑ καταψήφισε την πρότασή μας για παραπομπή του κ. Παπανδρέου σε προανακριτική επιτροπή. Διότι ο κ. Παπανδρέου δεν είναι ένας απλός τύπος, δεν είναι κάποιος τυχαίος που πηγαίνει και διδάσκει στο Χάρβαρντ. Είναι ο άνθρωπος του Διεθνούς Νομισματικού Ταμείου που λειτούργησε ως δούρειος ίππος για να πληγούν τα συμφέροντα του Ελληνισμού, για να μπουν στη χώρα μας οι διεθνείς τοκογλύφοι. Γι’ αυτό και έχει πάρα πολύ υψηλή προστασία. 
Υπενθυμίζουμε επίσης την πρότασή μας για να προσαχθεί βιαίως ο κ. Παπανδρέου και να καταθέσει κατά τη διάρκεια της προανακριτικής επιτροπής. Και πιστέψτε με, αν ερχόταν ο Παπανδρέου να καταθέσει στην προανακριτική επιτροπή, πάρα πολλές αλήθειες, πάρα πολλά δεδομένα θα προέκυπταν για τις ποινικές ευθύνες όλων αυτών των προσώπων που απέκρυψαν και νόθευσαν τη λίστα Λαγκράντ. 
Προφυλάχθηκε όμως και από τη Νέα Δημοκρατία και από τον ΣΥΡΙΖΑ, διότι και μέσα στην επιτροπή δεν υπερψήφισαν την πρότασή μας για βίαιη προσαγωγή του πρώην Πρωθυπουργού ενώπιον της επιτροπής, για να μιλήσει και να πει την αλήθεια. Δεν ήρθε στην επιτροπή, δεν έρχεται ούτε τώρα στη Βουλή, κάνει διακοπές μεταξύ Ηνωμένων Πολιτειών και ελληνικών νήσων. Αυτό είναι κάτι απαράδεκτο, είναι ένα φαινόμενο που αποδεικνύει την κατάντια του πολιτικού μας συστήματος. 
Όσον αφορά τώρα τον κ. Παπακωνσταντίνου, τα εις βάρος του στοιχεία βοούν. Ό,τι και να πούμε είναι λίγο. Ο άνθρωπος αυτός θα έπρεπε ήδη να έχει πάει σε Ειδικό Δικαστήριο, να αντιμετωπίσει την ποινή της ισόβιας κάθειρξης και να βρίσκεται ήδη μέσα στον Κορυδαλλό. Εδώ όμως -λέμε πάλι τα ίδια και θα τα λέμε μέχρι να τελειώσει επιτέλους αυτό το μεγάλο παραμύθι- παρεμβαίνει ο κατάπτυστος νόμος περί ευθύνης Υπουργών και καθυστερεί με άθλιο τρόπο αυτήν τη διαδικασία. 
Πάμε στην οικονομική ζημιά που υπέστη το ελληνικό δημόσιο από όλη αυτήν την ιστορία. Μιλάμε ξεκάθαρα για εκατοντάδες εκατομμύρια ευρώ. Για να το καταλάβει κανείς, αρκεί να σκεφτεί ότι η φορολογητέα ύλη που περιέχεται στην λίστα Λαγκάρντ αγγίζει τα 2,5 δισεκατομμύρια ευρώ. 
Το κατηγορητήριο, λοιπόν, για τον κ. Παπακωνσταντίνου, σύμφωνα με το πόρισμα που κατέθεσε στον ελληνικό λαό η Χρυσή Αυγή, αφορά τα εξής αδικήματα. Πρώτον, νόθευση εγγράφου σε βαθμό κακουργήματος. Δεύτερον, απιστία σχετική με την υπηρεσία σε βαθμό κακουργήματος. Τρίτον, παράβαση καθήκοντος. Τέταρτον, υπεξαγωγή εγγράφου. Πέμπτον, συνέργεια σε φοροδιαφυγή και έκτον, και κυριότερον, συμμετοχή σε εγκληματική οργάνωση. 
Πάμε στον κ. Βενιζέλο. Ένα χρόνο ο κ. Βενιζέλος είχε καλά κρυμμένη στο συρτάρι του τη λίστα Λαγκάρντ. Ισχυρίστηκε πάρα πολλές φορές ότι ήταν μια λίστα παρανόμως κτηθείσα. Ήρθαν τα έγγραφα των Γάλλων, του γαλλικού Υπουργείου Οικονομικών και τον βγάζουν ψεύτη. Λένε «σας στέλνουμε τη λίστα για να βγάλετε λεφτά από τους φοροφυγάδες». Γιατί η Βουλή αθωώνει τον κ. Βενιζέλο τότε; Γιατί να πάει στη φυλακή μόνο ο Παπακωνσταντίνου και ο Βενιζέλος να συνεχίσει να κάνει τον Αντιπρόεδρο της Κυβέρνησης; 
Πάμε στον κ. Παπανδρέου. Εδώ πλέον βοούν τα ντοκουμέντα. Υπάρχει το περίφημο e-mail του κ. Διώτη, Εισαγγελέα και επικεφαλής του ΣΔΟΕ, που μιλάει ξεκάθαρα για τον κ. Μπίκα. Ο κ. Μπίκας, ο ευνοημένος του πολιτικού συστήματος, ο τέως Διοικητής της ΕΥΠ, που μέσα στην επιτροπή τού είπα κατά πρόσωπο ότι έκανε αυτήν την υπηρεσία παραμάγαζο της CIA, δεν απάντησε απολύτως τίποτα, γιατί αυτό είναι η αλήθεια. Γιατί οι ίδιοι οι Αμερικανοί μέσω των Wikileaks τον καρφώνουν. 
Ο κ. Μπίκας λοιπόν -όπως αναφέρει στα e-mail του ο κ. Διώτης, τα οποία είναι ντοκουμέντα και δεν επιδέχονται καμμιάς αμφισβητήσεως- ήταν αυτός που ενημέρωνε τον κ. Παπανδρέου και έπαιρνε γραμμή για τη λίστα Λαγκάρντ. 
Υπάρχει βεβαίως, εάν ενθυμείστε, και η κατάθεση του δημοσιογράφου κ. Ντάσκα. Από τις 12 Σεπτεμβρίου του 2010 στη Διεθνή Έκθεση Θεσσαλονίκης ο Jeffrey Παπανδρέου είχε αποδεχθεί την ύπαρξη λίστας Ελλήνων καταθετών σε μεγάλες τράπεζες του εξωτερικού. 
Υπήρχε τεράστιο παρασκήνιο εκεί. Μέσα από το ΠΑΣΟΚ υπήρχαν παράγοντες που πίεζαν τον Παπανδρέου να δημοσιοποιήσει τη λίστα, εξυπηρετώντας δικούς τους σκοπούς, μικροκομματικούς. Η αλήθεια είναι πως από τότε, εδώ και τρία χρόνια, ο κ. Παπανδρέου τα είχε παραδεχθεί δημοσίως όλα αυτά και σήμερα αποδεικνύεται ξεκάθαρα ότι ήταν ο ίδιος άνθρωπος που συντόνιζε και κατεύθυνε αυτήν την υπόθεση. Επαναλαμβάνω ότι αυτές δεν είναι δικές μου σκέψεις. Πλέον έχουν κατατεθεί ντοκουμέντα και στην επιτροπή και στους αρμόδιους εισαγγελείς. 
Θα έλεγα ότι ο κ. Παπανδρέου –αυτό προέκυψε από τη διαδικασία- ήταν ο εγκέφαλος αυτής της ιστορίας. Δεν το λέω όμως, γιατί κάτι τέτοιο ακούγεται σαν ειρωνεία για έναν άνθρωπο που όλος ο ελληνικός λαός λέει ότι οι πνευματικές του δυνατότητες είναι πολύ περιορισμένες. 
Θα πάω στον πυρήνα του κατηγορητηρίου, σύμφωνα με το πόρισμα της Χρυσής Αυγής, που έχει να κάνει με τη σύσταση εγκληματικής οργάνωσης από πολιτικά πρόσωπα και κρατικούς λειτουργούς, εγκληματικής οργάνωσης όπως αυτή ορίζεται από το άρθρο 187 του Ποινικού Κώδικα. Επί λέξει αναφέρει: «Με κάθειρξη τιμωρείται όποιος συγκροτεί ή εντάσσεται ως μέλος σε δομημένη και με διαρκή δράση ομάδα από τρία ή περισσότερα πρόσωπα, που επιδιώκει τη διάπραξη περισσότερων κακουργημάτων, όπως νόθευση, υπεξαίρεση, εκβίαση και απάτη.». 
Εδώ τα πράγματα είναι πολύ συγκεκριμένα. Παπανδρέου, Παπακωνσταντίνου, Βενιζέλος, Μπίκας και Διώτης ήταν σε διαρκή συνεννόηση. Νόθευσαν τη λίστα Λαγκάρντ και την απέκρυψαν από τις αρμόδιες υπηρεσίες. Βοήθησαν τους μεγαλοκαταθέτες, με τους οποίους πάντα διαπλέκεται η πολιτική ζωή της χώρας, τους μεγάλους «καρχαρίες», το οικονομικό μεγάλο κεφάλαιο, την πλουτοκρατία. Τους βοήθησαν να αποφύγουν το φορολογικό και δικαστικό έλεγχο. 
Υπεξαίρεσαν τα χρήματα του ελληνικού λαού. Καταλήστευσαν, με πρώτο και καλύτερο σε αυτήν την περίπτωση τον κ. Βενιζέλο, τις αποταμιεύσεις Ελλήνων μικροομολογιούχων που είχαν επενδύσει -πατριωτικά σκεπτόμενοι- σε ομόλογα του ελληνικού δημοσίου. Αυτή η εγκληματική οργάνωση λεηλάτησε τα αποθεματικά των ασφαλιστικών ταμείων και άλλων νομικών προσώπων δημοσίου δικαίου. Εξαπάτησε τους Έλληνες πολίτες, για να τους βάλει στο μνημόνιο και να εξαθλιώσει το βιοτικό τους επίπεδο. 
Θεωρούμε ότι η απαγγελία κατηγορίας για το μείζονος σημασίας αδίκημα της σύστασης εγκληματικής οργάνωσης δεν μπορεί βεβαίως να γίνει από τη σημερινή πολιτική ηγεσία ούτε βέβαια από τη δήθεν αντιμνημονιακή Αντιπολίτευση, που είναι και αυτή πλήρως ενταγμένη στο σύστημα. 
Έπρεπε πρώτα απ’ όλα –ως πρώτο άμεσο βήμα, που έπρεπε να είχε γίνει ήδη, αλλά για πολλούς λόγους τους οποίους ανέλυσα δεν γίνεται και αυτό είναι ντροπή για το πολιτικό κατεστημένο- να έχει έρθει η κατάργηση του νόμου περί ευθύνης Υπουργών και της σχετικής συνταγματικής διάταξης ή καλύτερα αντισυνταγματικής διάταξης. 
Πάνω απ’ όλα θεωρούμε ότι χρειάζεται μια εθνική διακυβέρνηση με καθαρά χέρια, που θα φέρει την ηθική και πολιτική κάθαρση στην πατρίδα μας. Είναι τέτοια η αθλιότητα του πολιτικού κατεστημένου, που άνθρωποι όπως ο Παπανδρέου και ο Βενιζέλος παραμένουν εκτός φυλακής και όχι μόνο αυτό, ο μεν Βενιζέλος παριστάνει σήμερα τον Αντιπρόεδρο της Κυβέρνησης και επιζητά μάλιστα -από ό,τι έμαθα- να συναντηθεί και με τον Ομπάμα, ενώ ο Παπανδρέου παριστάνει τον καθηγητή στο Χάρβαρντ και έρχεται για διακοπές στα ελληνικά νησιά, για να κάνει ποδηλασία και κανό. 
Αυτό είναι μια αθλιότητα. Οι άνθρωποι αυτοί θα έπρεπε να έχουν ήδη παραπεμφθεί σε Ειδικό Δικαστήριο και από εκεί απευθείας στον Κορυδαλλό. Αν θέλετε να γίνουμε και πιο συγκεκριμένοι, όχι σε VIP πτέρυγα, όπως ο Άκης, αλλά στην πρώτη πτέρυγα με σαράντα Αφγανούς και Πακιστανούς, για να βιώσουν εκεί την πολυπολιτισμικότητα που επιδιώκουν. Έτσι απλά τα λέει ο ελληνικός λαός τα πράγματα. Αυτή είναι η αλήθεια. 
Βέβαια, το πρώτο που θα έπρεπε να γίνει είναι να δημευθούν οι περιουσίες όλων αυτών των ανθρώπων, για να καλυφθεί η μαύρη τρύπα στα δημόσια ταμεία, η μαύρη τρύπα που οι ίδιοι προκάλεσαν, νοθεύοντας και κρύβοντας τη λίστα Λαγκάρντ. Όλα αυτά βεβαίως θα μπορούσε κανείς να πει πως είναι όνειρα θερινής νυκτός και πως θα γίνουν πράξη μόνο εάν η Χρυσή Αυγή έρθει στα πράγματα και αναλάβει τη διοίκηση αυτού του τόπου. 
Έχω λίγο χρόνο και θα αναφέρω ένα-δύο περιστατικά ακόμα που βίωσα μέσα στην επιτροπή, για να αποδείξω την αρχική μου άποψη, ότι δεν υπάρχει καμμία βούληση για πολιτική κάθαρση. 
Ένα περιστατικό είναι η περίπτωση Μπίκα, ο οποίος ήρθε στην επιτροπή. Υπήρχαν ήδη τα e-mail του Διώτη που αποδείκνυαν -ο ίδιος παραδεχόταν- ότι μιλάει, συνομιλεί και δέχεται κατευθύνσεις από τον κ. Παπανδρέου. Ήρθε, λοιπόν, στην επιτροπή και επέμεινε ότι «εγώ δεν είχα πει τίποτα με τον κ. Παπανδρέου». Ήταν καταφανέστατη ψευδορκία. Απαίτησα απευθείας εντός της επιτροπής να φύγουν τα πρακτικά, να πάνε στον εισαγγελέα υπηρεσίας, να κρατηθεί ο Μπίκας και να διατάξει ο εισαγγελέας τη σύλληψή του, να του βάλουμε χειροπέδες και να πάει στο αυτόφωρο, όπως γίνεται με κάθε Έλληνα πολίτη που θα διαπράξει οποιοδήποτε αδίκημα. 
Ξέρετε ποια ήταν η απάντηση του Προεδρεύοντος εκ μέρους της Νέας Δημοκρατίας, του κ. Βαρβιτσιώτη; «Ένα λεπτό, πρέπει να μιλάμε λιγάκι σοβαρά. Σας παρακαλώ πάρα πολύ. Ο κ. Μπίκας δεν είναι ένας περαστικός. Είναι ο Πρέσβης της Ελληνικής Δημοκρατίας στη Μεγάλη Βρετανία. Ορισμένα πράγματα δεν πρέπει να τα ισοπεδώνουμε με αυτόν τον τρόπο». Τάδε έφη Βαρβιτσιώτης. Γι’ αυτό και σήμερα έχει ισοπεδωθεί μία ολόκληρη κοινωνία, με την ατιμωρησία πολιτικών προσώπων και όλων των διαπλεκόμενων του κύκλου τους, που είναι ξεκάθαρα συμμέτοχος στα εγκλήματά τους. 
Για να μην αναφερθώ -κλείνοντας- στην περίπτωση της βίαιης προσαγωγής του Γεωργίου Ανδρέα Παπανδρέου. Αφού δεν ήρθε στην επιτροπή, εμείς τον καλούμε να αφήσει τις διακοπές και να έρθει επιτέλους εδώ στη Βουλή και να μιλήσει, να πάψει να κρύβεται. Αλλά κρύβεται γιατί είναι ένοχος, όπως ένοχο είναι και ολόκληρο το πολιτικό κατεστημένο. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Κασιδιάρη.
Κυρίες και κύριοι συνάδελφοι, πριν δώσω το λόγο στον κ. Βασίλειο Οικονόμου, ειδικό αγορητή από τη Δημοκρατική Αριστερά, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την Έκθεσή της στο σχέδιο νόμου του Υπουργείου Οικονομικών: «Φορολογία εισοδήματος, επείγοντα μέτρα εφαρμογής του ν. 4046/2012, του ν. 4093/2012 και του ν. 4127/2013 και άλλες διατάξεις».
Κύριε συνάδελφε, έχετε το λόγο για δεκαπέντε λεπτά και με τη γνωστή ανοχή.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ευχαριστώ, κύριε Πρόεδρε.
Νομίζω ότι όλοι παρακολουθήσαμε από του Βήματος την επανάληψη μίας τραγικής εικόνας. Σήμερα περάσανε εδώ ομιλητές και μοίραζαν ισόβια. Προσέξτε να δείτε. Η αμετροέπεια δεν αφορά μόνο αυτόν που πρωταγωνιστεί στα σκάνδαλα και στην κακή λειτουργία του πολιτικού συστήματος. Αφορά και τους γενικούς κατηγόρους και εισαγγελείς, οι οποίοι έρχονται και ελαφρά τη καρδία μοιράζουν ισόβια, ποντάροντας, βέβαια, όπως πιστεύω, σε ένα κοινό το οποίο απαιτεί και ζητεί αίμα, πολιτικό αίμα. Καλά κάνουν, αν έτσι νομίζουν ότι προσφέρουν στην πατρίδα. Εγώ, όμως, θεωρώ ότι αυτή η συμπεριφορά μόνο καλό δεν κάνει για το λαό και την πατρίδα. 
Και εξηγούμαι. Το να έρθω εγώ και να γίνω πολύ αυστηρός βάζοντας στο κατηγορητήριο και την επιβαρυντική διάταξη του ν. 1608 περί καταχραστών, δηλαδή να μοιράσω ισόβια, αυτό αλλάζει τίποτα στην προσέγγιση που κάνει μία επιτροπή, που θα δούμε από το Σύνταγμα και από το νόμο τι ρόλο έχει και γιατί δεν πιάνει αυτόν το ρόλο της; Όχι. Αυτό διαμορφώνει μόνο εντύπωση στην κοινή γνώμη. Μάλιστα, μου κάνουν εντύπωση άνθρωποι οι οποίοι είναι καλοί νομικοί -εγώ τους είδα δια ζώσης, που λένε, μέσα στη λειτουργία της επιτροπής- και γνωρίζουν ότι μπορεί να υπάρξει αυτή η επιβαρυντική διάταξη. Μπορεί να τη βάλει και το δικαστικό συμβούλιο πηγαίνοντας προς το Ειδικό Δικαστήριο. Μπορεί να υπάρξει η επιβαρυντική διάταξη, αν θεωρήσει το δικαστικό συμβούλιο ότι πραγματικά η απιστία και η νόθευση, αν πάρουμε την πλειοψηφούσα άποψη της επιτροπής, είναι κακουργηματική και επιβαρυντική. Και πιθανόν να είναι κι έτσι. 
Άρα, λοιπόν, προς τι η πλειοδοσία εδώ, από το Βήμα; Για δημιουργία εντυπώσεων.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η δίωξη δεν μπορεί.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Το δικαστικό συμβούλιο εννοώ.
Άρα, λοιπόν, προς τι η πλειοδοσία εδώ πέρα; 
Η πλειοδοσία εδώ πέρα έγκειται στο εξής, κύριε Πρόεδρε. Όσον αφορά το Σύνταγμα, του οποίου την αναθεώρηση ψήφισαν -όπως πολύ καλά είπε η κ. Κωνσταντοπούλου προηγουμένως- οι πολιτικοί που πρωταγωνιστούσαν την τότε εποχή από τη μεριά του ΠΑΣΟΚ –νομίζω, βέβαια, ότι σας ξέφυγε μία λεπτομέρεια, ότι το ψήφισε και ο τότε ΣΥΝΑΣΠΙΣΜΟΣ, ειδικά το άρθρο 86, αλλά εντάξει- ποια ήταν η αντίληψη η οποία υπήρχε; Να φύγουμε από τους κατηγόρους Βουλευτές με τα γουνάκια -θυμάστε αυτήν την κακή εικόνα, κατά τη δικιά μου άποψη και νομίζω ότι θα συμφωνήσουμε- που δίκαζαν Πρωθυπουργούς και Υπουργούς τότε και να αρχίσουμε να δίνουμε στους φυσικούς δικαστές τη δυνατότητα με αντικειμενικότητα να κρίνουν.
Εγώ, κυρία Κωνσταντοπούλου και αγαπητοί συνάδελφοι της επιτροπής, νομίζω ότι πρέπει να κάνουμε ένα βήμα παραπάνω. 
Και επειδή, κύριε Καπερνάρο, -δεν σας βλέπω εντός, αλλά θα με ακούτε προφανώς- είμαστε πραγματικά σε αναθεωρητική φάση της Βουλής, ας πάρουμε μια πρωτοβουλία όλοι μαζί, ώστε να μην έχουμε ξανά προκαταρκτικές επιτροπές από Βουλευτές, για να μην υπεισερχόμεθα σε τέτοιες κακές συμπεριφορές -που θα τις αναλύσω και θα τις εκθέσω ευθύς αμέσως- και να έρχονται οι φυσικοί δικαστές να κάνουν το χρέος τους, δηλαδή, να απονέμουν δικαιοσύνη και να ερευνούν την αλήθεια. 
Οι Βουλευτές δεν μπορούν να το κάνουν αυτό; Πραγματικά μετά από έξι μήνες εμπειρίας έρχομαι να καταθέσω ότι όχι, δεν μπορούν να το κάνουν αυτό. Μπερδεύονται τα πράγματα. Μπερδεύεται η πολιτική στόχευση με τη δικονομία. Έξι μήνες η συζήτηση που γινόταν μέσα στην επιτροπή δεν είχε σχέση ούτε με τη δικονομία ούτε με τη διερεύνηση της αλήθειας. Θα μου πείτε, μα, είναι δυνατόν να μη βρίσκουν λύση δεκατρία μέλη μιας προκαταρκτικής επιτροπής που διερευνά το ποινικό μέρος μιας υπόθεσης βαρύγδουπης που απασχόλησε το πανελλήνιο; Γιατί είχε τέτοια ευαισθησία και τέτοιο περιεχόμενο. Απόκρυψη φορολογητέας ύλης 4,5 δισεκατομμυρίων δολαρίων είχαν οι καταθέτες αυτής της λίστας. 
Άρα, δηλαδή, σε μία εποχή όπου ο λαός, ο μισθωτός, ο συνταξιούχος επιβαρυνόταν με υπέρμετρα βάρη, υπήρχαν Έλληνες οι οποίοι δεν απόδωσαν ούτε το ελάχιστο. Αυτό πραγματικά απασχολεί την κοινή γνώμη και είναι κρίσιμο ζήτημα. Γι’ αυτό πήρε τέτοια δημοσιότητα και γι’ αυτό απασχολεί επί εξάμηνο την επιτροπή και την Ολομέλειά μας.
Μέσα στην επιτροπή η στόχευση ήταν πώς να βρούμε την αλήθεια για τα ποινικά αδικήματα που πιθανόν να έκανε ο κ. Παπακωνσταντίνου ή άλλοι ή υπήρχε πολιτική στόχευση; Με έκπληξη -στο τέλος μάλιστα της επιτροπής- είδα συνεντεύξεις Τύπου μελών της επιτροπής, εκπροσώπων κομμάτων, οι οποίοι με βαρύτατους χαρακτηρισμούς κατσαδιάζανε το πρόσωπό μου και το κόμμα που εκπροσωπώ. Μάλιστα, σήμερα τους ξανάκουσα και σημείωσα: συγκάλυψη, υπόθαλψη, ανίερη συμμαχία. Είναι βαρύτατοι χαρακτηρισμοί, οι οποίοι δεν πρέπει να ακούγονται μέσα σε αυτήν την Αίθουσα. Ούτε, όμως, και έξω από την Αίθουσα πρέπει να ακούγονται. Διότι, πραγματικά, αν έχουμε ένα σχεδιασμό και μία στόχευση -και είναι δικαίωμα του κάθε κόμματος να την έχει- δεν σημαίνει ότι, αν δεν βγαίνει ο σχεδιασμός και η πρόβλεψη που έχουμε κάνει, αυτοί οι οποίοι δεν μπαίνουν μέσα στο σχεδιασμό μας, να διαπράττουν όλα αυτά, ακόμα και τα ποινικά αδικήματα. Διότι βάλατε μέχρι και ποινικά αδικήματα. Είναι φοβερό!
Αλήθεια, όλα τα ζητήματα τα οποία ψηφίσαμε και αποφασίσαμε μέσα στην επιτροπή δεν πιστεύετε ότι έγιναν με καθαρή συνείδηση του καθενός; Δεν πιστεύετε ότι το κάθε μέλος της επιτροπής αποφάσισε για όσα μπορούσε να καταλάβει και να δει, για όσα μπορούσε να έχει αποδεικτικά στοιχεία, με ελεύθερη τη συνείδηση, με καθαρή τη συνείδηση; Εγώ έτσι πιστεύω ότι έγινε, γιατί δεν μπορώ να θεωρήσω ότι ο Βουλευτής υπόκειται σε άλλους κανόνες. Σε πολιτικούς σχεδιασμούς, ναι.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εδώ εξετάζουμε όσα έγιναν, όχι όσα δεν έγιναν.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Θα πούμε και για τις παραλείψεις.
Σε πολιτικούς σχεδιασμούς ναι, να υπόκειται ο Βουλευτής. Αλλά προσέξτε να δείτε. Η επιτροπή μας ήταν ποινικού ενδιαφέροντος. Άρα, λοιπόν, όταν εγώ με την ψήφο μου ή με την απόφασή μου στέλνω άνθρωπο πιθανόν και σε Ειδικό Δικαστήριο, με ό,τι αυτό συνεπάγεται, ειλικρινά δεν νομίζω να υπάρχει Βουλευτής ο οποίος να έπραξε αυτό το πράγμα και ό,τι είπε να μην το είπε με τη συνείδησή του καθαρή.
Άρα οι βαριοί χαρακτηρισμοί που αποδώσατε και εδώ και μέσα στην επιτροπή -και συνέχεια αποδίδετε- νομίζω ότι δείχνουν καθαρά το πρόβλημα αυτού του είδους των επιτροπών. Πρέπει να τελειώνουμε μια και καλή. Ας είναι οι επιτροπές αυτές καθαρά δικαστικές, όχι πολιτικές και δικαστικές επιτροπές. Δηλαδή, να βρούμε επιτέλους ένα κοινό σημείο για να σταθούμε σε αυτόν τον τόπο.
Υπήρχε ποτέ ζήτημα δικονομικό που αντιμετωπίσαμε, ενώ την ίδια στιγμή δεν το μπερδεύαμε με τα πολιτικά; 
Σας άκουσα πολύ καθαρά και πολλή προσοχή, κυρία Κωνσταντοπούλου. Και εστιάζω σε εσάς, γιατί πρωταγωνιστήσατε στην επιτροπή και με θετικό και με αρνητικό τρόπο, κατά την άποψή μου. 
Γιατί το λέω αυτό; Πραγματικά, το αν πηγαίναμε ή δεν πηγαίναμε να εξετάσουμε τον κ. Μιονί, που το αναγορεύσατε σε μέγα ζήτημα, είχε να κάνει σε τίποτα με τη διερεύνηση της αλήθειας για το θέμα του κ. Παπακωνσταντίνου; Όχι! Ποινικά και δικονομικά τίποτα. Αναδείχθηκε, όμως, σε μείζον ζήτημα. 
Σας άκουσα πολύ καλά που αναφέρατε έναν κατάλογο με πρόσωπα της πολιτικής, κοινωνικής και οικονομικής ελίτ της χώρας. Και, πραγματικά, τα περισσότερα πρόσωπα τα βρήκαμε στη λίστα. Να μην τα επαναλάβω. Ό,τι είπατε, είναι έτσι. Όπως και να το κάνουμε, αυτά είναι ντοκουμέντα και δεν αλλοιώνουν την κατάσταση. 
Στην τελευταία σας πρόταση -γιατί ήταν πολύ συγκεκριμένη, την οποία μόλις κάθισα και τη σκέφτηκα και έκανα τον υπολογισμό, «έπαθα», να το πω έτσι λαϊκά, «την πλάκα μου»- ζητήσατε να έρθει στην Ολομέλεια ένα πόρισμα της επιτροπής, συμπεριλαμβανομένου και ενός πορίσματος του ΣΔΟΕ και να πει και για τις δύο χιλιάδες εξήντα δύο καταθέσεις. Σας ενημερώνω -και το ξέρετε όλοι- ότι για τους τέσσερις κάναμε τέσσερις μήνες. Για τις δύο χιλιάδες εξήντα δύο θα θέλαμε τριάντα χρόνια! Πιθανολογώ ότι δεν θα θέλατε αυτό να γίνει. 
Εγώ καταλαβαίνω την πολιτική στόχευση και είμαι μαζί σας. Να σας πω κάτι; Κι εγώ τα ίδια λέω. Να εξεταστούν και οι δύο χιλιάδες εξήντα δύο. Να κάνει το ΣΔΟΕ επιτέλους τη δουλειά του! Κι αν προσέξατε –και πιστεύω ότι το προσέξατε αυτό το πόρισμα που λέτε ότι είναι αόρατο, αλλά είναι πολύ πραγματικό και το έχετε μπροστά σας- τι λέει αυτό το πόρισμα; Λέει ότι το ΣΔΟΕ πρέπει επιτέλους να επιτελέσει το ρόλο του, το καθήκον του ως ανεξάρτητη δημόσια υπηρεσία που ελέγχει τη φοροδιαφυγή. Αυτό δεν είναι το μείζον πολιτικό ζήτημα αυτήν τη στιγμή στη χώρα; Αυτό είναι. 
Αν έρχεται ο Στασινόπουλος και ο κάθε Στασινόπουλος και λέει «εγώ δεν μπορώ μετά από τέσσερις μήνες δουλειάς να εξετάσω πάνω από τέσσερις», αυτή είναι η παθογένεια του διοικητικού συστήματος, το πρόβλημα για το οποίο η χώρα αυτήν τη στιγμή βρίσκεται εδώ πέρα. Αυτό είναι το πρόβλημα. Αλλά αυτό δεν θα λυθεί μέσα από μία προκαταρκτική εξέταση. Αυτό είναι το πολιτικό ζητούμενο. Κι εμείς θα συντάξουμε μαζί με εσάς, αν το θέλετε, μία τέτοια όχι έκκληση, μία τέτοια πίεση απέναντι σε μία πολιτική εξουσία, η οποία πρέπει επιτέλους να βρει τα εργαλεία για να προχωρήσει αυτή η χώρα. 
Χρειαζόμαστε ένα ΣΔΟΕ, λοιπόν, το οποίο να κάνει τη δουλειά του. 
Σε τέσσερις μήνες έπρεπε να είχε επεξεργαστεί τις δύο χιλιάδες εξήντα δύο. Και αυτό όχι για να επιβαρύνονταν -σας το διαβεβαιώνω ότι δεν έχει σχέση, αγαπητοί συνάδελφοι και συναδέλφισσες- τα κατηγορητήρια για τον Παπακωνσταντίνου. Δεν υπήρχε περίπτωση να επιβαρυνθεί με αυτόν τον τρόπο. Θα έριχνε, όμως, άπλετο φως στις γκρίζες και σκοτεινές πλευρές αυτής της κοινωνικής και οικονομικής ζωής, που όλοι συζητάμε ψιθυριστά, αλλά κανένας δεν βγαίνει να το πει. Τι να πει; Ότι υπάρχει μία ελίτ, η οποία δεν συνεισφέρει στα προβλήματα της χώρας και δεν σηκώνει μερίδιο του βάρους. Ναι, αυτό είναι μεγάλο πολιτικό ζήτημα. 
Εάν, όμως, είναι και ποινικό, δηλαδή αν έρχεται ο καθ’ ύλην Υπουργός Οικονομικών, νοθεύει το ντοκουμέντο που έχει, το έγγραφο, κάνει την απιστία, κάνει και την παράβαση καθήκοντος, ναι, πρέπει να έχω τα στοιχεία για να τον παραπέμψω. 
Εσείς είχατε βάλει κι ένα στόχο: να βάλετε και τον Αρχηγό του ΠΑΣΟΚ στο κάδρο. Δικαίωμά σας είναι. Εγώ δεν σας είπα τίποτα επί αυτού. Από την αρχή σάς το έχω πει. Σας το είπα ξανά και από εδώ, από το Βήμα, ότι είναι δικαίωμά σας να βάλετε και τον Παπανδρέου και τον Βενιζέλο και όποιον μιλάει ελληνικά. Αυτό είναι δικαίωμά σας. 
Δεν σημαίνει, όμως, ότι προκύπτει μέσα από τα έγγραφα, μέσα από την αποδεικτική διαδικασία. Και, τέλος πάντων, αν το πάμε κι αλλιώς, έχουμε κι εμείς έναν πολιτικό σχεδιασμό ως Δημοκρατική Αριστερά, δεν σημαίνει όμως ότι πρέπει να συντάσσονται και να συνταυτίζονται οι σχεδιασμοί μας. Έχουμε άλλον σχεδιασμό.
Αφήστε, όμως, παράμερα τους πολιτικούς σχεδιασμούς. Προέκυψε ενοχή;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απόλυτα.</Speech>
 <Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κάνατε φασαρία μεγάλη για ένα ντοκουμέντο που είχατε στα χέρια σας -και είχαμε στα χέρια μας- δύο μήνες, για την πραγματογνωμοσύνη. Και ξέρετε ότι υπάρχουν προβλήματα με τις καταθέσεις μαρτύρων στιλ Διώτη, που μία αλλάζει και μία ξαναφέρνει έτσι το θέμα. Τα ξέρετε αυτά.
Άρα καλά κάνατε σύμφωνα με το σχεδιασμό σας και αναδείξατε ένα θέμα. Ο Βενιζέλος έγινε Αντιπρόεδρος της Κυβέρνησης. Έπρεπε να φάει μία πολιτική «ρουκέτα» και να δημιουργήσετε το πρόβλημα. Εσείς, όμως, το πήγατε κι ένα βήμα παραπέρα. Στήσατε ολόκληρη συνέντευξη Τύπου, για να κατηγορήσετε τη Δημοκρατική Αριστερά και τον Οικονόμου, ως εκπρόσωπο της Δημοκρατικής Αριστεράς στην επιτροπή, ότι συγκάλυψε. Τα ίδια είπατε, για ανίερη συμμαχία και όλα αυτά τα περί των φοβερών κατηγοριών που ακούσαμε. 
Δεν υπάρχει τίποτα από όλα αυτά. Απολύτως τίποτα. Μέσα και μπροστά από τη διαδικασία που κάναμε, δεν προέκυψε επιβαρυντικό στοιχείο για ποινική δίωξη Βενιζέλου ή Παπανδρέου. 
Και να σας πω και κάτι, κυρία Κωνσταντοπούλου; Αν κάποιος θα ήθελε να πάρει και μία πολιτική ρεβάνς, εγώ θα ήμουν από τους πρώτους. Δεν προκύπτει. Κι όταν δεν προκύπτει κάτι, δεν θα βγάλουμε τα εσώψυχά μας εδώ στο Βήμα ή μέσα σε αυτήν την Αίθουσα. Πρέπει να είμαστε καθαροί και να αναγνωρίζουμε ότι άλλες οι πολιτικές και άλλες οι ποινικές ευθύνες.
Τώρα, όσον αφορά τις πολιτικές ευθύνες, που αναγνωρίζουν πολλοί, δηλαδή πώς προχωρούν τα πράγματα στην πολιτική τους εξέλιξη, θα συμφωνήσω ότι αυτές είναι αποφάσεις τις οποίες ο καθένας όπως τις παίρνει, τις λούζεται στο μέλλον. Εδώ, όμως, μιλάμε για ποινικές ευθύνες.
Παρήλασαν περίπου εκατόν δέκα μάρτυρες. Στείλαμε κι άλλους στον εισαγγελέα. Στην ουσία, δικονομικά αν το θέλετε, αν φωνάζαμε Ραγκούση και λοιπούς Υπουργούς και πολιτικά στελέχη στη δική μας επιτροπή -γιατί το κάναμε για να προχωρήσουμε- θα άλλαζε τίποτα στο κατηγορητήριο; Σας διαβεβαιώ τίποτα. Και η κ. Κωνσταντοπούλου -αν δεν πρέπει να το πει στο Βήμα, ιδιωτικώς θα το παραδεχθεί- δεν θα άλλαζε τίποτα στο κατηγορητήριο. Οι πολιτικές εντυπώσεις; Δεκτές.
Γι’ αυτό σάς είπα από την αρχή της συζήτησης και του δικού μου λόγου ότι δεν πρέπει αυτές οι επιτροπές να είναι επιτροπές από Βουλευτές και από κόμματα που στέλνουν τους αντιπροσώπους, γιατί δυστυχώς μπερδεύονται τα πράγματα. 
Κάνουμε πολιτικά παιχνίδια πάνω στις πλάτες και στις τύχες ανθρώπων που έχουν μπροστά τους ποινικά ζητήματα να αντιμετωπίσουν. Και αυτό δεν είναι καλό. Αυτό δεν το αγαπάει ούτε ο χειρότερος εχθρός κάποιων ανθρώπων. Δεν μπορείς να κάνεις πολιτική, βάζοντας τον άλλον φυλακή και μοιράζοντάς του ισόβια. 
Γιατί προσέξτε, υπάρχουν μεγάλες πολιτικές ευθύνες. Εδώ, όμως, μιλάμε επί του συγκεκριμένου. Εδώ δεν είμαστε το ανώνυμο καφενείο, το οποίο θα λέει «μέσα» οι πολιτικοί, στη φυλακή, να ζητάει αίμα. Εδώ ο καθένας έχει το λόγο του και την ευθύνη του. Κι αν έτσι εύκολα μοιράζουμε την ευθύνη, θα πρέπει να ξέρουμε ότι αυτό θα μας γυρίσει. Έχει και ο λαός μία παροιμία για τη θάλασσα και το αλάτι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω. Θα είμαι ο πιο σύντομος από όλους. 
Τώρα, όσον αφορά τη συγκάλυψη. Έγινε συγκάλυψη σε αυτήν την επιτροπή για τον Παπακωνσταντίνου; Παρ’ όλο που εμείς δεν μοιράσαμε ισόβια, σας λέω ότι εκ των πραγμάτων οι κακουργηματικές κατηγορίες είναι βαρύτατες. 
Τώρα, όσον αφορά το αν δεν είναι νόθευση και είναι πλαστογραφία. Να μην το πάω νομικά. Νομίζω ότι καταλαβαίνουμε όλοι ότι η νόθευση με την πλαστογραφία είναι κοντά, τουλάχιστον για τη μέση αντίληψη. Η ποινική αντιμετώπιση ίδιας αξίας είναι. Αν δεν βάλουμε την υπεξαγωγή απιστίας, γιατί εμείς έχουμε την άποψη ότι αυτό απορροφάται από τη συρροή απιστίας-νοθείας, τι αλλάζει; Ότι εσείς είπατε για τρία αδικήματα κι εμείς για είπαμε δύο; Μπράβο, κερδίσατε. Αυτό είναι το θέμα; 
Αν θέλατε διεύρυνση του κατηγορητηρίου με Βενιζέλο και Παπανδρέου, είχατε το δικαίωμα και τη δυνατότητα. Εμείς δεν το βρήκαμε και μάλλον δεν το βρήκατε κι εσείς. Γι’ αυτό, όταν ρώταγα με απορία τον αγαπητό και σεβαστό μου συνάδελφο, τον κ. Δρίτσα, «υπάρχει πόρισμα του ΣΥΡΙΖΑ μετά από έξι μήνες δουλειά;»…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Το είχα στο χέρι μου.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Υπήρχε. Κι όμως κατατέθηκε άποψη.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν το διαβάσατε;</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Άποψη κατατέθηκε. Δεν κατατέθηκε πόρισμα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το πόρισμα το καταθέτει η επιτροπή και όχι το κάθε κόμμα.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Τι θέλω να πω; Όχι ότι δεν είχατε τη δυνατότητα να το καταθέσετε. Δεν λέω αυτό. Θέλω να είμαι καθαρός. Φυσικά και είχατε τη δυνατότητα να καταθέσετε πόρισμα. Κάνατε, όμως, ένα πολιτικό παιγνίδι, ένα παίγνιο. Το δέχομαι εγώ το παίγνιο που κάνατε από τη μεριά σας. Δεχθείτε και από εμάς ότι έχουμε έναν μπούσουλα ο οποίος λέει «αυτά βρίσκουμε, αυτά γράφουμε στο χαρτί, αυτά φέρνουμε στην Ολομέλεια». Είναι τόσο δύσκολο να αποδεχτούμε τους υγιείς κανόνες του πολιτικού παιγνιδιού; Ποιου παιγνιδιού; Αυτού που έχει καθαρούς κανόνες. Όχι πονηρίες, τύπου κάνουμε συνεντεύξεις Τύπου και κατηγορούμε. Διότι είμαστε συνάδελφοι. Είμαστε σε μία Αίθουσα και ο καθένας έχει την προσωπικότητά του. Εγώ δεν θέλω να προστατεύσω κανέναν. Ο καθένας, νομίζω, μπορεί να προστατεύσει πολύ καλά τον εαυτό του. Όταν, όμως, εκτοξεύονται τόσο εύκολα, είναι πρόβλημα ειδικά από κόμματα της Αριστεράς, του δημοκρατικού τόξου να το πω, δεν βάζω όλο το σύστημα, όλη την εκπροσώπηση της Βουλής, ξέρουμε εδώ πώς λειτουργούν…</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Σιγά τα τόξα και τα βέλη!</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Τα τόξα και τα βέλη! Τους μνηστήρες ψάχνουμε και τον Οδυσσέα να γυρίσει!
Ακούστε, όμως, το εξής. Αφού εδώ τουλάχιστον μπορούμε να συνεννοηθούμε ανθρώπινα, με το να εκτοξεύει έτσι εύκολα ο ένας κατηγορίες για τον άλλο, γιατί ακούει ο λαός από κάτω και καγχάζει και λέει «α, εντάξει, δικαίωμά μας είναι να διαμορφώνουμε την άποψη ότι υπάρχουν απατεώνες, υπάρχουν λωποδύτες και μυστήριοι πολιτικοί», σκάβουμε το λάκκο στον οποίο θα πέσουμε μέσα οι ίδιοι.
Δεν θέλω να πω άλλα πράγματα. Η δική μας πρόταση, δηλαδή, των εφτά Βουλευτών των τριών Κομμάτων, της πλειοψηφίας δηλαδή της επιτροπής, είναι μία πρόταση η οποία φυσικά και δεν συγκαλύπτει, φυσικά και έχει γίνει μετά από πολύ μεγάλη προσπάθεια διερεύνησης της αληθείας. Είναι μία προσπάθεια που κάναμε, χωρίς να σημαίνει ότι κατέχουμε την απόλυτη αλήθεια, μέσα από αυτά που βρήκαμε και πέρασαν από μπροστά μας. Εκατόν δέκα μάρτυρες, χιλιάδες σελίδες δικογραφίας, πλούσια δικογραφία, τριακόσιες-τετρακόσιες ώρες λειτουργίας της επιτροπής, πλούσιο έργο, μεγάλο έργο. Σε αυτά καταλήξαμε. Υπάρχει το δικαστικό συμβούλιο και τελικά, το ίδιο το δικαστήριο να δει και να βρει. Δεν καταδικάζουμε εμείς.
Εγώ τουλάχιστον δεν νιώθω έτοιμος και δεν θέλω να πάρω το βάρος ότι έναν πολιτικό άνδρα αυτήν τη στιγμή τον στέλνω στη φυλακή, όπως λέμε. Δεν θέλω να πάρω τέτοιο βάρος. Και που βρέθηκα κάποια στιγμή σε αυτήν την ιστορία και πολύ ήταν! Και πολύ ήταν που μπήκα σε αυτήν την περιπέτεια! Και νομίζω ότι τέτοιο βάρος δεν το θέλει κανένας συνάδελφος.
Άρα, λοιπόν, κάνουμε μία πρόταση. Η Ολομέλεια θα αποφασίσει, το δικαστικό συμβούλιο θα αποφασίσει. Εγώ, ως εκπρόσωπος της Δημοκρατικής Αριστεράς, με πλήρη συναίσθηση της ευθύνης, του καθήκοντος και με καθαρή την καρδιά και το μυαλό, ψήφισα αυτό το πόρισμα.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Οικονόμου.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Σπυρίδων Χαλβατζής για δεκαπέντε λεπτά και με την ίδια γνωστή ανοχή που είθισται για όλους.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Σήμερα θα πέσει, κυρίες και κύριοι Βουλευτές, η αυλαία για μία ακόμη υπόθεση για την οποία συγκροτήθηκε μία προκαταρτική επιτροπή, μία επιτροπή η οποία για έξι μήνες εξέτασε δεκάδες πρόσωπα, μελέτησε πολλά έγγραφα. Άλλα πρόσωπα έπαιξαν πρωταγωνιστικό ρόλο και άλλα απλώς διεκπεραίωναν. Ειπώθηκαν πολλά, αποσιωπήθηκαν περισσότερα. Στόματα κλειστά, ψέματα περισσότερα. Και αυτό από υψηλόβαθμα στελέχη του κρατικού μηχανισμού.
Από την αρχή της συγκρότησης της επιτροπής ως ΚΚΕ επιδιώξαμε στο μέτρο των δυνάμεών μας να βγει κάτι από όλη αυτήν την υπόθεση, ώστε να αξιοποιήσουμε κάθε δυνατότητα διερεύνησης και απόδοσης των πολιτικών και ποινικών ευθυνών, όπου αυτές υπάρχουν. Αναδείξαμε, παράλληλα, ότι η εμπειρία από τη λειτουργία παρόμοιων επιτροπών στο παρελθόν έδειξε ότι οι επιτροπές αυτές λειτουργούν στην ουσία με στόχο τη συγκάλυψη των προβλημάτων. Δεν έχουμε αυταπάτες ότι θα αποκαλυφθεί η αλήθεια, αλήθεια που έχει αποκρυβεί σχεδόν από όλους.
Άλλωστε, η αληθινή ουσία της υπόθεσης που εξετάζουμε δεν ήταν ίδια για όλες τις πολιτικές δυνάμεις. Όλες οι άλλες πολιτικές δυνάμεις αναζητούσαν, έψαχναν για το ύψος της φοροδιαφυγής, αν δηλαδή η φοροδιαφυγή ξεπέρασε τις 150.000 ευρώ. Αυτό ήταν το βασικότερο που προσπάθησαν να αναδείξουν. Γι’ αυτό κριτίκαραν και κριτικάρουν ειδικά την έλλειψη ελεγκτικών μηχανισμών, όπως λόγου χάριν, ο ΣΥΡΙΖΑ, που υποστηρίζει λίγο-πολύ ότι, εάν πατασσόταν η φοροδιαφυγή, εάν λειτουργούσαν σωστά οι ελεγκτικοί μηχανισμοί, θα εξασφαλίζονταν τόσα έσοδα από το κράτος, ώστε σχεδόν δεν θα χρειάζονταν τα άγρια αντιλαϊκά μέτρα των κυβερνήσεων.
Δεν είναι αφελής αυτή η προσέγγιση, απλά κινείται στη διαχειριστική λογική του, γιατί θεωρεί ότι μπορεί να βελτιωθεί το εκμεταλλευτικό σύστημα, ένα καπιταλιστικό σύστημα, το οποίο δεν βελτιώνεται, δεν διορθώνεται, παρά μόνο ανατρέπεται. Αυτή είναι η πραγματικότητα.
Ναι, είναι πρόβλημα η φοροδιαφυγή και δεν υποτιμά αυτό το πρόβλημα το Κομμουνιστικό Κόμμα Ελλάδας. Ναι, υπάρχει έλλειψη ελεγκτικών μηχανισμών, μια έλλειψη όμως συνειδητή και όχι τυχαία.
Ωστόσο, η αληθινή ουσία είναι ότι οι εκατοντάδες δισεκατομμυρίων ευρώ τα οποία είναι κατατεθειμένα σε τράπεζες της Ελβετίας και όχι μόνο είναι αποτέλεσμα, είναι προϊόν της σκληρής εκμετάλλευσης της εργατικής τάξης, όλων των εργαζομένων, των αυτοαπασχολουμένων, της φτωχής αγροτιάς από το μεγάλο κεφάλαιο. Είναι προϊόν της ίδιας της λειτουργίας του καπιταλιστικού συστήματος, της ταξικότητάς του, της ελευθερίας κίνησης κεφαλαίων, της δυνατότητας που δίνει το καπιταλιστικό σύστημα μέσω του πολιτικού του προσωπικού να θεσμοθετεί όλο εκείνο το νομικό πλαίσιο που του επιτρέπει και να εκμεταλλεύεται σκληρά και απάνθρωπα εκατομμύρια εργάτες και άλλους εργαζόμενους αλλά και να μετακινεί πανεύκολα δισεκατομμύρια ευρώ σε όλο τον κόσμο, σε φορολογικούς και άλλους παραδείσους.
Είναι, επίσης, το γεγονός ότι όλες οι άλλες πολιτικές δυνάμεις όχι απλά δέχονται, αλλά συμφωνούν με τη λειτουργία αυτού του συστήματος. Η Συνθήκη του Μάαστριχτ, η οποία ψηφίστηκε από όλα τα κόμματα, και τον τότε Συνασπισμό, εκτός βέβαια από το Κομμουνιστικό Κόμμα Ελλάδας, δίνει εκτός των άλλων απεριόριστες δυνατότητες στην ελευθερία κίνησης κεφαλαίων. Όμως αυτή ακριβώς η πλευρά μένει έξω από την αντιπαράθεση των ευρωενωσιακών κομμάτων. Είναι φυσική συνέπεια, αφού αποδέχθηκαν και υπερψήφισαν τη Συνθήκη του Μάαστριχτ.
Δυόμισι ώρες γίνονται ομιλίες, καμμία αναφορά ούτε στην ελεύθερη κίνηση κεφαλαίων ούτε στη λογική του καπιταλιστικού συστήματος. Το Κομμουνιστικό Κόμμα Ελλάδας επανειλημμένα έχει ζητήσει να μετατραπούν όλες οι μετοχές, όλοι οι τίτλοι του δημοσίου, όλα τα λεγόμενα χρηματοοικονομικά προϊόντα από ανώνυμα σε επώνυμα. Ζητήσαμε να υπάρξει έλεγχος των εξαγωγών και εισαγωγών κεφαλαίων, να απαγορευθεί η λειτουργία των offshore εταιρειών, να αρθεί κάθε απόρρητο, φορολογικό, τραπεζικό, επιχειρηματικό, εμπορικό. Όχι, βέβαια, ότι όλα αυτά θα λύσουν τα λαϊκά προβλήματα, αλλά απλά θα περιορίσουν κάπως την αχαλίνωτη δράση του κεφαλαίου.
Πέρα από αυτά, όμως, αυτήν την περίοδο βγήκε στον αφρό και το θέμα της φορολογικής ασυλίας. Και εδώ έγιναν νομοθετικές ρυθμίσεις για τον επαναπατρισμό κεφαλαίων που είχαν εξαχθεί στο εξωτερικό και έγιναν όλες αυτές οι ρυθμίσεις, για να επιστρέψουν στη χώρα τεράστια ποσά με ελάχιστη φορολογία και αυτό ανεξάρτητα από τον τρόπο εξαγωγής αυτών των χρηματικών ποσών, ακόμη και ανεξάρτητα από την προέλευσή τους, από το εάν δηλαδή αυτά τα ποσά ήσαν προϊόντα και εγκληματικών δραστηριοτήτων.
Το Κομμουνιστικό Κόμμα Ελλάδας είναι κατηγορηματικά αντίθετο με αυτήν την πολιτική και σε αυτό το ζήτημα. Και όλα αυτά, βέβαια, δεν γίνονται τυχαία. Οι φοροαπαλλαγές, οι φοροελαφρύνσεις, τα διάφορα κίνητρα, το «ζεστό» χρήμα που δόθηκε από όλες τις προηγούμενες κυβερνήσεις της Νέας Δημοκρατίας και του ΠΑΣΟΚ αλλά και αυτά που δίνονται και σήμερα από τη δικομματική Κυβέρνηση ένα σκοπό έχουν, να διασφαλίσουν τα συμφέροντα και τα κέρδη του μεγάλου κεφαλαίου, να σώσουν το καπιταλιστικό σύστημα, να εξασφαλίσουν την κερδοφορία του και σήμερα, σε περίοδο βαθιάς καπιταλιστικής οικονομικής κρίσης, αλλά και να εξασφαλίσουν τη μακροημέρευσή του.
Γι’ αυτό, άλλωστε, παίρνονται συνεχώς σκληρά αντιλαϊκά μέτρα, κόβονται μισθοί, συντάξεις, κοινωνικά και προνοιακά επιδόματα, γι’ αυτό συρρικνώνονται οι κρατικές δαπάνες στην παιδεία, την υγεία, την πρόνοια, την κοινωνική ασφάλιση, γι’ αυτό ιδιωτικοποιούνται τα πάντα, γι’ αυτό ο δημόσιος πλούτος βγαίνει στο σφυρί. Για να περάσουν όλα αυτά τα αντιλαϊκά μέτρα, ενισχύεται η δράση των κατασταλτικών μηχανισμών, δυναμώνει η τρομοκρατία και δυναμώνει στα εργοστάσια, στους τόπους δουλειάς. Δυναμώνει, όμως, και η λεκτική τρομοκρατία από τα Μέσα Μαζικής Ενημέρωσης, κρατικά και ιδιωτικά.
Ας μιλήσουμε, όμως, πιο συγκεκριμένα για την υπόθεσή μας. 
Ο κ. Γιώργος Παπακωνσταντίνου παρέλαβε επίσημα από την κυβέρνηση της Γαλλίας το CD με τη λίστα των δύο χιλιάδων εξήντα δύο ονομάτων. Αυτό επιβεβαιώνεται και από το πρόσφατο έγγραφο του Γάλλου Υπουργού Οικονομικών Μοσκοβισί. Ο κ. Παπακωνσταντίνου δεν το πρωτοκόλλησε, ώστε να καταστεί δημόσιο έγγραφο, όπως όφειλε, για να μπορούν να κινηθούν όλες οι προβλεπόμενες διαδικασίες. Το κράτησε άτυπα και το παρέδωσε όχι στη μορφή που το παρέλαβε, ως CD, αλλά σε άλλη μορφή, ως USB, και πάλι άτυπα, χωρίς πρωτόκολλο, στον τότε επικεφαλής του ΣΔΟΕ Ιωάννη Διώτη. 
Τι έκανε ο κ. Παπακωνσταντίνου; Δεν έκανε καμμία προσπάθεια όσο ήταν Υπουργός Οικονομικών για να αξιοποιήσει τη λίστα, προκειμένου να ελεγχθούν τα ονόματα που περιέχονταν σε αυτήν και να αντιμετωπιστούν περιπτώσεις φοροδιαφυγής. Από τη στάση του αυτή ζημιώθηκε το δημόσιο. 
Και μόνο από τις πράξεις αυτές προκύπτουν ενδείξεις για τη διάπραξη, εκ μέρους του, του αδικήματος της παράβασης καθήκοντος. 
Θυμίζουμε ότι η απόφαση της Πλειοψηφίας της Βουλής είχε αποκλείσει από την έρευνα την πράξη αυτή, δηλαδή τη μη αξιοποίηση της λίστας, γιατί ενδεχομένως θα έθιγε και άλλα, πολύ περισσότερα, πρόσωπα. 
Από το πόρισμα της έρευνας του ΣΔΟΕ προκύπτουν σοβαρές ενδείξεις ότι οι τρεις συγγενείς του Παπακωνσταντίνου, τα ονόματα των οποίων συμπεριλαμβάνονταν στη λίστα, συν η σύζυγος του ενός εξ αυτών, απέκρυψαν από την εφορία εισοδήματα που ξεπερνούν τα 6 εκατομμύρια ευρώ. 
Συνεπώς, από τη μη αξιοποίηση της λίστας από τον κ. Παπακωνσταντίνου, όσο αυτός είχε τα καθήκοντα του Υπουργού Οικονομικών, προκύπτουν ενδείξεις ότι εν γνώσει του προέκυψε ζημία σε βάρος του δημοσίου, προερχόμενη από τη μη είσπραξη φόρων, από τη φοροδιαφυγή, τουλάχιστον για τους συγγενείς του που συμπεριλαμβάνονται στη λίστα. Η ζημία αυτή, με βάση τα φερόμενα ως αποκρυφθέντα εισοδήματα, ξεπερνά κατά πολύ το ποσό που ορίζει ο νόμος προκειμένου η πράξη της απιστίας σχετικά με την υπηρεσία να χαρακτηρισθεί ως κακούργημα. 
Από την έρευνα που έγινε, από τον έλεγχο του ΣΔΟΕ προκύπτουν σε βάρος του ενδείξεις για αλλοίωση λίστας, με την αφαίρεση ονομάτων των τριών συγγενών του και μάλιστα αλλοίωση που φέρεται να έγινε με σκοπό να προσπορίσει αθέμιτο όφελος στους συγγενείς του. Επίσης, προκύπτουν σε βάρος του ενδείξεις για παράβαση καθήκοντος από τη μη παράδοση στις αρμόδιες ελεγκτικές αρχές, έστω και ατύπως, του συνόλου της λίστας. 
Οι ενδείξεις αυτές στηρίζονται συγκεκριμένα στα εξής: 
Πρώτον, στο γεγονός ότι έγινε μεταφορά των στοιχείων της λίστας από το CD, όπου του παραδόθηκε, σε USB, σε συνδυασμό με το ότι αυτό το CD χάθηκε. Ο ίδιος ισχυρίσθηκε ότι το παρέδωσε σε συνεργάτη του. Τον συνεργάτη αυτόν δεν τον κατονομάζει. Στην επιτροπή, όμως, εξετάσαμε όλους τους συνεργάτες του. Όλοι αρνήθηκαν ότι παρέλαβαν το CD από τον κ. Παπακωνσταντίνου. 
Δεύτερον, το διάστημα κατά το οποίο η λίστα βρισκόταν στα χέρια του κ. Παπακωνσταντίνου με τη μορφή του USB, φαίνεται ότι έγινε επεξεργασία και μάλιστα περισσότερες από μία φορές.
Τρίτον, δεν δόθηκε καμμία πειστική εξήγηση για το ποιος άλλος είχε το κίνητρο να διαγράψει τους τρεις συγγενείς του από τη λίστα. 
Κατά συνέπεια θεωρούμε ότι έχουν προκύψει ενδείξεις, που χρήζουν περαιτέρω διερεύνησης, για τα παρακάτω αδικήματα για τον κ. Παπακωνσταντίνου: 
Πρώτον, το αδίκημα της νόθευσης εγγράφου με κακουργηματική μορφή, σύμφωνα με το άρθρο 242 παράγραφοι 2 και 3 του Ποινικού Κώδικα. 
Δεύτερον, το αδίκημα της απιστίας σχετικά με την υπηρεσία σε βαθμό κακουργήματος,  σύμφωνα με το άρθρο 256 παράγραφος 1γ΄ στοιχεία αα΄ και ββ΄ του Ποινικού Κώδικα. 
Τρίτον, το αδίκημα της παράβασης καθήκοντος, σύμφωνα με το άρθρο 259 του Ποινικού Κώδικα.
Θέλουμε να υπενθυμίσουμε ότι το Κομμουνιστικό Κόμμα Ελλάδας υποστήριξε κατά τη συζήτηση στην Ολομέλεια ότι δεν έπρεπε να περιοριστεί σε αυτό μόνο ο έλεγχος, αλλά και στην υπεξαγωγή εγγράφου και στην πλαστογραφία. 
Θεωρούμε, λοιπόν, με βάση τα μέχρι τώρα στοιχεία, ότι υπάρχουν σοβαρές -τουλάχιστον πολιτικές- ευθύνες για τον μετέπειτα Υπουργό Οικονομικών, τον κ. Βενιζέλο, για το γεγονός της μη αξιοποίησης της λίστας κατά το διάστημα που διετέλεσε Υπουργός Οικονομικών, όπου είχε και αυτός στην κατοχή του αυτά τα στοιχεία. 
Θεωρούμε ότι σοβαρές πολιτικές ευθύνες έχει και ο τότε Πρωθυπουργός, ο κ. Παπανδρέου, ο οποίος επίσης γνώριζε όχι απλά την ύπαρξη της λίστας, αλλά -τουλάχιστον αυτό φάνηκε στην επιτροπή- και άλλα πάρα, πάρα πολλά στοιχεία αυτής της λίστας. Το γεγονός, όπως ισχυρίστηκε, ότι έδωσε την κατεύθυνση να γίνουν τα δέοντα από τις υπηρεσίες δεν τον απαλλάσσει από την πρώτη πολιτική ευθύνη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γιατί; Διότι ουσιαστικά μάς είπε ότι δεν ασχολήθηκε, δεν ενδιαφέρθηκε μετά από τη γνώση που είχε για τη λίστα. 
Σε κάθε περίπτωση, στο βαθμό που θα υπάρξουν ουσιαστικά στοιχεία, ουσιαστικές ενδείξεις για παραπέρα ευθύνες, το Κομμουνιστικό Κόμμα Ελλάδας θα συμβάλει κατά το δυνατόν στη διερεύνησή τους.
Κυρίες και κύριοι Βουλευτές, έχουν περάσει σχεδόν τρία χρόνια από τότε που έφτασε η λίστα με τα ονόματα στη χώρα μας. Οι έλεγχοι μέχρι σήμερα περπατούν με ρυθμούς αραμπά. Είναι χαρακτηριστικό ότι από τον Οκτώβριο μέχρι σήμερα –έχουν περάσει εννέα μήνες- ελέγχθηκαν μόνο οι λογαριασμοί τριών ονομάτων, των συγγενών Παπακωνσταντίνου. Και, μάλιστα, δεν ελέγχθηκαν πλήρως.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, παρακαλώ, μη χτυπάτε το κουδούνι τόσο πολύ! Τελειώνω. Μην ανησυχείτε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ίσα-ίσα, είπα ότι θα έχετε την ίδια ανοχή.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ναι, αλλά χτυπούσατε επίμονα το κουδούνι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είναι αυτόματο. Χτυπάει μόνο του!</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ο αυτοματισμός υπάρχει εδώ. Για να γίνουν οι έλεγχοι, δεν υπάρχει αυτοματισμός! Λογική του αραμπά. Πενήντα τέσσερις χιλιάδες καταθέτες στο εξωτερικό. Χίλια επτακόσια πενήντα ονόματα μεγάλου πλούτου. Λίστα Λιχτενστάιν, λίστα Λουξεμβούργου. Ίσα με εκατόν σαράντα πέντε χρόνια πρέπει να περιμένουμε για να ελεγχθούν, όχι να παραπεμφθούν. Ας μην κοροϊδευόμαστε!
Τι συμβαίνει, όμως, όταν πρόκειται να ληφθούν αντεργατικά, αντιλαϊκά, αντικοινωνικά μέτρα; Εδώ οι κρατικοί, οι κυβερνητικοί μηχανισμοί λειτουργούν ταχύτατα! Σε χρόνο, όπως λέει η νεολαία, dt, αμέσως. Βρίσκονται οι μηχανισμοί, βρίσκονται τα πάντα. 
Τι δείχνουν όλα αυτά; Να πούμε τι βλέπουμε ολοκάθαρα σήμερα, αυτές τις μέρες. Σε μια νύχτα, λόγου χάριν, πετιούνται χιλιάδες άνθρωποι στο δρόμο από το δημόσιο. Εργοστασιάρχες απολύουν χωρίς να δώσουν αποζημιώσεις. Αλλάζουν τις εργασιακές σχέσεις. Δεν πληρώνουν τα ασφαλιστικά ταμεία. Παραβιάζουν έστω και αυτήν την κολοβή νομοθεσία. 
Τι μας λένε οι Υπουργοί και στην Ολομέλεια και στις επιτροπές; Και τι λένε διάφοροι Υπουργοί που πηγαίνουν στα Μέσα Μαζικής Ενημέρωσης, στα κανάλια; Διαπιστώνουν απλά αυτή την καπιταλιστική βαρβαρότητα.
Αυτήν την καπιταλιστική βαρβαρότητα, την οποία, όμως, νομοθετικά στήριξαν και στηρίζουν.
Όλα αυτά, λοιπόν, αποδεικνύουν διαχρονικά την έλλειψη βούλησης να αντιμετωπιστεί ακόμα και αυτό το πρόβλημα της φοροδιαφυγής του μεγάλου κεφαλαίου. Μπορεί να αντιμετωπιστεί αυτό το πρόβλημα της φοροδιαφυγής του μεγάλου κεφαλαίου από εκείνες τις δυνάμεις; Δεν υπάρχει τέτοια πρόθεση, γιατί αυτές οι δυνάμεις υποστηρίζουν και υπερασπίζονται την επιχειρηματικότητα ως βάση της οικονομίας. 
Τι ανέδειξε ακόμα η περίπτωση της λίστας Λαγκάρντ; Ποιο είναι αυτό το στοιχείο που μπορεί και, κατά την άποψή μας, πρέπει να αξιοποιήσει το εργατικό λαϊκό κίνημα; 
Αναδείχθηκε η συγκέντρωση τεράστιου πλούτου στα χέρια των καπιταλιστών, που, όπως είπαμε προηγουμένως, είναι προϊόν σκληρής και στυγνής εκμετάλλευσης της εργατικής τάξης και των λαϊκών στρωμάτων. Είναι πολλές εκατοντάδες τα δισεκατομμύρια ευρώ που είναι κατατεθειμένα σε τράπεζες του εξωτερικού. 
Έγινε ακόμα πιο συγκεκριμένη η συνειδητή πολιτική των φοροαπαλλαγών του κεφαλαίου που ακολουθούν όλες οι αστικές κυβερνήσεις. Πενήντα επτά φοροαπαλλαγές έχει το εφοπλιστικό κεφάλαιο και τις πήρε με το σπαθί του από τις κυβερνήσεις και του ΠΑΣΟΚ και της Νέας Δημοκρατίας και τις δικομματικές Κυβερνήσεις. 
Αποκαλύφθηκε ουσιαστικά η εσκεμμένη κάλυψη της φοροαπαλλαγής της πλουτοκρατίας. Αποδείχτηκε για μια ακόμη φορά ότι τα παραπάνω δεν είναι τίποτα λιγότερο και τίποτα περισσότερο από πλευρές της καπιταλιστικής ανάπτυξης και της πολιτικής που εξασφαλίζει κέρδη για το κεφάλαιο, αλλά εξασφαλίζει λιτότητα, χτυπήματα, ανεργία, εξαθλίωση για την εργατική τάξη και τα πλατιά λαϊκά στρώματα.
Συνεπώς οι εργάτες, όλοι οι εργαζόμενοι, οι άνθρωποι του μόχθου μπορούν και με αφορμή αυτήν τη συζήτηση για τη λίστα Λαγκάρντ να βγάλουν ουσιαστικά πολιτικά συμπεράσματα. Συμπεράσματα όχι γενικά και αόριστα για να τα χρησιμοποιούν στις κουβέντες στα καφενεία και στις πλατείες των χωριών και των πόλεων, αλλά που θα τους χρησιμεύσουν στην πάλη και για την αντιμετώπιση καθημερινών προβλημάτων και κυρίως για την ανατροπή του εκμεταλλευτικού συστήματος, ώστε να γίνουν λαϊκή ιδιοκτησία τα εργαλεία της οικονομίας και ο πλούτος που παράγουν αυτοί οι ίδιοι οι εργαζόμενοι. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Χαλβατζή.
Το λόγο έχει ο κ. Ανδρέας Λοβέρδος για δεκαπέντε λεπτά εκ μέρους των Ανεξάρτητων Βουλευτών.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, θα εκθέσω ορισμένες σκέψεις που καθορίζουν τη στάση μου σήμερα στην Εθνική Αντιπροσωπεία, που σχετίζονται με αυτό που θα κάνουμε σε λίγες ώρες όλοι μαζί ψηφίζοντας. Και θα φροντίσω ούτως ώστε σε μία εξέλιξη της όλης υπόθεσης που σχετίζεται και με την απόφαση που θα λάβει το δικαστικό συμβούλιο, που θα λάβει το δικαστήριο που συγκροτεί τον φυσικό δικαστή ενός Υπουργού που παραπέμπεται, να έχω κατοχυρώσει την προσωπική μου πολιτική αξιοπρέπεια.
Πώς αποφασίσαμε, κυρίες και κύριοι Βουλευτές, να πάμε στην επιτροπή του άρθρου 86 του Συντάγματος, τη λεγομένη «προανακριτική» στην καθομιλουμένη, δηλαδή την επιτροπή για την προκαταρτική εξέταση; Πήγαμε εκεί -αποφασίσαμε στις 17 Ιανουαρίου- για να ερευνηθούν οι ενδείξεις, αν ο κ. Παπακωνσταντίνου, πρώην Υπουργός, αφαίρεσε τρία ονόματα συγγενών του από τη λίστα Λαγκάρντ, όπως τη λέμε. Μήνες μετά, τον Ιανουάριο του 2013, καλούμαστε εδώ με το ίδιο ακριβώς ερώτημα. 
Δηλαδή, περίπου πέντε μήνες μετά τη λειτουργία μιας επιτροπής προκαταρτικής εξέτασης το ερώτημα το οποίο καλούμαστε εμείς ως συλλογικό Σώμα να απαντήσουμε είναι ακριβώς το ίδιο. Δηλαδή, ούτε τα στοιχεία, οι ενδείξεις, πως ο κ. Παπακωνσταντίνου αφαίρεσε τα ονόματα αυξήθηκαν.
Παρακολούθησα πάρα πολύ προσεκτικά ειδικά τα όσα είπε ο κ. Χαλβατζής, που είναι προσεκτικός. Τα ερωτήματα που έθεσε παραμένουν. Δεν αυξήθηκαν, όμως, κατά τη διάρκεια της λειτουργίας της επιτροπής οι ενδείξεις μας, ούτε, όμως, προέκυψε πως κάποιος άλλος το έκανε. Ούτε, δηλαδή, και σε αυτήν την κατεύθυνση προέκυψαν περισσότερες ενδείξεις.
Άρα τι δουλειά έγινε από την επιτροπή προκαταρτικής εξέτασης; Αυξήθηκαν οι απαιτούμενες από το άρθρο 43 του Κώδικα Ποινικής Δικονομίας επαρκείς ενδείξεις; Από τη λειτουργία της επιτροπής αυτής και από το πόρισμα, προκύπτει πως δεν αυξήθηκαν. Η λειτουργία αυτής της επιτροπής –για να διορθώσω τη φράση μου- δεν συνετέλεσε στην αύξηση των ενδείξεων που διαθέτουμε για να πάρουμε μία σοβαρή πολιτική απόφαση εμείς. Πολιτικό show!
Μάλιστα, Βουλευτές εδώ χρησιμοποίησαν πολύ βαριές εκφράσεις. Δεν τις συνηθίζω και δεν θα το κάνω. Μίλησαν για αυτοεξευτελισμό της Εθνικής Αντιπροσωπείας. Δεν θα το κάνω αυτό. Δεν θα παρακολουθήσω αυτού του είδους τους χαρακτηρισμούς.
Ωστόσο, διατρέχοντας τις διάφορες εκδοχές πορισμάτων από τα κόμματα, μέλη των οποίων ήταν στην επιτροπή αυτή, δεν βλέπει ο αναγνώστης, ειδικά όταν πρόκειται από αυτήν την ανάγνωση, να προκύπτει στάση στη Βουλή. Δεν προκύπτει χαρά, αισιοδοξία, υπερηφάνεια ή οποιοδήποτε άλλο συναίσθημα από τη λειτουργία αυτούς τους μήνες αυτής της επιτροπής.
Υπάρχει πρόβλημα, το αναγνωρίζουν όλες οι πλευρές. Οι πιο πολλοί χρησιμοποιούν πολύ βαριές εκφράσεις εδώ. 
Εγώ θα πω, κυρίες και κύριοι Βουλευτές, ότι ο προβληματισμός μας εν όψει μιας πολύ κρίσιμης απόφασης δεν εμπλουτίστηκε. Ό,τι είχαμε ως ερωτήματα υπ’ όψιν μας τον Ιανουάριο, έχουμε και σήμερα. 
Θέλω να υπενθυμίσω ότι ο ν. 3126/2003 περί ευθύνης των Υπουργών δεν είναι το κυρίως υπεύθυνο νομικό κείμενο για το προβλήματα που έχει η Εθνική Αντιπροσωπεία όταν ερευνά θέμα ευθύνης Υπουργών. Ο κυρίως θεσμικός υπεύθυνος, το κυρίως πρόβλημά μας δηλαδή, είναι το άρθρο 86 του Συντάγματος, στο οποίο σήμερα επιτίθενται πάρα πολλοί.
Όμως, όταν είχε ξεκινήσει η διαδικασία της Αναθεώρησης του Συντάγματος από την πλειοψηφία της Βουλής το 2006, δώδεκα Βουλευτές τότε –εννέα από τη Νέα Δημοκρατία και τρεις από το ΠΑΣΟΚ- είχαμε πάρει την πρωτοβουλία να προτείνουμε να συμπεριληφθεί και το άρθρο 86 στις υπό αναθεώρηση συνταγματικές διατάξεις. Επειδή είχα την τιμή να είμαι σε αυτούς, θυμάμαι κατά πρόσωπο τις αρνήσεις πολλών Βουλευτών, των περισσοτέρων Βουλευτών, όλων των τότε πτερύγων της Βουλής.
Όσοι μιλάνε με πολλά λόγια, να ξέρουν ότι η Εθνική Αντιπροσωπεία δεν φύτρωσε με την τελευταία βροχή ούτε τα πρόσωπά τους συμπυκνώνουν την ελληνική πολιτική ιστορία. Ειδικά όταν μιλάνε με υπερβολές, αποδεικνύουν και την ασχετοσύνη τους για όλη τη διαδρομή που μεταπολιτευτικά έχει κάνει το ελληνικό πολιτικό σύστημα σε σχέση με το θέμα αυτό για το οποίο μιλάνε, λένε και δημαγωγούν.
Η Αριστερά, λόγου χάριν, και τα δύο κόμματά της, δεν υπέγραψε. Δεν υπέγραψαν οι συνάδελφοι. Η Νέα Δημοκρατία, συντριπτική πλειοψηφία τότε, άφησε μόνους εννέα Βουλευτές. Όλη η τότε Κοινοβουλευτική Ομάδα του ΠΑΣΟΚ, πλην τριών, ήταν αρνητική. 
Ποιος ζητάει τα ρέστα σήμερα; Πάντως, όχι αυτοί που φωνάζουν. Αισθάνομαι υπερήφανος που μπορώ να τα ζητήσω εγώ. Και θα δούμε αν οι επόμενες μέρες είναι τόσο έντονες, ώστε αυτά τα επιχειρήματα που αρθρώνουμε εδώ να έχουν ευρύτερη πολιτική σημασία. 
Πάντως, η αυτοκριτική δεν κάνει κακό και τα λιγότερα λόγια προφυλάσσουν τους υπερβολικούς και αυτούς που δημαγωγούν. 
Ένα βασικό χαρακτηριστικό που θεμελιώνει, κατά τη γνώμη μου, τις πολιτικές απόπειρες να αλλάξει το άρθρο 86 είναι τα πολλά πορίσματα. Ο τίτλος «το πόρισμα» είναι ψευδής. Κομψότερα: δεν αποδίδει με τρόπο καθαρό αυτό που λέει μέσα το δεμένο κείμενο. Έχουμε ένα πόρισμα που είναι προϊόν της τάσης των τριών συμπολιτευομένων επί ένα χρόνο και ένα μήνα κομμάτων και έχουμε και τρεις απόψεις που καταθέτουν Βουλευτές κομμάτων της Αντιπολίτευσης, ενώ ένα κοινοβουλευτικό κόμμα είπε σήμερα ότι προτίμησε να πει τις απόψεις του στην Εθνική Αντιπροσωπεία. Δηλαδή, μιλάμε για ένα και τρία, δηλαδή τέσσερα πορίσματα και ένα ακόμη, σύνολο πέντε πορίσματα επί του ιδίου θέματος, επί του θέματος που ερευνούμε. 
Δηλαδή, για όσους είμαστε δικηγόροι, έχει σχέση το κόμμα στο οποίο ανήκουμε για να καταθέσουμε ως μάρτυρες επί ανθρωποκτονίας; Ρυθμίζει, δηλαδή, το περιεχόμενο της σκέψης μας το κόμμα στο οποίο ανήκουμε, προκειμένου να καταθέσουμε ως μάρτυρες επί άλλου οποιουδήποτε αδικήματος; Όταν μας δίδει το Σύνταγμα αρμοδιότητες εισαγγελέα, όπως είναι οι αρμοδιότητες της επιτροπής προκαταρκτικής εξέτασης, όπως είναι ακόμα και οι αρμοδιότητες των εξεταστικών επιτροπών, πρέπει να ρωτήσουμε το κόμμα μας, για να πούμε τι είναι αυτό που προκύπτει από την έρευνα των πραγμάτων ή από την έρευνα της συμπεριφοράς των προσώπων;
Το γεγονός ότι σταθερά, επί χρόνια, επί δεκαετίες, δεν μπορούμε να λειτουργήσουμε με βάση τα καθήκοντα που το Σύνταγμα και ο νόμος μάς δίνουν, συγκροτούσε –και αυτό το είχαμε πει το 2006 οι δώδεκα Βουλευτές- και συνεχίζει να συγκροτεί την πιο βασική σκέψη που οδηγεί στην ανάγκη να αναθεωρήσουμε το άρθρο 86 του Συντάγματος. Ένα όργανο με εισαγγελικές -ή οιονεί εισαγγελικές- αρμοδιότητες δεν μπορεί να βλέπει τα πράγματα ή να αντιμετωπίζει τα πρόσωπα φορώντας κομματικά γυαλιά. Είναι ντροπή για την Εθνική Αντιπροσωπεία αυτό το οποίο συμβαίνει σήμερα. Δεν θέλω συμμετοχή σ’ αυτήν την ευθύνη και αυτό είναι κάτι που δεν το λέω για πρώτη φορά. Το έχω αναφέρει πολλές φορές σε προηγούμενες περιόδους της Βουλής, όταν προέκυπτε κάποιο θέμα. Το έλεγα λόγου χάριν, συνάδελφοι της Νέας Δημοκρατίας, την εποχή που η Βουλή ερευνούσε το σκάνδαλο του Βατοπεδίου. Και τότε έλεγα τα ίδια ακριβώς. Δεν αλλάζω ούτε λέξη από τα επιχειρήματά μου και δεν θα κάνω ούτε βήμα πίσω από την πάγια συμπεριφορά μου σ’ αυτές τις περιπτώσεις. 
Ποιο όργανο, λοιπόν, μας φέρνει εδώ το πόρισμά του, για να δούμε και εμείς τι θα κάνουμε; Η Επιτροπή Προκαταρκτικής Εξέτασης της Α΄ Συνόδου της ΙΕ΄ Κοινοβουλευτικής Περιόδου, της Α΄ Συνόδου, που ξεκίνησε τον Ιούνιο του 2012 και θα τελειώσει τις επόμενες μέρες, της Α΄ Συνόδου της ΙΕ΄ Κοινοβουλευτικής Περιόδου. 
Για ποια αδικήματα, κυρίες και κύριοι Βουλευτές; Για αδικήματα που φέρονται ότι ετελέσθησαν, για αδικήματα που αναζητούμε αν ετελέσθησαν την ΙΓ΄ Κοινοβουλευτική Περίοδο της Βουλής. Βέβαια, μεσολάβησε και η ΙΔ΄ Κοινοβουλευτική Περίοδος. 
Θυμάμαι, λοιπόν, το 1989 -που η συνταγματική διάταξη ήταν περίπου ίδια- να λένε τα κόμματα που συγκυβέρνησαν μετά τις εκλογές του Ιουνίου πως παραμένουν στη Βουλή και δεν τη διαλύουν, δεν πάνε σε εκλογές και σχηματίζουν κυβέρνηση, για να πέσει φως στο σκάνδαλο Κοσκωτά. 
Το 2012 υπήρχε η ίδια ευκαιρία. Όμως, τα κόμματα δεν δέχθηκαν να συγκροτήσουν κυβέρνηση με τον ίδιο σκοπό. Οι τρεις συμπορευθέντες αργότερα, μετά τις εκλογές του Ιουνίου, έλεγαν να έρθει και ο ΣΥΡΙΖΑ. Ο ΣΥΡΙΖΑ έλεγε ότι δεν θέλει. Οι τρεις διέθεταν κοινοβουλευτική πλειοψηφία.</Speech> 
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): Εμείς δεν λέγαμε αυτό.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Σας παρακαλώ!
Εν τέλει η χώρα πήγε σε εκλογές. Αυτή ήταν μια πολιτική απόφαση. Υπήρχαν κάποιοι που λέγαμε να μη γίνουν οι δεύτερες εκλογές, να σχηματιστεί κυβέρνηση και να έρθει στη Βουλή να ζητήσει ψήφο εμπιστοσύνης, για να δει τι ακριβώς θα πει η Βουλή. Αυτό έλεγαν οι μεν. Εγώ υποστήριζα πως, αφού πηγαίναμε σε εκλογές, έπρεπε να πάμε σε Βουλή η οποία θα προκύψει από τις δεύτερες εκλογές και η Βουλή του Μαΐου να μη συγκροτηθεί σε Σώμα. Να το ξαναπώ; Υπήρχαν απόψεις που έλεγαν να έρθουμε εδώ να ζητήσουμε ψήφο εμπιστοσύνης και να θέσουμε και αυτά τα θέματα. 
Θυμίζω ότι υπήρχαν κόμματα που έλεγαν να ερευνηθούν οι συνθήκες υπογραφής του μνημονίου. Λέγαμε διάφορα στην προεκλογική περίοδο. Οι ίδιοι ήμασταν, ελάχιστοι. Λέγαμε πως όσοι σέβονται τον εαυτό τους θα πάνε στην Εθνική Αντιπροσωπεία και θα πουν «για όλους τους προεκλογικούς σας λόγους, η κυβέρνηση να στηριχθεί», πιέζοντας σε κάθε κατεύθυνση. Η γνώμη των πολλών ήταν «όχι, να πάμε σε εκλογές». Ε, τότε –αυτή ήταν η δεύτερη άποψη- ας κάνουν τις εκλογές χωρίς να συγκροτηθεί η Βουλή σε Σώμα. Είχα αναφέρει και το θέμα της παραγραφής. Θυμάμαι στέλεχος από τη Νέα Δημοκρατία να λέει στην τηλεόραση ότι υπάρχει λύση για το θέμα της αποσβεστικής προθεσμίας, που στην πολιτική καθομιλουμένη την ονομάζουμε «παραγραφή του άρθρου 86».
Για να δούμε τώρα ποια είναι αυτή η λύση. Πάω στη σελίδα 96 των πρακτικών, στη σελίδα 96 του λεγομένου «πορίσματος». Ο τίτλος δεν είναι πόρισμα, αλλά πορίσματα. Λέει, λοιπόν, ότι υπάρχουν δύο απόψεις στην επιστήμη. Σπεύδω να σας πω ότι εγώ υιοθετώ 100% την άποψη περί μη ύπαρξης πια δικαιώματος τούτης εδώ της Βουλής να εφαρμόσει το άρθρο 86. Λέει ότι υπάρχει αυτή η άποψη και λέει ότι υπάρχει και άλλη μία. 
Για την πρώτη αναφέρει ένα επιχείρημα που επικεντρώνεται σε αριθμό –άρα είναι ατράνταχτο- ενώ η άλλη άποψη λέει: «Αντίθετα…», αποδίδοντας απόψεις συνταγματολόγων και πρέπει να προσέχουμε ορισμένα πράγματα, «…όσοι εκφράζονται υπέρ της μη παραγραφής υποστηρίζουν ότι οι αλλεπάλληλες εκλογικές αναμετρήσεις δεν μπορούν να λειτουργήσουν ως «κολυμβήθρα του Σιλωάμ» για τις όποιες ποινικές ευθύνες των μελών της Κυβέρνησης. Έτσι, η όλη διαδικασία μεταφέρεται στην παρούσα ΙΕ΄ Βουλευτική Περίοδο». Και μετά προσθέτει το εξής: «Είναι πολιτικά…» –το επιχείρημα είναι πολιτικό- «…νομικά…» –πού το είδε το νομικό επιχείρημα;- «…και επιστημονικά…»  –και αυτό πού το είδε;- «…πέραν κάθε υπερβολής να θεωρηθεί ότι έχει παρέλθει η αποσβεστική προθεσμία που προβλέπει το άρθρο 86…» δηλαδή «το κόψαμε με το μάτι» το θέμα …</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής):  Διαβάστε και παρακάτω, αν θέλετε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Αμέσως. Συνεχίζω «…το άρθρο 86 παράγραφος 3 του Συντάγματος, αν δεν προκύψει Βουλή που να περιλαμβάνει δύο τουλάχιστον τακτικές Συνόδους». 
Μα, συνάδελφε…</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής):  Παρακάτω, παρακάτω.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Διαβάζω και παρακάτω: «Η δεύτερη αυτή άποψη, που τείνει να γίνει και κρατούσα, κατά την άποψή μας, είναι και ορθοτέρα. Ανατρέχοντας στη βούληση του συνταγματικού νομοθέτη…». Μάλιστα! 
Κυρίες και κύριοι Βουλευτές, αυτά τα επιχειρήματα δεν είναι σοβαρά. Έχετε υπ’ όψιν σας –και φυσικά το έχουμε όλοι υπ’ όψιν μας- ότι αυθεντική ερμηνεία του Συντάγματος κάνει μόνο το Ανώτατο Ειδικό Δικαστήριο. Επιστημονική ερμηνεία κάνουν οι καθηγητές. Άρα εδώ είναι συλλογικό όργανο του κράτους. Η ερμηνεία που κάνουμε εμείς και τα δικαστήρια είναι επίσημη ερμηνεία του Συντάγματος. Αυτή είναι η άποψη που θεμελιώνει το επιχείρημα; Δεν στηρίζεται νομικά αυτή η άποψη. Ας αναζητηθούν άλλα επιχειρήματα και ας ακουστούν σ’ αυτήν την Αίθουσα. Υπάρχουν διαπρεπείς νομικοί για να σώσουν τα προσχήματα, διότι αλλιώς τούτο εδώ το κείμενο δεν περιποιεί τιμή σ’ αυτούς που είδαν σε τούτο θεμελίωση νομικών και επιστημονικών συμπερασμάτων. 
Δυστυχώς, η απόφαση που ελήφθη τον Μάιο του 2012 ήταν να μην ασκηθούν οι πολιτικές αρμοδιότητες της Βουλής που εξελέγη στις 6 Μαΐου από τον ελληνικό λαό. 
Εάν τώρα οι αρμόδιοι να εκδικάσουν την υπόθεση –γιατί αρμόδιοι να ασκήσουμε τα καθήκοντά μας είμαστε και εμείς κατά το άρθρο 86, ως Βουλή- δουν  ότι υπάρχει απόσβεση της δυνατότητας  της Βουλής να ασκήσει κατά το άρθρο 86 τα  καθήκοντά της, όπως αποφασίστηκε και στην περίπτωση του Βατοπεδίου, δεν θέλω να είμαι και εγώ μπροστά στον ελληνικό λαό που θα προσπαθήσει να εξηγήσει τι ήταν αυτό που έγινε έξι μήνες. 
Αν οι δικαστές πουν αυτό που η συνείδησή τους προσδιορίζει σε αντίθετη κατεύθυνση, τέτοιο πρόβλημα δεν θα υπάρξει. Θα  αναζητηθούν εκεί οι ποινικές ευθύνες. 
Αν, όμως, τα πράγματα δεν πάνε έτσι, στην κρίση τους, τότε ο καθείς που συμμετείχε σε αυτήν την πορεία, με αυτόν τον τρόπο, θα πρέπει να βρει επιχειρήματα, να εξοπλιστεί, για να αντιμετωπίσει τον πολίτη, ο οποίος θα σκεφθεί για το πολιτικό σύστημα και για καθέναν και καθεμία από εμάς εδώ τα χειρότερα, κυρίες και κύριοι Βουλευτές. 
Την αξιοπιστία μας, επιτέλους, πρέπει να τη διασώσουμε. Η χώρα έχει τα προβλήματα που όλοι ξέρουμε. Το θέμα είναι τι κάνει ο καθένας και καθεμία από εμάς, για να αντιστρέψει τα πράγματα σε ό,τι αφορά την αξιοπιστία του πολιτικού συστήματος, γιατί μόνο μέσω αυτής της αξιοπιστίας μπορεί ο πολίτης να μας ακούσει σοβαρά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώσαμε τον κύκλο των εισηγητών και των αγορητών. 
Εισερχόμαστε στην αγόρευση των συναδέλφων Βουλευτών. 
Το λόγο έχει ο κύριος Καλαντζής, ο οποίος πιστεύω ότι ως Αντιπρόεδρος θα δώσει και το παράδειγμα της αυστηρής εφαρμογής του χρόνου. 
Κύριοι συνάδελφοι, είναι εγγεγραμμένοι να πάρουν το λόγο επί πέντε λεπτά δεκαοκτώ ομιλητές. Επιπλέον πρέπει να μιλήσουν οι Κοινοβουλευτικοί Εκπρόσωποι και ο Υπουργός. Δεδομένου –επαναλαμβάνω- ότι έχει παρθεί απόφαση…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι και η δευτερολογία για τους εισηγητές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δευτερολογίες δεν υπάρχουν! Έχουν εξαντληθεί όλοι οι χρόνοι.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πώς;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν κατάλαβα, κυρία Κωνσταντοπούλου. Μιλήσατε επί είκοσι τέσσερα λεπτά. Δευτερολογία δεν υπάρχει!</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Υπάρχει κατά τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Καλαντζή, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς δεν δικαιούστε ούτε Πρόεδρος να είστε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επιτρέψτε μου να καταλάβω τι είπατε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν δικαιούστε να ομιλείτε από τη θέση του Προέδρου!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Καλά, εντάξει. Η αμετροέπειά σας δεν έχει όρια!</ChairmanSpeech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Είκοσι επτά λεπτά μίλησε η κ. Κωνσταντοπούλου! Πού είναι οι άλλοι Βουλευτές  να μιλήσουν;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είκοσι δύο λεπτά μίλησα  μετ’ εμποδίων!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καλαντζή, έχετε το λόγο.</ChairmanSpeech> 
<Speech><Parlmember>ΓΕΩΡΓΙΟΣ  ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): Ευχαριστώ πολύ, κύριε  Πρόεδρε. 
Κύριε Πρόεδρε, να σας συγχαρώ  για την εκλογή σας. Εύχομαι να συνεργαστούμε και πιστεύω ότι θα συνεργαστούμε. Γνωριζόμαστε χρόνια. Καλή επιτυχία!
Κυρίες και κύριοι συνάδελφοι, κατ’ αρχάς θέλω να ευχαριστήσω όλους τους συναδέλφους -με πρώτον τον Πρόεδρο της Επιτροπής κ. Μαρκογιαννάκη, αλλά και όλους  τους υπόλοιπους- για τη συνεργασία που είχαμε στην επιτροπή μας όλο αυτό το μακρύ χρονικό διάστημα. Θέλω ειλικρινά να πω ότι όλοι προσπάθησαν και έψαξαν για να βρεθεί η αλήθεια. 
Είναι αναμφισβήτητο ότι διαφώνησα και διαφωνώ και με το ύφος και με την οξύτητα και με τις εντάσεις  και με τις υπερβολές που υπήρξαν στην επιτροπή. Δεν με συνοδεύουν. Δεν είναι κάτι με το οποίο εγώ συμφωνώ, αλλά στα είκοσι χρόνια που είμαι στη Βουλή έμαθα να παίρνω και να κερδίζω απ’ όλες αυτές τις συνεδριάσεις και απ’  όλες αυτές τις επιτροπές  στις οποίες συμμετέχω. 
Θέλω να πω ότι έμαθα και γνώρισα πολλά και σε αυτήν την επιτροπή. Θα ξέρετε, βέβαια, ότι ήμουν αυτός που συνόδευσε την κ. Κωνσταντοπούλου στο Τελ Αβίβ, όταν οι περισσότεροι των συναδέλφων δεν ήθελαν να πάνε. Πήγα, και ευτυχώς που πήγα, διότι εκεί ξεκαθάρισε το θέμα των ευθυνών του κ. Μιονί. 
Ενδελεχώς εξετάσαμε τον κ. Μιονί και δεν ευρέθη κάτι που να αμαυρώνει ή να ρίχνει ευθύνες στον κ. Παπασταύρου. Γενικότερα δεν ευρέθη  κάτι το οποίο μπορούσε να δώσει κάποιο άλλο στοιχείο στην επιτροπή μας. Καλώς, λοιπόν, πήγα σε αυτήν την επιτροπή. 
Θέλω, λοιπόν, να πω ότι είχα τη δυνατότητα όλα αυτά τα χρόνια να συμμετάσχω σε τέσσερις εξεταστικές επιτροπές. Θα σας θυμίσω  μόνο μία: την επιτροπή για τα TOR-M1, όπου με τη δική μας εμπεριστατωμένη δουλειά που κάναμε, υπό την προεδρία τότε του Αντιπροέδρου πάλι κ. Τραγάκη, καταλήξαμε και βρήκαμε 70 εκατομμύρια να αιωρούνται. Βρέθηκαν. Αν δεν βρίσκονταν, σήμερα ο κ. Τσοχατζόπουλος δεν θα βρισκόταν εκεί όπου βρίσκεται, διότι εμείς οδηγήσαμε το θέμα. 
Το λέω αυτό, κύριε Λοβέρδο, διότι γνωρίζω μεν, αγαπητέ μου συνάδελφε και φίλε, πόσο έγκυρος και έγκριτος νομικός είστε, αλλά εδώ σήμερα νομίζω ότι ήσασταν άστοχος και άδικος. Θα σας πω γιατί. 
Και μόνον ότι η επιτροπή μας, μετά από πολλή δουλειά και μετά από εντολή που έδωσε στο ΣΔΟΕ, βρήκε τα 3,5 εκατομμύρια φοροδιαφυγής των συγγενών Παπακωνσταντίνου, όπως θα αποδειχθεί στο δικαστήριο, ώστε να έρθει το θέμα στη Βουλή και ότι ψηφίσαμε να έρθουμε σήμερα εδώ, με το πόρισμά μας, για να τεκμηριωθεί το αδίκημα της απιστίας -εφόσον αυτό που μας είπε το ΣΔΟΕ είναι έτσι- νομίζω πως αποδεικνύει ότι η δουλειά μας ήταν στη σωστή κατεύθυνση. 
Πέρα από τα υπόλοιπα, σας λέω ένα στοιχείο: ότι μετά απ’ αυτήν την προσπάθεια καταλήξαμε εκεί. Όπως ξέρετε, πεντέμισι μήνες συνεδριάζαμε. Οι συνεδριάσεις μας ήταν εξήντα. Εξετάσαμε ογδόντα έναν μάρτυρες. Στείλαμε τριάντα δύο μάρτυρες και εξετάστηκαν από τους εισαγγελείς. Διακόσιες τριάντα ώρες συζητούσαμε και αυτήν τη στιγμή υπάρχουν στη διάθεση όλων δεκαπέντε χιλιάδες διακόσιες σελίδες πρακτικών.  
Η επιτροπή μας, κυρίες και κύριοι συνάδελφοι, είχε συγκεκριμένη εντολή από τη Βουλή: «Διερευνήστε ευθύνες του κ. Παπακωνσταντίνου επί συγκεκριμένων θεμάτων.». Εάν, βέβαια, στην πορεία των συνεδριάσεων της επιτροπής  αγγίζαμε κάποιους πολιτικούς, τότε ευθύνη  της επιτροπής ήταν να φέρει το θέμα στη Βουλή και η Βουλή, δηλαδή εμείς και εσείς, να αποφασίσουμε αν πρέπει να υπάρξει έρευνα και για πιθανές ποινικές ευθύνες κάποιων πολιτικών. Πράγματι, δεν υπήρξε. Δεν ευρέθη να υπάρχει ούτε ένας πολιτικός στην επιτροπή, στη διερεύνηση και στη λίστα Λαγκάρντ, μέσα στις δύο χιλιάδες εξήντα δύο ονόματα. 
Αυτό το θέμα που συζητήθηκε και έγινε θέμα μεγάλο –και εκεί ήταν η προσπάθεια που κατεβλήθη, ιδιαίτερα από τον ΣΥΡΙΖΑ και τους Ανεξάρτητους Έλληνες, προσπαθώντας να ρίξουν ευθύνες προς τις κυβερνήσεις της Νέας Δημοκρατίας και του ΠΑΣΟΚ- είναι ότι εμείς καλύπταμε τους φοροφυγάδες και έτσι το ελληνικό δημόσιο έχανε χρήματα και δεν μπορούσαμε να βοηθήσουμε τους έχοντας ανάγκη συνανθρώπους μας, να κάνουμε πιο καλή την πρόνοια, την παιδεία μας κ.λπ..
Όπως  ξέρετε, και μόνον η διερεύνηση των τριών ονομάτων κράτησε τέσσερις μήνες. Το ξέρετε, κύριε Δρίτσα. Άρα δεν μπορούμε να ρίχνουμε ευθύνες στο ΣΔΟΕ. Το ΣΔΟΕ έκανε καλά τη δουλειά του. Το ΣΔΟΕ προσπάθησε. Ούτε κανένας το εμπόδισε. Απλώς ο τρόπος λειτουργίας του ΣΔΟΕ, το θέμα και το αντικείμενό του είναι τέτοιο, που και χρονοβόρο είναι και δεν φέρνει γρήγορα αποτελέσματα. 
Θέλω δηλαδή να πω ότι όλη αυτή η προσπάθεια που κατεβλήθη τόσο από εσάς, τον ΣΥΡΙΖΑ όσο και από τους Ανεξάρτητους Έλληνες, κατ’ αρχάς είχε στόχο και τον Πρωθυπουργό Αντώνη Σαμαρά. Ακουμπώντας κάποιους συνεργάτες του Πρωθυπουργού, όπως τον κ. Παπασταύρου, τον κ. Κανελλόπουλο, τον κ. Δραβίλλα, προσπαθούσαν να μας πείσουν ότι ήξερε ο κ. Σαμαράς και ότι είχε ευθύνες. Βέβαια, από την εξέταση όλων των μαρτύρων και από όλα τα αποδεικτικά στοιχεία αποδείχθηκε ότι δεν υπήρχε κάτι τέτοιο και έτσι η προσπάθεια αυτή που καταβάλλατε έπεσε στο κενό. 
Δεν θα μιλήσω  για πολιτική μικροψυχία, διότι θεωρώ ότι δεν έπρεπε να συνεχίσουμε. Για τον κ. Βενιζέλο, βέβαια, δεν χρειάζεται να πω. Είναι βέβαιο ότι όλα τα στοιχεία, το πρωτογενές υλικό, ο κ. Παπακωνσταντίνου το είχε παραδώσει στον κ. Διώτη και σε άλλους αρμόδιους του ΣΔΟΕ και από εκεί και πέρα η ευθύνη ήταν αυτών οι οποίοι έψαχναν. 
Θέλω, λοιπόν, να πω –και κλείνω με αυτό- ότι η υποκρισία  σας, ιδιαίτερα στον ΣΥΡΙΖΑ, φαίνεται από την πρότασή σας, από το πόρισμά σας, όπου τεκμηριώνετε τις ευθύνες για τον κ. Παπακωνσταντίνου. Επίσης, λέτε και τεκμηριώνετε για τον κ. Βενιζέλο ότι πρέπει να ελεγχθεί και άρα ότι είναι εμπλεκόμενος, αλλά που δεν ήταν για τον κ. Παπανδρέου. Ε, βέβαια, όταν έχετε τον κ. Φωτόπουλο…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν το διαβάσατε!</Speech>
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): Όχι! Και καλά διάβασα και ξέρω να διαβάζω καλά. Όπως  εσείς τελειώσατε το πανεπιστήμιο, έτσι το τελείωσα και εγώ. Όπως πήρατε μάστερ, έτσι πήρα και εγώ. 
Δεν αναφέρεστε πουθενά στον κ. Παπανδρέου!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είκοσι σελίδες!</Speech>
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): Προχθές σας είδα πάλι αγκαλιά μέσα  στο συνέδριό σας με τον κ. Φωτόπουλο. Άρα υποκριτικά θέλετε  να χαϊδέψετε τους παπανδρεϊκούς, γιατί λέτε και πιστεύετε ότι από εκεί θα έχετε όφελος. 
Λοιπόν, δεν θα έχετε κανένα όφελος! 
(Γέλωτες από την πτέρυγα του ΣΥΡΙΖΑ-ΕΚΜ)
Κανένα όφελος δεν θα έχετε, διότι ο κόσμος…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Παπανδρέου πάντως τη δική σας Κυβέρνηση στηρίζει!</Speech>
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): …γιατί ο κόσμος, όλος ο κόσμος…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Γιατί διακόπτετε, κυρία Κωνσταντοπούλου;</ChairmanSpeech> 
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): Δεν πειράζει. Ας με διακόπτει η κ. Κωνσταντοπούλου. Θέλω να κλείσω βέβαια και τελειώνω με αυτό…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Γιατί διακόπτετε; Γιατί δεν σέβεστε ούτε τον ομιλητή ούτε το Σώμα;</ChairmanSpeech> 
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember> (Β΄ Αντιπρόεδρος της Βουλής): Θα πω την άποψή μου και με αυτό τελείωσα, κύριε Πρόεδρε. Δώστε μου μισό δευτερόλεπτο. 
Τη λίστα Λαγκάρντ μάς την έδωσαν οι Γάλλοι. Η λίστα Λαγκάρντ είναι τα ονόματα των Ελλήνων τα οποία ενεγράφησαν σε ένα CD και τα οποία πήραν οι Γάλλοι από τη λίστα Φαλτσιάνι. Στη λίστα Φαλτσιάνι -για να το πω απλά- είναι ονόματα Γάλλων, Πορτογάλων, Τούρκων, Αμερικάνων. Από αυτή λοιπόν τη μεγάλη λίστα έβγαλαν τα ονόματα. Ε, ας ψάξουμε να δούμε αν μας δώσανε όλα τα ονόματα οι Γάλλοι και μετά ψάχνουμε όλα τα υπόλοιπα. 
Είναι βέβαιον ότι συμφωνώ απολύτως με την πρόταση που κατετέθη από την πλειοψηφία σχετικά με τα αδικήματα για τα οποία πρέπει να διερευνηθούν οι πιθανές ποινικές ευθύνες του κ. Παπακωνσταντίνου. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Το λόγο έχει ο κ. Δρίτσας για πέντε λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, έξι μήνες συμμετοχής και παρουσίας στην επιτροπή δεν χωρούν σε πέντε λεπτά.  Εν πάση περιπτώσει,  έχουμε καταθέσει στο πολυσέλιδο κείμενό μας και τη γνώμη και τις απόψεις μας και τις αναλύσεις μας και την τεκμηρίωσή μας.
Κυρίες και κύριοι Βουλευτές, η εβδομάδα αυτή ξεκινάει με τη συζήτηση για το πόρισμα για τη λίστα Λαγκάρντ  και τον κ. Παπακωνσταντίνου, αλλά συνεχίζεται με τον Αρμαγεδδώνα των νομοθετημάτων που θα συνθλίψουν ακόμα περισσότερο το λαϊκό εισόδημα και τις συνθήκες επιβίωσης, όχι διαβίωσης απλώς, της συντριπτικής πλειοψηφίας των Ελλήνων πολιτών. 
Παρ’ όλα αυτά, η πρόκληση στο ξεκίνημα της εβδομάδας είναι το φύλλο συκής ότι υπάρχουν γενικώς και κάποιες πολιτικές ευθύνες, γιατί δεν λειτουργεί καλά το ΣΔΟΕ και γιατί κάνει έξι και εννιά και δεκαεφτά και είκοσι εφτά μήνες για να βγάλει έλεγχο τριών προσώπων και γιατί οι Υπουργοί, ναι, κατά καιρούς δεν έχουν τη σωστή τους συμπεριφορά. Ας αποκτήσουμε στοιχειώδη γενναιότητα. Ποιος έχει αναλάβει τις πολιτικές ευθύνες για τη λίστα Λαγκάρντ, όπως και για όλα τα ζητήματα που έχουν ταλανίσει την ελληνική κοινωνία; Ποιος; Ποιος πολιτικός Αρχηγός; Ποιος Υπουργός; Ποιο πολιτικό κόμμα; Και να έχει, όμως, ένα νόημα η ανάληψη της πολιτικής ευθύνης, όχι να είναι Monty Python&apos;s «αναλαμβάνω την ευθύνη». Ευχαριστώ πάρα πολύ. 
Τι σημαίνει ανάληψη πολιτικής ευθύνης για τον κ. Παπανδρέου, για τον κ. Παπακωνσταντίνου, για τον κ. Βενιζέλο, για τον κ. Σαμαρά, για τον κ. Μαρκογιαννάκη;</Speech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Τι λες; Για τί πράγμα να αναλάβουμε ευθύνη;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τι σημαίνει ανάληψη πολιτικής ευθύνης άραγε για τη λίστα Λαγκάρντ, για το ότι αυτός ακριβώς ο «Αρμαγεδώνας» ενάντια και σε βάρος της συντριπτικής πλειοψηφίας του ελληνικού λαού δεν έχει φέρει ως στοιχειώδη αντιστοίχιση ούτε ένα ευρώ, τόσα πολλά χρόνια με διαδοχικές κυβερνήσεις; Τι είναι αυτή η περίφημη πολιτική ευθύνη; Ας μην κοροϊδευόμαστε λοιπόν. 
Οφείλαμε να μην αφήσουμε καμμία αμφιβολία για την πορεία της λίστας Λαγκάρντ και αφήσαμε ως επιτροπή τεράστιες αμφιβολίες. Από τον Απρίλιο του 2009 πρωτοτύπωσαν τη λίστα Greece οι Γάλλοι, επί κυβερνήσεως της Νέας Δημοκρατίας. Και μέχρι τώρα έχουν περάσει διάφορες φάσεις και έχουν ανοιχτεί και κλείσει ένα σωρό λογαριασμοί της λίστας Λαγκάρντ, ακόμα και από τον κ. Στασινόπουλο στις 2 Οκτωβρίου με τον Μιωνί και με την πεθερά του κ. Κεφαλογιάννη. 
Πώς μπορούμε να έχουμε αυτήν τη στιγμή -το είπε ο κ. Καλαντζής- τη βεβαιότητα ότι αυτή η επιτροπή εξέτασε όλα τα ενδεχόμενα; Δεν εννοώ για να επεκτείνει σε άλλα πρόσωπα ή σε άλλες κατηγορίες την έρευνα -και αυτό θα έπρεπε να το κάνει- αλλά για να συγκροτήσει, εάν θέλετε, τις κατηγορίες εναντίον του κ. Παπακωνσταντίνου ή τον έλεγχο του κ. Παπακωνσταντίνου, όπως είχε πάρει εντολή -έστω αυτήν την κουτσουρεμένη εντολή- από την Ολομέλεια της Βουλής. Πώς αλλιώς μπορεί να συγκροτηθεί η περίεργη συμπεριφορά του κ. Παπακωνσταντίνου; Μπορεί ως ένα ατομικό ολίσθημα; 
Και για ποια σκοπιμότητα μπορεί να κατηγορηθεί ο ΣΥΡΙΖΑ, όταν επιμένει από την αρχή, όχι να ελέγξει τον κ. Βενιζέλο ως Αρχηγό του ΠΑΣΟΚ ή ως Υπουργό Εξωτερικών σήμερα ή Αντιπρόεδρο της Κυβέρνησης, αλλά ως υπεύθυνο Υπουργό Οικονομικών μαζί με τον κ. Παπακωνσταντίνου, ως διάδοχο του κ. Παπακωνσταντίνου, την ίδια αυτή σε ολότητα περίοδο που γίνονται ή δεν γίνονται όλα αυτά; Είναι αυτό πολιτικό μίσος ή πολιτική σκοπιμότητα; Δεν είναι δημοκρατική υποχρέωση όλων των μελών αυτού του Κοινοβουλίου να τα υπερβούν όλα αυτά; 
Κυρίες και κύριοι Βουλευτές, είναι πράγματι το άρθρο 86 μια εντελώς προβληματική συνταγματική ρύθμιση, γιατί μετατρέπει τους Βουλευτές σε δικαστές. Ας μην γελιόμαστε, όμως. Αυτό το άρθρο που πρέπει να αναθεωρηθεί και  ο νόμος περί ευθύνης Υπουργών, θα μπορούσαν να είχαν εφαρμοστεί με πολύ διαφορετικό τρόπο, αν υπήρχε μια άλλη πολιτική βούληση. Θα μπορούσε να μην οδηγούσε ο τρόπος εφαρμογής τους σε αυτά τα εκτρώματα και δικαστικά και πολιτικά. 
Θέλω, κύριε Πρόεδρε,  να μου δώσετε τη δυνατότητα να πω δυο πράγματα ακόμα. Το ένα είναι ότι τελειώνοντας το πόρισμα της πλειοψηφίας, στην σελίδα 135 στο «Μέρος Δεύτερο» υπάρχουν μερικές γραμμές, όπου αναφέρεται: «Η ειδική κοινοβουλευτική επιτροπή προς διενέργεια κ.λπ. κ.λπ. συνήλθε σε τελευταία συνεδρίαση την 4η Ιουλίου 2013, κατά την οποίαν συζητήθηκε και εγκρίθηκε κατά πλειοψηφία το πόρισμα στο οποίο καταχωρίζονται οι γνώμες της μειοψηφίας. Το παρόν αποτελεί ενιαίο κείμενο προς υποβολή στον Πρόεδρο της Βουλή των Ελλήνων». 
Κύριε Οικονόμου -δεν είστε εδώ, που μας κατηγορείτε αν είχαμε ή δεν είχαμε πόρισμα- συζητήθηκε ποτέ το πόρισμά σας στην επιτροπή; Υπήρξε ποτέ συζήτηση; 
Κύριε Μαρκογιαννάκη, υπήρξε ποτέ συζήτηση;</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Θα τα ακούστε σε λίγο και θα ντραπείτε. Θα ντραπείτε για τις συκοφαντίες σας!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ό,τι και να μου πείτε, να απαντήσετε πρώτα αν υπήρξε ποτέ συζήτηση του πορίσματός σας στην επιτροπή. 
Και εμείς, κύριε Λοβέρδο, πράγματι αυτό θέλαμε, να γίνει διαβούλευση, όχι των κομμάτων αλλά των μελών της επιτροπής. Και αυτό απαγορεύτηκε. Για αυτό και δώσαμε συνέντευξη Τύπου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Ολοκληρώστε, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ολοκληρώνω. 
Έθεσε και ένα άλλο θέμα ο κ. Λοβέρδος και οφείλω να απαντήσω. Δεν χωρούν στα πέντε και στα έξι λεπτά έξι μήνες, κύριε Πρόεδρε. 
Πρέπει όμως να πω για το ζήτημα της αποσβεστικής προθεσμίας, κυρίες και κύριοι Βουλευτές -την έχουμε καταθέσει μέσα στο κείμενό μας την άποψή μας- προς θεού μην ενεργούμε έτσι, μην ανοίγουμε ορέξεις και μην δημιουργούμε εντυπώσεις. 
Απαιτούν το Σύνταγμα και οι νόμοι το τέλος δύο Τακτικών Συνόδων για να εγερθεί ζήτημα αποσβεστικής προθεσμίας. Στην παράγραφο 2 του άρθρου 64 καθορίζεται πως η διάρκεια της Τακτικής Συνόδου δεν μπορεί να είναι συντομότερη…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Παρακαλώ πολύ, κύριε Δρίτσα, έχετε υπερβεί κατά πολύ το χρόνο. Στα εννιά λεπτά πήγατε. Ο χρόνος είναι εις βάρος των συναδέλφων. Μη λειτουργείτε εις βάρος των συναδέλφων.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελειώνω, κύριε Πρόεδρε. Επιτρέψτε μου, είναι σημαντικό και είναι συγκεκριμένο αυτό που θα πω.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Λίγη ανοχή, κύριε Πρόεδρε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Η διάρκεια της Τακτικής Συνόδου δεν μπορεί να είναι συντομότερη από πέντε μήνες, χωρίς να συνυπολογίζεται ο χρόνος της αναστολής σύμφωνα με το άρθρο 40. Συνεπώς η Βουλευτική Περίοδος των δύο ημερών δεν μπορεί να θεωρηθεί Τακτική Σύνοδος σε καμμία περίπτωση.
Τελειώνω λέγοντας ότι ήδη από σήμερα το βράδυ αγωνιζόμενα τμήματα των εργαζομένων στην ελληνική κοινωνία θα βρίσκονται έξω από εδώ και θα βρίσκονται όλη την εβδομάδα. Δεν μπορείτε με τέτοιο πόρισμα και με τέτοια συμπεριφορά επί έξι μήνες να τους αντικρύσετε στα μάτια. Θα υποστείτε την οργή, την αγανάκτηση, τον θυμό αλλά και τη δίκαιη διεκδίκηση δικαιοσύνης απέναντι σε όλα αυτά τα θλιβερά πράγματα που συμβαίνουν. 
Επιτέλους, 1 ευρώ από τη λίστα Λαγκάρντ! Ποιος θα απολογηθεί γι’ αυτό;
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, παρακαλώ για το χρόνο, διότι όταν τον υπερβαίνετε κατά πολύ, λειτουργείτε εις βάρος των συναδέλφων.
Ο κ. Παππάς, Κοινοβουλευτικός Εκπρόσωπος της Χρυσής Αυγής, έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, ζητάμε σήμερα από το ελληνικό Κοινοβούλιο να αποφανθεί για το αν θα εκτελεστεί ένα πολιτικό «πτώμα», ένα εξιλαστήριο θύμα για όλες τις παρανομίες, τις πράξεις ή τις παραλείψεις ενός φαύλου πολιτικού συστήματος, που ευθύνεται για τη σημερινή κατάσταση της Ελλάδος, την πολιτική εκτέλεση ενός κατ’ αρχάς ενόχου, του κ. Παπακωνσταντίνου.
Έχουμε, όμως, διαπιστώσει –και έχει διαπιστώσει και ο ελληνικός λαός- ότι αυτό το πολιτικό σύστημα, αυτή η θανατερή αράχνη που έχει απλώσει το δίχτυ πάνω στο λαό μας, δεν διστάζει προ ουδενός προκειμένου να διατηρηθεί στην εξουσία και για να το κάνει αυτό, ανασταίνει και πολιτικά πτώματα. 
Αυτό εξάλλου έκανε και με τον κ. Ευάγγελο Βενιζέλο. Αυτό, επίσης, έκανε μόλις προχθές με τον σύντροφο Παπουτσή, που ο σύντροφος Παπουτσής ως συνεπής αριστερός πέρασε από τη ματωμένη σημαία του Πολυτεχνείου –τη σημαία που κουβαλούσε στις πορείες- στο ευαγές ίδρυμα του παγκοσμίου καπιταλισμού, στην Παγκόσμια Τράπεζα. Είναι ο επίτροπος στην Ευρωπαϊκή Ένωση. Είναι –θα έλεγα- ένας εκ των συνενόχων για τη σημερινή κατάσταση της πατρίδας μας.
Βεβαίως, πρέπει να τιμωρηθεί ο κ. Παπακωνσταντίνου. Όμως, είναι θέση της Χρυσής Αυγής –και να είναι βέβαιος ο ελληνικός λαός ότι αυτήν τη θέση εμείς θα την υλοποιήσουμε- ότι για εμάς δεν είναι μόνο ο κ. Παπακωνσταντίνου υπεύθυνος. Δεν φταίει ένας. Συμμορία εγκληματική ήταν –όπως προανέφερε και ο συναγωνιστής μου, ο Ηλίας Κασιδιάρης- και για τη λίστα αυτή, τη λίστα Λαγκάρντ αλλά και για άλλες λίστες, οι οποίες ξεχάστηκαν σ’ αυτήν εδώ την Αίθουσα. Έχουμε τη λίστα Λουξεμβούργου η οποία έπρεπε να είχε παραληφθεί εδώ και χρόνια. Η συγκυβέρνηση τη θυμήθηκε μόλις ο Γιούνκερ κάρφωσε την εγκληματική απραξία της. Στις αρχές Ιουνίου ο Γιούνκερ είπε ότι η Ελλάδα δεν μας τη ζήτησε ποτέ. 
Το διεφθαρμένο, λοιπόν, πολιτικό σύστημα καλύπτει τους μεγάλους φοροφυγάδες και τους κλέπτες του δημοσίου χρήματος. Δεν έχει βγάλει αυτό το σύστημα ούτε ένα ευρώ από τη λίστα Λαγκάρντ και από λίστα Λιχτενστάιν. Το ίδιο, λοιπόν, θα γίνει και με τους καταθέτες του Λουξεμβούργου και με την υπόθεση των ακινήτων του Λονδίνου. 
Απαιτείται, για να γίνουν όλα αυτά, μία εθνική ηγεσία για να ξεβρωμίσει η χώρα από τους κλέφτες που ελέγχουν όλες τις διεφθαρμένες κυβερνήσεις εδώ και σαράντα και πλέον χρόνια. 
Αντ’ αυτού, λοιπόν, αντί η Κυβέρνηση και ο Πρωθυπουργός να ασχολείται με αυτά τα σοβαρά θέματα, βλέπουμε αυτός ο κατοχικός Πρωθυπουργός, ο κ. Σαμαράς, να ασχολείται και να εξαπολύει καθημερινά τη συνήθη επίθεσή του στο μοναδικό κόμμα της Αντιπολίτευσης που φοβάται πραγματικά, στο κόμμα που φοβάται ο κ. Σαμαράς, δηλαδή τη Χρυσή Αυγή με τα γνωστά του επιχειρήματα «είναι νεοναζί, διασύρουν τη χώρα γιατί θαυμάζουν τους χειρότερους δυνάστες που γνώρισε ποτέ αυτή η πατρίδα». Αυτά λέει ο κύριος Πρωθυπουργός.
Από το Βήμα αυτό ρωτάω ευθέως τον ελληνικό λαό: Γνώρισε ποτέ χειρότερους δυνάστες από τη συμμορία Παπανδρέου-Σαμαρά-Βενιζέλου; Εσείς είστε οι δυνάστες, εσείς είστε και οι λασπολόγοι!
Είπε ο κύριος Πρωθυπουργός: «Οι νεοναζί» –χαρακτηρισμός τον οποίο δεν αποδεχόμεθα, μεταφέρω τα λόγια του- «είναι ό,τι πιο μισητό για τους Ευρωπαίους». Κι εμείς λέμε: Δεν μας ενδιαφέρει να είμαστε αρεστοί σε αυτούς τους Ευρωπαίους. Η Χρυσή Αυγή δεν θα γίνει ποτέ Σαμαράς. 
Αν ο κύριος Πρωθυπουργός ήθελε πραγματικά να παράσχει μία υπηρεσία σπουδαία στον ελληνικό λαό, θα μπορούσε την εκλογική δύναμη της Χρυσής Αυγής να την κάνει εργαλείο, να την κάνει ένα δυνατό διαπραγματευτικό χαρτί για τη χώρα και για τα εθνικά μας συμφέροντα. Αν υπήρχε στη χώρα πραγματικός Πρωθυπουργός και όχι ανδρείκελο των διεθνών τοκογλύφων, θα πήγαινε, λοιπόν, σ’ αυτούς τους φίλους του και θα τους έλεγε: «Ή ξεσφίγγετε τα λουριά και μας χαρίζετε τα χρέη ή βγαίνουν αυτοί που μισείτε και τα χάνετε όλα. Διαλέξτε και πάρτε». Αυτά θα έλεγε ένας ηγέτης, αλλά άλλο είναι το «ηγέτης» και άλλο το «ικέτης».
Ας έλθουμε στο θέμα μας, που είναι το πόρισμα. Η Χρυσή Αυγή κατέθεσε το πόρισμα στον ελληνικό λαό, γιατί είναι προφανές ότι τα κόμματα της Πλειοψηφίας αλλά και ορισμένα της Μειοψηφίας δεν ήθελαν να αποκαλυφθεί η πλήρης αλήθεια για τη λίστα Λαγκάρντ. 
Κύριε Πρόεδρε, λείπουν από την ψηφοφορία αυτή οι δύο βασικοί υπεύθυνοι για το σκάνδαλο της λίστας Λαγκάρντ. Ο ένας είναι ο κ. Γεώργιος Παπανδρέου, ο οποίος έχει βρει καταφύγιο στη στοργική αγκαλιά της πατρίδας του, δηλαδή των Ηνωμένων Πολιτειών. Αυτός ο κύριος, λοιπόν, ο κ. Παπανδρέου, με την ιδιότητα του Πρωθυπουργού και του Υπουργού Εξωτερικών –διότι να μην ξεχνάμε ότι για την παραλαβή της λίστας μεσολάβησε και η Πρεσβεία μας στο Παρίσι, δηλαδή το Υπουργείο Εξωτερικών- γνώριζε τα πάντα για τον τρόπο έλευσης της λίστας, γνώριζε τα πάντα για τον τρόπο διαχείρισης αυτής. Ήταν ο ιθύνων νους όλης της υπόθεσης ο κ. Παπανδρέου. Εκείνος καθοδηγούσε και τον κ. Παπακωνσταντίνου και τον κ. Διώτη και κάθε άλλον εμπλεκόμενο. 
Κάτι μας λείπει, όμως, από το κατηγορητήριο. Λείπει και ο κ. Ευάγγελος Βενιζέλος. Διπλός ήταν ο ρόλος στο αποκορύφωμα του σκανδάλου της λίστας Λαγκάρντ του κ. Βενιζέλου τον Ιούνιο του 2011. Τότε ήταν Αντιπρόεδρος της Κυβέρνησης και Υπουργός Οικονομικών. Διπλό ρόλο είχε τότε, διπλό ρόλο έχει και τώρα. Και Αντιπρόεδρος της Κυβέρνησης και Υπουργός Εξωτερικών. Συμπτώσεις! 
Ο κ. Σαμαράς επιβίβασε στο βυθιζόμενο σκάφος της παράταξής του και τον κ. Βενιζέλο. Τον έκανε, μάλιστα, συγκυβερνήτη. Ο κ. Βενιζέλος αποτελεί την κρίσιμη πολιτική μάζα που θα βουλιάξει στον πάτο της τρικυμιώδους πολιτικής θάλασσας του μνημονίου την παράταξη και τον ίδιο τον κ. Σαμαρά. Όπως βούλιαξε την κυβέρνηση Παπανδρέου, θα βουλιάξει και εσάς –εκτιμώ μέσα σε λίγους μήνες.
Είναι αυτός που αντί να παραγγείλει τη διενέργεια αμέσου φορολογικού ελέγχου για τους δύο χιλιάδες εξήντα τρεις μεγαλοκαταθέτες, πήρε το στικάκι σπίτι του –όπως είχε πάρει τα σχέδια από το Υπουργείο Εθνικής Αμύνης- και το κράτησε για παραπάνω από ένα χρόνο. Ευάγγελος Βενιζέλος, Αντιπρόεδρος της Κυβέρνησής σας!
Η Χρυσή Αυγή –για να έρθω στο ιστορικό του πως φθάσαμε σε αυτήν τη συζήτηση σήμερα- στις 4 Ιανουαρίου του 2013 δημοσίευσε στο ιστολόγιό της, στο xagr.net, μία ανοιχτή επιστολή προς τους Βουλευτές του ελληνικού Κοινοβουλίου και στους Βουλευτές των Ανεξαρτήτων Ελλήνων. Ζητούσε τη συνυπογραφή μίας πρότασης –είχαμε μία ολοκληρωμένη πρόταση- για την παραπομπή των Παπακωνσταντίνου, Βενιζέλου και Παπανδρέου. Ήμασταν εμείς, η Χρυσή Αυγή, που κάναμε την αρχή για να γίνει και αυτή η επιτροπή και για να μπορούμε να μιλάμε σήμερα εδώ για συγκεκριμένες ευθύνες ανθρώπων, πολιτικών. 
Ο ΣΥΡΙΖΑ έβγαλε από το κάδρο της ευθύνης τον προστατευόμενο από τους Αμερικάνους Γεώργιο Παπανδρέου, ενώ οι Ανεξάρτητοι Έλληνες δεν ακολούθησαν τη Χρυσή Αυγή, έκαναν δικό τους παραπεμπτικό. 
Η Χρυσή Αυγή, όμως, επειδή πάντα είναι υπέρ της αληθείας και βάζει τα κομματικά σε δευτερεύουσα θέση έναντι των εθνικών, ακολούθησε και συνυπέγραψε το παραπεμπτικό των Ανεξαρτήτων Ελλήνων. 
Πάμε στα της επιτροπής. Το Προεδρείο απέρριψε το αίτημα του εκπροσώπου, του συναγωνιστή Κασιδιάρη, για βίαιη προσαγωγή του Γεωργίου Παπανδρέου με το απαράδεκτο επιχείρημα για εμάς ότι οι πρώην Πρωθυπουργοί δεν καταθέτουν ως μάρτυρες. Δηλαδή τι είναι οι πρώην Πρωθυπουργοί; Είναι στο απυρόβλητο; Δεν είναι Έλληνες πολίτες; Δεν πρέπει οι πρώην Πρωθυπουργοί να πειθαρχούν στο Σύνταγμα και στους νόμους που διέπουν το ελληνικό κράτος; Είναι κάτι ξεχωριστό, κάτι εκτός κόσμου; Είναι κάτι έξω από την πραγματικότητα; ΑΤΙΑ είναι, UFO είναι οι πρώην Πρωθυπουργοί; Του απαγόρευσε, επίσης, ο πρόεδρος της επιτροπής το δικαίωμα να κάνει ερωτήσεις στον Ευάγγελο Βενιζέλο, ερωτήσεις που θα έφερναν τον Πρόεδρο του ΠΑΣΟΚ σε δύσκολη θέση και διέκοψε τη γνωστή και περίφημη συνεδρίαση της 4ης Απριλίου. 
Το αν είναι ένοχη η ηγεσία του ΠΑΣΟΚ, του ΠΑΣΟΚ των δεκάδων σκανδάλων, το αν είναι προσωπικά ένοχος ο Πρόεδρός του, ο κ. Βενιζέλος, ο οποίος νεκραναστήθηκε -τον νεκρανάστησε ο κ. Σαμαράς- δεν το λέμε εμείς σε αυτήν εδώ την Αίθουσα, το λέει ο ελληνικός λαός και ειδικά ο ελληνικός λαός και ο υπερήφανος λαός της Κρήτης το απάντησε πριν λίγα εικοσιτετράωρα με την υποδοχή που επεφύλαξε στον «Ντούτσε» του ΠΑΣΟΚ. Αυτή, λοιπόν, η υποδοχή των Κρητών ήταν η καλύτερη απάντηση στο ποιο ήταν το πιο σωστό πόρισμα –θα έλεγα- για τις ευθύνες Βενιζέλου. Έκαναν οι Κρητικοί το Βενιζέλο να τρέχει πίσω από τις ασπίδες των ΜΑΤ, να παίζει κρυφτό με τους διαδηλωτές οι οποίοι τον περίμεναν για να τον αποδοκιμάσουν, να κάνει κλειστές συναντήσεις από το φόβο των γιαουρτιών, να κάνει βαρυσήμαντη πολιτική κεντρική ομιλία σε ιατρείο του χωριού, του Αρκαλοχωρίου –πού;- στο πάλαι ποτέ «πράσινο κάστρο» της Κρήτης. Περασμένα μεγαλεία για το ΠΑΣΟΚ και διηγώντας τα να κλαις!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω και λέω ότι η απαίτηση του ελληνικού λαού δεν θα μείνει μέχρι εκεί και το ξέρετε. 
Ξέρετε εσείς, κύριοι συγκυβερνήτες και συνυπεύθυνοι, ότι δεν θα καθαρίσετε τα κρίματά σας και τις ευθύνες σας με το «πλυντήριο» των υποθέσεων Λαγκάρντ, Παπακωνσταντίνου ή μίζες Τσοχατζόπουλου. 
Κύριοι συνέταιροι της Νέας Δημοκρατίας και του ΠΑΣΟΚ, θα πληρώσετε και θα αποδώσετε πίσω στον ελληνικό λαό τον κλεμμένο του ιδρώτα και τις θυσίες του! 
Οι εθνικιστές της Χρυσής Αυγής θα φροντίσουν να αποδοθεί δικαιοσύνη και να απελευθερωθεί η πατρίδα μας από τα δεσμά των τοκογλύφων και από τα δικά σας δεσμά! Και επειδή είναι Δευτέρα σήμερα, πρέπει να γνωρίζετε, όπως ξέρει και ο ελληνικός λαός, ότι σήμερα ξεκίνησε μια «Μεγάλη Εβδομάδα». Έχουμε το «Νυμφίο» τον Παπακωνσταντίνου σήμερα, θα ακολουθήσει η «Σταύρωση», που θα είναι η σταύρωση του ελληνικού λαού με το πολυνομοσχέδιο, το νέο μνημόνιο που φέρνετε, αλλά ο ελληνικός λαός, πιστός πάντα, ξέρει ότι μετά τη σταύρωση έρχεται και η ανάσταση. Καλή λευτεριά στην πατρίδα μας!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Μαρκογιαννάκη, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριοι συνάδελφοι, ως Πρόεδρος της επιτροπής που ερεύνησε την υπόθεση, θέλω κατ’ αρχάς να ευχαριστήσω όλους τους συναδέλφους για τη συνεισφορά τους στην προσπάθεια την οποία κάναμε, ακόμα και εκείνους οι οποίοι μονίμως ύβριζαν και δημιουργούσαν εντάσεις, συκοφαντούσαν και απειλούσαν, γιατί τουλάχιστον έκαναν σοφότερα τα κόμματά τους για να ξέρουν ποιους θα επιλέγουν όταν έχουμε τέτοιου είδους επιτροπές. 
Θέλω να ευχαριστήσω τους υπαλλήλους της Βουλής, οι οποίοι πράγματι ξενύχτησαν, κοπίασαν, ανέχτηκαν καταστάσεις και γενικά βοήθησαν πάρα πολύ. 
Θέλω να εξάρω τη συνεισφορά των εισαγγελέων Δίωξης Οικονομικού Εγκλήματος, με τους οποίους συνεργαστήκαμε άψογα και ας κατηγορήθηκα από μέλη της επιτροπής ότι συνομιλούσα μαζί τους και ότι δεν έπρεπε να το κάνω αυτό το πράγμα. 
Θέλω να εξάρω τη συνεισφορά του κ. Στουρνάρα, του Υπουργού Οικονομικών, ο οποίος συνέβαλε αποφασιστικά στο να έρθει στην επιτροπή μας ένα ιδιαίτερα σημαντικό έγγραφο, το οποίο ουσιαστικά έλυσε πάρα πολλά προβλήματα, όπως και του κ. Ζανιά, ο οποίος με τις παρεμβάσεις του συνέβαλε αποφασιστικά στο να δοθούν πάρα πολλά στοιχεία από τις τράπεζες στο ΣΔΟΕ. 
Κύριοι συνάδελφοι, ήλπιζα ότι σήμερα δεν θα ακούγονταν φράσεις και δεν θα υπήρχαν συμπεριφορές παρόμοιες με εκείνες τις οποίες βιώσαμε έξι μήνες μαρτυρικά με τους υπόλοιπους συναδέλφους στην επιτροπή. Δεν περίμενα ότι σήμερα θα ακούγονταν τα περί συγκάλυψης και όλα αυτά τα οποία ακούστηκαν. Βέβαια, πρέπει να ομολογήσω ότι αυτά που λέγονται σήμερα δεν έχουν καμμία σχέση με εκείνα τα οποία έγιναν έξι μήνες στην επιτροπή. 
Σε εκείνους που εξεστόμισαν εναντίον μου φράσεις, όπως ότι είμαι επίορκος, ότι έκανα συγκάλυψη, ότι είμαι άθλιος, ότι είμαι εξευτελισμένος, ότι είμαι εισαγγελεύς της χούντας, συνταγματάρχης –«κύριε συνταγματάρχα» με αποκαλούσαν μονίμως κάποιοι ή κάποια- θα ήθελα να πω ότι εγώ αν είμαι υπερήφανος στη ζωή μου, είμαι για δύο πράγματα περισσότερο από κάθε άλλο: για την ταπεινή μου καταγωγή και για αυτά τα δέκα χρόνια που υπηρέτησα ως εισαγγελικός λειτουργός. 
Θα ήθελα να πω και κάτι άλλο. Επί έξι μήνες υπήρχε μέλος της επιτροπής το οποίο από την αρχή ξεκαθάρισε ότι δεν με αναγνωρίζει ως Πρόεδρο και ποτέ δεν με απεκάλεσε με τη θεσμική μου ιδιότητα. Με αποκαλούσε μονίμως «κύριε Μαρκογιαννάκη» και έλεγε «δεν σε αναγνωρίζω για Πρόεδρο». Αυτά θα έπρεπε να τα πούμε, γιατί πρέπει να ακουστούν, να τα ακούσει ο ελληνικός λαός. 
Έρχομαι τώρα στην ουσία της υποθέσεως. 
Κύριοι συνάδελφοι, η διαδικασία η οποία ακολουθείται σε μία προκαταρκτική επιτροπή είναι συγκεκριμένη. Η διαδικασία η οποία ακολουθείται σε μία έρευνα τόσο σοβαρή διέπεται από συγκεκριμένες διατάξεις του Συντάγματος και του Κανονισμού της Βουλής. 
Συμφωνώ με εκείνους οι οποίοι λένε ότι πρέπει να καταργηθεί το άρθρο 86. Συμφωνώ με εκείνους που λένε ότι ο νόμος περί ευθύνης Υπουργών δεν έχει θέση στη σύγχρονη κοινωνία. Όμως, εμείς λειτουργήσαμε κάτω από αυτές τις συγκεκριμένες διατάξεις, από τις οποίες δεν μπορούσαμε να αποστούμε ούτε κατά κεραία. Όποιος ήθελε να κάνει σόου Κατή, μπορούσε να κάνει ό,τι θέλει, να λέει ό,τι θέλει και να διακηρύττει ό,τι θέλει. Όποιος, όμως, θα έβαζε την υπογραφή του κάτω από ένα κείμενο το οποίο χαρακτηρίζεται πόρισμα και θα έμενε στην ιστορία και θα γινόταν αντικείμενο ερεύνης και μελέτης από τους ιστορικούς του μέλλοντος, δεν είχε το δικαίωμα να εφαρμόσει δίκαιο Κατή. Έπρεπε να εφαρμόσει την κείμενη συνταγματική και κοινή νομοθεσία, πράγμα το οποίο έκανε η επιτροπή μας. 
Είμαι δε βέβαιος ότι συνάδελφοι του ΣΥΡΙΖΑ, οι οποίοι έκαναν αυτό το σόου τις τελευταίες μέρες με συνεντεύξεις και όλα αυτά τα οποία είδαμε, προφανέστατα δεν ήθελαν να υπογράψουν το κείμενο αυτό, διότι ήταν ένα σοβαρό κείμενο και κατέφυγαν σε αυτήν τη μέθοδο. 
Κύριοι συνάδελφοι, με έκπληξη άκουσα ότι προέκυψαν και άλλα αδικήματα και άλλοι κατηγορούμενοι και άλλοι ένοχοι και θα έπρεπε να παραπεμφθούν και αυτοί. Και λέω απλά ότι εμείς, όταν διαπιστώσαμε ότι προέκυψε και άλλο έγκλημα, αυτό της απιστίας, υπογράψαμε μία συμπληρωματική πρόταση, ήρθε στη Βουλή, συζητήθηκε και είχαμε και τη νέα εντολή. Αυτοί οι οποίοι λένε, αυτά τα οποία λένε, γιατί δεν καταθέτουν μία νέα πρόταση με τριάντα υπογραφές που απαιτούνται, προκειμένου η Βουλή να ερευνήσει αν έχουμε οποιοδήποτε άλλο έγκλημα, αν έχουμε οποιονδήποτε άλλο κατηγορούμενο; 
Θα ήθελα να υπενθυμίσω στην εισηγήτρια του ΣΥΡΙΖΑ, ότι όταν ετοποθετείτο στη Βουλή κατά τη διάρκεια της συζήτησης της συμπληρωματικής πρότασης, την οποίαν κάναμε, είχε πει το εξής: Αυτό θυμηθείτε το τις επόμενες ημέρες, που ο ΣΥΡΙΖΑ θα σας θέσει προ των ευθυνών σας, φέρνοντας τις προτάσεις εκείνες που εσείς δεν διαλάβατε στη σημερινή σας πρόταση. 
Πού είναι οι προτάσεις που φέρατε; Πότε τις φέρατε και κάνετε κριτική σήμερα και μας λέτε ότι εμείς υποθάλπουμε;
Ακούστε να σας πω κάτι. Λέτε ότι κάναμε υπόθαλψη εγκληματία, λέτε ότι κάνουμε παράβαση καθήκοντος, λέτε ότι διαπράττουμε κατάχρηση εξουσίας. Η Σχολή Ευελπίδων, κυρία Κωνσταντοπούλου, είναι πέντε βήματα από εδώ, στο κτήριο 16, στο ισόγειο, είναι ο εισαγγελέας ποινικής διώξεως. Αύριο το πρωί πηγαίνετε και καταθέστε μήνυση εναντίον εμού προσωπικά και εναντίον όλων των μελών της επιτροπής. Αυτά τα γαβγίσματα μοιάζουν με αυτά του σκύλου που γαβγίζει, αλλά δεν δαγκώνει. Καθαρές κουβέντες! 
(Χειροκροτήματα από την πτέρυγα της Νέας Δημοκρατίας)
Έρχομαι σε ένα άλλο θέμα. Κάποιοι κάνουν επίδειξη νομικών γνώσεων αλλά και τα νομικά τους ακόμη είναι σε τέτοια κατάσταση που δεν αξίζουν την κριτική. Μου λένε γιατί δεν βάλαμε το ν. 1608. Θα σας πω γιατί, κυρία συνάδελφε. Ο ν. 1608/1950 είναι ένα πολύ βαρύ ποινικό αδίκημα, το οποίο όποιος το προτείνει και ασκεί ποινική δίωξη πρέπει να έχει συγκεκριμένα στοιχεία, τα οποία να το θεμελιώνουν. Ο νόμος αυτός λέει ότι πρέπει να έχουμε βλάβη ή όφελος πάνω από 150.000 ευρώ. Εμείς, έχουμε μεν το πόρισμα του ΣΔΟΕ, το οποίο ομιλεί για φοροδιαφυγή μεγάλου ποσού -το φορολογητέο εισόδημα που δεν φορολογήθηκε είναι κάποια δισεκατομμύρια-, πουθενά όμως δεν λέει ποιο είναι το ποσό το οποίο απώλεσε το δημόσιο.
Εν πάση περιπτώσει, ξέρετε καλύτερα από εμένα ότι είναι μία επιβαρυντική περίσταση την οποία μπορεί το συμβούλιο να την τοποθετήσει, μπορεί ακόμα το δικαστήριο να την τοποθετήσει, δεν μπορώ όμως να έρθω εγώ προπετώς, με την ιστορία μου, με τις νομικές μου γνώσεις και με την εμπειρία μου, να βάλω υπογραφή κάτω από ένα κείμενο το οποίο ενδεχομένως αργότερα να προκαλέσει τη θυμηδίαν εκείνων οι οποίοι θα κρίνουν επί μακρόν, πιο ήρεμα και πιο σοβαρά την υπόθεση την οποία εμείς ερευνούμε σήμερα.
Δεν θέλω να απαντήσω στις αιτιάσεις των χρυσαυγιτών. Θα υποβιβάσω τον εαυτόν μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Τελειώνω, κύριε Πρόεδρε.</Speech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Σε μας αναφέρεστε, κύριε;</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Ναι, είπα ότι δεν θα απαντήσω στον κ. Παππά, σε αυτές τις αιτιάσεις, γιατί θα υποβιβάσω τον εαυτόν μου.
Λέτε και επαίρεστε ότι διαρκούσης της επιτροπής εσείς ρωτούσατε και ότι εσείς ήσασταν εκείνοι οι οποίοι αποκάλυψαν. Σας λέω, λοιπόν, ότι δεν συνεισφέρατε ουδέ κατά κεραίαν στην έρευνα της υπόθεσης.</Speech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Να το ανακαλέσει!</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Πείτε μας τι ήταν εκείνο το οποίο καταφέρατε να φέρετε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς στη συγκάλυψη συνεισφέρατε!</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Η ουσία, κύριοι συνάδελφοι, η πεμπτουσία ήταν ένα έγγραφο το οποίο μας ήρθε από τη Γαλλία. Ήταν ένα έγγραφο το οποίο είχε τη διαδρομή Υπουργείο Οικονομικών της Γαλλίας – Ελληνική Πρεσβεία – Υπουργείο Οικονομικών της Ελλάδος. Αυτό ήταν η πεμπτουσία του ζητήματος, που λύνει και όλα τα προβλήματα τα οποία υπάρχουν. Αυτό δεν έγινε ούτε εξαιτίας της εργατικότητας των συναδέλφων του ΣΥΡΙΖΑ ούτε εξαιτίας οποιασδήποτε άλλης εργώδους συμπεριφοράς. Έγινε διότι είχα μία αγαστή συνεργασία, καθημερινή επαφή με τον κ. Στουρνάρα, με την προσωπική επαφή του οποίου με τον κύριο Υπουργό Οικονομικών της Γαλλίας, τον κ. Μοσχοβισί, ήρθε το συγκεκριμένο έγγραφο στην Ελλάδα.
Κύριοι συνάδελφοι, τελειώνοντας θέλω να αναφερθώ σε αυτό το απίστευτο που είπατε, ότι –λέει- δεν κάναμε σύσκεψη για να εκδοθεί κοινό πόρισμα. Από τις 27 του μηνός Ιουνίου, που έγινε συνεδρίαση της επιτροπής, τα πρακτικά βρίθουν συζητήσεων ότι η επομένη Δευτέρα 1η Ιουλίου θα είναι η ημέρα που θα συζητήσουμε τη δυνατότητα εκδόσεως κοινού πορίσματος.
Έλεγα, κύριοι συνάδελφοι, το εύρος του προβλήματος είναι μικρό. Το ζητούμενο είναι εάν έχουμε εδώ ενδείξεις που να δικαιολογούν την άσκηση ποινικής διώξεως κατά του κ. Παπακωνσταντίνου για τρία αδικήματα. Όλα τα άλλα -αν ο Μαρκογιαννάκης συγκάλυψε, αν ο ΣΥΡΙΖΑ παρέλκυσε ή οτιδήποτε άλλο- ως παρατηρήσεις μπορούμε να τα θέσουμε εν συνεχεία ο καθένας μετά την υπογραφή του πορίσματος.
Αντ’ αυτού ήρθαν την 1η Ιουλίου, χωρίς να μας έχουν προϊδεάσει περί τούτου στις προηγούμενες συνεδριάσεις, στις οποίες συμφωνούσαν για τη διαδικασία, και μας έφεραν τα εξής αιτήματα: Πρώτον, να αναβληθεί γενικά η πορεία της υποθέσεως, να πάμε το Σεπτέμβριο, διότι –λέει- πρέπει να μας έρθει το αποτέλεσμα της έρευνας των δύο χιλιάδων εξήντα δύο ατόμων από το ΣΔΟΕ, να μας έρθουν κάποια στοιχεία από την Ιρλανδία και άλλα τινά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Πρόεδρε, όμως, μας περιγράφετε όλη την υπόθεση. Ολοκληρώστε.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Τελειώνω. Μισό λεπτό, κύριε Πρόεδρε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πότε είπαμε για το Σεπτέμβριο;</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Εσείς εισηγηθήκατε διαδικασία που αν την ακολουθούσαμε θα τελειώναμε το Σεπτέμβριο του 2020, όχι το Σεπτέμβριο που μας έρχεται!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όσο και ο κ. Στασινόπουλος.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Προσπαθούσα να τους πείσω να συζητήσουμε. Ο κ. Κουτσούμπας έκανε εισήγηση και είπε «προτείνουμε αυτήν την παραπομπή». Εγώ έκανα εισήγηση και είπα «προκύπτουν ενδείξεις εναντίον του κ. Παπακωνσταντίνου γι’ αυτά τα αδικήματα». Εσείς τι λέτε; Αντ’ αυτού, ύβρεις «συνταγματάρχη, εισαγγελέα της Χούντας» και όλα τα άλλα τα οποία ανέφερα προηγουμένως.
Κύριοι συνάδελφοι, κατά την άποψή μου, το κείμενο του πορίσματος είναι πραγματικά ό,τι μπορούσε να απεικονίσει μία έρευνα σοβαρή, η οποία έγινε. Η προσπάθεια ήταν πάρα πολύ σοβαρή. Από εδώ και πέρα το λόγο έχει η δικαιοσύνη.
Συμφωνώ με όλους όσοι αναφέρθηκαν στα προβλήματα που έχει το ΣΔΟΕ. Συμφωνώ ότι πρέπει να τελειώνουμε με το άρθρο 86 και το νόμο περί ευθύνης Υπουργών, όπως επίσης πρέπει να τελειώνει επιτέλους η διαδικασία συζήτησης με την Ελβετία για το άνοιγμα του λογαριασμού όλων των Ελλήνων που έχουν καταθέσεις εκεί, η οποία δεν έχει προχωρήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εσείς όμως να ολοκληρώσετε, παρακαλώ, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Τελειώνω, λέγοντας: κυρία Κωνσταντοπούλου, κάνατε το ολίσθημα να κάνετε μία προσωπική αναφορά όσον αφορά τη δικηγορική μου δραστηριότητα. Δεν θα ανταποδώσω εκείνα τα οποία σας αποδίδουν.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων, ο κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, συζητούμε το πόρισμα της ειδικής κοινοβουλευτικής επιτροπής για την υπόθεση της λίστας Λαγκάρντ και, βεβαίως, ταυτόχρονα και τις προτάσεις που υπάρχουν από την πλευρά των άλλων κομμάτων. 
Νομίζω ότι η πρόταση που αναπτύχθηκε από την πλευρά του κ. Καπερνάρου, ο οποίος συμμετείχε ως μέλος της προανακριτικής επιτροπής και που περιέχεται βεβαίως αναλυτικά στο έγγραφο που έχει διανεμηθεί, είναι πλήρης, είναι ουσιαστική και εξηγεί για ποιους λόγους πρέπει να παραπεμφθούν όχι μόνο ο κ. Παπακωνσταντίνου, αλλά και ο κ. Βενιζέλος και ο κ. Παπανδρέου και ο κ. Παπαδήμος. 
Συζητούμε, λοιπόν, αυτό το πόρισμα σε μία φάση που εντείνεται ο μνημονιακός Αρμαγεδδώνας, σε μία φάση συνεχών επιθέσεων κατά των δικαιωμάτων των εργαζομένων, σε μία φάση συνεχούς αφαίμαξης των εισοδημάτων των Ελλήνων πολιτών, σε μία φάση όπου όλη η ελληνική κοινωνία έχει εξεγερθεί. Και έχει εξεγερθεί διότι έχει έρθει ένα πολυνομοσχέδιο το οποίο θεωρείται προαπαιτούμενο για να πάρουμε τμηματικά τις διάφορες δόσεις από τους δανειστές, που σημειωτέον όμως τα 6,8 δισεκατομμύρια ευρώ όλα θα πάνε για να πληρωθούν παλαιότερα δάνεια και ομόλογα των ίδιων των δανειστών.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ . ΙΩΑΝΝΗΣ ΔΡΑΓΑΣΑΚΗΣ )
Φυσικά, η χώρα μας δεν θα βρισκόταν σε τέτοια άσχημη, δεινή οικονομική κατάσταση εάν υπήρχε μία διαφορετική διαχείριση της οικονομίας της χώρας από την πλευρά του ίδιου του πολιτικού συστήματος και κυρίως των δυνάμεων αυτών που είχαν τη διαχείριση και την πολιτική ευθύνη για τη διακυβέρνηση της χώρας τα τελευταία χρόνια, αλλά θα έλεγα και πολύ περισσότερο ουσιαστικά μετά τη λήξη του Β΄ Παγκοσμίου Πολέμου, γιατί δεν άλλαξαν σε επίπεδο πολιτικών και κοινωνικών εμφανίσεων και παρεμβάσεων τα βασικά σχήματα.
Ένα βασικό θέμα το οποίο ακούμε τόσα χρόνια φυσικά είναι η φοροδιαφυγή. Η φοροδιαφυγή αντιμετωπίζεται μόνον όταν υπάρχει πολιτική βούληση.
Και η πολιτική βούληση πρέπει να εκφράζεται με συγκεκριμένες εντολές από την πλευρά των πολιτικών προϊσταμένων, κυρίως του Υπουργού Οικονομικών προς τις υπηρεσίες του για να ασκήσουν αυτές τις ενέργειες και τις έρευνες. 
Το δεύτερο καθοριστικό θέμα είναι το μαύρο πολιτικό χρήμα, το οποίο σε αυτή τη χώρα κυκλοφορεί. Αυτό απεδείχθη. Είχαμε την περίπτωση της «SIEMENS», όπως και άλλες καταγγελίες που έχουν οδηγήσει όχι μόνο στο να διαλύσει το ίδιο το πολιτικό σύστημα αλλά και φυσικά να μην υπάρχει και είσπραξη εσόδων. 
Ακούμε για τη λίστα του Λονδίνου, τη λίστα του Λουξεμβούργου, τη λίστα του Λιχτενστάιν, τη λίστα Λαγκάρντ και το ερώτημα είναι τι έχει εισπράξει το ελληνικό δημόσιο από όλες αυτές τις λίστες, ιδίως από τη λίστα Λαγκάρντ. 
Σας είπε πριν από λίγη ώρα ο ειδικός αγορητής των Ανεξάρτητων Ελλήνων κ. Καπερνάρος ότι είχε και έχει έγγραφο του ΣΔΟΕ με σημερινή ημερομηνία, που λέει ότι από τη λίστα Λαγκάρντ και τις έρευνες που έχει κάνει το ΣΔΟΕ δεν έχει εισπράξει ούτε ένα ευρώ. Άρα, λοιπόν, αποδεικνύεται ότι συνεχίζουμε στην ίδια πεπατημένη. 
Τρίτο βασικό θέμα είναι το περίφημο άρθρο 86 του Συντάγματος, το οποίο δίνει ασυλία στον παλιό πολιτικό κόσμο, ώστε να μπορεί να συνεχίσει να ενεργεί έτσι όπως ενεργούσε, χωρίς επί του πρακτέου να μπορεί να ασκηθεί δίωξη εις βάρος του ή να υπάρξει και μια διαδικασία που να οδηγήσει σε ποινική καταδίκη. 
Γι’ αυτό και η θέση των Ανεξάρτητων Ελλήνων είναι ξεκάθαρη. Το άρθρο 86 του Συντάγματος -και οι νόμοι που έχουν σχέση με τη λειτουργία του- πρέπει να καταργηθεί και να έχει ο καθένας να αντιμετωπίσει -είτε είναι Υπουργός είτε Βουλευτής είτε απλός πολίτης- το φυσικό δικαστή. Αυτά είναι τρία σημαντικά θέματα, στο πλαίσιο των οποίων γίνεται η συγκεκριμένη συζήτηση. 
Το θέμα της υπόθεσης της λίστας Λαγκάρντ είναι ένα ζήτημα που σήμερα έχει σχέση με την αναζήτηση των ποινικών ευθυνών. Επομένως, χρειάζεται αποφασιστικότητα και υπευθυνότητα. Δεν χωρούν στο συγκεκριμένο θέμα πολιτικές σκοπιμότητες. Είναι προφανές ότι δεν χωρούν πολιτικές διώξεις και εκκαθάριση λογαριασμών. Γι’ αυτό θα πρέπει να υπάρχει μια εμπεριστατωμένη πρόταση για το τι πρέπει να γίνει. 
Από την πλευρά των Ανεξάρτητων Ελλήνων -και θα έλεγα καλύτερα από την πλευρά του κ. Καπερνάρου που συμμετείχε ως μέλος στην Προανακριτική Επιτροπή- έχετε στη διάθεσή σας ένα αναλυτικό πόρισμα είκοσι πέντε σελίδων, το οποίο σας ανέλυσε και καταλήγει στις εξής προτάσεις. 
Πρώτον, σε σχέση με τον κ. Παπακωνσταντίνου, να παραπεμφθεί για νόθευση και υπεξαγωγή εγγράφου, για απιστία σχετικά με την υπηρεσία κατά το άρθρο 256 του Ποινικού Κώδικα, στην πρώτη περίπτωση για νόθευση και υπεξαγωγή εγγράφου σύμφωνα με το άρθρο 242 του Ποινικού Κώδικα σε συνδυασμό με το άρθρο 1 του ν. 1608/1950. Τρίτον, να παραπεμφθεί για παράβαση καθήκοντος με το άρθρο 259. Τέταρτον, για άμεση συνέργεια για φοροδιαφυγή με τον ν. 2523/1997. 
Όσον αφορά τον κ. Βενιζέλο, να παραπεμφθεί για ψευδορκία με βάση το άρθρο 224 του Ποινικού Κώδικα, για νόθευση και υπεξαγωγή εγγράφου με βάση το 242 παράγραφοι 2 και 3 του Ποινικού Κώδικα σε συνδυασμό με το άρθρο 1 του ν.1608/1950, καθώς επίσης για απιστία με βάση το 256 του Ποινικού Κώδικα σε συνδυασμό με το 1608 περί καταχραστών του δημοσίου, για παράβαση καθήκοντος με το 259 του Ποινικού Κώδικα και για άμεση συνέργεια σε φοροδιαφυγή. 
Για τον κ. Γεώργιο Παπανδρέου, να παραπεμφθεί για άμεση συνέργεια σε φοροδιαφυγή με βάση το ν. 2529/1997, για άμεση συνέργεια στο αδίκημα της απιστίας σχετικά με την υπηρεσία κατά το άρθρο 256 του Ποινικού Κώδικα σε συνδυασμό με το άρθρο 1 του ν. 1608/1950, περί καταχραστών του δημοσίου και για παράβαση καθήκοντος με βάση το άρθρο 259. 
Όσον αφορά τέλος τον κ. Παπαδήμο, να παραπεμφθεί για άμεση συνέργεια σε απιστία προς την υπηρεσία με βάση το άρθρο 259 σε συνδυασμό με το ν.1608/1950, για παράβαση καθήκοντος με βάση το άρθρο 259 και άμεση συνέργεια σε φοροδιαφυγή με βάση τον ν. 2523. Αυτό παρουσιάζει ως πρόταση και αναλύει για ποιο λόγο πρέπει να γίνει. Είναι λοιπόν ξεκάθαρη αυτή η πρόταση. 
Εσείς όμως, κύριοι συνάδελφοι της Πλειοψηφίας, τι κάνατε; Θυμόσαστε ότι όταν είχε γίνει αντίστοιχη πρόταση, όταν ξεκινούσαμε τη διαδικασία και είχαμε κάνει προτάσεις για την παραπομπή και των τεσσάρων αυτών προσώπων, είχατε πει ότι δεν πρέπει να προχωρήσει η διαδικασία, διότι θα πέσει η Κυβέρνηση. Αυτό είχατε πει. 
Στην ουσία τι κάνατε; Η πολιτική και κομματική σκοπιμότητα είχε υπερισχύσει στη συγκεκριμένη φάση -δηλαδή στις 17 Ιανουαρίου που συζητούσαμε όλες τις προτάσεις- της νομιμότητας. 
Θα έλεγα ότι κάνατε και διάφορες αλχημείες και ως προς τον τρόπο που θα γίνει η ψηφοφορία, διότι ενώ είχαμε στήσει τέσσερις κάλπες, πολλοί από εσάς δεν προσήλθαν για να ψηφίσουν σε συγκεκριμένες κάλπες παραβιάζοντας έτσι την αρχή της μυστικότητας, πέραν των προβλημάτων που είχαμε διότι θυμάστε ότι διακόπηκε η διαδικασία για δυόμισι ώρες για να καταλήξουμε στο είδος του ψηφοδελτίου που θα έχουμε, ώστε να γίνουν οι παραπομπές. 
Αυτά, λοιπόν, δείχνουν ότι από τη δική μας πλευρά υπήρξε μια συγκεκριμένη πρόταση για την απονομή εν προκειμένω της δικαιοσύνης, δηλαδή να παραπεμφθούν όσοι κατά την άποψή μας -και στοιχειοθετημένα με το πόρισμα που είχαμε καταθέσει- θεωρούσαμε ότι υπήρχαν βασικές ενδείξεις πως έχουν διατελέσει ποινικά αδικήματα. Η δική σας πλευρά ήταν αυτή που είχε πάει στο επίπεδο των σκοπιμοτήτων. 
Έγινε όμως η επιτροπή και ξεκίνησαν οι διαδικασίες. Μετά από πίεση αποκαλύφθηκε ότι πράγματι υπήρξε επίσημη επιστολή του ελληνικού Υπουργείου Οικονομικών, που ζητούσε τη συγκεκριμένη λίστα Λαγκάρντ στις 13-9-2010. Αυτό έγινε όχι μέσω μυστικών υπηρεσιών ή δήθεν ατύπως όπως λέγατε, ενώ εμείς από την πρώτη στιγμή σας είχαμε πει ότι υπήρχε διαδικασία συνεργασίας των δύο κρατών. 
Και εσείς πλέον αναγκάζεστε να πείτε στο πόρισμά σας ότι έγινε με βάση του άρθρο 23 της φορολογικής σύμβασης Γαλλίας-Ελλάδος που ισχύει από το 1963, με στόχο να υπάρξει διαβίβαση πληροφοριών για να χρησιμοποιηθούν μόνο για φορολογικούς λόγους, δηλαδή για να γίνει έλεγχος αν εν προκειμένω είχαμε διαδικασίες φοροδιαφυγής. Αυτά έγιναν και σε συνδυασμό με την οδηγία της Ευρωπαϊκής Ένωσης 77/1979. 
Αυτό, λοιπόν, απεδείχθη. Επομένως επισήμως είχε έρθει το περίφημο CD. Δεν ήταν προϊόν παράνομης διαδικασίας ούτως ώστε να μπορούν μερικοί να ισχυρίζονται, όπως ισχυρίστηκε ο κ. Βενιζέλος και άλλοι, ότι ως προϊόν δήθεν υποκλοπής δεν μπορούσε να αξιοποιηθεί από τον κατά νόμο υπεύθυνο, δηλαδή από τον Υπουργό Οικονομικών και εν συνεχεία από τις υπηρεσίες. Αυτά αποδείχθηκαν και είναι δεδομένα. 
Επομένως νομίζουμε ότι από τη συζήτηση, από το πόρισμα, από όσα έγιναν στην επιτροπή, φαίνεται ότι σε σχέση με τον κ. Παπακωνσταντίνου πράγματι παρέλαβε το CD και μάλιστα μέσω της γραμματέως του στις 29-9-2010, το πήρε στο γραφείο του και δεν το πρωτοκόλλησε. Από εκεί και πέρα το συγκεκριμένο CD εξαφανίστηκε και μάλιστα μετετράπη σε USB. 
Έπρεπε να το πρωτοκολλήσει, έπρεπε να διαβιβάσει στο ΣΔΟΕ το συγκεκριμένο περιεχόμενο για φορολογικό έλεγχο. Αν γινόταν ο έλεγχος, τότε θα προέκυπταν σημαντικά ποσά, εφόσον υπήρχε φυσικά και πολιτική βούληση σε σχέση με την επιβολή φόρων. Ήδη εντοπίστηκε φοροδιαφυγή για τέσσερα συγγενικά πρόσωπα του κ. Παπακωνσταντίνου, όπως λέει στο πόρισμά του ο κ. Καπερνάρος, της τάξης των 6.304.000. Αυτά τα βεβαιώνει το ΣΔΟΕ. 
Επομένως, υπήρξε απώλεια, εν προκειμένω από πλευράς ελληνικού δημοσίου. Ο κ. Παπακωνσταντίνου είχε στην κατοχή του το συγκεκριμένο υλικό όχι για οκτώ, αλλά εννέα μήνες μέχρι να το δώσει στον κ. Διώτη. Επιβεβαιώνεται η πρόταση για το κατηγορητήριο του κ. Παπακωνσταντίνου. 
Σε σχέση με τον κ. Βενιζέλο απεδείχθη ότι κατείχε το συγκεκριμένο USB από τον Αύγουστο του 2011 μέχρι και τον Οκτώβρη του 2012, δεκατέσσερις μήνες εκ των οποίων πέντε μήνες δεν ήταν καν Υπουργός. Όφειλε και αυτός ως Υπουργός Οικονομικών να έχει κάνει αυτές τις ενέργειες, προκειμένου να υπάρξει ή να υπήρχε η δυνατότητα να αποκαλυφθεί ποιοι ήταν αυτοί που είχαν κάνει φοροδιαφυγή και να υπάρχει και είσπραξη. 
Άρα, λοιπόν, σε σχέση και με τον κ. Βενιζέλο, θεωρούμε ότι η πρόταση, έτσι όπως τεκμηριωμένα διαμορφώνεται από την πλευρά του κ. Καπερνάρου, είναι συγκεκριμένη και πρέπει με βάση αυτή να προχωρήσουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για τον κ. Παπανδρέου υπάρχει απόδειξη για άμεση συνέργεια στο αδίκημα της φοροδιαφυγής, για απιστία, για παράβαση καθήκοντος, πολύ δε περισσότερο όταν από ερωτήσεις του δημοσιογράφου κ. Ντάσκα το Σεπτέμβριο του 2010 προέκυψε ότι γνώριζε για τη συγκεκριμένη λίστα Λαγκάρντ, που τότε ονομαζόταν λίστα Φαλτσιάνι. Και αυτό περιέχεται ως κατάθεση μέσα στα έγγραφα τα οποία έχουν μοιραστεί.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, αν έχετε την καλοσύνη ολοκληρώστε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε.
Σε σχέση τώρα με τον κ. Παπαδήμο απεδείχθη και η άμεση συνέργεια σε φοροδιαφυγή και, βεβαίως, η υποχρέωση που είχε -ηθική, νομική και συνταγματική- ως Πρωθυπουργός -όπως αντίστοιχη υποχρέωση είχε και ο κ. Παπανδρέου- για να υπάρξει αυτός ο έλεγχος, να υπάρξει η προώθηση, να υπάρξει ο καταλογισμός, να χτυπηθεί η φοροδιαφυγή. Άρα, πρέπει να παραπεμφθεί για τα αδικήματα τα οποία σας ανέφερα.
Τέλος, κύριε Πρόεδρε, επειδή τέθηκε ένα θέμα από το συνάδελφο κ. Λοβέρδο σε σχέση με το ζήτημα της παραγραφής, θα ήθελα να πω το εξής: στο άρθρο 86, παράγραφος 3, εδάφιο β΄ λέει: «Η Βουλή μπορεί να ασκήσει την κατά την παράγραφο 1 αρμοδιότητά της, δηλαδή να ασκήσει τη δίωξη μέχρι το πέρας της Β΄ Τακτικής Συνόδου της Βουλευτικής Περιόδου που αρχίζει μετά την τέλεση του αδικήματος». Πρόκειται για αποσβεστική προθεσμία και σαφέστατα δεν έχουμε σχέση με παραγραφή. Εάν δεν ασκήσει αυτό το δικαίωμα και επέλθει η αποσβεστική προθεσμία, δεν μπορεί να προχωρήσει. 
Εδώ, όμως, δεν έχει επέλθει η αποσβεστική προθεσμία, διότι η Σύνοδος που προέκυψε ήταν μόνο μιας ημέρας μετά τις εκλογές του μηνός Μαΐου. Δηλαδή, η διάταξη που υπάρχει, κατά την άποψή μας υπάρχει όταν δύναται η Βουλή και έχει το χρόνο να ασκήσει πράγματι τη δίωξη. Άρα, πρέπει να έχει το κατ’ ελάχιστον χρονικό διάστημα και της συνεδριάσεως και της δυνατότητας να συγκροτηθεί κι εν συνεχεία να έχει τη δυνατότητα να ασκήσει τη δίωξη. Και αν δεν την ασκήσει, τότε προφανώς μη ασκώντας αυτό το δικαίωμά της, ενώ έχει το χρόνο και τη δυνατότητα, τότε επέρχεται η αποσβεστική προθεσμία.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πρέπει να ολοκληρώσετε, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε είκοσι δευτερόλεπτα τελειώνω, κύριε Πρόεδρε.
 Επομένως, αυτό κατά την άποψή μας δείχνει ότι δεν έχει επέλθει αποσβεστική προθεσμία και φυσικά αυτό που λέμε παραγραφή σε σχέση με τα συγκεκριμένα αδικήματα. 
Πέραν τούτων, και στο άρθρο 64, παράγραφος 2 του Συντάγματος λέει ότι η διάρκεια της Τακτικής Συνόδου δεν μπορεί να είναι συντομότερη των πέντε μηνών. 
Άρα, από το γεγονός ότι είχαμε τυπικά μία σύγκληση της Βουλής για μία ημέρα, κατά την άποψή μας υπάρχει η βεβαιότητα ότι δεν έχει επέλθει παραγραφή των συγκεκριμένων αδικημάτων.
Ζητούμε, λοιπόν, να γίνει δεκτή η πρόταση έτσι όπως έχει διαμορφωθεί από την πλευρά του κ. Καπερνάρου που συμμετείχε ως μέλος των Ανεξάρτητων Ελλήνων στην προανακριτική επιτροπή.
Ευχαριστώ.
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κοντονής για πέντε λεπτά.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κατά ενδιαφέρουσα σύμπτωση η σημερινή συζήτηση της Βουλής ξεκίνησε με παρευρισκόμενο τον Υπουργό κ. Κεδίκογλου και συνεχίζεται με την παρουσία του. Ο Υπουργός του «μαύρου» παρίσταται στη σύνταξη μιας μαύρης σελίδας για το Κοινοβούλιο, μιας σελίδας συγκάλυψης πολιτικών ευθυνών και πολιτικών προσώπων. Διότι αυτή είναι η ιστορία και αυτή είναι η κατάληξη των εργασιών της επιτροπής για τη λίστα Λαγκάρντ.
Πρώτα απ’ όλα, λοιπόν, να μιλήσουμε για τον κ. Παπακωνσταντίνου, διότι ακούμε από πολλές πλευρές -και από τον ίδιο- ότι τέλος πάντων ο ίδιος είναι η «Ιφιγένεια» αυτής της υπόθεσης. Θα πρέπει να υπενθυμίσουμε σε πολλούς ότι η Ιφιγένεια ήταν αθώα. Και πρέπει να υπενθυμίσουμε στον ελληνικό λαό ότι ο κ. Παπακωνσταντίνου, ακόμα και σήμερα, είναι αυτός που αν και έχει προσκληθεί πάμπολλες φορές να δηλώσει στη Βουλή των Ελλήνων, στην αρμόδια επιτροπή, σε κάθε αρμόδια δικαστική αρχή τι απέγινε επιτέλους αυτό το περιβόητο CD, το αρχείο που παρέλαβε από τη Γαλλία, ακόμη και σήμερα, κύριοι συνάδελφοι, αρνείται να το παραδώσει και αρνείται να πει τι έγινε. 
Το δεύτερο είναι το εξής. Ο κ. Παπακωνσταντίνου είναι ο άνθρωπος -κεντρικό πρόσωπο αυτής της υπόθεσης- ο οποίος έστησε μαζί με άλλους -και με τον κ. Διώτη και με τον κ. Βενιζέλο- την ιστορία της άτυπης παραλαβής. Από αυτούς το ακούσαμε για πρώτη φορά. Και ο ένας έλεγε για τον άλλο: «Έτσι μου είπε ο Παπακωνσταντίνου, έτσι μου είπε ο Διώτης, ότι ατύπως το παραλάβαμε». 
Ποιος είναι, όμως, ο ενδιαφέρων άνθρωπος σε όλη αυτήν την ιστορία; Είναι ο κ. Πλασκοβίτης, κυρίες και κύριοι συνάδελφοι, στέλεχος του ΠΑΣΟΚ, υποψήφιος Ευρωβουλευτής του ΠΑΣΟΚ, Γενικός Γραμματέας του Υπουργείου Οικονομικών στις κυβερνήσεις του ΠΑΣΟΚ. Προσερχόμενος, λοιπόν, στην επιτροπή ο κ. Πλασκοβίτης και ερωτώμενος εάν η Ελλάδα ενεργοποίησε τη διαδικασία της διοικητικής συνδρομής για να παραληφθεί το έγγραφο, το πρώτον, απάντησε –προσέξτε!- το εξής: «όχι, δεν υπήρξε τέτοια διαδικασία, διότι δεν ήταν στοιχεία που ήταν ιδιοκτησίας του γαλλικού δημοσίου. Δεν αναζητούσαμε καταθέτες σε γαλλική τράπεζα. Δεν αναζητούσαμε καταθέτες ή στοιχεία που αφορούσαν τη Γαλλία». Και προσθέτει στο τέλος: «αυτό που ξέρω είναι αυτό που σας δήλωσα. Και είναι απολύτως ειλικρινές όπως σας το δήλωσα. Δύο τηλέφωνα, εννοείται, έκανα και παράδοση του αρχείου».
Αυτά είναι όσα είπε ο κ. Πλασκοβίτης. Και αποδείχτηκε ότι ο κ. Πλασκοβίτης όχι μόνο ήξερε ότι η Ελλάδα είχε ενεργοποιήσει τη διαδικασία διοικητικής συνδρομής αλλά ήταν και ο συντάκτης του εγγράφου και μάλιστα στην αγγλική γλώσσα. Και αυτό όταν επανήλθαμε και τον ρωτήσαμε, μας είπε ότι το έχει ξεχάσει.
Θέλω, λοιπόν, να υπενθυμίσω και στον Πρόεδρο της Επιτροπής το εξής: Ο ΣΥΡΙΖΑ, κύριε Μαρκογιαννάκη, με αίτησή του από το Φλεβάρη του τρέχοντος έτους, είχε ζητήσει αυτό το έγγραφο, το οποίο ήταν κρισιμότατο στην υπόθεση αυτή. Μετά, λοιπόν, την εργώδη προσπάθεια των Βουλευτών του ΣΥΡΙΖΑ στην επιτροπή έφτασε και αυτό το έγγραφο στην επιτροπή και μπορέσαμε, τουλάχιστον, να κονιορτοποιήσουμε κατ’ αυτόν τον τρόπο όλο αυτό το παραμύθι της ατύπου παραλαβής.
Εδώ, όμως, κυρίες και κύριοι, προκύπτει κι ένα περαιτέρω θέμα για τον κ. Παπακωνσταντίνου. Ο κ. Παπακωνσταντίνου μας είπε ότι το έχασε το CD. Καλέσαμε, λοιπόν, τους πενήντα επτά συνεργάτες του στην επιτροπή για να μας δηλώσουν μήπως, τέλος πάντων, γνωρίζουν κάτι σχετικό! Και όλοι δήλωσαν άγνοια.
Υπάρχουν, λοιπόν, οι τρομερές ευθύνες του κ. Παπακωνσταντίνου. Και είναι επιτέλους καιρός ο ίδιος από του Βήματος της Βουλής να μιλήσει και να πει την αλήθεια. Ποιους κρύβει ή ποιοι κρύβονται από πίσω του. Αυτά που η επιτροπή δεν μπόρεσε να βρει, ας τα πει, έστω και τώρα, ο κ. Παπακωνσταντίνου.
Κύριοι συνάδελφοι, υπάρχει, όμως, κι ένα άλλο, μείζον ζήτημα. Διαμαρτυρήθηκε η Ένωση Εισαγγελέων προ μερικών ημερών για μία δήλωση της συναδέλφου της κ. Ρένας Δούρου. Και ερωτάμε από αυτό το Βήμα: δεν υπάρχει κάποιος εισαγγελέας σε αυτήν τη χώρα για να ελέγξει τον κ. Βενιζέλο πρώτα και κύρια για το χρονικό διάστημα που είχε το επίδικο αρχείο, όταν δεν ήταν πλέον Υπουργός Οικονομικών και δεν καλυπτόταν από το νόμο περί ευθύνης Υπουργών;
Δεν υπάρχει ένας εισαγγελέας να ελέγξει όλους αυτούς τους ψευδομάρτυρες, με πρώτο και κύριο τον κ. Πλασκοβίτη, για αυτά τα οποία ψευδώς κατέθεταν στις επιτροπές;</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής):  Στείλαμε τα πρακτικά.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ακόμα, κύριε Πρόεδρε, δεν έχει συμβεί απολύτως τίποτα. Και δεν είναι ανάγκη να στείλετε τα πρακτικά, διότι αυτά ήταν γνωστά τοις πάσι. Και καμμία κίνηση προς αυτήν την κατεύθυνση δεν γινόταν όχι μόνο για τον κ. Πλασκοβίτη, αλλά για κανέναν από τους ψευδομάρτυρες, οι οποίοι είχαν παρελάσει. 
Κυρίες και κύριοι συνάδελφοι, υπάρχει μία ιδιαίτερη ημερομηνία: Η 8η Ιουλίου του 2011. Και αυτή προέκυψε από την κατάθεση του κ. Διώτη. Κι εδώ έχουμε μία άλλη ευχάριστη σύμπτωση: σήμερα ασκήθηκε ποινική δίωξη σε βαθμό κακουργήματος και εναντίον του κ. Διώτη και εναντίον του κ. Καπελέρη. 
Ο κ. Διώτης, αφού εκλήθη ως ύποπτος, δήλωσε στην επιτροπή ότι ο ίδιος -εις αντίθεση με όσα είχε πει στην Επιτροπή Θεσμών και Διαφάνειας- είχε παραδώσει το επίδικο αρχείο το μεσημέρι της 8ης Ιουλίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Πρέπει να ολοκληρώσετε.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κύριε Πρόεδρε.
Κι έρχεται το πόρισμα της Διεύθυνσης Εγκληματολογικών Ερευνών και πιστοποιεί ότι σε υπολογιστή του Υπουργείου Οικονομικών το βράδυ της 8ης Ιουλίου έχει ανοίξει το αρχείο και έχουν ελεγχθεί τρία ονόματα. 
Ρωτάμε, λοιπόν, κύριοι συνάδελφοι: Γιατί η πλειοψηφία της επιτροπής δεν δέχτηκε να επανακληθεί ο κ. Βενιζέλος, όπως προτείναμε, για να δώσει διευκρινήσεις; Δεν ζητήσαμε τίποτα περισσότερο. Γιατί αυτή η προστασία για τον κ. Βενιζέλο; Και γιατί δεν δέχτηκε να κληθούν και οι τρεις πολίτες, των οποίων οι φάκελοι είχαν ανοιχθεί το ίδιο βράδυ, για να δούμε ποιοι είναι αυτοί και τι σχέσεις έχουν ενδεχομένως με πολιτικά πρόσωπα; Γιατί αυτή η προστασία, κύριοι συνάδελφοι;
Αποκαλύπτεται εδώ με τρόπο πανηγυρικό η προστασία του κ. Βενιζέλου και επιβεβαιώνεται η συμφωνία Βενιζέλου - Σαμαρά. Ο ένας προσφέρει άσυλο στον κ. Βενιζέλο και ο άλλος τη δυνατότητα να κυβερνά. Διότι δεν υπάρχει καμμία άλλη εξήγηση, αφού ο ΣΥΡΙΖΑ και η Αντιπολίτευση τονίσαμε από την αρχή ότι οποιαδήποτε εμπλοκή του κ. Βενιζέλου δεν συνιστά για εμάς θέμα πτώσεως της Κυβέρνησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Παρακαλώ.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Για ποιο λόγο, λοιπόν, αυτή η προστασία;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κύριε συνάδελφε, φοβάμαι ότι πρέπει να ολοκληρώσετε. Βλέπετε κι εσείς τον χρόνο.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, σε ένα λεπτό ολοκληρώνω.
Κύριοι συνάδελφοι, αυτήν τη στιγμή υπάρχουν εκκρεμότητες, οι οποίες δεν έχουν κλείσει. Πρώτα και κύρια, αναμένουμε το πόρισμα του ΣΔΟΕ, το οποίο δεν έχει έρθει στην επιτροπή. 
Το δεύτερο είναι ότι αναμένουμε την απάντηση του ιρλανδικού δημοσίου για το αμοιβαίο κεφάλαιο των 650 εκατομμυρίων δολαρίων. Μία λίστα μέσα στη λίστα. Και όταν έρθει θα μάθουμε την αλήθεια.
Το τελευταίο είναι το πόρισμα για το ποιοι ευνοήθηκαν τελικά από τις ρυθμίσεις του κ. Παπακωνσταντίνου από όταν έλαβε τη λίστα μέχρι να εγκαταλείψει το Υπουργείο Οικονομικών.
Αυτά τα τεράστια ερωτήματα θα τα μάθει, κύριοι συνάδελφοι, ο ελληνικό λαός. Και να ξέρετε ότι η αλήθεια θα λάμψει σε κάθε περίπτωση. Και θα λάμψει η αλήθεια με την κυβέρνηση της Αριστεράς, η οποία θα καταργήσει εκείνο το επαίσχυντο νομοθέτημα «περί μη ευθύνης Υπουργών» που αθωώνει όλους τους εμπλεκόμενους και που με αυτό τον τρόπο και ο κ. Βενιζέλος πιστεύει και πίστευε ότι τελικά θα βρεθεί στο απυρόβλητο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Παρακαλώ, ολοκληρώστε. Δεν υπάρχει χρόνος.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Εμείς υποσχόμαστε ότι ο ελληνικός λαός θα μάθει την αλήθεια και η αλήθεια θα λάμψει!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ζητώ το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, κύριε Υπουργέ.
Κυρίες και κύριοι συνάδελφοι, κατανοώ την ανάγκη, ιδίως των Βουλευτών που ήταν μέλη της επιτροπής όλο αυτό το διάστημα, να διατυπώσουν τη σκέψη τους. Θυμίζω, όμως, ότι το Σώμα έχει αποφασίσει να ολοκληρωθεί η συνεδρίαση στις 12 η ώρα για να ψηφίσουμε. 
Επομένως, να ληφθεί υπ’ όψιν αυτό και παρακαλώ να προσαρμοστούν οι ομιλίες στις ανάγκες του χρόνου που έχει αποφασιστεί.
Κύριε Υπουργέ, θέλετε παρέμβαση ή ομιλία;</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Δεν θέλω να αποπροσανατολίσω από το αντικείμενο της σημερινής συζήτησης. Επειδή, όμως, δέχτηκα μία προσωπική επίθεση, πρέπει να πω δύο λόγια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Σας αρκούν τρία λεπτά;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε του και πιο πολλά.</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος) : Ναι.
Πρώτα απ’ όλα, το ότι υπήρξε «μαύρο», οφείλεται στη συνεχιζόμενη κατάληψη των εγκαταστάσεων της ΕΡΤ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν υπάρχει κατάληψη.
(Θόρυβος στην Αίθουσα)</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Θα τα πούμε εκτενέστερα την Πέμπτη, που είναι αυτό το αντικείμενο της συζήτησης. 
Θα ήθελα, όμως, πάρα πολύ να σας είχα δει να δείχνετε ανάλογη ευαισθησία σε κατ’ εξοχήν σκοταδιστικές πρακτικές, όπως είναι το μπλακ-άουτ στην ενημέρωση εναντίον των πολιτικών αντιπάλων, αυτό που γινόταν από τους συνδικαλιστές του ΣΥΡΙΖΑ τόσο καιρό στην ΕΡΤ, αυτό που είχε στερήσει την ενημέρωση από τη δημόσια τηλεόραση.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Η απεργία;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Η απεργία της ΕΣΗΕΑ;
(Θόρυβος στην Αίθουσα)</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Και βέβαια, δεν χρειάζεται να σας αναφέρω τα όσα λέγατε εσείς τότε για την ΕΡΤ. Θα τα πούμε την ημέρα που πρέπει. Επειδή, όμως, κάνατε την αναφορά, ένιωσα την ανάγκη να πάρετε κατ’ αρχάς αυτήν την απάντηση.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Bravissimo!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προχωρούμε με τον κατάλογο των ομιλητών. 
Το λόγο έχει ο κ. Σαλτούρος.
Κύριε Σαλτούρο, έκανα την παρατήρηση όχι για εσάς προφανώς, αλλά αν μπορέσετε, να βοηθήσετε να αποκτήσουμε έναν ρυθμό πιο συνεπή με τις ανάγκες του χρόνου.</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, μετά από μία μακρόχρονη και κοπιαστική για τα μέλη της επιτροπής περίοδο, φτάνουμε πλέον στο τέλος των εργασιών της με την κατάθεση του πορίσματος στην Ολομέλεια, με σκοπό τη συζήτησή του και τη λήψη απόφασης για το αν θα γίνουν δεκτές οι προτάσεις της επιτροπής για την άσκηση δίωξης κατά του πρώην Υπουργού, του κ. Παπακωνσταντίνου. 
Το υπό συζήτηση πόρισμα της επιτροπής θα πρέπει να ικανοποιεί ιδιαιτέρως όλους μας. Όχι, βέβαια, γιατί διαπιστώνει ενδείξεις ενοχής του κ. Παπακωνσταντίνου σε σχέση με τα καταλογιζόμενα αδικήματα. Θα πρέπει να μας ικανοποιεί διότι παρά τον επικοινωνιακό πόλεμο που διεξήχθη παραλλήλως των εργασιών της επιτροπής, το πόρισμα αποτελεί μία σοβαρή και εμπεριστατωμένη νομική εργασία, μία εργασία που σέβεται τα θεμελιώδη δικαιώματα έτσι όπως έχουν αποτυπωθεί στους κανόνες της Ποινικής Δικονομίας και που δεν θυσιάζει στον βωμό του πολιτικού κέρδους, το ύψιστο αγαθό της ατομικής ελευθερίας και της αξιοπρέπειας. Μία εργασία που ενσωματώνει τις εγγυήσεις της ορθής απονομής της δικαιοσύνης στα πλαίσια ενός κράτους-δικαίου, εγγυήσεις που οφείλονται να παρέχονται σε οποιονδήποτε, είτε πρόκειται για απλό πολίτη είτε πρόκειται για Υπουργό. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Παρακαλώ, ησυχία.</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Επί της πρότασης που διατυπώνεται διά του πορίσματος για την παραπομπή του κ. Παπακωνσταντίνου, θα ήθελα να αναφέρω τα εξής.
Από την προκαταρκτική εξέταση, η οποία περιλαμβάνει πλήθος καταθέσεων και εγγράφων, προέκυψε η αλλοίωση του περιεχομένου του ψηφιακού δίσκου που παραδόθηκε από τις γαλλικές Αρχές δια της μη πλήρους αντιγραφής του μετά την απάλειψη τριών ηλεκτρονικών αρχείων -λογιστικών φύλλων, που αφορούσαν συγγενικά πρόσωπα του κ. Παπακωνσταντίνου καθώς και η εξαφάνιση του πρωτοτύπου ψηφιακού δίσκου.
Τα αναπαραχθέντα και κατ’ αυτόν τον τρόπο παραποιηθέντα ψηφιακά αντίγραφα θα αποτελούσαν και το μόνο υλικό με βάση το οποίο θα εκκινούσε ο φορολογικός έλεγχος. 
Ως εκ τούτου και με δεδομένη, ήδη, την αποκρυβείσα φορολογική ύλη από τα πρόσωπα αυτά -όπως προκύπτει από το σχετικό πόρισμα του ΣΔΟΕ- προκύπτει η πλήρωση της υποκειμενικής και αντικειμενικής υποστάσεως τού αδικήματος του άρθρου 242 του Ποινικού Κώδικα και πιο συγκεκριμένα αυτό  της νόθευσης εγγράφου.
Ομοίως προκύπτουν σοβαρές ενδείξεις ενοχής για το αδίκημα της παράβασης καθήκοντος, την με πρόθεση, δηλαδή, παράβαση υπηρεσιακών καθηκόντων από υπάλληλο με σκοπό τον προσπορισμό για τον εαυτό του ή για άλλον παράνομου περιουσιακού οφέλους προς βλάβη του κράτους ή κάποιου άλλου. 
Όσον αφορά, τέλος, το αδίκημα της απιστίας, θα επαναλάβω και σήμερα τον προβληματισμό που κατέθεσα ενώπιον της Ολομέλειας, του Σώματος, κατά την τοποθέτησή μου σχετικά και με την επέκταση της έρευνας και για το αδίκημα αυτό και συγκεκριμένα του χρόνου ή εν πάση περιπτώσει, του σημείου έναρξης του προσδιορισμού των εσόδων, καθώς βεβαίως η είσπραξη και η διαχείριση έπονται χρονικά. Το ζήτημα αυτό είναι κρίσιμο, καθώς αποτελεί ουσιώδες στοιχείο της αντικειμενικής υπόστασης του αδικήματος του άρθρου 256. 
Κατά τα λοιπά, ορθώς, κατά τη γνώμη μου, περιλαμβάνεται και το αδίκημα αυτό στο υπό συζήτηση πόρισμα. Άλλωστε, το Δικαστικό Συμβούλιο και πιθανότατα και το Ειδικό Δικαστήριο του άρθρου 86 του Συντάγματος, αποτελούμενα από τους κορυφαίους δικαστικούς λειτουργούς, είμαι σίγουρος τόσο ότι θα εκτιμήσουν ορθά και αντικειμενικά τα πραγματικά περιστατικά όσο και ότι θα ερμηνεύσουν αυθεντικά το νόμο κατά τρόπο που δεν θα επιτρέπει ουδεμία αμφισβήτηση.
Κυρίες και κύριοι συνάδελφοι, πιστεύω ότι η εξεύρεση της αλήθειας αποτελεί μία διαδικασία συστηματική και αντικειμενική. Κατά τη διαδικασία αυτή αξιολογούνται τα αποδεικτικά στοιχεία, φωτίζονται οι πτυχές της υπόθεσης και οδηγούμαστε τελικά στη διαμόρφωση γνώμης και συμπερασμάτων.
Εγώ προσωπικά δεν θα επέλεγα ποτέ οποιαδήποτε άλλη -και βάζω σε εισαγωγικά τη λέξη- «μεθοδολογία». Δυστυχώς, όμως, παρατήρησα το τελευταίο διάστημα περιπτώσεις κατά τις οποίες το συμπέρασμα φαινόταν ότι προηγείται της έρευνας και της αξιολόγησης. Όποιος, όμως, διενεργεί ανακριτικό έργο οφείλει να υποτάσσει τα προσωπικά πιστεύω ή τις γενικότερες επιδιώξεις του, τα πάθη του ή τις απόψεις στον ανώτατο σκοπό της αντικειμενικότητας και της δύναμης των στοιχείων.
Στο χώρο της δικαιοσύνης, πολύ περισσότερο της ποινικής δικαιοσύνης, γενικεύσεις και πολιτικές σκοπιμότητες δεν έχουν θέση. Τα πολιτικά συμπεράσματα πρέπει να έπονται της ανάδειξης της αντικειμενικής αλήθειας. Οι γενικεύσεις δεν επιτρέπονται. Η προσωπική αλήθεια ή οι γενικές κρίσεις του καθενός -αν κυριαρχήσουν- μπορεί να καταστούν πολύ επικίνδυνες για την ορθή απονομή της δικαιοσύνης η οποία αποτελεί το θεμέλιο λίθο του πολιτισμού μας και της δημοκρατίας. Η υιοθέτηση μιας τέτοιας λογικής, πάντως, είναι σίγουρο ότι οδηγεί σε αντιφάσεις.
Τέτοιες αντιφάσεις υπάρχουν, κυρίες και κύριοι συνάδελφοι, τόσο στην πρόταση των Ανεξαρτήτων Ελλήνων όσο και στη μακροσκελή διατύπωση γνώμης των συναδέλφων του ΣΥΡΙΖΑ. Προφανώς, η λογική αυτή έχει εμφιλοχωρήσει σε μικρότερο ή μεγαλύτερο βαθμό στην αποτύπωση της γνώμης τους. Η όποια άποψη έχει ο καθένας για τυχόν πολιτικές ευθύνες Υπουργών, Πρωθυπουργών και γενικότερα ανθρώπων που άσκησαν εξουσία, είναι σεβαστή και ευχαρίστως να την αντικρούσουμε με πολιτικά επιχειρήματα και -γιατί όχι;- αν είναι σωστή, να την υιοθετήσουμε και εμείς.
Εγώ είμαι θιασώτης της συζήτησης, της πολιτικής αντιπαράθεσης και της σύνθεσης. Δεν συμφωνώ καθόλου, όμως, με την προσπάθεια σύγχυσης της κουβέντας αυτής με την ανάδειξη τυχόν ποινικών ευθυνών.
Καλώ τους πάντες να χαράξουν τις δέουσες διαχωριστικές γραμμές. Είναι προς όφελος των θεσμών και της δημοκρατίας, προς όφελος της πολιτικής σταθερότητας, την οποία πολλοί σήμερα έχουν βάλει στο μάτι. Ας πάρουμε όλοι ξεκάθαρη θέση, αλλιώς υπάρχει ο κίνδυνος να εξομοιωθούμε με τους οπαδούς των κάθε λογής ελικοπτέρων.
Σε σχέση με τις αντιφάσεις που προανέφερα, επιτρέψτε μου, αγαπητοί συνάδελφοι του ΣΥΡΙΖΑ, να αναφερθώ σε ένα παράδειγμα. Δεν είναι δυνατόν, από τη μία να χαρακτηρίζετε αυτονοήτως μη πιστευτή εκδοχή τη μη ενημέρωση του ενός Υπουργού Οικονομικών από τον προκάτοχό του για την ύπαρξη της λίστας Λαγκάρντ -αυτό στη σελίδα 111- και από την άλλη στη σελίδα 163, να υποστηρίζετε, επίσης, ως δεδομένο ότι η συνέχεια της διοίκησης και η ομαλή διαδοχή των Υπουργών βρίσκονται εκτός προγραμματισμού και μάλιστα, ακόμη και με την εντολή Υπουργών του ίδιου κόμματος στο ίδιο Υπουργείο. Τελικά, τι από τα δύο ισχύει, κατά την άποψή σας και μάλιστα, αυτονοήτως;
Τέλος, αν υπάρχει ένα πολιτικό συμπέρασμα το οποίο πιστεύω πως μας βρίσκει όλους σύμφωνους, αυτό είναι ότι η πάταξη της φοροδιαφυγής σε συνδυασμό με ένα δίκαιο φορολογικό σύστημα, αποτελεί πρωταρχικό καθήκον όλων μας. Η αποτελεσματικότητα και η ταχύτητα είναι το ζητούμενο. Το νομικό οπλοστάσιο των ελεγκτικών μηχανισμών έχει εξοπλιστεί τα τελευταία χρόνια με εργαλεία που μπορούν να φέρουν αποτελέσματα. Αυτό καταδεικνύει τη δεδομένη πολιτική βούληση. Δουλειά, λοιπόν και ταπεινότητα. Είμαστε εδώ για να υπηρετούμε τον ελληνικό λαό και μόνον αυτόν. Ας δώσουμε το παράδειγμα σε όλο τον κρατικό μηχανισμό.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς.
Η κ. Χρυσοβελώνη έχει το λόγο για πέντε λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρίες και κύριοι συνάδελφοι, σήμερα συζητούμε το τελικό πόρισμα της εξεταστικής επιτροπής για την υπόθεση της λίστας Λαγκάρντ, όπως αυτή μεθοδεύτηκε. Και μιλάμε για μεθόδευση, καθώς οι εργασίες της επιτροπής επικεντρώθηκαν και περιορίστηκαν στην εξέταση των ευθυνών ενός και μόνον ανθρώπου, του Γιώργου Παπακωνσταντίνου. Το ότι ο κ. Παπακωνσταντίνου υπέχει βαριές ποινικές ευθύνες, όπως χαρακτηριστικά έχει δηλώσει ο συνάδελφος Βασίλης Καπερνάρος, είναι αδιαμφισβήτητο.
Μπορούμε, όμως, να στοχοποιήσουμε τον Γεώργιο Παπακωνσταντίνου ως αποκλειστικά υπεύθυνο για το διαρκές σκάνδαλο της λίστας Λαγκάρντ; Πώς αντέχει στην κοινή λογική η παραδοχή στο πόρισμα ότι ένα μόνο άτομο θα μπορούσε ποτέ να μεθοδεύσει διαδοχικές αποκρύψεις τόσων στοιχείων; Φυσικά και δεν αντέχει σε καμμία λογική ο ισχυρισμός περί ενός μόνο υπευθύνου, όσο και αν η κυβερνητική Πλειοψηφία προσπαθεί ακόμα και σήμερα να κρύψει την προφανή αυτή αλήθεια, ότι δηλαδή υπάρχουν πολλοί εμπλεκόμενοι στην υπόθεση Λαγκάρντ. Πρώτος από όλους είναι ο Γιώργος Παπανδρέου, τον οποίο προστάτευσαν με ιδιαίτερη επιμέλεια θα έλεγα τόσο ο κ. Σαμαράς όσο και ο κ. Βενιζέλος.
Πρέπει, όμως, εδώ να θυμηθούμε κάποια συγκεκριμένα γεγονότα που έχουν αξία. Στις 12 Σεπτεμβρίου 2010 ο δημοσιογράφος Γιάννης Ντάσκας κατά τη διάρκεια συνέντευξης του τέως Πρωθυπουργού Γιώργου Παπανδρέου στη Διεθνή Έκθεση Θεσσαλονίκης τον ρώτησε για την Ελβετία και για τους Έλληνες φοροφυγάδες. Ο κ. Παπανδρέου απάντησε πως, ήδη, από τότε γνώριζε συγκεκριμένα στοιχεία για μεγάλους φοροφυγάδες. Συμπλήρωσε, μάλιστα, πως δεν επιθυμούσε να αποκαλύψει στοιχεία για τις υποθέσεις αυτές, καθώς, όπως είπε, εξελισσόταν ένα αμείλικτο κυνήγι τους. Το πόσο αμείλικτο ήταν τελικά το κυνήγι των φοροφυγάδων αποδείχθηκε από την εξαφάνιση της λίστας Λαγκάρντ.
Στην ίδια, όμως, συνέντευξη υπάρχει μία εξαιρετικά σημαντική ομολογία του Γιώργου Παπανδρέου στον κ. Ντάσκα. Διαβάζω λέξη προς λέξη από τα Πρακτικά: «Εμείς ήδη έχουμε ξεκινήσει διαδικασίες για να πάρουμε στοιχεία διεθνώς και από τράπεζες του εξωτερικού». Θυμίζουμε εδώ ότι η ερώτηση του δημοσιογράφου ήταν για φοροδιαφυγή μέσω Ελβετίας.
Ακριβώς την επόμενη ημέρα της συνέντευξης, δηλαδή, στις 13-9-2010 εστάλη επιστολή του πρώην Γενικού Γραμματέα του Υπουργείου Οικονομικών κ. Ηλία Πλασκοβίτη προς το Γενικό Διευθυντή Δημοσίων Οικονομικών της Γαλλίας κ. Πανινί, με επίσημο αίτημα της Ελλάδας για τη λίστα Λαγκάρντ. Υπάρχει, δηλαδή, μία ημέρα διαφορά, 12 και 13 Σεπτεμβρίου. Μία μόνο, αλλά εξαιρετικά κρίσιμη μέρα και αυτό γιατί είχε προηγηθεί η παραδοχή του τότε Πρωθυπουργού ότι, αφ’ ενός, είχαν σταλεί ήδη τα σχετικά αιτήματα της Ελλάδας στο εξωτερικό και στη συνέχεια, ασμένως εστάλη το αίτημα από πλευράς Ελλάδος για τη λίστα Λαγκάρντ.
Συνδυαζόμενα τα παραπάνω μπορούν να σημαίνουν μόνο ένα πράγμα, πως ο ίδιος ο κ. Παπανδρέου, ενεργώντας παράλληλα ως Υπουργός Εξωτερικών μέχρι τις 7 Σεπτεμβρίου 2010, είχε λάβει γνώση οικονομικών στοιχείων που είχαν προέλθει από το εξωτερικό. Η γνώση του κ. Παπανδρέου προφανώς προερχόταν ευθέως από τους κατά τόπους αρμόδιους εκπροσώπους της Ελλάδος σε ξένα κράτη, δηλαδή, από τους πρεσβευτές των οποίων ο κ. Παπανδρέου ήταν ο άμεσος πολιτικός προϊστάμενος μέχρι τον ανασχηματισμό της 7ης Σεπτεμβρίου 2010. Ένας από αυτούς ήταν και ο γνωστός πλέον Έλληνας Πρέσβης στο Παρίσι, ο κ. Χαλαστάνης.
Να γιατί, λοιπόν, η συγκυβέρνηση Νέας Δημοκρατίας-ΠΑΣΟΚ πάσχιζε να τοποθετήσει χρονικά όλα τα γεγονότα μετά τις 7 Σεπτεμβρίου 2010. Το ζητούμενο ήταν η απεμπλοκή και προστασία με όρους ομερτά του Γεωργίου Παπανδρέου.
Πρέπει εδώ να θυμηθούμε ότι ο ίδιος ο κ. Βενιζέλος σε επιστολή που δημοσίευσε σε ανύποπτο χρόνο, τοποθετούσε την αρχή της υπόθεσης στην άνοιξη του 2010. Όχι Σεπτέμβριο, όχι καλοκαίρι, αλλά άνοιξη του 2010. Με την αναφορά αυτή σαφώς εμπλεκόταν χρονικά και ο Γεώργιος Παπανδρέου στο όλο θέμα.
Η συγκάλυψη των ξεκάθαρων ευθυνών του κ. Γεωργίου Παπανδρέου είναι το κρίσιμο γεγονός και το μείζον ζήτημα στην προκειμένη περίπτωση. Για τις ανάγκες του ανοσιουργήματος αυτού απεκρύβησαν οι πραγματικές ενέργειες στις οποίες προέβη η πρεσβεία μας στο Παρίσι κατά την κρίσιμη χρονική περίοδο, με όργανο τον Πρέσβη κ. Χαλαστάνη, που φυσικά είναι αδύνατον να πιστέψουμε ποτέ πως αυτενεργούσε για τέτοιας μείζονος σημασίας ζητήματα.
Από τον Οκτώβριο του 2012 στο διπλωματικό γραφείο του κ. Σαμαρά βρίσκεται το από 10-10-2012 εμπιστευτικό έγγραφο του κ. Χαλαστάνη, με το οποίο διαστρεβλώθηκε ο τρόπος περί έλευσης της λίστας Λαγκάρντ σε ελληνικά χέρια. Διαβάζω τα λόγια του ιδίου του κ. Χαλαστάνη: «κατά τη διάρκεια της επίσκεψής του στις 15-16 Σεπτεμβρίου του 2010 στο Παρίσι, ο τότε Υπουργός Οικονομικών κ. Παπακωνσταντίνου μου ζήτησε να αποστείλω στην Αθήνα, στο γραφείο του, ένα φάκελο που θα απευθυνόταν προς εκείνον προσωπικώς και που θα μου εστέλλετο ατύπως από το γαλλικό Υπουργείο Οικονομικών. Ο κ. Παπακωνσταντίνου με πληροφόρησε αορίστως ότι επρόκειτο για CD με απόρρητα οικονομικά στοιχεία. Ο ως άνω φάκελος, που περιήλθε στις 29-10-2010 στην Πρεσβεία κλειστός, χωρίς διαβιβαστικό έγγραφο, από το γαλλικό Υπουργείο Οικονομικών, απευθυνόταν προσωπικά στον κ. Παπακωνσταντίνου».
Σήμερα, βέβαια, γνωρίζουμε την αλήθεια, η οποία καμμία σχέση έχει με τους ισχυρισμούς του κ. Χαλαστάνη. Γνωρίζουμε ότι δεν υπήρχε τίποτα το άτυπο στην απάντηση των γαλλικών αρχών, που ήταν καθ’ όλα τυπική και επίσημη και ότι υπήρχε διαβιβαστικό έγγραφο που δεν ήταν καθόλου αόριστο. Οι Γάλλοι ανέφεραν πολύ συγκεκριμένα ότι παρείχαν στοιχεία προς αξιοποίηση για ελληνικές φορολογικές υποθέσεις.
Άρα, γνωρίζουμε πλέον ότι το Υπουργείο Εξωτερικών έλεγε ψέματα. Τα κρίσιμα ερωτήματα, που δεν απαντήθηκαν στην επιτροπή, είναι πόσα ψέματα τελικά διοχετεύθηκαν στη Βουλή από τη συγκυβέρνηση Νέας Δημοκρατίας-ΠΑΣΟΚ και πόσα έγγραφα της επίσημης ελληνο-γαλλικής αλληλογραφίας έχουν αποκρυφτεί. 
Την απάντηση στα παραπάνω περιμένουμε να δώσει πλέον η ανεξάρτητη δικαιοσύνη. Οι πολίτες απαιτούν αλήθεια και όχι διαρκή συγκάλυψη. 
Την αναζήτηση αυτής της αλήθειας, εμείς οι Ανεξάρτητοι Έλληνες προασπίσαμε με όλες τις πολιτικές πρωτοβουλίες μας. Το κουτσουρεμένο πόρισμα που αποδίδει ευθύνες μόνο στον Γεώργιο Παπακωνσταντίνου δεν κλείνει την υπόθεση, αλλά είναι μόνο η αρχή. Ο ίδιος ο Πρόεδρός μας, Πάνος Καμμένος,  έδωσε σκληρή μάχη απέναντι στην οικογένεια Παπανδρέου, πολεμώντας ακόμα και μέσα στα δικαστήρια για την ανάδειξη των τεράστιων ευθυνών της.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, τελειώνετε.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ναι, κύριε Πρόεδρε, τελειώνω. 
Αυτόν τον αγώνα για τη δικαιοσύνη και την προστασία του δημοσίου συμφέροντος, δεσμευόμαστε να τον συνεχίσουμε μέχρι την τελική δικαίωση του λαού μας. 
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Ο κ. Τσαβδαρίδης έχει το λόγο, για πέντε λεπτά.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κύριε Πρόεδρε, κυρίες και κύριοι συνάδελφοι, άκουσα και διάβασα με μεγάλη προσοχή όλες τις προηγούμενες μέρες τα επιχειρήματα και τις θέσεις των συναδέλφων της Αντιπολίτευσης αναφορικά με το κοινό πόρισμα της Νέας Δημοκρατίας, του ΠΑΣΟΚ και της ΔΗΜΑΡ στην προανακριτική επιτροπή. Δυστυχώς, δεν άκουσα καινούρια πράγματα, πέραν από έναν ατελείωτο και στείρο καταγγελτικό λόγο, διανθισμένο με απίστευτες λεκτικές χυδαιότητες και πρωτοφανείς για την πολιτική ζωή της χώρας ύβρεις. 
Θα σας παραθέσω ένα μικρό απάνθισμα από όλα αυτά: «Ούτε η Χούντα δεν τα έκανε αυτά», από την πλευρά του ΣΥΡΙΖΑ, οι συνάδελφοι του οποίου στην προανακριτική επιτροπή δεν φείσθηκαν παρόμοιας φρασεολογίας ούτε στους χαρακτηρισμούς τους για τον Πρόεδρο της Επιτροπής, τον κ. Μαρκογιαννάκη, τον οποίον και χαρακτήρισαν «Εισαγγελέα της Χούντας» και «επίορκο». 
Η Χρυσή Αυγή από την άλλη, μίλησε για «εγκληματική οργάνωση Παπανδρέου - Βενιζέλου- Παπακωνσταντίνου», ενώ οι Ανεξάρτητοι Έλληνες μίλησαν για «θλιβερή επιτροπή», για «εξευτελισμό της δικαιοσύνης» και «καταρράκωση των θεσμών». 
Το Κομμουνιστικό Κόμμα Ελλάδας, οφείλω να αναγνωρίσω, επέδειξε μια πιο νηφάλια αντιπολιτευτική στάση, οριοθετώντας τις αντιρρήσεις του και τις δικές του θέσεις, με βάση έναν ευπρεπή πολιτικό αντίλογο, αποφεύγοντας τις ακρότητες. 
Είναι πράγματι εξαιρετικά δυσάρεστο, κυρίες και κύριοι συνάδελφοι, να διαπιστώνει κανείς ότι κόμματα που υποτίθεται πως έρχονται για να φέρουν κάτι καινούριο στα πολιτικά πράγματα της Ελλάδας, εξαντλούν την αποστολή τους σε κραυγές. Ειδικά το κόμμα της Αξιωματικής Αντιπολίτευσης πλειοδοτεί συνεχώς σε αφορισμούς, σε υπεραπλουστεύσεις και χυδαιολογίες, ναρκοθετώντας ολοένα και περισσότερο με τη στάση του τις δημοκρατικές αξίες του διαλόγου και του σεβασμού των θεσμών, τις οποίες και υποτίθεται ότι υπηρετεί.
Έτσι φιλοδοξείτε να κυβερνήσετε, κυρίες και κύριοι του ΣΥΡΙΖΑ; Με τέτοιες αντιλήψεις και συμπεριφορές πιστεύετε ότι θα κερδίσετε την εμπιστοσύνη του ελληνικού λαού; Με τη στείρα άρνηση των πάντων και με την ισοπέδωση θα πείσετε την ελληνική κοινωνία να σας ακολουθήσει; Πολύ αμφιβάλλω! 
Με τις μάχες οπισθοφυλακής που επιλέγετε να δίνετε, στέκεστε αμήχανα μπροστά στις εξελίξεις. Αδυνατείτε να κατανοήσετε ότι η χώρα μας έχει ανάγκη τη θέση και όχι την άρνηση, την πράξη και όχι τη στασιμότητα, τη ρήξη με το παρελθόν και όχι το κανάκεμα και το χάϊδεμα του. 
Αν θεωρείτε ότι σε αυτήν την κοσμογονία των αλλαγών, που επιβάλλεται εκ των πραγμάτων να γίνει προκειμένου η κοινωνία μας να βρει τη σταθερή περπατησιά της, εσείς το μόνο που έχετε να προσφέρετε είναι το μονότονο «ΟΧΙ» σε όλα, τότε μοιραία καταδικάζετε τους εαυτούς σας σε ρόλο κομπάρσου και μάλιστα σε έργο δεύτερης διαλογής. Δικαιολογείτε έτσι με τον πλέον αδιαμφισβήτητο τρόπο τα λόγια του Προέδρου των Ηνωμένων Πολιτειών στις αρχές του 20ού αιώνα, του Θίοντορ Ρούσβελτ, που έλεγε ότι, «υπάρχουν πολλοί δρόμοι για να πας μπροστά, αλλά μόνο ένας για να μείνεις στάσιμος». 
Εσείς αυτό το δρόμο επιλέγετε και εμείς δε σκοπεύουμε να συμπορευτούμε μαζί σας. 
Αυτό το δρόμο, κυρίες και κύριοι συνάδελφοι του ΣΥΡΙΖΑ επιλέξατε σκοπίμως και τεχνηέντως να βαδίσετε καθ’ όλη τη διάρκεια των συνεδριάσεων της προανακριτικής επιτροπής, μιας επιτροπής που συστάθηκε για τους εξής σκοπούς: για να κινηθούν ταχύτατα οι προβλεπόμενες διαδικασίες και να χυθεί άπλετο φως στην υπόθεση της διαδρομής, αλλά και της διαχείρισης της περίφημης πλέον λίστας Λαγκάρντ. Για να ικανοποιηθεί ταχύτατα το κοινό περί δικαίου αίσθημα για μια υπόθεση που συγκλόνισε την κοινή γνώμη και προκάλεσε βαρύ πλήγμα στο δημόσιο συμφέρον. Για να περάσει παντού το μήνυμα ότι η ασυλία και το καθεστώς ατιμωρησίας των επωνύμων και ισχυρών, όσο ψηλά και αν αυτοί βρίσκονται, έχει πλέον τελειώσει. Για να μην υπάρξει καμμιά σκιά που να έχει να κάνει με συγκάλυψη ή παραγραφή των αδικημάτων. 
Γι’ αυτό και σε χρόνο ρεκόρ η Νέα Δημοκρατία, το ΠΑΣΟΚ και η Δημοκρατική Αριστερά κατέθεσαν συγκεκριμένη πρόταση για τη σύσταση προανακριτικής επιτροπής, η οποία θα διερευνούσε τυχόν ποινικές ευθύνες του τότε Υπουργού Οικονομικών, του κ. Παπακωνσταντίνου, μια πρόταση που στηρίχθηκε αποκλειστικά στα δεδομένα της διεξαχθείσας εισαγγελικής έρευνας και αποσκοπούσε στην αναζήτηση απτών ποινικών ευθυνών με βάση τα στοιχεία που ήρθαν τότε στην επιφάνεια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από την άλλη πλευρά, οι προτάσεις που κατατέθηκαν τότε από την Αντιπολίτευση, είχαν ως κοινό χαρακτηριστικό την υπέρβαση της έννοιας της ανιχνεύσιμης ποινικής ευθύνης και τη σκόπιμη συσκότιση της αλήθειας, αφού συνέδεαν, δυστυχώς ευθέως, το σύνολο της πολιτικής ζωής με τη διαφθορά και στηρίζονταν σε έωλα και αβάσιμα νομικά επιχειρήματα και σε ισοπεδωτικές λογικές λαϊκών δικαστηρίων. 
Κυνηγώντας χίμαιρες, όμως, κανείς δεν υπηρετεί το δίκαιο. Αντιθέτως, το εμποδίζει να αναδειχθεί και να επιβληθεί. Και η πορεία της προανακριτικής διαδικασίας για τα κόμματα της Αντιπολίτευσης κατέδειξε περίτρανα ότι όταν θεωρείς τον εαυτό σου σφυρί, όλα τα προβλήματα τα βλέπεις σαν καρφιά. Παντού καταγγελίες, παντού οξύτητες, παντού εχθροί και σκοπιμότητες στο δρόμο για τη σύνταξη ενός πορίσματος. 
Αυτό, λοιπόν, που υποτίθεται ότι θα υπηρετούσαν τα κόμματα της Αντιπολίτευσης, το ξεδίπλωμα, δηλαδή, της αλήθειας, είναι αυτό που θα εμπόδιζαν τελικά, αν υπερίσχυε η λογική τους για τη σύνταξη του πορίσματος. 
Αυτό τον επικίνδυνο σκόπελο απέφυγαν με την υπευθυνότητά τους τα τρία κόμματα που κατέθεσαν το κοινό πόρισμα, με το οποίο ζητείται η παραπομπή του κ. Παπακωνσταντίνου για νόθευση εγγράφου και απιστία στην υπηρεσία σε βαθμό κακουργήματος και για παράβαση καθήκοντος σε βαθμό πλημμελήματος, ενώ επισημαίνεται σε αυτό ότι δεν υφίσταται θέμα παραγραφής των αδικημάτων. 
Αυτό το πόρισμα, λοιπόν, ζητούμε από την Ολομέλεια της Βουλής των Ελλήνων να εγκρίνει και να παραπέμψει στη δικαιοσύνη τον πρώην Υπουργό κ. Παπακωνσταντίνου. 
Απέναντι στα επιχειρήματα όλων όσων μας εγκαλούν για προσπάθεια συσκότισης της αλήθειας, το κοινό πόρισμα δίνει την αποστομωτική απάντηση: Κανένας πάνω από το νόμο. Απέναντι στις φωνές όλων όσων μας κατηγορούν για καταρράκωση θεσμών, η απάντηση είναι ότι οι θεσμοί έχουν πλέον όλο το υλικό για να απονείμουν δικαιοσύνη, ελεύθεροι και ανεπηρέαστοι. Απέναντι στα επιχειρήματα όλων όσων μίλησαν για πόρισμα καρικατούρα, η απάντηση δόθηκε μοιραία από τους ίδιους με την αδυναμία τους να συμπλεύσουν σε ένα δικό τους κοινό πόρισμα, έτσι, για την τιμή των όπλων, για την τιμή της δικής τους, δήθεν ατράνταχτης αλήθειας, την οποία ούτε δυστυχώς κατανοούν, ούτε δυστυχέστερα είναι ικανοί να σεβαστούν. 
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε κι εμείς. 
Σε ό,τι αφορά τη διαδικασία έχουμε ειδοποιηθεί ότι ο κ. Παπακωνσταντίνου μπορεί να μιλήσει όποτε θέλει. Δεδομένου, όμως, ότι η συνεδρίαση τελειώνει στις 12.00 μ.μ., πρέπει αυτό να ληφθεί υπ’ όψιν ιδίως από τους Κοινοβουλευτικούς Εκπροσώπους, κι αν θέλουν να μιλήσουν, να ενημερώσουν το Προεδρείο για να μπορούμε να προγραμματίσουμε. 
Το λόγο έχει ο κ. Αρβανίτης για πέντε λεπτά.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Ευχαριστώ, κύριε Πρόεδρε. 
Κυρίες και κύριοι συνάδελφοι, ακούσαμε τους προλαλήσαντας ειδικούς αγορητάς, Κοινοβουλευτικούς Εκπροσώπους και άλλους ομιλητάς. Όλοι εξέθεσαν τις θέσεις των, τις απόψεις των και ήσκησαν την προσήκουσα κατά το μάλλον ή ήττον και κατά την άποψίν των κριτικήν για το πόρισμα το οποίο κρίνουμε σήμερα εδώ εις την Βουλήν. 
Μεταξύ αυτών, λοιπόν, των προλαλησάντων υπήρξε και κάποιος αγενής, απολογούμενος. Όμως, αυτό εδώ είναι και Βήμα ομιλητών, αγορητών αλλά και Βήμα απολογουμένων. Ορθώς, λοιπόν, ο διατελέσας πρόεδρος της προκαταρκτικής επιτροπής ήρθε εδώ να απολογηθεί για τα πλημμελήματα του. Είχε κάθε λόγο να το κάνει διότι ένιωθε ένοχος. Απελογήθη με έναν τρόπο που δεν θα θεωρούσα και θα μπορούσα να χαρακτηρίσω ευγενή. Μάλιστα, εξετράπη στη δεδομένη στιγμή και έκανε απαξιωτική χειρονομία και είπε «δεν θα ασχοληθώ με αυτούς», εννοώντας την Κοινοβουλευτική Ομάδα της Χρυσής Αυγής. Έκανε απαξιωτική χειρονομία κατά μισού εκατομμυρίου Ελλήνων οι οποίοι μας έστειλαν εδώ στο Κοινοβούλιο εμάς τους  Έλληνες εθνικιστές. Αυτό ήτο απρεπές.
Ζήτησα από τον αντικατασταθέντα Προεδρεύοντα να τον ανακαλέσει στην τάξη και να του ζητήσει να ανακαλέσει αυτήν την περιφρονητική του φράση. Όμως, ο αντικατασταθείς Προεδρεύων δεν έστερξε να ικανοποιήσει το δίκαιο αίτημά μου.
Κυρίες και κύριοι Βουλευτές, είχα και έχω ακόμη την τιμή μαζί με άλλους συναδέλφους να αποτελώ μέρος της Επιτροπής Θεσμών και Διαφάνειας. Εκεί, λοιπόν, οι συναποτελούντες με εμέ μέλη της επιτροπής διαπίστωσαν μετά από δυόμισι μήνες εξουθενωτικών διαδικασιών, καθώς και οι εξ αυτών νομικοί ότι πράγματι είχαν όχι απλώς υπάρξει και προκύψει αποχρώσες ενδείξεις, αλλά υπήρξε πεποίθηση σε εμάς ότι αυτοί οι οποίοι ήρθαν να τους ακροαστούμε, ήρθαν να απολογηθούν ως κατηγορούμενοι γιατί ήσαν κατηγορούμενοι, ήσαν ήδη καταγγελθέντες από τον ελληνικό λαό. Εξετάσαμε τον Διώτη, τον Καπελέρη -δεν χρησιμοποιώ το επίθετο «κύριος», διότι όσοι έχουν βλάψει την πατρίδα μου δεν είναι κύριοι- και εν συνεχεία, τον Βενιζέλο και τον Παπακωνσταντίνου. Είχαμε ήδη βγάλει τα συμπεράσματά μας. 
Λησμόνησα να αναφερθώ και το θεωρώ επιβεβλημένο και σε μία απαξιωτική φράση του προλαλήσαντος απολογουμένου και διατελέσαντος προέδρου της προκαταρτικής επιτροπής κατά των Ελλήνων αξιωματικών, επειδή κάποιος από την επιτροπή τον είπε «συνταγματάρχη». Έτσι έδειξε την περιφρόνησή του και την απαξία του στους Έλληνες αξιωματικούς τους οποίους εμείς τιμούμε γιατί προτάσσουν καθημερινώς τα στήθη τους, προκειμένου να προασπίσουν την εδαφική ακεραιότητα και την τιμή της πατρίδος. Τον άκουσαν οι Έλληνες αξιωματικοί και πιστεύω ότι δεν καμαρώνουν γι’ αυτόν ο οποίος μίλησε απαξιωτικά.
Ναι, σας είπαν «συνταγματάρχη». Τιμή σας που σας είπαν έτσι. Όλος ο λαός μας είναι υπερήφανος για τον ελληνικό στρατό, εκτός από εσάς, δεν θιχτήκατε.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ’ Αντιπρόεδρος της Βουλής): Σώπα, καλέ!</Speech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Μην ειρωνεύεστε. Είστε ελάχιστος. Το «καλέ» να το λέτε εκεί που συχνάζετε, κύριε, όχι σε αυτό το χώρο.
Εκεί, λοιπόν, ρώτησα τον Παπακωνσταντίνου γιατί δεν ζήτησε λογιστικό έλεγχο του επονείδιστου και παρανόμου χρέους. Μου απήντησε άλλα αντί άλλων. Επίσης του ανέφερα την απόφαση των δεδικασμένων του Διεθνούς Δικαστηρίου του 1938 και τον ρώτησα: αφού χρησιμοποίησαν το δεδικασμένο αυτό και η Αργεντινή και ο Παναμάς και ο Ισημερινός, γιατί δεν το χρησιμοποιήσατε και εσείς; Ήταν δεδικασμένο υπέρ της Ελλάδος. Ξέρετε τι μου απήντησε; «Δεν γνωρίζω αυτόν τον νόμο». Για δεδικασμένο του μιλούσα εγώ, για νόμο που δεν γνωρίζει μου είπε ο κ. Παπακωνσταντίνου. 
Εν συνεχεία, τον ρώτησα όπως και άλλοι συνάδελφοι, εάν υπήρχε διαβιβαστικό έγγραφο μαζί με τη λίστα αυτή. Μου είπε «υπήρχε διαβιβαστικό έγγραφο από το γαλλικό κράτος, από το Υπουργείο Οικονομικών». Τον ρώτησα: «γιατί δεν το πρωτοκολλήσατε;». Η απάντηση που πήρα ήταν: «ήταν απόρρητο, ήταν πολλά τα ονόματα». Όχι κύριε, να γράψετε στο πρωτόκολλο όλα τα ονόματα, δυόμισι χιλιάδες ονόματα, απλώς να πείτε ότι είναι ονομαστική κατάσταση Ελλήνων καταθετών εις στο εξωτερικό και να υπάρξει αριθμός πρωτοκόλλου. Ήταν επίσημο έγγραφο από το γαλλικό Υπουργείο Οικονομικών. Μου είπε: «αυτό πήγε στα απόρρητα, στο απόρρητο πρωτόκολλο». Ο άνθρωπος ήτο θλιβερός. Αξιολύπητος; Όχι, βεβαίως. Θλιβερός ήταν και τίποτα άλλο.
Εν συνεχεία, ήρθε ο Βενιζέλος να καταθέσει και έφερε τα βάρη εις τους ώμους του Παπακωνσταντίνου -που είχε ήδη προεξεταστεί- και είπε συνεχή ψεύδη, συνεχή εξαπάτηση κατά του ελληνικού λαού. Τι είπε; Είπε ότι παρέλαβε αυτό το CD μαζί με το διαβιβαστικό –υπάρχουν τα πρακτικά- από τον Παπακωνσταντίνου, το κράτησε δύο μήνες, στα μέσα Ιουλίου του 2010, και το έδωσε εις τον Διώτη. Πρώτον, τι το έκανε δύο μήνες ως Υπουργός Οικονομικών; Δεύτερον, είπε -ο μέγας νομομαθής- ότι ο κ. Διώτης του είπε πως δεν έχει αποδεικτική ισχύ διότι είναι προϊόν εγκλήματος και ο Βενιζέλος το εδέχθη αυτό ως επιχείρημα, γι’ αυτό όλο το υπόλοιπο διάστημα που διετέλεσε Υπουργός Οικονομικών το άφησε αυτό ανενεργό. Μα, ήταν δυνατόν ποτέ ένας που να γνωρίζει στοιχειώδη νομικά, να δεχτεί ένα τέτοιο ισχυρισμό. Είναι απαράδεκτο για τον εξής λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε, αν μπορείτε να ολοκληρώσετε.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Διότι ήταν έγγραφο από επίσημο κράτος προς επίσημο κράτος με διαβιβαστικό έγγραφο! Κατά ταύτα δεν ψάχνουμε να βρούμε αν από τον οποιονδήποτε Φαλσιάνι προήλθε. Μας το στέλνει η Γαλλία. Αφού μας το στέλνει η Γαλλία με διαβιβαστικό επισήμως, είμαστε υποχρεωμένοι να το δεχτούμε ως αποδεικτικό στοιχείο. Και δεν το εδέχθησαν. Όλα αυτά ήσαν εσκεμμένα.
Τελειώνω, κύριε Πρόεδρε, με την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κάντε μία προσπάθεια για το λόγο που εξήγησα προηγουμένως.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Μάλιστα, θα τελειώσω. 
Οι προλαλήσαντες και ιδίως ο κ. Καπερνάρος ανέλυσε εμπεριστατωμένα την όλη υπόθεση. Πέραν αυτού, ανεφέρθη λεπτομερώς εις τας οικείας ποινικάς διατάξεις.
Ήθελα να πω, γιατί έχει μεγάλη σημασία, ότι ο ΣΥΡΙΖΑ στην Επιτροπή Θεσμών και Διαφάνειας ήθελε να κωλυσιεργήσει -άγνωστο για ποιο λόγο- και έλεγε να συνεχίσουμε να εξετάζουμε τον οποιονδήποτε, να περνάμε την ώρα μας εκεί και να πίνουμε καφέ, ενώ ήδη είχαν εξαχθή τα συμπεράσματα. Τελικώς, εγώ ετάχθην με τους υπολοίπους μισούς και είπα τρείς φορές «όχι». Είναι μέσα στα πρακτικά. Να διαταχθεί σύσταση προκαταρτικής επιτροπής, προανακριτικής Επιτροπής συγκεκριμένα, για να μπει το μαχαίρι στο κόκαλο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, όμως. Έχετε φτάσει στα εννιά λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ολοκληρώνω, κύριε Πρόεδρε. 
Πιστεύω ότι είναι πράγματα ουσίας. Δεν τα λέω για να μιλάω μόνο. Λέω πράγματα ουσίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δυστυχώς, θα μείνουν άλλοι ομιλητές που δεν θα μπορέσουν να πουν τίποτα. Κάντε προσπάθεια να ολοκληρώσετε.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Έχετε δίκαιο. Παρακαλώ, την ανοχή σας για λίγο ακόμη. 
Έλεγε ο Δημόκριτός «αγαθόν ου το μη αδικείν, αλλά το μηδέν θέλειν». Εσείς της Κυβερνήσης και η πλειοψηφία της Βουλής θελήσατε να αδικήσετε και αδικείτε το λαό και το έθνος. Είστε πιστή εντολοδόχοι ανόμων και αδίκων εντολέων.
Είναι βέβαιο ότι συνέστησαν εγκληματική οργάνωση αυτοί οι τέσσερις, συμπεριλαμβανομένου και του Παπαδήμου, αυτού του εντολοδόχου των εβραισιωνιστών τραπεζιτών. Συνέστησαν εγκληματική οργάνωση, δεν υπάρχει καμμιά αμφιβολία. 
Δεν έγιναν διακεκριμένες περιπτώσεις κλοπής, ομόλογα, ρευστά και όλα αυτά, ασφαλιστικά ταμεία; Εδώ είναι όλα. Είναι τριάντα ένα εγκλήματα εδώ. Τα ξέρετε οι εξ ημών νομικοί. Δεν έκαναν υπεξαίρεση; Δεν υπήρχε ηθική αυτουργία στα εγκλήματα αυτά, συναυτουργία; Δεν υπήρχαν αναγκαίοι συνεργοί; 
Δεν υπήρχε όλη αυτή η εγκληματική οργάνωση; 
Υπήρξε, επίσης, εκβίαση και απάτη. Δεν εξαπάτησαν τον ελληνικό λαό; Υπάρχουν λεφτά; Άρα, υπήρξε εκβίαση. Τι είπε ο Παπαδήμος στις 11 Απριλίου, τη Μεγάλη Τετάρτη, όταν έκανε το διάγγελμά του προκειμένου να διαλυθεί η Βουλή; Είπε ότι τα τελευταία χρόνια η ευμάρεια αυτή ήταν επίπλαστη. Ομολόγησε, δηλαδή, ότι μας έριξαν σε παγίδα. Όλα αυτά, λοιπόν, τα αδικήματα πραγματώθηκαν από κοινού από αυτούς τους τέσσερις εθνικούς εγκληματίες. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνοντας λοιπόν –γιατί δεν θέλω να μακρηγορήσω και θέλω να ευχαριστήσω τον κύριο Πρόεδρο για τη μέχρι τούδε ανοχή του- θέλω να πω το εξής. Η Κυβέρνηση και η πλειοψηφία της Βουλής ελέγχεστε για παράβαση του άρθρου 231, για υπόθαλψη εγκληματιών, κύριοι! Είναι η πρώτη φορά που ακούγεται αυτό. Ναι, κάνατε προσπάθεια για να υποθάλπετε συνεχώς αυτούς που ξέρετε στη συνείδησή σας, το ξέρετε πολύ καλά, ότι εγκλημάτησαν κατά του λαού και του έθνους. 
Όμως, ο Δημόκριτος είπε και κάτι άλλο: «Χαλεπόν άρχεσθαι υπό χερείονος». Και εσείς δεν είστε απλώς οι χείρωνες, αλλά οι χείριστοι! 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει για δώδεκα λεπτά ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Όσοι προσπαθούν με ποινικούς όρους και με όρους Ποινικής Δικονομίας να εξηγήσουν τη βαρβαρότητα του καπιταλιστικού συστήματος, δεν κάνουν τίποτα άλλο, παρά να το αθωώνουν. Πρόκειται γι’ αυτά που μόλις ακούσαμε προηγουμένως. 
Βέβαια, ακριβώς πριν από ένα μήνα έγινε περίπου η ίδια συζήτηση στην Ολομέλεια της Βουλής. Επομένως, είναι φυσιολογικό ορισμένα πράγματα να επαναλαμβάνονται. Ωστόσο, εμείς θεωρούμε ότι από μια άποψη είναι εξαιρετικά επίκαιρη και καίρια, θα έλεγα, η συζήτηση σήμερα για τη λίστα Λαγκάρντ, γιατί γίνεται μια μέρα πριν από τη συζήτηση ενός ακόμα πολυνομοσχεδίου-οδοστρωτήρα κατά των λαϊκών δικαιωμάτων. 
Αύριο και μεθαύριο, λοιπόν, η Βουλή θα συζητήσει μία νέα αντιλαϊκή επιδρομή. Το ξεζούμισμα της εργατικής τάξης και των λαϊκών στρωμάτων. Η Κυβέρνηση, βέβαια, μηχανεύεται χίλιους τρόπους και μ’ αυτό το νομοσχέδιο, όπως και με τα προηγούμενα, για να πληρώσουν την κρίση οι εργαζόμενοι. Μάλιστα, γίνεται και μεγάλη συζήτηση –και έχουμε και τη συγχορδία από διάφορα «παπαγαλάκια», από τα γνωστά Μαζικά Μέσα Ενημέρωσης- όσον αφορά το πού θα βρεθούν τα 100, τα 200, τα 400, τα 500 εκατομμύρια που λείπουν και τα οποία αναζητά εναγωνίως η τρόικα και η ελληνική Κυβέρνηση. 
Ξέρετε γιατί τα λέω όλα αυτά; Μήπως πρόκειται για ασυναρτησίες; Όχι! Τα λέω για όσους μας βλέπουν. Διότι, για παράδειγμα, τα 500 εκατομμύρια που αναζητάτε και για τα οποία προσπαθείτε να «γδάρετε» τους εργαζόμενους, υπάρχουν για παράδειγμα και πάλι στη λίστα Λαγκάρντ, σε μία λίστα μιας τράπεζας, στις καταθέσεις ενός ανθρώπου, το όνομα του οποίου δεν έχει σημασία. Επαναλαμβάνω ότι τα 500 εκατομμύρια υπάρχουν στις καταθέσεις ενός και μόνο ανθρώπου! Άραγε, πόσοι άλλοι υπάρχουν; Πόσες λίστες υπάρχουν και σε πόσες τράπεζες; Πόσα αμύθητα «νόμιμα» και «παράνομα» χρήματα  υπάρχουν; Πόσος τεράστιος πλούτος υπάρχει; Και βέβαια, αυτός ο πλούτος δεν παρήχθη όλα αυτά τα χρόνια από αυτούς που έχουν τις καταθέσεις, διότι αυτοί κλέβουν τον ιδρώτα των εργαζομένων. Παρήχθη από την απλήρωτη εργασία της εργατικής τάξης, όλων αυτών που παράγουν τον πλούτο και κλέβεται κυριολεκτικά από τους κεφαλαιοκράτες. Και αυτό, κατά τη γνώμη μας, είναι το μεγάλο θέμα στη συζήτηση για τη λίστα Λαγκάρντ, γιατί τα άλλα είναι «ένα και ένα, κάνουν δύο» και μάλιστα πολύ απλά. Φυσικά, υπάρχουν και δευτερεύουσες πλευρές. 
Επαναλαμβάνω, λοιπόν, ότι αύριο η Κυβέρνηση θα πάρει νέα μέτρα που θα οδηγήσουν σε μεγαλύτερη φτώχεια και εξαθλίωση και θα απολύσει χιλιάδες εργαζόμενους, για να εξοικονομήσει –υποτίθεται- ορισμένα εκατομμύρια, τη στιγμή που σε καταθέσεις του εσωτερικού και του εξωτερικού υπάρχουν δισεκατομμύρια κλεμμένα από τον ιδρώτα του ελληνικού λαού. Και εδώ πρέπει να εστιάσει την πολιτική της στόχευση η εργατική τάξη και ο λαός μας, τα λαϊκά στρώματα, αυτοί που δουλεύουν και παράγουν και όχι τα παράσιτα που κλέβουν τον πλούτο. Θα πρέπει, δηλαδή, να πάρει στα χέρια της αυτό που της ανήκει και που είναι αυτός ο αμύθητος πλούτος που παράγεται. Θα πρέπει, δηλαδή, να κοινωνικοποιήσει τα μέσα παραγωγής, να διαχειριστεί ο ίδιος τον πλούτο που παράγεται και την οικονομία. 
Επίσης, η συζήτηση -και όχι μόνο με ευθύνη της Νέας Δημοκρατίας και του ΠΑΣΟΚ, αλλά και όλων των άλλων κομμάτων- εστιάζεται στο θέμα της φοροδιαφυγής. 
Ας δούμε, λοιπόν, πώς τίθεται το θέμα από τους εισηγητές όλων των κομμάτων, εκτός του ΚΚΕ. Ειπώθηκε ότι πήραμε, όπως αποδείχθηκε επισήμως πλέον, από τη γαλλική κυβέρνηση μια λίστα, την οποία απέκρυψε ο Παπακωνσταντίνου. Επίσης, πιθανόν, ενδέχεται, φέρεται κάποιος να έσβησε κάποιους συγγενείς, με αποτέλεσμα να χάσουμε κάποιους φόρους. Εκεί είναι η ουσία και εκεί περιστρέφεται η συζήτηση με ευθύνη και του ΣΥΡΙΖΑ αλλά και των άλλων πολιτικών κομμάτων. 
Εκεί που εστιάζεται, λοιπόν, η συζήτηση είναι πως το μεγάλο πρόβλημα είναι το ότι δεν πήραμε 100.000, 200.000, 300.000, 500.000, 10 ή 20 ή 30 εκατομμύρια από τη φοροδιαφυγή, ενώ αποκρύπτεται –και σκόπιμα, κατά τη γνώμη μας- η φοροαπαλλαγή και η φοροδιαφυγή, οι οποίες πάνε μαζί. Αποκρύπτεται, δηλαδή, η ουσία της λειτουργίας του ίδιου του καπιταλιστικού συστήματος. 
Εμείς δεν λέμε ότι δεν υπάρχει πρόβλημα φοροδιαφυγής. Μάλιστα, καλλιεργείται πολύ περισσότερο η αίσθηση και η εντύπωση ότι αν συλληφθεί αυτή η φοροδιαφυγή, αν πληρώσουν -και όσο πληρώσουν- αυτοί που έχουν τις τόσες πολλές φοροαπαλλαγές, θα μπορέσει να αντιμετωπίσει τα προβλήματα η ελληνική οικονομία και ο ελληνικός λαός. 
Αυτό που κρύβεται, λοιπόν, στην ουσία είναι ότι όλη η νομοθεσία, όλη η λειτουργία των κυβερνήσεων υπηρετεί ακριβώς την ιδεολογία της, δηλαδή τα συμφέροντα του κεφαλαίου. Αποκρύπτεται, για παράδειγμα, ότι αυτός ο πλούτος προέρχεται από την εκμετάλλευση των εργαζομένων που γίνεται κυρίως στο χώρο της εργασίας αλλά γίνεται και έμμεσα από τον προϋπολογισμό, από την ενίσχυση κατά 60% και 70% των μονοπωλιακών ομίλων. Έχουμε πει επανειλημμένα πόσο βάζουν οι διάφορες εταιρείες και οι μονοπωλιακοί όμιλοι στα επενδυτικά έργα που κάνουν. Τα υπόλοιπα ποιος τους τα δίνει; Η φορολογία του ελληνικού λαού. 
Αποκρύπτεται ότι όλοι οι μηχανισμοί, όπως το ΣΔΟΕ και όλοι οι υπόλοιποι, λειτουργούν ακριβώς μέσα σ’ αυτό το δίχτυ προστασίας που υπάρχει από το νομοθετικό πλαίσιο και από την ίδια τη λειτουργία του συστήματος και των κυβερνήσεων που το υπηρετούν. Και αυτά έχουν σημασία μόνο για το λαό, γιατί εδώ μέσα δεν έχουν καμμία σημασία. Κυριολεκτικά δεν έχει καμμία σημασία για τη Βουλή ότι από τις δύο χιλιάδες εξήντα δύο καταθέσεις, ελέχθησαν τρεις και μάλιστα όχι ολοκληρωμένα μέσα σε οκτώ μήνες. Πότε θα ελεγχθούν οι πενήντα έξι χιλιάδες, αν δεν κάνω λάθος, καταθέσεις που βρίσκονται στο εξωτερικό; Το 3000; 
Αποδεικνύεται, λοιπόν, ότι ελέγχετε προκαταβολικά και μέσα σε μία νύχτα τα εισοδήματα του εργάτη, του αυτοαπασχολούμενου, του μισθωτού και του φτωχού αγρότη, ενώ αυτούς δεν τους ελέγχετε. Έτσι λειτουργούν αυτοί οι μηχανισμοί και έτσι καθυστερούν. Και όποιος νομίζει ότι θα έχει αποτελεσματικό σύστημα που θα «χτυπήσει» τη φοροδιαφυγή, κυριολεκτικά κοροϊδεύει τον κόσμο, γιατί και το αποτελεσματικό σύστημα που θα «χτυπήσει» τη φοροδιαφυγή, δεν πρόκειται να αλλάξει τις φοροαπαλλαγές. 
Και με την ευκαιρία, θα ήθελα να επαναλάβω την ερώτηση προς τα κόμματα της Κυβέρνησης, γιατί οι άλλοι δεν ξέρω ποια θέση έχουν. Όταν ένας εργαζόμενος ή αυτοαπασχολούμενος «αποκρύπτει», δεν δηλώνει ή κάνει κάποια παρανομία -κυρίως γιατί δεν μπορεί να πληρώσει αλλά και για άλλους λόγους- θεωρείται φοροφυγάς, ναι ή όχι; Και βγαίνετε στα κάγκελα και στις τηλεοράσεις και μιλάτε για τους φοροφυγάδες. Όταν, όμως, ένας έχει παράνομες καταθέσεις εκατομμυρίων στην Ελβετία και θέλει να τις φέρει στην Ελλάδα, του βάζετε φόρο 3% με απόφαση δική σας και θεωρείται επενδυτής ή ακόμα-ακόμα και εθνικός ευεργέτης.
Αυτό είναι το σύστημά σας. Tόσο βάρβαρο, τόσο αισχρό. Κυριολεκτικά τόσο αισχρό, γιατί ένας αν κρύψει κάτι, τον «γδέρνετε» στα πρόστιμα. Αν δεν έχει να πληρώσει το χαράτσι, τα ίδια. 
Όμως, αυτοί που έχουν χρήμα που δεν το έχουν δηλώσει και που είναι παράνομο, το φέρνουν νόμιμα, ακόμη και «μαύρο» να είναι, ακόμη και αν είναι από εμπόριο ναρκωτικών, γυναικών, όπλων ή οτιδήποτε. Όταν το φέρει εδώ στην Ελλάδα, τότε θεωρείται «επενδυτής»! Αυτός είναι ο κόσμος σας, ναι ή όχι; Περιμένουμε να απαντήσετε τι είναι. 
Επανέρχομαι, λοιπόν, Αναρωτιούνται όλοι υποκριτικά για τις καταθέσεις στο εξωτερικό. Ορισμένοι μάλιστα και το προηγούμενο διάστημα αλλά και τώρα διαρρηγνύουν τα ιμάτιά τους για το ποιοι έβγαλαν τα χρήματα στις τράπεζες του εξωτερικού, ιδιαίτερα την περίοδο της κρίσης. 
Μα καλά, σε ποιους μιλάτε; Νομίζετε ότι έχουμε την εντύπωση ότι είμαστε τόσο αφελείς που να πιστεύουμε ότι οι κεφαλαιοκράτες έχουν συνείδηση να βοηθήσουν τη χώρα γενικά ή κοιτάνε το συμφέρον τους; 
Μιλάνε για ανθέλληνες, οι οποίοι τάχα σε μια κρίσιμη περίοδο ενεργούν κατ’ αυτόν τον τρόπο. Μα, τα ίδια έκαναν πάντα! Πήγαιναν εκεί που θα είχαν τα μεγαλύτερα κέρδη. Αυτό δεν έκαναν τόσα χρόνια; Δεν τους επιδοτούσατε και πήγαιναν στη Βουλγαρία και έφτιαχναν εργοστάσια, γιατί είχαν πιο φθηνά μεροκάματα; Δεν πάνε όπου μπορούν να εξασφαλίσουν τα μεγαλύτερα κέρδη; 
Λέτε για το εθνικό και το ελληνικό. Έφυγαν από την Αίθουσα και εκείνοι που παριστάνουν τους πατριώτες και που δεν μιλούν ποτέ ούτε για τους εφοπλιστές ούτε για το κεφάλαιο ούτε για τίποτα άλλο. Δεν υποστήριξαν τότε, που υποτίθεται ότι θα αναμετριόταν Έλληνας υποψήφιος τον Μπους αντί για τον Δουκάκη; Γιατί τον υποστήριξαν οι εφοπλιστές; Γιατί πήραν τον ανεφοδιασμό του έκτου στόλου. Αυτό είναι το κίνητρο. Και μάλιστα αναρωτιούνται ορισμένοι και από την πλευρά της Αντιπολίτευσης και βάζουν και συγκεκριμένα ονόματα. 
Μα ποιοι θα ήταν, κυρία Κωνσταντοπούλου, στη λίστα; Οι οικοδόμοι; Οι εργάτες δήμου; Οι ναυτεργάτες; Ποιοι θα ήταν στη λίστα; Δεν θα ήταν οι κεφαλαιοκράτες, για τους οποίους δεν είπατε και πολλά πράγματα; Περισσότερο αναφερθήκατε στις συγγένειες. Αυτό είναι, κατά τη γνώμη μας, εντάξει.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μόνο εμείς είπαμε.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά τη γνώμη μας, αυτό είναι για να αποδειχθούν άλλα πράγματα. Να κάνουμε και άλλου είδους πολιτικού κουτσομπολιού. 
Ποιοι θα είχαν δηλαδή καταθέσεις στο εξωτερικό; Δεν είναι οι μεγαλύτεροι επιχειρηματικοί όμιλοι της Ελλάδας και ένα μέρος του πολιτικού προσωπικού αλλά και τα golden boys και οι διάφοροι γιάπηδες που τους υπηρετούν; Είναι η πλουτοκρατία, η λέξη που σας ενοχλεί. 
Μάλιστα, αναρωτιούνται και πώς γίνεται αυτό το πράγμα. Όμως, για εξηγείστε και στον ελληνικό λαό  τι λέει η Συνθήκη του Μάαστριχτ και η Ευρωπαϊκή Ένωση. Αν ο «χ» θέλει να πάει 5 εκατομμύρια νόμιμα στην Ελβετία ή σε μια δική του χώρα, τα πάει ή δεν τα πάει; Εσείς δηλαδή όταν θα βγείτε στην κυβέρνηση, τι θα κάνετε;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα  σας καλέσουμε να συγκυβερνήσετε!</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Θα τον μαλώσετε; Για να μην τον αφήσετε, θα πρέπει να συγκρουστείτε με την Ευρωπαϊκή Ένωση. Όμως, όπως αποφασίσατε και στο συνέδριό σας χθες, «Ευρωζώνη και ξερό ψωμί!». Όμως, η Ευρωζώνη δεν πάει α λα καρτ! Έχει και όλες αυτές τις  συνέπειες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, λοιπόν, κύριε Πρόεδρε. Την ανοχή σας ζητώ για δύο λεπτά.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Προσκλήσεις δέχεστε, κύριε συνάδελφε!</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άρα, υπάρχει ένα νομοθετικό συνολικά πλέγμα και στη χώρα μας, αλλά υπάρχει και η Ευρωπαϊκή Ένωση, η οποία έχει θεσμοθετήσει την ελευθερία κίνησης κεφαλαίων. Εδώ δεν υπάρχει μέση λύση. Ή θα είσαι εναντίον, που σημαίνει ότι συγκρούεσαι και με την Ευρωπαϊκή Ένωση, παίρνεις και τα μέσα παραγωγής απ’ αυτούς που τα έχουν και τα δίνεις στο λαό, ή θα ακολουθήσεις την πεπατημένη, αυτήν που ακολουθούν δηλαδή σήμερα η Νέα Δημοκρατία και το ΠΑΣΟΚ. 
Δεν ενδιαφερόμαστε εμείς για τη φοροδιαφυγή; Βεβαίως και ενδιαφερόμαστε. Γι’ αυτό και συμμετέχουμε στις εξεταστικές, κάνουμε προτάσεις σε ώτα μη ακουόντων, παρ’ ότι γνωρίζουμε ότι είναι μάταιες. 
Εμείς παραδείγματος χάριν λέμε το εξής. Τα είπε και ο Σπύρος Χαλβατζής. «Μάλλιασε» η γλώσσα μας να τα λέμε. Θέλετε, λοιπόν, να χτυπήσουμε τη φοροδιαφυγή, το «μαύρο» οικονομικό και πολιτικό χρήμα; Γιατί δεν υπάρχει μόνο «μαύρο» πολιτικό χρήμα. Υπάρχει και οικονομικό. 
Πρώτον, να καταργηθούν όλα τα απόρρητα. Βεβαίως. Έχει απόρρητο ο εργάτης; Όχι.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άμα έχει λεφτά στην τράπεζα.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Δεν κατάλαβα, κύριε Βορίδη! Θα του βάλετε τώρα και το χαρτί της τουαλέτας να το σημειώνει! Φτιάχνετε κάρτα, για να μην μπορεί να του ξεφύγει ούτε ευρώ. Οι συναλλαγές να γίνονται με κάρτες μέσα στις τράπεζες και να πλουτίζουν οι τράπεζες και να τον ελέγχετε. Να καταργηθούν! Τραπεζικό απόρρητο, βιομηχανικό απόρρητο, εμπορικό απόρρητο. «Όλα στο φως» δεν λέτε; Να δούμε ποιοι έχουν τα λεφτά και πώς τα βγάζουν. 
Δεύτερον, να καταργηθούν οι ανώνυμες μετοχές. Και εδώ δεν ακούμε κανέναν άλλο στην Αίθουσα να λέει να γίνουν ονομαστικές μέχρι φυσικού προσώπου. Όχι ότι μπορεί να αλλάξει το σύστημα. Άλλωστε αυτά που λέμε είναι συστατικά στοιχεία του συστήματος, για να διευκολύνουν τη δράση και την κυκλοφορία του κεφαλαίου. Ωστόσο, θα μπορούσε να ξέρει ο ελληνικός λαός ποιος έχει, τι έχει και από πού τα βρήκε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παφίλη, θέλω τη βοήθειά σας, για να προχωρήσουμε. Κατανοώ ότι άλλος μίλησε και περισσότερο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τέλειωσα. Αν άλλοι μίλησαν περισσότερο δεν έχει σημασία, δεν θα διαφωνήσουμε. 
Τα αποτελέσματα της εξεταστικής είναι γνωστά. Με αυτό θα τελειώσω. Για εκείνους που αναρωτιούνται αν είμαστε η μοναδική χώρα όπου γίνονται  εξεταστικές και που δεν πιάσαμε κανέναν κ.λπ., θα κλείσω  με το παράδειγμα της Γερμανίας, που υποτίθεται ότι είναι το απαύγασμα του ευρωπαϊκού νομικού πολιτισμού, ο πρωτοστάτης της Ευρωπαϊκής Ένωσης και όλα τα υπόλοιπα, με αυτόν τον ξευτιλισμό κυριολεκτικά της υπόθεσης «SIEMENS». 
O Χριστοφοράκος έκανε συμφωνία με τη «SIEMENS». Καταδικάστηκε. Είπε ότι δεν πρόκειται να μιλήσει. Έκανε άλλη κατάθεση και όταν πήγαμε εμείς, μας έγραψε στα παλαιότερα των υποδημάτων του -για να μη χρησιμοποιήσω καμμία άλλη έκφραση- και είπε ότι δεν έδωσε ποτέ σε κανέναν τίποτα. Στη γερμανική δικαιοσύνη όλα έγιναν καλώς. Το απαύγασμα του καπιταλισμού είναι η «SIEMENS» και ο υπεύθυνος διαφάνειας μάλιστα στις είκοσι πέντε από τις είκοσι επτά ερωτήσεις απάντησε «δεν γνωρίζω». 
(Στο σημείο αυτό κτυπάει επαναληπτικό κουδούνι λήξεως του χρόνου ομιλίας του κυρίου Βουλευτή)
Δεν αλλάζει, λοιπόν, το σύστημα! Είναι τόσο άρρωστο, τόσο σάπιο, που μόνο ανατροπή μπορεί να δεχθεί. Αυτή πρέπει να κάνει ο λαός και να την αποφασίσει! 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Κυρίες και κύριοι συνάδελφοι, με την άδειά σας προτείνουμε να δώσουμε το λόγο στον κύριο Γεωργαντά, ο οποίος ήταν και μέλος της επιτροπής.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για  πέντε μέρες ήταν μέλος της επιτροπής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα μη μου ζητήσετε  να γίνω εγώ αξιολογητής!</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Χυδαίο καρφί! Για όνομα του Θεού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προτείνω, επίσης, να δώσουμε το λόγο στον κ. Πανούση, που είναι ο μόνος ομιλητής της ΔΗΜΑΡ και στον κ. Βουδούρη, που είναι ανεξάρτητος Βουλευτής. Μετά να πάρουν το λόγο οι Κοινοβουλευτικοί Εκπρόσωποι με τη σειρά που επιθυμούν.</ChairmanSpeech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Μου επιτρέπετε, κύριε Πρόεδρε; Θέλω να πω κάτι επί της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Βουδούρη, αν και δεν προβλέπεται από τον Κανονισμό.</ChairmanSpeech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Συζητάμε για ένα θέμα, όπου είναι πάρα πολύ σημαντικό να τηρούμε κάποιους κανόνες. Θεωρώ ότι είναι απαράδεκτο να γράφονται συνάδελφοι Βουλευτές και να στερούνται το λόγο. Είναι απαράδεκτο και απαξιωτικό όχι μόνον για τους ίδιους τους  Βουλευτές αλλά για την ίδια τη Βουλή, η οποία δείχνει ότι δεν μπορεί να οργανώσει με ικανοποιητικό τρόπο ένα διάλογο, ο οποίος έχει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η διαδικασία είναι στα χέρια μας.</ChairmanSpeech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Ζητώ από το Προεδρείο να τηρηθεί το αυτονόητο. Όλοι οι Βουλευτές, οι οποίοι έχουν εγγραφεί να μιλήσουν. Ως Προεδρείο έχετε την ευθύνη να οργανώσετε αυτόν το διάλογο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πώς έχει το θέμα; Στην αρχή της συνεδρίασης ανακοινώθηκε από τον Προεδρεύοντα η πρόταση της Διάσκεψης των Προέδρων. Η πρόταση προέβλεπε ότι θα τελειώσουν οι ομιλίες στις 23.00 η ώρα…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν συμφωνήσαμε, κύριε Πρόεδρε. Η Διάσκεψη των Προέδρων δεν είναι πάνω από την Ολομέλεια του Κοινοβουλίου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μα, περιμένετε να ακούσετε, κύριε συνάδελφε!</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΟΛΛΙΑΣ</Parlmember>: Και ποιος σας είπε ότι συμφωνήσαμε εμείς;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Να μειωθεί ο χρόνος, ώστε να μιλήσουν περισσότεροι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριοι συνάδελφοι, σας παρακαλώ! 
Δεν ακούτε τι λέω. Λέω ότι ανακοινώθηκε η απόφαση της Διάσκεψης των Προέδρων. Υπήρξε αντιλογία της Αξιωματικής Αντιπολίτευσης και είναι στη διάθεση του Σώματος, όταν έρθει η στιγμή να αποφασίσουμε πώς θα χειριστούμε το θέμα μέσα από ένα κλίμα συνεργασίας και συνεννόησης. 
Είπατε, κύριε Βουδούρη, το διαδικαστικό. Δεν σημαίνει ότι δεν έχετε δίκιο. Απλώς υπάρχουν και πρακτικοί λόγοι. Είναι στη διάθεση του Σώματος να τους αναλύσει. 
Αυτά όλα, βέβαια, προϋποθέτουν και συνέπεια προς το χρόνο. Άλλο ανοχή ενός ή δύο λεπτών και άλλο να αγνοείται τελείως ο χρόνος και οι επόμενοι ομιλητές. 
Ο κ. Γεωργαντάς έχει το λόγο για πέντε λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Ο αυτοπεριορισμός, κύριε Πρόεδρε, είναι και υποχρέωση και αρετή αλλά δυστυχώς ο μεγαλύτερος αριθμός των προλαλησάντων συναδέλφων δεν το τήρησε αυτό. 
Κυρία Κωνσταντοπούλου, είτε πέντε μέρες έμενα στη σύνθεση της επιτροπής είτε πεντακόσιες, σίγουρα δεν θα γινόμουν πιο σοφός από τις παρατηρήσεις και τις παρεμβάσεις σας. Ευτυχώς για μένα, ήμουν μόνο πέντε μέρες. 
Σήμερα, κύριοι συνάδελφοι -αν δεν έγινε αντιληπτό από όλους, οφείλω να το επισημάνω-ουσιαστικά όλοι μας απειληθήκαμε για τέλεση των κακουργημάτων της παράβασης καθήκοντος, της κατάχρησης εξουσίας και της υπόθαλψης εγκληματία. Αυτή είναι η προσέγγιση πολιτικών σχηματισμών, κομμάτων αυτού του Κοινοβουλίου, σε όποιον έχει αντίθετη άποψη σε σχέση με τις ευθύνες για το θέμα για το οποίο συζητούμε. Αυτές οι τρεις φράσεις, όπως τις ανέφερα με αυτά τα τρία αδικήματα, αναφέρθηκαν από την εισηγήτρια του ΣΥΡΙΖΑ. 
Ευτυχώς για εμάς, ο τελευταίος ομιλητής από τη Χρυσή Αυγή μίλησε μόνο για υπόθαλψη εγκληματία. Ελαφραίνει λίγο η ποινική μεταχείριση των Βουλευτών, οι οποίοι έχουν μια συγκεκριμένη άποψη, την οποία είχαν μέχρι τώρα στην Ολομέλεια και ίσως την έχουν και σήμερα στην εξέταση του πορίσματος της επιτροπής. 
Σήμερα, σε όσους μας ακούνε, νομίζω ότι τα ερωτήματα τα οποία υπήρχαν, παραμένουν κατά το μεγαλύτερο αριθμό αναπάντητα. Έπρεπε να υπάρχει περισσότερο νομική προσέγγιση του θέματος -αυτό ήταν υποχρέωσή μας- γιατί ημέρες ανάπτυξης πολιτικών επιχειρημάτων υπάρχουν πολλές σε αυτήν την Αίθουσα. Σήμερα, όμως, τελικώς, αναλώθηκε πάλι ο περισσότερος χρόνος των τοποθετήσεων των συναδέλφων σε πολιτικά επιχειρήματα με βάση την πολιτική σκοπιμότητα και το πολιτικό εφαλτήριο του καθενός, χωρίς να υπάρξει η νομική εκείνη προσέγγιση και επιχειρηματολογία για το αν πρέπει να παραπεμφθεί ή όχι ο πρώην Υπουργός σε ειδικό δικαστήριο.
Επειδή το ζητούμενο για τον κόσμο που μας ακούει είναι ποια είναι η ευθύνη του κ. Παπακωνσταντίνου και ποια η ενδεχόμενη ευθύνη –αν υπάρχει- του κ. Βενιζέλου, θα πω κάτι πολύ απλό. Για μένα, ως νομικό, έξω από την ανάλυση των επιμέρους αδικημάτων, όπως υπάρχουν στο πόρισμα, το βασικό είναι ποιος και εάν παρεμπόδισε τον φορολογικό έλεγχο για τα στοιχεία, τα οποία υπήρχαν στη λίστα Λαγκάρντ. Εάν έγινε παρεμπόδιση του φορολογικού ελέγχου, υπάρχουν αδικήματα τα οποία αναλύονται. 
Σε σχέση με τον κ. Παπακωνσταντίνου, νομίζω ότι είναι ξεκάθαρο αυτό. Γιατί ενώ είχε στην κατοχή του τα αρχεία αυτά, τα στέρησε από το αρμόδιο για τον έλεγχο αυτό όργανο, το οποίο είναι το ΣΔΟΕ. Είναι απολύτως ξεκάθαρο. Το ΣΔΟΕ έχει την υποχρέωση εκ του νόμου -ανεξάρτητα, με βάση ό,τι πληροφορία και ό,τι στοιχείο έρθει σε γνώση του- να προβεί στους αναγκαίους ελέγχους. Δεν έγινε αυτό στην περίπτωσή μας, καθώς αποστέρησε αυτά τα αρχεία από το ΣΔΟΕ ο κ. Παπακωνσταντίνου. 
Δεν συνέβη το ίδιο -και εδώ είναι η ειδοποιός διαφορά- σε σχέση με την περίοδο που ο κ. Βενιζέλος ήταν Υπουργός Οικονομικών. Ο κ. Βενιζέλος πήρε, πράγματι, ένα αντίγραφο των αρχείων αλλά δεν το πήρε για να το παρακρατήσει από κάποιον ή για να εμποδίσει το φορολογικό έλεγχο. Το πήρε προς ενημέρωσή του από το όργανο το οποίο είναι αρμόδιο για έναν τέτοιο έλεγχο. Το πήρε από τον προϊστάμενο του ΣΔΟΕ. Εάν ο προϊστάμενος του ΣΔΟΕ έλεγε -που δεν το είπε, παρ’ όλο που δεν ήταν και ευνοϊκότερος όλων στις καταθέσεις για τον κ. Βενιζέλο- ότι ο κ. Βενιζέλος μου είπε «μην προβείς σε κανέναν έλεγχο, σε καμμιά άλλη ενέργεια μέχρι εγώ να σε ενημερώσω» τότε ναι, θα είχαμε να εξετάσουμε και να ελέγξουμε και ποινικές ευθύνες του κ. Βενιζέλου. Από κανένα όμως στοιχείο -και σήμερα δεν νομίζω ότι ακούστηκαν επιχειρήματα περί του αντιθέτου- προκύπτει οποιαδήποτε ενέργεια του προαναφερόμενου σε σχέση με την παρεμπόδιση το φορολογικού ελέγχου. Αυτό είναι το ένα ζητούμενο για την κοινωνία και για αυτούς που μας ακούνε.
Το δεύτερο ζητούμενο, είναι πότε θα έχουμε έσοδα από αυτούς που φαίνονται ως καταθέτες και έχουν με παράνομο τρόπο τα χρήματά τους έξω. Γιατί δεν σημαίνει ότι όποιος είναι σε αυτήν τη λίστα έχει αποκτήσει με παράνομο τρόπο τα χρήματά του ή δεν έχουν φορολογηθεί αυτά.
Ευελπιστώ -και τελειώνω με αυτό, κύριε Πρόεδρε- ότι άμεσα -όπως έχει δείξει αυτή η Κυβέρνηση, γιατί αμέσως έδωσε τα ονόματα στο ΣΔΟΕ- παρ’ όλες τις δυσλειτουργίες οι οποίες παρατηρούνται, θα έχουμε άμεσα και τα πορίσματα και τα όποια οφέλη για τον ελληνικό λαό. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ. 
Το λόγο έχει ο κ. Πανούσης.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε. 
Αγαπητοί συνάδελφοι, αισθάνομαι παράξενα να μαλώνουν εισαγγελείς για τον ένοχο. Δηλαδή εδώ θα έπρεπε να ασχοληθούμε με το ποια είναι η ενοχή, ποια είναι η ευθύνη ενός προσώπου ή περισσοτέρων και στην ουσία απευθύνουμε κατηγορίες ο ένας εισαγγελέας στον άλλον, υπό την έννοια ότι η προανακριτική επιτροπή επέχει θέση εισαγγελέως πλημμελειοδικών. 
Ο Γιώργος Παπακωνσταντίνου, ήταν διαπιστευμένος με τη διαχείριση και όχι με τον προσδιορισμό των φόρων, που δεν έχει γίνει ποτέ άλλωστε. Και στο πλαίσιο αυτών των αρμοδιοτήτων με τη νόθευση και την απόκρυψη προέβη σε κατάχρηση διαχειριστικής εξουσίας με πράξη και με παράλειψη. 
Πρόκειται στην ουσία για εγκλήματα «υψηλού καπέλου». Στο πρόσωπο του Γιώργου Παπακωνσταντίνου και στις ευθύνες του, συμπυκνώνονται οι παθογένειες του πολιτικού συστήματος της Μεταπολίτευσης. Η εγκληματικότητα των πολιτικών στην εξουσία είναι γνωστή και ως εγκληματικότητα του «υψηλού καπέλου». 
Οι κατέχοντες δημόσιο αξίωμα και ασκούντες πολιτική εξουσία συχνά εμπλέκονται σε εγκλήματα διαφθοράς ή σε οικονομικά σκάνδαλα που στρέφονται κατά της δημόσιας περιουσίας και των οικονομικών συμφερόντων του κράτους. Θύμα αυτών των εγκλημάτων είναι το κοινωνικό σύνολο, από το δημοκρατικό πολίτευμα μέχρι την ακεραιότητα του δημόσιου λειτουργού. Κατάχρηση εμπιστοσύνης, εκμετάλλευση αυξημένων ευκαιριών, δίκτυα συνενοχής και νόμος σιωπής, ατιμωρησία, χαρακτηρίζουν τέτοια εγκλήματα στην κορυφή των οποίων βρίσκεται το πρόσχημα «ποινικοποίηση της πολιτικής», μολονότι πολλοί μιλάνε για πολιτικοποίηση της ποινικής διαδικασίας. Πολλοί πολιτικοί καθίστανται έτσι εγκληματίες «υψηλού καπέλου» αλλά και «λευκού κολάρου», μιας και η εξουσία μετατρέπεται σε χρήμα και το χρήμα σε εξουσία. 
Το αντικείμενο του εγκλήματος, το συμφέρον, και το αντικείμενο της πράξης, η αντικειμενική υπόσταση των εγκλημάτων, πρέπει να συγκρούονται ευθέως με τις αξίες που εμπεριέχουν τα αγαθά της ολότητας, αυτά τα γενικά έννομα αγαθά, όπως είναι η προστασία της οικονομικής ζωής και της εθνικής οικονομίας. 
Υπάρχουν θεωρίες που εμμένουν στο σύστημα. Υπάρχουν θεωρίες που υπερβαίνουν το σύστημα. Όμως και οι μεν και οι δε, επιδρούν στη διαμόρφωση μιας κανονιστικής κοινωνικής συνεννόησης. Η απόκρυψη με πράξη ή παράλειψη, με παρακράτηση εγγράφου ή με χρησιμοποίησή του για άλλο λόγο, τιμωρείται. 
Στο ποινικό και θεσμικό επίπεδο, όμως, κρίσιμο ρόλο παίζει και ο πραγματικός και ο πολιτικός χρόνος. Πρέπει να εξεταστεί δηλαδή, ποιο είναι το απώτατο χρονικό σημείο που ορίζει ο νόμος για ενέργεια, ποια είναι δηλαδή η τελευταία δυνατότητα ενέργειας, αποτροπής του αποτελέσματος, καθώς το έννομο αγαθό έχει μπει στη ζώνη κινδύνου. Και ποιοι υπερέβησαν τα όρια αυτά με την υπεξαγωγή εγγράφων, έστω για πολιτικούς λόγους ή για λόγους αυτοπροστασίας; Η εκτίμηση των πιθανοτήτων δεν μπορεί να υπερβαίνει την αρχή in dubio pro reo και να καταλήγει σε ευθύνη υπόνοιας. 
Δεν πρέπει όμως να δεχόμαστε νομικά και λογικά κενά, όπως παραδείγματος χάριν «ο ένας γνώριζε και όλοι οι άλλοι αγνοούσαν». Η ασφαλής εξακρίβωση των στοιχείων της ενοχής και η αναζήτηση ουσιαστικής αλήθειας πρέπει να υπερβαίνουν τις υποθέσεις και να θεμελιώνουν αυτοδύναμη αιτιώδη διαδρομή με τη μορφή λειτουργικής μορφής κινδύνου από τη συμπεριφορά που στοχεύει σε πρόκληση βλάβης. Αυτή η συμπεριφορά, όμως, μπορεί να είναι συλλογικής έμπνευσης αλλά ατομικής εκτέλεσης. 
Αναζητείται βάση ελάχιστης πολιτικής συμφωνίας επί των ποινικών αξιολογήσεων από τη Βουλή σήμερα. Ο αριστοτελικός τρόπος ζητήσεως μπορεί να είναι μέθοδος με σταθερό νομικό κριτήριο. Είναι όμως και μια εμπειρική ύλη. Η αρχή του δικαίου, ο κανόνας του δικαίου, η ερμηνεία και η πρόταση ολοκλήρωσης πρέπει να συνδέονται με ενιαία επιχειρηματική θεμελίωση. 
Η λογική συναγωγή που τη βλέπουμε πολλές φορές στο πόρισμα, δεν αρκεί για την θεμελίωση. Χρειάζεται η αναζήτηση ουσιαστικής αλήθειας μιας συγκεκριμένης πραγματικότητας. Η διαισθητική βεβαιότητα «σίγουρα τα φάγανε, σίγουρα τα κάνανε» δεν αρκεί για να θεμελιωθεί δικανικός συλλογισμός ούτε οι αρχικά εύλογες και υποστηρίξιμες ερμηνευτικές εκδοχές. Χρειάζεται ενδελεχής αναζήτηση του συνδυασμού των επιχειρημάτων. Ο δικανικός συλλογισμός συνιστά προϊόν παραγωγικής συλλογιστικής, για αυτό πρέπει να τον κάνουν δικαστές. 
Ποιος είναι, όμως, ο βαθύτερος σκοπός της ποινικής διαδικασίας; H ανεύρεση της αλήθειας, η απονομή της δικαιοσύνης, η κοινωνική ειρήνευση, η έννομη ειρήνη ή μήπως και η συσκότιση της πολιτικής ευθύνης; Και πώς υπηρετεί τα παραπάνω η παραγραφή ή οι δικονομικές ακυρότητες; 
Η κάθαρση, όμως, του πολιτικού συστήματος μέσω της καταδίκης ενός έστω παρανομήσαντος Υπουργού δεν μπορεί να γίνει. Η λίστα Λαγκάρντ δεν σώζει την πολιτική τιμή του κράτους της αδιαφάνειας και της ανομίας. Η απόλυτη αλήθεια –το είπε ο κ. Κοντονής- είναι χίμαιρα. Εμπειρική αλήθεια, λογική αλήθεια και αξιολογική αλήθεια, πρέπει, τουλάχιστον, να συμπυκνώνονται σε μία ενσυνείδητη προσπάθεια ανακάλυψης της ουσιαστικής και όχι τυπικής αλήθειας.
Αυτό προσπάθησε να κάνει η προανακριτική επιτροπή. Σε ποιο βαθμό το πέτυχε, θα το κρίνει ο ιστορικός του μέλλοντος ή το άνοιγμα των δύο χιλιάδων πενήντα εννέα εναπομεινάντων αρχείων της λίστας. Ίσως εκεί να κρύβεται η αλήθεια.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε ιδιαίτερα τον κ. Πανούση για την κατανόησή του.
Το λόγο έχει ο κ. Βουδούρης.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κύριε Πρόεδρε, αγαπητοί συνάδελφοι, κατ’ αρχάς ζητώ συγγνώμη για την ένταση αλλά θεωρώ ότι ορισμένα θέματα διαδικασίας δεν είναι απλώς διαδικασία, είναι και η ουσία.
Εν πάση περιπτώσει, όσον αφορά το θέμα που μας απασχολεί σήμερα, γιατί αυτό το θέμα είναι τόσο σημαντικό; Προφανώς, διότι πρέπει να αποφανθούμε για τις ποινικές ευθύνες ενός Υπουργού. Είναι κάτι πάρα πολύ σημαντικό. Όμως, το θέμα, το οποίο συζητάμε σήμερα, δεν κρίνει μόνο τις ευθύνες του κ. Παπακωνσταντίνου, κρίνει επίσης και την ίδια τη Βουλή, κρίνει τη δυνατότητα αυτού του συστήματος να αντεπεξέλθει στην αποστολή που του δίνει το Σύνταγμα, κρίνει την αξιοπιστία του πολιτικού συστήματος να μπορέσει, όπως επιτάσσει το Σύνταγμα, αυτή η Βουλή να αποφανθεί για τις ποινικές ευθύνες ενός πρώην Υπουργού. 
Το λέω αυτό, διότι πιστεύω ότι αυτό θα έπρεπε να μας επηρεάσει στη διάθεση με την οποία εξετάζουμε αυτό το θέμα. Πιστεύω, δηλαδή, ότι για ένα Βουλευτή της Αντιπολίτευσης θα πρέπει να μπει στη διάθεση να αξιολογήσει με τον ευνοϊκότερο δυνατό τρόπο τις πιθανές ευθύνες ενός πολιτικού προσώπου της Συμπολίτευσης. Και αντίστροφα, ένας Βουλευτής της Συμπολίτευσης, θα έπρεπε να εξαντλήσει την αυστηρότητά του στην αξιολόγηση των στοιχείων που βαρύνουν έναν πρώην Υπουργό.
Συνέβη αυτό; Δυστυχώς, δεν συνέβη. Αυτό είναι ένα πρώτο αρνητικό μήνυμα που δίνουμε στην κοινωνία όσον αφορά τη λειτουργία της Βουλής. 
Επί του θέματος, για τις ευθύνες του κ. Παπακωνσταντίνου, νομίζω ότι όλοι λίγο-πολύ, εν πάση περιπτώσει πολύ μεγάλη πλειοψηφία αυτής της Βουλής θα συμφωνήσει ότι υπάρχουν ενδεικτικά στοιχεία σοβαρά, βάσει των οποίων οφείλουμε να παραπέμψουμε αυτήν την υπόθεση στο ειδικό δικαστικό συμβούλιο, το οποίο τελικά αυτό είναι που θα κρίνει εάν και με ποιες κατηγορίες ο κ. Παπακωνσταντίνου θα παραπεμφθεί στο ειδικό δικαστήριο.
Το θέμα, όμως, δεν εξαντλείται εδώ. Όλοι ξέρουμε ότι πλανάται σ’ αυτήν την υπόθεση μία υπόνοια, η υπόνοια της συγκάλυψης. Όλοι αναφέρθηκαν σ’ αυτό το θέμα, ορισμένοι για να την υποστηρίξουνε, να υποστηρίξουν, δηλαδή, ότι υπάρχει συγκάλυψη και άλλοι για να την αρνηθούν.
Εγώ θα ήθελα να σταθώ στο επίπεδο, το οποίο επιτάσσει το Σύνταγμα, δηλαδή όχι σε ένα πολιτικό επίπεδο, μόνο στα γεγονότα. 
Εάν μου επιτρέπετε, όμως, θέλω να κάνω πριν μία μικρή παρένθεση για το θέμα της συγκάλυψης. Ένας Βουλευτής της Νέας Δημοκρατίας –δεν χρειάζεται να πω το όνομά του- πρώην Υπουργός, βρέθηκε υπόλογος για παραπομπή του για μία γνωστή υπόθεση σε μία εξεταστική επιτροπή και η στάση του –και το λέω προς τιμήν του- ήταν, αντί να αποκρούσει και να προσπαθήσει να αποφύγει αυτήν την εξεταστική επιτροπή, να ζητήσει ο ίδιος από το Βήμα αυτής της Βουλής να πάει στην εξεταστική επιτροπή. Βέβαια, με αυτόν τον τρόπο αποστόμωσε όλες τις κατηγορίες. Εάν αυτή η στάση είχε τηρηθεί από αυτούς, οι οποίοι ονομάζονται στη δικογραφία, η οποία τον περασμένο χρόνο ήλθε στη Βουλή, προφανώς δεν θα υπήρχε καμμία υπόνοια συγκάλυψης. 
Οι κατηγορίες, οι οποίες βαρύνουν τον κ. Παπακωνσταντίνου είναι τρεις. Νόθευση, απιστία και παράβαση καθηκόντων. 
Διαβάζω το κατηγορητήριο για να θέσω ορισμένες ερωτήσεις. «Όφειλε» -λέει το κατηγορητήριο- «ως εκ των καθηκόντων του να πρωτοκολλήσει το εν λόγω ψηφιακό δίσκο, όπως και το έγγραφο που το συνόδευε και να δώσει εντολή στο ΣΔΟΕ για άμεση έναρξη φορολογικών ελέγχων». Το ερώτημα είναι. Μόνο ο κ. Παπακωνσταντίνου είναι υπόλογος, υπεύθυνος για τέτοιου είδους πράξεις; 
Στο τέλος του κατηγορητηρίου, ο συντάκτης του πορίσματος έκρινε σκόπιμο να αναφερθεί και σε μία τέταρτη κατηγορία, την οποία δεν συγκράτησε, την κατηγορία της υπεξαγωγής. Θεωρώ ότι αυτό το σημείο είναι το πιο κομβικό απ’ όλα. Τι γράφει το πόρισμα; «Εκτιμάται ότι η εξαφάνιση του CD, που θα ηδύνατο να χαρακτηριστεί ως υπεξαγωγή εγγράφου, είναι μη τιμωρητή υστέρα πράξη, αφού διεπράχθη προς χάριν μη αποκάλυψης της διαπραχθείσας νόθευσης». 
Αυτό τι σημαίνει; Σημαίνει ότι επειδή η υπεξαγωγή έγινε για να συγκαλύψει μία άλλη πράξη, η οποία διώκεται, απορροφάται σύμφωνα με τη νομική φρασεολογία από την πράξη, η οποία θα διωχθεί και συνεπώς δεν χρειάζεται να αποτυπωθεί αυτή η κατηγορία. 
Ένα πρώτο ερώτημα είναι. Γιατί τέτοια επιείκεια και γιατί προτρέχει ο συντάκτης του πορίσματος και δεν αφήνει το δικαστικό συμβούλιο να κρίνει; Αν το σκεφθούμε καλά, τι σημαίνει αυτό το πράγμα με απλά λόγια; Θα πάρω ένα παράδειγμα. Εάν κάποιον τον πιάσουν να κλέβει με το χέρι στο ταμείο και αυτός ο κάποιος απειλήσει αυτόν που τον είδε και του πει: «Πρόσεξε, αν με καταγγείλεις, θα σου συμβεί μεγάλο κακό», μπορούμε να πούμε ότι αυτός ο άνθρωπος, επειδή θα διωχθεί για την κλοπή, δεν είναι υπόλογος και για την απειλή; Αυτό μας λέει το πόρισμα.
Βέβαια, το ερώτημα είναι το εξής. Ας δεχθούμε προς χάριν του κ. Παπακωνσταντίνου ότι υπάρχει απορρόφηση, αν και νομικά αυτό το ποινικό αδίκημα πάντα υφίσταται. Για ποιο λόγο το κάνει αυτό, όταν ξέρουμε ότι αυτό το αδίκημα προφανώς βαρύνει και έναν άλλον Υπουργό, ο οποίος κατονομάζεται στη δικογραφία και ο οποίος, βέβαια, δεν θα διωχθεί για άλλο αδίκημα, στο οποίο θα απορροφηθεί το αδίκημα της υπεξαγωγής. 
Προφανώς, το πρόβλημα είναι ότι η υπεξαγωγή είναι αυταπόδεικτη. Είναι ίσως και το μόνο αδίκημα, το οποίο είναι αδιαμφισβήτητο και αυταπόδεικτο. Υπεξαγωγή σημαίνει ότι η λίστα Λαγκάρντ υπό οποιαδήποτε μορφή –στικάκι, CD, έγγραφο, μικροφίλμ, οτιδήποτε- που έπρεπε να βρίσκεται στα κιτάπια του Υπουργείου, δεν βρισκόταν στα κιτάπια του Υπουργείου, ενώ βρισκόταν στην κατοχή ενός Υπουργού, ο οποίος είχε πρόσβαση σ’ αυτό το αρχείο με την ιδιότητα του Υπουργού.
Θεωρώ, δυστυχώς, ότι αυτή η διαδικασία θα επιβεβαιώσει το γεγονός …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε, αν μπορείτε να ολοκληρώσετε.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Ευχαριστώ για την υπενθύμιση, κύριε Πρόεδρε. Θα κλείσω με αυτήν την παρατήρηση που κάνω τώρα.
Αυτή η διαδικασία, που ακολουθούμε σήμερα, ένα πράγμα μόνο θα αποδείξει, ότι πρέπει άμεσα να καταργηθεί ο νόμος περί ευθύνης Υπουργών.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κύριοι συνάδελφοι, η πρόταση είναι να προχωρήσουμε με τους ομιλητές -υπήρξαν αρκετές εκκλήσεις και αιτήματα στο Προεδρείο- και στη συνέχεια θα κάνουμε μία έκκληση στους Κοινοβουλευτικούς Εκπροσώπους να περιορίσουν το χρόνο. Όπως γνωρίζετε, ο κ. Παπακωνσταντίνου έχει το δικαίωμα να ομιλήσει όποτε θέλει, ακόμα και στο τέλος. Επομένως, με αυτό το πρόγραμμα προχωρούμε.
Παρακαλώ, κύριε Βλαχογιάννη, έχετε το λόγο.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε .
Κυρίες και κύριοι συνάδελφοι, στο δημόσιο βίο ο δημόσιος ψόγος ή ο δημόσιος έπαινος έχουν πολύ μεγαλύτερη αξία από την ίδια την κατηγορία και από την ίδια την ποινή, γιατί ήδη είναι μία ποινή όταν κάποιος δημόσια κατηγορείται ότι παρέβη το καθήκον του.
Καλείται, επομένως, η Βουλή με το χέρι στην καρδιά να αποδώσει πραγματικά δικαιοσύνη. Είναι κρίμα για κάποιον, που δεν συγκεντρώνει όλα τα αντικειμενικά στοιχεία, να στοιχειοθετηθεί κατηγορία σε βάρος του και να πάει κατηγορούμενος από τη Βουλή μόνο και μόνο για λόγους πολιτικούς. Όπως και το αντίθετο είναι κρίμα, ένας δηλαδή που συγκεντρώνει σε βάρος του όλα τα αντικειμενικά δεδομένα για να σταλεί κατηγορούμενος, να μη σταλεί, απλώς για λόγους πολιτικής σκοπιμότητας.
Όλοι, επομένως, οι Βουλευτές έχουμε υποχρέωση και καθήκον εκ του Συντάγματος και των νόμων, να αποφασίσουμε με γνώμονα τα πραγματικά δεδομένα και όχι με πολιτικές σκοπιμότητες. 
Η επιτροπή -εν προκειμένω- λειτούργησε συνθετικά. Μέσα από αντεγκλήσεις, αντιπαραθέσεις, συνθέσεις, κατέληξε πλειοψηφικά σε ένα πόρισμα και μειοψηφικά σε άλλα πορίσματα. Όλα, όμως, οδηγούν, όσον αφορά τουλάχιστον στον πρώην Υπουργό, τον κ. Παπακωνσταντίνου, στο ότι διεπράχθησαν αδικήματα –τουλάχιστον τρία αδικήματα- της απιστίας, της παράβασης καθήκοντος και της νόθευσης εγγράφου. 
Όσο και καλόπιστος να είναι κάποιος και να θέλει να πει ότι λόγω φόρτου εργασίας δεν μπορούσε να επιβλέψει, έτσι ώστε αυτή η λίστα, την οποία παρέλαβε με τη διαδικασία που όλοι γνωρίζουμε, να αποτελέσει αντικείμενο, έρευνας προς φορολόγηση από τις αρμόδιες αρχές, όλα τα στοιχεία δείχνουν ότι οι αρχές δεν πήραν ποτέ τέτοια εντολή. Η δικαιολογία ότι λόγω του απορρήτου του εγγράφου δεν μπορούσε να πρωτοκολληθεί, μόνο ως παιδαριώδη και αστεία ακούγεται. Όλα τα έγγραφα και πρωτίστως τα απόρρητα πρωτοκολλούνται. Αν δεν είναι σε θέση κάποια υπηρεσία να διασφαλίσει το απόρρητο ενός εγγράφου, τότε και μόνο η παραλαβή δεν διασφαλίζει τίποτα. Η πρωτοκόλληση, διασφαλίζει την αξιοποίηση και κατάλληλη αξιολόγηση αυτού του εγγράφου. Επομένως, το ότι δεν πρωτοκολλήθηκε το έγγραφο σημαίνει αμέσως δόλο, τον οποίο κανείς δεν μπορεί να αμφισβητήσει. 
Περαιτέρω, οι καταθέσεις που έχουμε, τις οποίες πήρε η επιτροπή, δείχνουν –τι;- ότι αυτός ο ψηφιακός δίσκος, τουλάχιστον στην πρώτη του μορφή, είχε τύχει επεξεργασίας, κάτι που ουδέποτε ομολογήθηκε από κανέναν. Παρ’ όλα αυτά, έτυχε ψηφιακής επεξεργασίας, βγήκαν αντίγραφα και όχι μόνο αυτό αλλά από τα δύο χιλιάδες εξήντα δύο στοιχεία αφαιρέθηκαν τρία και έμειναν δύο χιλιάδες πενήντα εννέα. 
Κάποιος -που πιθανολογείται ότι μπορεί να είναι ο πρώην Υπουργός αλλά μπορεί και να μην είναι, σίγουρα, όμως, εν γνώσει του περιβάλλοντός του- «χτύπησε» διάφορα ονόματα στον υπολογιστή με τα στοιχεία Κοζάνη, Παπανδρέου, Παπακωνσταντίνου, έτσι ώστε να δει αν μέσα στη λίστα περιείχοντο άτομα με αυτά τα ονόματα. Τι σημαίνει αυτό; Σημαίνει ότι κάποιον προσπάθησαν να καλύψουν….
Αυτή η λίστα είχε έρθει με μία εντολή από τις γαλλικές αρχές, να μη χρησιμοποιηθεί πέραν φορολογικών σκοπών. Άρα, έπρεπε και μπορούσε να αξιοποιηθεί για φορολογικούς σκοπούς. 
Είναι κρίμα οι Έλληνες πολίτες σήμερα να έχουν συνδέσει τη λέξη «διαφθορά» με τη λίστα Λαγκάρντ. Πρέπει να ρίξουμε άπλετο φως στην υπόθεση. Πραγματικά, δεν αξιοποιήθηκε αυτή η λίστα, η οποία μπορούσε να φέρει έστω 1 ευρώ αλλά να το ξέρουμε, 1 ευρώ….Και μάλιστα από παιδαριώδεις δικαιολογίες του επικεφαλής του ΣΔΟΕ ότι ήταν προϊόν κλοπής. Δηλαδή το ΣΔΟΕ αυτά που είναι προϊόντα κλοπής δεν τα ελέγχει, ενώ έχει υποχρέωση εκ του νόμου και του Συντάγματος κάθε πληροφορία να την αξιολογεί και να την αξιοποιεί προς όφελος του δημοσίου; 
Έχουμε λαμπρούς υπαλλήλους στο Σώμα Δίωξης Οικονομικού Εγκλήματος αλλά δεν είχαν εντολή. Και όχι μόνο δεν είχαν εντολή αλλά το αντίθετο, είχαν εντολή να μην πειράξουν καθόλου τη λίστα. Αυτό και μόνο αποτελεί ένα έγκλημα εις βάρος του λαού και δικαίως η Βουλή σήμερα παραπέμπει τον πρώην Υπουργό. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ και εμείς. 
Ορίστε, κύριε Στρατούλη, έχετε το λόγο για πέντε λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε. 
Νομίζω ότι είναι τραγική ειρωνεία και πολύ μεγάλη αντίφαση, έξω στο Σύνταγμα -από όπου έρχομαι και εγώ και άλλοι συνάδελφοι Βουλευτές του ΣΥΡΙΖΑ και άλλων κομμάτων της Αντιπολίτευσης- να διαδηλώνουν όσοι καταδικάζονται με το κυβερνητικό πολυνομοσχέδιο σε διαθεσιμότητες και απολύσεις –σχολικοί φύλακες, Δημοτική Αστυνομία, εκπαιδευτικοί, άλλοι δημόσιοι υπάλληλοι που χάνουν το ψωμί τους- και την ίδια ώρα μέσα στη Βουλή να ολοκληρώνεται επί της ουσίας, όπως είπαν και οι προλαλήσαντες συνάδελφοί μου, η Ζωή Κωνσταντοπούλου, ο Σταύρος Κοντονής και ο Θοδωρής Δρίτσας, μία συγκάλυψη των πολιτικών, των αστικών και κυρίως των πολιτικών ευθυνών όσων ευθύνονται όχι μόνο για την παραποίηση ή υπεξαίρεση της λίστας Λαγκάρντ, αλλά κυρίως για την απόκρυψη και τη μη αξιοποίησή της για να φορολογηθούν μεγάλα εισοδήματα από όσους περιέχονται σε αυτήν και προφανώς δεν τα έχουν δηλώσει. 
Είναι, επίσης, τραγική ειρωνεία και μεγάλη αντίφαση, την ίδια στιγμή που λαϊκές οικογένειες στη χώρα μας προσπαθούν να βρουν τρόπους να επιβιώσουν λόγω και των παλιών μνημονιακών μέτρων, αλλά και των νέων, προαπαιτούμενων της δόσης, που συζητάμε αύριο στην Ολομέλεια της Βουλής με το νομοσχέδιο, να παρακολουθούν ταυτόχρονα, την ίδια ώρα που αυτοί δεν τα βγάζουν πέρα, κάποιους πλούσιους μεγαλοκαταθέτες σε τράπεζες του εξωτερικού, που πολλοί από αυτούς είναι πιθανόν να μην έχουν δηλώσει τα εισοδήματά τους και να είναι φοροφυγάδες, να κάνουν «πάρτι στην υγεία των κορόϊδων» κυριολεκτικά σήμερα που κλείνει αυτή η υπόθεση λόγω της διαχείρισης που είχε μέχρι σήμερα η λίστα Λαγκάρντ από τις μνημονιακές κυβερνήσεις. 
Προσπαθήσαμε να κάνουμε ό,τι μπορούσαμε ο ΣΥΡΙΖΑ-Ενωτικό Κοινωνικό Μέτωπο και οι τρεις Βουλευτές μας που ήταν στην επιτροπή της προκαταρκτικής εξέτασης, για να γίνει ουσιαστικός έλεγχος, γιατί την ίδια στιγμή που κάποιοι πλούτιζαν και έβγαζαν τα λεφτά τους στο εξωτερικό, κάποιοι εδώ στην Ελλάδα μάτωναν από αυτές τις μνημονιακές πολιτικές και κυρίως γιατί την ίδια ώρα που δεν αξιοποιούταν η λίστα Λαγκάρντ στην Ελλάδα, για να συγκεντρωθούν έσοδα για λογαριασμό του δημοσίου, παρόμοιες λίστες, όπως η λίστα Λαγκάρντ, αξιοποιούνταν σε άλλες ευρωπαϊκές χώρες, για να έχει έσοδα το δημόσιό τους από αυτήν την ιστορία. 
Δυστυχώς εδώ αυτό που βγαίνει, είναι ότι οι Βουλευτές του ΣΥΡΙΖΑ, η Κοινοβουλευτική μας Ομάδα σε αυτήν την προσπάθεια βρήκε τείχος μπροστά της και ουσιαστικά μία συμπαιγνία συγκάλυψης από τα κόμματα του μνημονίου και τις μνημονιακές κυβερνήσεις. 
Η ηγεσία του ΠΑΣΟΚ, παρά τις συνεχείς και πανικόβλητες ανακοινώσεις της και τις επιθέσεις αντιπερισπασμού σε βάρος του ΣΥΡΙΖΑ, δεν έχει δώσει μέχρι τώρα καθαρές απαντήσεις για τις ευθύνες κορυφαίων στελεχών του για τον τρόπο που διαχειρίστηκαν τη λίστα Λάγκαρντ. Μάλιστα, με τον τρόπο που απαντάει η ηγεσία του ΠΑΣΟΚ, στο τέλος θα μας πει ότι τις ευθύνες δεν τις έχουν όσοι ήταν Υπουργοί Οικονομικών ή Πρωθυπουργοί στις μνημονιακές κυβερνήσεις και διαχειρίστηκαν αυτό το θέμα, θα μας πουν ότι τις ευθύνες τις έχει ενδεχομένως το συρτάρι μέσα στο οποίο ήταν κλειδωμένη η λίστα Λαγκάρντ ή το μαξιλάρι τους, κάτω από το οποίο την είχαν κρύψει. Μόνο αυτό δεν μας είπαν ακόμα. 
Αναμφισβήτητα, βεβαίως, πολιτικές ευθύνες έχουν καταγραφεί από τον ελληνικό λαό, όσο και αν γίνεται προσπάθεια να συγκαλυφθούν οι ποινικές και οι αστικές, για όσους δεν κούνησαν ούτε το δαχτυλάκι τους για να έρθει στο δημόσιο έστω και 1 ευρώ από φόρους αυτήν τη δύσκολη για τον ελληνικό λαό περίοδο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Υπάρχουν –και τελειώνω, κύριε Πρόεδρε- και ορισμένα πολιτικά ζητήματα.
Το πρώτο πολιτικό ζήτημα, που βγαίνει από αυτήν την υπόθεση είναι η ανοχή των μνημονιακών και των προηγούμενων δικομματικών κυβερνήσεων στη φοροδιαφυγή. 
Το δεύτερο ζήτημα, είναι ότι την περίοδο που μάτωνε ο ελληνικός λαός από τις σκληρές πολιτικές της λιτότητας, κάποια στρώματα της οικονομικής ολιγαρχίας πλούτιζαν σε βάρος του λαού και ταυτόχρονα είχαν τη δυνατότητα να βάλουν τα χρήματά τους σε ασφαλή καταφύγια, τραπεζικά ή άλλα.
Το τρίτο πολιτικό ζήτημα είναι ότι η λίστα Λαγκάρντ είναι η κορυφή του παγόβουνου. Υπάρχουν και άλλες πολλές ανάλογες λίστες σε άλλες τράπεζες του εξωτερικού, γιατί υπάρχουν δύο εργαλεία που τους βοηθούν και τους εξυπηρετούν. Και είπαν οι προλαλήσαντες Βουλευτές του ΣΥΡΙΖΑ, είπε και ο Θανάσης Παφίλης από το ΚΚΕ ότι τα δύο αυτά εργαλεία είναι η ελεύθερη διακίνηση κεφαλαίων και το τραπεζικό απόρρητο, το οποίο δίνει τη δυνατότητα στην οικονομική ολιγαρχία της χώρας μας να βγάζει ανεξέλεγκτα τα κέρδη της ή «μαύρα» και αφορολόγητα χρήματα στο εξωτερικό και σε φορολογικούς παραδείσους. 
Αναδεικνύεται για άλλη μία φορά ότι η δικομματική Κυβέρνηση προσπαθεί να συγκαλύψει αυτό το πολύ μεγάλο σκάνδαλο για πολιτικούς λόγους πρώτα από όλα, πρώτον και κύριο, για να μην παραπεμφθεί ο κ. Βενιζέλος, Αντιπρόεδρος σήμερα της Κυβέρνησης, δεύτερον, εξ αυτού του λόγου, για να μη χαθεί η κυβερνητική συνοχή, τρίτον, εξ αυτού του λόγου, για να μην κινδυνεύσει η συνέχεια των μνημονιακών πολιτικών και τέταρτον, για να παραμείνει αλώβητο το πολιτικό σύστημα της διαπλοκής και το πολιτικό κατεστημένο που παράγει και συντηρεί αυτά τα οικονομικά σκάνδαλα και τη φοροδιαφυγή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Στρατούλη.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Εμείς θα συνεχίσουμε σε αυτήν την κατεύθυνση τον έλεγχο –κύριε Πρόεδρε, τελειώνω- όχι για να αποκαθάρουμε αυτό το πολιτικό σύστημα το διαπλεκόμενο, αλλά για να πείσουμε τον ελληνικό λαό με πιο στέρεα επιχειρήματα ότι πρέπει να αγωνιστεί για να το αλλάξει, να το ανατρέψει αυτό το πολιτικό σύστημα και ταυτόχρονα να ανατρέψει και τις μνημονιακές πολιτικές και την Κυβέρνηση που τις εξυπηρετεί.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς για την κατανόηση.
Το λόγο έχει ζητήσει ο Πρόεδρος ο κ. Κακλαμάνης.
Κύριε Πρόεδρε, θα σας κάνω έκκληση να μιλήσετε για πέντε λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι Βουλευτές, έχει απόψε ο ελληνικός λαός, όσοι παρακολουθούν αυτήν τη συνεδρίαση, ένα δείγμα για το επίπεδο στο οποίο βρίσκεται ο διάλογος, ο κοινοβουλευτικός λόγος, εδώ, στην καρδιά της δημοκρατίας.
Δεν είχα πρόθεση να μιλήσω.
Κύριε Πρόεδρε, ανέμενα να ακούσω τους συναδέλφους που έχουν εγγραφεί να μιλήσουν και ακούω τον μόλις κατελθόντα από το Βήμα συνάδελφο, ο οποίος δεν βλέπω να έχει εγγραφεί να μιλήσει, κύριε Πρόεδρε.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Έχουμε κάνει αλλαγή, κύριε Πρόεδρε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Παρακαλώ.
Διαβάζω: «Βλαχογιάννης, Κοντονής, Γιαταγάνα, Ματθαιόπουλος, Γιαννακάκη, Μακρή, Ουζουνίδης».</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Το νούμερο τέσσερα είναι.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Παρακαλώ, όποιος δεν είναι κατά την εκφώνηση, διαγράφεται. Αφήστε με, τα πέντε λεπτά που έχω, να μιλήσω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς μιλάτε…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Για την ώρα μπορούμε να μιλάμε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς μιλάτε όποτε θέλετε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είσαι αναιδέστατη!
Κυρίες και κύριοι συνάδελφοι, λυπούμαι γιατί και η υπομονή έχει τα όριά της.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ο σεβασμός πρέπει να κερδίζεται.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι συνάδελφοι, έχουμε μία συνεδρίαση για να συζητήσουμε το πόρισμα της εξεταστικής επιτροπής. Είναι η υπόθεση για την οποία θέλω να σας θυμίσω ότι είχα προτείνει και συμφωνήσαμε όλοι ότι τα μέλη αυτής της επιτροπής θα σεβαστούν τον εισαγγελικό ρόλο τους, δεν θα περιέρχονται στα διάφορα μέσα ενημέρωσης, δεν θα φανατίζονται, δεν θα φανατίζουν τους πολίτες, θα δώσουν δείγματα ευσυνείδητης διενέργειας αυτής της έρευνας. 
Ερωτώ όποιον πολίτη παρακολουθεί απόψε αυτήν τη συνεδρίαση, όποιους πολίτες τους μήνες αυτούς –οκτώ συνολικά μήνες- «ταΐζονται» με την περίφημη λίστα Λαγκάρντ, εάν, πραγματικά, άκουσαν και είδαν εκπροσώπους του λαού που φορώντας την τήβεννο πλέον, την εισαγγελική, ξέχασαν σε ποιο κόμμα ανήκουν και ασχολήθηκαν με ζήλο, με πάθος στη διερεύνηση αυτής της υπόθεσης. 
Άκουσα μόλις προ ολίγου το συνάδελφο του ΣΥΡΙΖΑ. Συμπαθέστατος μου είναι, τον γνωρίζω από παλιά και τότε και τώρα συνεχίζει να αγωνίζεται. Το θέμα είναι τι θα γίνει όταν θα καταλάβει τι συμβαίνει με τον αρχηγισμό πλέον που επιβλήθηκε και εκεί. Γιατί τα συμφέροντα που ελέγχουν αυτόν τον τόπο, θέλουν έναν απέναντί τους –από οποιαδήποτε κόμμα-, θέλουν έναν αρχηγό, για να συνομιλούν με αυτόν και μόνον. Αυτή είναι η πείρα μου σαράντα χρόνια εδώ μέσα. Δεν θέλουν εκτελεστικά γραφεία, πολιτικά συμβούλια, επιτροπές, συνιστώσες, θέλουν έναν. Αυτόν εζήτησαν και αυτός εμφανίζεται τώρα και το πρώτο δείγμα γραφής του είναι ότι όλοι εμείς εδώ «είμαστε μία συμμορία» κι εγώ προφανώς είμαι μέλος μίας «συμμορίας», συμμετέχω σε «μεθόδους Αλ Καπόνε»! 
Ερωτώ. Με αυτό το πάθος φιλοδοξεί πραγματικά ο κ. Τσίπρας –και όσοι τον χειροκροτείτε- να κυβερνήσει τη χώρα, μία χώρα που βρίσκεται μπροστά στο γκρεμνό, μία χώρα που αντιμετωπίζει έναν ολομέτωπο πόλεμο που δέχεται, όχι κάπου στα σύνορά της αλλά παντού; 
Αγαπητοί συνάδελφοι, ακούσατε κάτι για την ουσία αυτής της υπόθεσης; Αυτό που κατάλαβα εγώ –και εκπλήσσομαι πραγματικά- είναι ότι επειδή υπάρχουν τα μνημόνια και ο κόσμος που υποφέρει –πράγματι υποφέρει-, αυτοί οι οποίοι είναι υπεύθυνοι για τα μνημόνια, είναι υπεύθυνοι και γι’ αυτήν εδώ την ποινική υπόθεση…
Αυτές οι αντιλήψεις οδήγησαν και στο παρελθόν αυτήν τη χώρα σε τρομερές περιπέτειες. Δεν μπορούμε –τουλάχιστον όσοι έχουμε ζήσει τέτοιες περιόδους- να λέμε στους νεότερους: «Βαράτε! Όποιος είναι απέναντι πρέπει να πέσει»!.
Κυρίες και κύριοι συνάδελφοι, το ερώτημα είναι απλό. Όταν ο υποφαινόμενος, για πρώτη φορά πριν από έντεκα μήνες ζήτησε τη σύγκληση της Επιτροπής Θεσμών και να έρθουν οι τέσσερις διατελέσαντες γραμματείς του ΣΔΟΕ και όταν έπειτα από μία συνεδρίαση, στις 27 Σεπτεμβρίου 2012 όπου οι συμμετέχοντες από την Αξιωματική Αντιπολίτευση σπατάλησαν δυόμισι σχεδόν ώρες αντί να πουν «βεβαίως, να έρθουν εδώ», με αποτέλεσμα να χρειαστεί να κάνουμε δεύτερη συνεδρίαση στις 3 Οκτώβρη, εζήτησα να έρθουν και ο κ. Διώτης και ο κ. Καπελέρης και ο κ. Κλαδάς οι πρώην και ο κ. Στασινόπουλος που είναι τώρα επικεφαλής στο ΣΔΟΕ, να μας πουν γι’ αυτήν την «περίφημη» λίστα Λαγκάρντ, τότε οι συνάδελφοι αυτοί έσπευσαν βιαστικά να πουν «να καλέσουμε και τους Υπουργούς». Καλέσαμε και τους Υπουργούς. 
Μαθαίνουμε τώρα ότι υπήρξαν αντίγραφα και ότι κατά πάσα πιθανότητα τα έκανε ο κ. Παπακωνσταντίνου διότι εκείνος πήρε τη λίστα. `Αλλα, όμως, μας είπε ο «περίφημος» Διώτης. Κάποτε θα έρθει στο φως πώς ένα αντίγραφο της λίστας έφθασε στα χέρια εκείνων που αρνήθηκαν –ομόφωνη πλην ενός ήταν η απόφαση όλων μας στη Διάσκεψη των Προέδρων- να πάμε στον κ. Τέντε, τον Εισαγγελέα του Αρείου Πάγου, να ζητήσουμε αυτήν τη λίστα, ώστε η Επιτροπή του «πόθεν έσχες» της Βουλής, να διερευνήσει ποιοι ενδεχομένως με αχυρανθρώπους, με συγγενείς, με φίλους μπορεί να εμπλέκονται. Μόνο ο εκπρόσωπος του ΣΥΡΙΖΑ αρνήθηκε.Γιατί;
Αγαπητοί κυρίες και κύριοι Βουλευτές, «το ψέμα έχει κοντά ποδάρια». Θυμάμαι το ίδιο έργο, με τα «πάμπερς», με τους μάρτυρες του κοινού ποινικού νόμου, καταδικασμένους, που τους έφερναν τότε στο ειδικό δικαστήριο. Στόχος, να διαλυθεί το ΠΑΣΟΚ και να εξοντωθεί ο Ανδρέας Παπανδρέου. Έλεος! 
Δεν θέλετε εσείς να έχετε μία αντιπολίτευση εδώ, εάν -κακή τη μοίρα του τόπου- σας καλέσει ο λαός στην κατάσταση απόγνωσης που βρίσκεται;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς τον έχετε φέρει σε αυτήν την κατάσταση.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ας μην επαναλάβω αυτό που σας είπα, δεσποινίς μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, αν έχετε την καλοσύνη ήρεμα.
Κύριε Πρόεδρε, συντομεύετε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι συνάδελφοι, τελειώνω με αυτό που είναι χρήσιμο να το γνωρίζει η Βουλή. Κλείνουμε έντεκα σχεδόν μήνες από τότε που έφερα αυτήν την υπόθεση στην Επιτροπή Θεσμών. Δεν την έφερε κανένας από όσους μέχρι τώρα την εκμεταλλεύονται, λέγοντας στον ελληνικό λαό –το ακούσατε μόλις πριν από εδώ- ότι «όταν εσύ υποφέρεις» –έτσι είπε ο κύριος συνάδελφος πιο πριν- «κάποιοι έβγαζαν τα λεφτά τους έξω και κάποιοι συγκάλυπταν». Ποια είναι η αλήθεια; Η «περίφημη» λίστα Λαγκάρντ…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ...(δεν ακούστηκε)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μα δεν ντρέπεστε λίγο!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς πρέπει να ντρέπεστε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ζητώ συγγνώμη, αλλά ας αλλάξει θέση η κυρία. Αν είναι εκεί για να ασχημονεί…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχετε φέρει τη χώρα σε αυτήν την κατάσταση και επιτιμάτε το ΣΥΡΙΖΑ;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι Βουλευτές, θα πρέπει να σας πω -και να ακούσουν όσοι πολίτες μας ακούν- ότι η λίστα Λαγκάρντ είναι καταθέσεις και κινήσεις λογαριασμών της δεκαετίας του 1980, του 1990 μέχρι το 2005 που υπεκλάπησαν αυτά τα στοιχεία.
Κατηγορώ ευθέως ως συμμετόχους, έστω και ακουσίως, έστω επιπολαίως αυτούς που απασχολούν με τη «λίστα Λαγκάρντ» επί ένα χρόνο τον ελληνικό λαό, αλλά δεν κάνουν ούτε μία επίκαιρη ερώτηση, όπως έκανα εγώ λέγοντας στον κ. Στουρνάρα «γιατί δεν ζητάς από τον Γιούνκερ τη λίστα που είπε ότι είναι πρόθυμος να μας δώσει…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …γιατί δεν ερευνάς τις εξήντα χιλιάδες αυτών που έβγαλαν πραγματικά στην ώρα της κρίσης λεφτά στο εξωτερικό;»
Γιατί, κύριοι της Αντιπολίτευσης δεν λέτε εκεί που είναι ο κόσμος στο Σύνταγμα ότι πραγματική συγκάλυψη γίνεται στις άπειρες λίστες καταθέσεων από το 2008 που άρχισε η κρίση στην Αμερική…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …μέχρι σήμερα. Και εσείς ως Αντιπολίτευση…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιος κυβερνάει;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …αντί να ελέγχετε την Κυβέρνηση, αφήνετε το έργο αυτό σε εμάς, τα μέλη της «συμμορίας»!</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιος είναι στην Κυβέρνηση;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτή είναι η προσφορά σας ως Αντιπολίτευσης στην καλή λειτουργία του Κοινοβουλίου και για το δημόσιο συμφέρον, που το πολίτευμά μας γι’ αυτόν το σκοπό σάς έχει τάξει σε αυτήν την Αίθουσα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Στην Κυβέρνηση είστε…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κρίμα και πάλι κρίμα!
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα παρακαλέσω, επειδή ήδη έχει παρέλθει η ώρα και έχει γίνει μία συμφωνία με τους Κοινοβουλευτικούς Εκπροσώπους να περιοριστούν, να τηρήσουμε το χρόνο από εδώ και πέρα.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν θα μιλούσα, κύριε Πρόεδρε, αν δεν άκουγα την ομιλία που προηγήθηκε. Δεν είπε τίποτε για την υπόθεση και εσείς…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ ανέβηκα τώρα, κύριε Πρόεδρε.
Το λόγο έχει η κ. Γιαταγάνα, Βουλευτής των Ανεξάρτητων Ελλήνων.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Αγαπητοί κύριοι συνάδελφοι, ας σταματήσει ο αγαπητός συνάδελφος κ. Κακλαμάνης να μιλάει. Πέραν του χρόνου που σπαταλήσατε, σταματήστε να μιλήσουμε και οι υπόλοιποι στον ελάχιστο χρόνο που μας δίνεται.
Αγαπητοί συνάδελφοι, σήμερα θα ασκήσουμε τα καθήκοντά μας ως εισαγγελέα, εμείς που δεν είμαστε μέλη της εξεταστικής επιτροπής. Επομένως, πρέπει να εξετάσουμε, από τα στοιχεία που έχουν προκύψει από την επιτροπή, ποια αδικήματα τελέστηκαν και ποιοι είναι οι υπεύθυνοι. 
Εδώ μας λένε ότι πρέπει να ερευνήσουμε μόνο τις ποινικές ευθύνες του κ. Παπακωνσταντίνου. Δεν είναι έτσι. Ο καθένας βλέπει πρώτα ποιες πράξεις τελέστηκαν, γιατί η δίωξη ασκείται in rem και ουχί in persona και μετά βλέπει ποια πρόσωπα ενέχονται, ποια πρόσωπα έχουν τελέσει αυτές τις πράξεις, αν είχαν τον απαιτούμενο άμεσο δόλο και για τις πράξεις αυτές αν υπήρξε σκοπός οφέλους ή βλάβης. 
Ο συνάδελφος κ. Καπερνάρος, που συμμετείχε στην προανακριτική επιτροπή, ανέφερε με λεπτομέρειες τα ποινικά αδικήματα που τελέστηκαν από τον καθένα. Συγκεκριμένα για τον κ. Παπακωνσταντίνου, τον οποίο μόνο θέλετε να παραπέμψετε σήμερα, μας είπε ότι τελέστηκε το έγκλημα της υπεξαγωγής εγγράφου, της νόθευσης εγγράφου, που προβλέπεται και τιμωρείται από το άρθρο 242 παράγραφοι 2 και 3 σε βαθμό κακουργήματος, με την επιβαρυντική περίπτωση των καταχραστών του νόμου περί καταχραστών του δημοσίου, δηλαδή του άρθρου 1 του ν. 1608/1950, της απιστίας στην υπηρεσία, όπως προβλέπεται από το άρθρο 256 παράγραφοι 2 και 3 σε συνδυασμό με το άρθρο 1 του ν. 1608 του Ποινικού Κώδικα, της άμεσης συνέργειας σε φοροδιαφυγή και της παράβασης καθήκοντος.
Εγώ πιστεύω ότι η παράβαση καθήκοντος ως επικουρική διάταξη σε σχέση με τις άλλες, γιατί αναφέρεται στα ίδια πραγματικά γεγονότα, δεν μπορεί να ισχύσει εν προκειμένω, δηλαδή δεν μπορεί να ασκηθεί ποινική δίωξη και για παράβαση καθήκοντος. Αρκούν όμως για τον κ. Παπακωνσταντίνου αυτές οι πράξεις στις οποίες αναφέρθηκε ο κ. Καπερνάρος. 
Όμως μόνο ο κ. Παπακωνσταντίνου τέλεσε αυτές τις πράξεις; Ο κ. Βενιζέλος τι έκανε; Θα τον αφήσουμε απ’ έξω τον κ. Βενιζέλο; Είχε στα χέρια του δεκατέσσερις μήνες αυτό το στικάκι, που του το έστειλε ο κ. Διώτης. Το κρατούσε τόσους μήνες στο σπίτι του, λέει. Ο ίδιος μας είπε «στο σπίτι μου έχω με τον ίδιο τρόπο και τα απόρρητα έγγραφα της ασφάλειας της χώρας». 
Θα πρέπει, λοιπόν, να διερωτηθείτε το εξής. Μπορεί καθένας που είναι Υπουργός ή Υφυπουργός να παίρνει τα στοιχεία στο σπίτι του; Δεν τέλεσε ο κ. Βενιζέλος το έγκλημα της υπεξαγωγής εγγράφου; Δεν τέλεσε ο κ. Βενιζέλος το έγκλημα της απιστίας στην υπηρεσία; Δεκατέσσερις ολόκληρους μήνες δεν έδωσε εντολή στο ΣΔΟΕ να κάνει ελέγχους και να εντοπίσει ενδεχομένως φοροδιαφυγή που είχε τελεστεί. 
Όπως προκύπτει, τουλάχιστον από τα στοιχεία στα οποία αναφέρεται το ΣΔΟΕ, για τρεις μόνο περιπτώσεις των συγγενών του κ. Παπακωνσταντίνου, η φοροδιαφυγή που διεπράχθη είναι της τάξεως…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κλείστε, αν έχετε την καλοσύνη.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Αφήστε και εμένα, κύριε Πρόεδρε, μισό λεπτό, όταν δίνετε στους άλλους δέκα λεπτά.
Είναι 6.400.000 ευρώ και επομένως εδώ δεν μπορεί παρά να δεχθούμε ότι τελέσθηκε και από αυτόν το αδίκημα της υπεξαγωγής εγγράφου και το έγκλημα της απιστίας στην υπηρεσία. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τέλος, ο κ. Παπανδρέου, που ήταν Πρωθυπουργός της χώρας, που εκείνο το διάστημα ήταν ταυτόχρονα και Υπουργός Εξωτερικών, είχε ομολογήσει στην Έκθεση της Θεσσαλονίκης σε ερώτηση του κ. Ντάσκα ότι γνώριζε. Είχε πει «ναι, έχουμε τα στοιχεία αλλά δεν μπορώ να σας μιλήσω αυτήν τη στιγμή γιατί εμείς αυτήν τη στιγμή κάνουμε μεγάλες…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, τελειώνετε.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Τελειώνω, κύριε Πρόεδρε.
Ο κ. Μπίκας επίσης τι μας είπε; Ερωτηθείς ο κ. Μπίκας «γνώριζε ο κ. Παπανδρέου γι’ αυτό το θέμα;» είπε «ναι, γνώριζε γιατί του το είπε ο κ. Παπακωνσταντίνου ενώπιόν μου». 
Δεν υπάρχουν, λοιπόν, στοιχεία για τον κ. Παπανδρέου; Θα αφήσετε τον κ. Παπανδρέου απ’ έξω; Τον κ. Παπανδρέου, που έχει οδηγήσει τη χώρα αυτή στην καταστροφή, δεν θα τον τιμωρήσετε ούτε για το έγκλημα που τέλεσε σε αυτήν την ελάχιστη περίπτωση σε σχέση με άλλα εγκλήματα που έχει κάνει; 
Ζητώ, λοιπόν, να παραπεμφθούν όλοι αυτοί οι κατηγορούμενοι, όπως με πληρότητα έχει αναφερθεί στα συγκεκριμένα εγκλήματα ο κ. Καπερνάρος.
Ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πολύ, κύριοι συνάδελφοι, να τηρούμε το χρόνο. Είναι ακόμα οι Κοινοβουλευτικοί Εκπρόσωποι, ο κ. Παπακωνσταντίνου. Είχαμε πει ότι θα τελειώσουμε στις 23.00’. 
Το λόγο έχει η κ. Γιαννακάκη, Βουλευτής της Δημοκρατικής Αριστεράς.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ, κύριε Πρόεδρε.
Η Δημοκρατική Αριστερά, με σειρά ερωτήσεων και παρεμβάσεων έχει αναδείξει το θέμα της καταπολέμησης της φοροδιαφυγής ζήτημα τιμής και αξιοπιστίας του πολιτικού συστήματος και, προφανώς, ηθικής τάξης έναντι των πολιτών που υποφέρουν. 
Στη διάρκεια του τελευταίου χρόνου, η προσπάθεια για την επίλυση αυτού του σοβαρού προβλήματος δεν είχε απτά αποτελέσματα. Και αυτό ενώ έχουν συναφθεί διακρατικές συμφωνίες για την ανταλλαγή πληροφοριών σε θέματα φορολογικών υποθέσεων. 
Η καθυστέρηση αυτή είναι αδικαιολόγητη, δεδομένου ότι υπάρχει το νομοθετικό πλαίσιο, καθώς και όλα τα απαραίτητα εργαλείο ώστε να επιτευχθεί άμεσα η πάταξη της φοροδιαφυγής που θα σημάνει την αύξηση των εσόδων του κράτους και κατά συνέπεια όλων εκείνων που μέχρι σήμερα έχουν επωμιστεί το μεγαλύτερο φορολογικό βάρος. 
Ο Υφυπουργός Οικονομικών Γιώργος Μαυραγάνης, απαντώντας στη Βουλευτή μας κ. Ασημίνα Ξηροτύρη, επανέλαβε τα βήματα που έχουν γίνει μέχρι σήμερα, χωρίς ωστόσο να αναφέρει συγκεκριμένα αποτελέσματα των ελέγχων των φυσικών και νομικών προσώπων - υπόπτων για φοροδιαφυγή, χωρίς να ορίσει συγκεκριμένο χρονοδιάγραμμα για την κατάληξή τους και ουσιαστικά χωρίς να απαντήσει στο σαφές ερώτημα για την έκβαση των υποθέσεων που σχετίζονται με τις λίστες των πολιτών με εμβάσματα στο εξωτερικό, όπως η λίστα Λαγκάρντ, Λιχτενστάιν κ.λπ.. 
Κυρίες και κύριοι Βουλευτές, στα σύγχρονα δημοκρατικά πολιτεύματα, ανεξαρτήτως της μορφής διακυβέρνησής τους, κοινοβουλευτικά ή προεδρικά, η πολιτική και ποινική ευθύνη είναι διακριτές μεταξύ τους τόσο ως προς το σκοπό που επιδιώκουν, όσο και ως προς τη διαδικασία. Η πολιτική ευθύνη, αφορά στις πράξεις και παραλείψεις των μελών της κυβέρνησης που ελέγχονται από τη Βουλή, με τα μέσα του κοινοβουλευτικού ελέγχου, για βλάβη του δημοσίου συμφέροντος, ενώ, αντίθετα, στην ποινική ευθύνη διερευνάτε η διάπραξη αξιόποινων πράξεων από τις δικαστικές αρχές και από τη Βουλή με την ειδική διαδικασία που προβλέπει το Σύνταγμα και ο νόμος περί ευθύνης Υπουργών.
Ωστόσο, ιστορικά μεταξύ των δύο μορφών ευθύνης υπάρχει μία άρρηκτη σχέση. Εξ’ αρχής η απόδοση ποινικής ευθύνης ήταν μια διαδικασία που περιελάμβανε την πολιτική αξιολόγηση του έργου των Υπουργών -είχε επομένως έκδηλα πολιτικά στοιχεία- και ως εξαιρετική διαδικασία διαφοροποιούνταν σαφώς από την ποινική ευθύνη των απλών πολιτών. 
Η πολιτική ευθύνη της κυβέρνησης συλλογικά και των μελών της ατομικά, αφορά στην άσκηση της κυβερνητικής πολιτικής γενικότερα και των υπουργικών αρμοδιοτήτων ειδικότερα. Η ευθύνη αυτή, εξειδικεύεται αφ ενός με την αρμοδιότητα της Βουλής να καλεί τους Υπουργούς να λογοδοτήσουν ενώπιών της για πράξεις ή παραλείψεις τους, ασκώντας κοινοβουλευτικό έλεγχο και αφ ετέρου, με την έκφραση δυσπιστίας προς την κυβέρνηση ή προς συγκεκριμένο μέλος της. Η παροχή εμπιστοσύνης από τη Βουλή προς την κυβέρνηση συνεπάγεται και αντίστοιχη ανάληψη ευθύνης από την τελευταία για το κυβερνητικό έργο. 
Στη χώρα μας οι Υπουργοί, αισθάνονται ότι έχουν ευθύνη μόνο έναντι αυτού που τους διόρισε, δηλαδή του Πρωθυπουργού και όχι έναντι του Κοινοβουλίου, του οποίου απολαμβάνουν την εμπιστοσύνη. 
Επίσης, συχνά παραγνωρίζεται ότι η πολιτική ευθύνη συνεπάγεται πολιτική κύρωση. Δημόσια ανάληψη πολιτικής ευθύνης χωρίς παραίτηση ή αποπομπή, συνιστά πολιτική υποκρισία. 
Σε κάθε περίπτωση, η κατάργηση στην πράξη της πολιτικής ευθύνης αλλά και της πολιτικής τιμής και περηφάνιας που οδήγησε πολιτικούς άλλων κρατών ακόμη και στην αυτοκτονία, σε χώρες, δηλαδή, που δεν ενδημεί το παραδοσιακό ελληνικό φιλότιμο αλλά ο αλλοτριωτικός ατομισμός, όπως θα έλεγαν οι θεωρητικοί της καθ’ ημάς Ανατολής, ευνοεί ένα κλίμα δυσπιστίας που ενισχύεται από τα φαινόμενα διαφθοράς, εκτεταμένης κοινωνικής απαξίας της πολιτικής και διάχυτης ανομίας. Έτσι, διαμορφώνεται ένας ισχυρός φαύλος κύκλος κακοδιοίκησης, πολιτικής ανευθυνότητας, μειωμένης αντίληψης του καθήκοντος και επιλεκτικής τήρησης της νομιμότητας, όπου η μία παθογένεια τροφοδοτεί την άλλη και όπου οι πολίτες καθηλώνονται σε μία μοιρολατρική αποδοχή των τετελεσμένων. 
Ήδη εμπειρικές μελέτες έχουν δείξει ότι παρατηρείται από τα τέλη της δεκαετίας του ’80 και του ’90 μία κρίση εμπιστοσύνης στους βασικούς θεσμούς του πολιτικού συστήματος, τάση, που συνοδεύεται από μια διάχυτη πολιτική απάθεια και αυτό που έχουμε μάθει να ονομάζουμε «πολιτικό κυνισμό». Η λογοδοσία ως συστατικό της πολιτικής ευθύνης, πάσχει, όχι μόνο γιατί οι κυβερνώντες δεν λογοδοτούν αλλά και γιατί οι κυβερνώμενοι δεν ενδιαφέρονται πλέον να τους ζητήσουν το λόγο.
Μέσα σε αυτό το πλαίσιο μιας αναιμικής και απονομιμοποιημένης πολιτικής ευθύνης, πρέπει να αντιμετωπίσουμε την πολιτική ευθύνη των Υπουργών, διότι είναι σαφές ότι μεταξύ των δύο υπάρχει ένα ισοζύγιο, η ισορροπία του οποίου αποτυπώνει και την ποιότητα του κοινοβουλευτικού μας βίου.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε, και για την τήρηση του χρόνου.
Το λόγο η κ. Ραχήλ Μακρή, Βουλευτής των Ανεξάρτητων Ελλήνων για πέντε λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Μετά από εκατοντάδες ώρες συνεδριάσεων της επιτροπής, έφτασε η ώρα να παραπεμφθεί ο κ. Παπακωνσταντίνου στη δικαιοσύνη. Ο κ. Παπακωνσταντίνου παραπέμπεται. Δεν συμβαίνει το ίδιο, όμως, για τους συνενόχους του. Αυτοί βρίσκονται στο απυρόβλητο. Δεν τους αγγίζει κανείς. Δεν τους ακουμπά κανείς. 
Οι πολίτες της Κοζάνης και ολόκληρη η ελληνική κοινωνία, γνωρίζει τους πρωταίτιους της σκηνοθετημένης και εγκληματικής κρίσης που έχει στοιχίσει τη ζωή σε χιλιάδες συνανθρώπους μας, έχει καταστρέψει την καθημερινότητα εκατομμυρίων Ελλήνων πολιτών, διέλυσε χιλιάδες επιχειρήσεις και οδήγησε στη φτώχεια χιλιάδες νοικοκυριά και απαιτούν να έρθουν στο φως όλα τα στοιχεία, να βρεθούν όλοι οι υπαίτιοι και να οδηγηθούν στη δικαιοσύνη.
Όμως, πολύ φοβάμαι ότι αυτό δεν θα γίνει, καθώς είναι ξεκάθαρο ότι η Κυβέρνηση, με τα συνεργαζόμενα σχήματα της Νέας Δημοκρατίας και του ΠΑΣΟΚ, προσπαθούν εντέχνως να αποποιηθούν όλες τις ευθύνες τους, έχοντας στρέψει το ενδιαφέρον στην υπόθεση Παπακωνσταντίνου. Διαμορφώνουν τις καταστάσεις κατά το δοκούν, όπως τους συμφέρει, χωρίς αιδώ και χωρίς ήθος, χωρίς να εφαρμόζεται ο νόμος. Όπως διαμορφώνουν καταστάσεις στην κοινωνία με προστασία ημετέρων, έτσι προσπαθούν να κάνουν και στην περίπτωση του κ. Παπακωνσταντίνου. Προστατεύουμε τους δικούς μας, παραπέμπουμε τον κ. Παπακωνσταντίνου, τη γλιτώνουν οι αρεστοί μας και σκεπάζουμε αυτά που έκλεψαν και κλέβουν οι πολιτικές ηγεσίες των κομμάτων που κυβερνούν την Ελλάδα.
Σύρατε την υπόθεση αρκετούς μήνες. Δημιουργήσατε το κλίμα όπως σας συνέφερε. Και πλέον τι μας λέτε; Φταίει μόνο ο κ. Παπακωνσταντίνου, ενώ τα πολιτικά κόμματα που δημιούργησαν την κατάσταση και μας έφεραν προ τετελεσμένων γεγονότων, είναι αυτοί σήμερα που θα σώσουν τη χώρα.
Έχετε στήσει ένα όμορφο σκηνικό κατά το δοκούν. Μία μέρα, όμως, αυτό το σκηνικό θα πέσει και θα φανεί η βρωμιά που κρύβεται από πίσω, γιατί οι ευθύνες, σάς ανήκουν συλλογικά. Από κοινού χειριστήκατε τις τύχες της χώρας ως αντίπαλα κόμματα και σήμερα ως συνεργαζόμενα. Μην προσπαθείτε να αποποιηθείτε την ιστορική πραγματικότητα. Οι ευθύνες είναι συλλογικές και εγκληματικές για όλους όσους προβαίνουν σε υπερψήφιση διατάξεων κατά του ελληνικού λαού αλλά και για εκείνους που στέλνουν στη δικαιοσύνη τον κ. Παπακωνσταντίνου -που καλώς πράττουν- ξεχνώντας, όμως, τα υπόλοιπα εγκλήματα που έχει κάνει ο ίδιος. Ξεχνούν τις δηλώσεις περί «Τιτανικού» και ανόδου των spreads. Ξεχνούν τη συναυτουργία και συνενοχή του κ. Παπανδρέου. Ξεχνούν ότι ο Πρωθυπουργός κ. Σαμαράς μιλούσε κάποτε για την εγκληματική πολιτική που μνημονίου και σήμερα το εφαρμόζει κατά γράμμα. 
Έχετε την ηθική υποχρέωση, όπως αποφασίσατε για τον κ. Παπακωνσταντίνου, να καταλογίσετε τις ανάλογες ευθύνες και σε όλους όσους έχουν ζημιώσει τη χώρα και βλάψει το δημόσιο συμφέρον με πράξεις ή παραλείψεις τους.
Οι Έλληνες, θέλουν να δουν τους υπεύθυνους να τιμωρούνται. Μέχρι στιγμής τιμωρούνται εκατομμύρια άνεργοι, χιλιάδες ελεύθεροι επαγγελματίες, χιλιάδες δημόσιοι υπάλληλοι, χιλιάδες ιδιωτικοί υπάλληλοι και άνθρωποι του μεροκάματου. Τιμωρούνται οι συνταξιούχοι, τιμωρούνται οι συνεπείς, τιμωρούνται οι μικροομολογιούχοι. Οι παράνομοι και οι κλέφτες τη γλιτώνουν και πέφτουν στα μαλακά. 
Όσο κι αν υποκρίνεστε και όσο κι αν τα παρουσιάζετε ρόδινα, ο ελληνικός λαός έχει καταλάβει τι συμβαίνει. Όσο κι αν προσπαθείτε να βάλετε τις κοινωνικές τάξεις να αντιπαρατίθενται μεταξύ τους για να περνάτε τα δικά σας εκ του ασφαλούς, χάνετε την αξιοπιστία σας. Η ώρα της κρίσεως για αυτούς που κατέστρεψαν τη χώρα θα έρθει όχι από αυτό το Κοινοβούλιο αλλά στο μέλλον, από καθαρές πολιτικές δυνάμεις που θα διαχειριστούν με αξιοπρέπεια και με αίσθημα ευθύνης τη διακυβέρνηση των Ελλήνων πολιτών. Μπορεί να αργήσει να λάμψει η αλήθεια αλλά θα λάμψει. Δεν θα είναι μόνο ο κ. Παπακωνσταντίνου που θα πληρώσει για τα εγκλήματα κατά του δημοσίου συμφέροντος και κατά της δημόσιας περιουσίας αλλά όλοι όσοι μας οδήγησαν εδώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο κ. Μαρίνος Ουζουνίδης, Βουλευτής των Ανεξάρτητων Ελλήνων.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σας ευχαριστώ, κύριε Πρόεδρε.
Κυρίες και κύριοι συνάδελφοι, θέλω να μιλήσω απλά για να μπορέσει να καταλάβει ο ελληνικός λαός τι έχει συμβεί αυτούς τους έξι μήνες. Διότι έχω την εντύπωση ότι άκουσα από αρκετούς συναδέλφους που πήραν το λόγο θεωρία, πολλά λόγια και ουσία μηδέν. 
Θα ξέρει ο κόσμος ότι εμείς, ως Ανεξάρτητοι Έλληνες, με τους άριστους γνώστες της δικηγορίας, τον κ. Καπερνάρο, την κ. Χρυσοβελώνη και τον κ. Γιοβανόπουλο, ζητήσαμε να δώσουν λόγο στον κόσμο γι’ αυτήν τη λίστα Λαγκάρντ οι δύο Υπουργοί Οικονομικών. Και είναι λογικό, διότι όταν δημιουργηθεί ένα πρόβλημα στο γραφείο μου με την υπάλληλό μου, αυτομάτως πρέπει να δώσω λόγο κι εγώ. 
Επομένως, ζητήσαμε κάτι απλό, κάτι πολύ λογικό. Δυστυχώς, η πλειοψηφία εδώ των Βουλευτών είχε άλλη άποψη.
Ο κ. Κουτσούμπας, ο εκπρόσωπος της Νέας Δημοκρατίας, είπε ότι θα κοιτάζει τον ελληνικό λαό στα μάτια. Εγώ είμαι πεπεισμένος ότι δεν μπορεί πλέον να τον δει στα μάτια αλλά ούτε και από απόσταση μερικών εκατοντάδων μέτρων. 
Εμείς θα συνεχίσουμε να είμαστε ειλικρινείς απέναντι στον κόσμο, θα πούμε την αλήθεια.
 Ο κ. Ρήγας, ο εκπρόσωπος του ΠΑΣΟΚ, είπε κάποια στιγμή ότι δυσκολεύεται όταν είναι να ελέγξει κάποιον συνάδελφο. Γιατί; Διότι έχει κάνει τις παρανομίες; Εκεί δεν χρειάζεται να δυσκολεύεται ο κ. Ρήγας. Να δυσκολεύεται όταν είναι να ψηφίσει τη μείωση της σύνταξης του παππού και της γιαγιάς, όταν είναι να κόψει τις επισκέψεις που πρέπει να κάνει κάποιος άρρωστος. Εκεί να στεναχωριέται και όχι όταν είναι να ελέγξει κάποιον συνάδελφο για τις παρανομίες που έχει κάνει.
Έξι μήνες συζητήσεις επί συζητήσεων. Και συγχρόνως, θα έπρεπε να ελεγχθεί και αυτή η πολυσυζητημένη λίστα Λαγκάρντ, όπως επίσης κι ένα σωρό άλλες λίστες, όπως η λίστα από το Λουξεμβούργο και η λίστα Λιχτενστάιν. Δεν ξέρω ποιος ο ρόλος του κ. Προβόπουλου και της Τράπεζας της Ελλάδος, εάν και κατά πόσο είναι ενημερωμένοι. Εγώ είμαι σίγουρος ότι είναι ενημερωμένοι αλλά κάνουν τα στραβά μάτια.
Το παράξενο σε όλη την ιστορία είναι ότι -και επειδή ευτύχησα να ζήσω σε κάποιες χώρες της Δυτικής Ευρώπης- πήγαν και βρήκαν τους φοροφυγάδες και στο Λιχτενστάιν και στην Ελβετία και σε όλες αυτές τις χώρες και πλήρωσαν. Εδώ κανένας δεν πλήρωσε. Πρέπει συνέχεια να μαζεύετε τα χρήματα από τους ανθρώπους που δούλεψαν σκληρά.
Κύριοι συνάδελφοι, ζω σε μία περιοχή όπου έχουν φύγει πολλοί στο εξωτερικό, δούλεψαν σκληρά κι έφεραν χρήματα από έξω εδώ. Στον Έβρο, στην Θράκη, στη βόρεια Ελλάδα και σε όλα τα μέρη της Ελλάδας. Κι έρχεται σήμερα ο κ. Στουρνάρας και τους τιμωρεί με τα χαράτσια. Χαράτσια, χαράτσια, χαράτσια! Δεν μπορεί αυτό να συνεχιστεί! Κοιτάξτε να βρείτε τους κλέφτες που μάζεψαν τα χρήματα από εδώ και τα έβγαλαν έξω! 
Και τα πράγματα, επίσης, είναι πολύ απλά. Μιας και είναι εδώ πολλοί οικονομολόγοι -εγώ δεν είμαι οικονομολόγος,- να πω ότι εάν παίρναμε τη λίστα Λαγκάρντ και βλέπαμε ότι ο Ουζουνίδης έχει βγάλει 50 εκατομμύρια ευρώ, αυτομάτως με μία διασταύρωση με την εφορία, μπορούσατε κύριοι να διαπιστώσετε αν τα χρήματα αυτά ο Ουζουνίδης τα έχει δουλέψει ή τα έχει κλέψει. Είναι απλό. Σε έξι μήνες θα είχατε λύσει ένα μεγάλο πρόβλημα και δεν θα συνεχίζατε να βάζετε φόρους στον παππού και στη γιαγιά, στους ανθρώπους οι οποίοι διατηρούν ένα σπίτι ή ένα μικρό καφενείο στα μικρά τα χωριά, όπου πάνε, κύριε Βορίδη, μόνο δέκα άτομα. Οι άνθρωποι αυτοί, είχαν την τύχη να έχουν πέντε φράγκα, να κάνουν μεγάλο το καφενείο αλλά με τα χαράτσια που έρχονται -και ο καφές κάνει 1 ευρώ- να μην μπορούν να βγουν οικονομικά.
Επομένως, πρώτα μαζέψτε τα κλεμμένα και μετά συνεχίστε να φορολογείτε αλύπητα τον κόσμο.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πολύ, κύριε συνάδελφε.
Το λόγο έχει ο κ. Βορίδης, Κοινοβουλευτικός Εκπρόσωπος της Νέας Δημοκρατίας.
Αν δεν κάνω λάθος έχει συμφωνηθεί, κύριε Βορίδη, το ήμισυ του χρόνου;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν ξέρω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν έχει γίνει τέτοια συμφωνία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Με τον κ. Δραγασάκη Προεδρεύοντα, έγινε συζήτηση με τον Πρόεδρο της Βουλής και υπήρξε συμφωνία.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν υπάρχει τέτοια συμφωνία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ορίστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ανεξαρτήτως της συμφωνίας θα προσπαθήσω να είμαι όσο συντομότερος γίνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Δραγασάκης μίλησε με τον κύριο Πρόεδρο και κάτι ελέχθη.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς δεν πρέπει να προεδρεύετε κανονικά.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει, ας προχωρήσουμε. 
Κύριε Πρόεδρε, κυρίες και κύριοι συνάδελφοι, θα μου επιτρέψετε να εστιάσω σε τέσσερα μόνο ζητήματα, τα οποία θεωρώ ότι από το εύρος της συζητήσεως αξίζουν σχολιασμό και απαντήσεων. 
Το πρώτο, θεωρώ ότι είναι μία οφειλόμενη απάντηση σε μία κριτική την οποία άσκησε το πρόσωπο με το οποίο κατ’ εξοχήν οφείλουμε να συνομιλούμε στην παρούσα διαδικασία. Και αυτό το πρόσωπο, είναι το εγκαλούμενο πρόσωπο, είναι ο κ. Παπακωνσταντίνου. 
Ο κ. Παπακωνσταντίνου στην προηγούμενή του παρουσία, όταν είχε τεθεί το ζήτημα της διευρύνσεως της κατηγορίας, σε μία αποστροφή του λόγου του, που κατά τη γνώμη μου, ανεξαρτήτως των λεπτομερειών, ήταν η ουσία αυτού που ήθελα να πει, είπε το εξής: «Δεν έχω ένα κόμμα πίσω μου εγώ για να με υποστηρίξει. Είμαι ο αποδιοπομπαίος τράγος, ο αίρων τις αμαρτίες όλου του πολιτικού συστήματος. Βρήκατε εμένα, που είμαι πολιτικά αδύναμος, για να φορτώσετε τα ανομήματα μιας ολόκληρης πολιτικής διαχείρισης.» Κατηγόρησε τη διαδικασία που ακολουθούμε εδώ ως μία διαδικασία φαλκιδευμένη, πολιτικά στοχευμένη, που στόχο έχει να τον πλήξει και να τον εξοντώσει αδίκως.
Θεωρώ ότι για την ακεραιότητα της διαδικασίας χρειάζεται μία απάντηση συγκεκριμένη σε αυτό. Και θεωρώ ότι ο κ. Παπακωνσταντίνου, δεν απαντά με αυτές τις αιτιάσεις στον πυρήνα της κατηγορίας. Ο πυρήνας της κατηγορίας δεν είναι τι έκανε ο κ. Παπακωνσταντίνου όταν ήταν Υπουργός Οικονομικών. Δεν είναι το μνημόνιο. Δεν είναι οι πολιτικές του. Ο πυρήνας της κατηγορίας είναι. Πήρε ένα έγγραφο, το οποίο είχε ψηφιακή μορφή, το παρέλαβε -και αυτά προκύπτουν- και επενέβη επ’ αυτού, αφαιρώντας τρία ονόματα συγγενών του οι οποίοι ελέγχονταν στο πλαίσιο της λίστας αυτής ή ενδέχετο να ελεγχθούν και για τους οποίους το ΣΔΟΕ έχει πει ότι είχαν φορολογικό όφελος από τη συγκεκριμένη αποφυγή φορολόγησης. Είχαν, δηλαδή, αδήλωτα εισοδήματα τα οποία δεν φορολόγησαν. Αυτό είναι το όφελος των συγγενών και αυτή είναι η πράξη του κ. Παπακωνσταντίνου. 
Άρα, για να το τελειώνουμε, ο κ. Παπακωνσταντίνου δεν έχει δίκιο να παραπονείται, γιατί πρέπει να απαντήσει γι’ αυτήν την κατηγορία. Και αυτή η κατηγορία είναι επαρκώς στοιχειοθετημένη. 
Το δεύτερο το οποίο θέλω να πω, γιατί το άκουσα από τον αγαπητό συνάδελφο τον κ. Λοβέρδο, είναι το εξής. Υπό την έννοια της υπερασπίσεως πάλι εδώ, νομίζω, ή της οιονεί υπερασπίσεως του κ. Παπακωνσταντίνου, είπε ο κ. Λοβέρδος: «Κατά τη διαδικασία της επιτροπής δεν υπήρξε κάτι πρόσθετο από αυτό το πρώτο που είχαμε». Δεν βρήκε, με δύο λόγια, κάτι παραπάνω που να επιτείνει τις ενδείξεις ενοχής η συγκεκριμένη διαδικασία της επιτροπής. Αληθές ή όχι; Απολύτως αναληθές. Διότι η επιτροπή βρήκε, με την έκθεση της πραγματογνωμοσύνης, τα συγκεκριμένα ίχνη στα οποία υπήρξαν επεμβάσεις σε συγκεκριμένες χρονικές στιγμές, που ανεπιφύλακτα και χωρίς οποιαδήποτε άλλη σκέψη προκύπτει ότι αυτά βρίσκονταν στα χέρια του κ. Παπακωνσταντίνου.
Η επέμβαση έχει γίνει, τη στιγμή που ο βασικός δίσκος, το βασικό ψηφιακό υλικό βρίσκεται στα χέρια του κ. Παπακωνσταντίνου και των συνεργατών του και επεμβαίνει επ’ αυτών. Επομένως, αυτό είναι πρόσθετο στοιχείο και προκύπτει από την πραγματογνωμοσύνη.
Κάτι ακόμα πρόσθετο -αναφέρθηκε ο κ. Μαρκογιαννάκης σε αυτό- είναι το έγγραφο με το οποίο διεβιβάσθη. Αυτό είναι καινούργιο στοιχείο. Ένα ακόμα πρόσθετο, είναι η ζημία που προέκυψε από τις πορισματικές εκθέσεις του ΣΔΟΕ, η ζημία του δημοσίου υπ’ αυτήν την έννοια. Άρα και σ’ αυτό ο κ. Λοβέρδος δεν έχει δίκιο.
Το τρίτο σημείο στο οποίο θέλω να αναφερθώ είναι το περίφημο ζήτημα της αποσβεστικής προθεσμίας. Αναφέρθηκε σ’ αυτό ο κ. Λοβέρδος και λέει ότι δεν είναι επαρκώς αιτιολογημένο το πόρισμα της πλειοψηφίας, δηλαδή, της επιτροπής ως προς το ζήτημα της αποσβεστικής προθεσμίας.
Θέλω να το ακούσετε αυτό, κυρίες και κύριοι συνάδελφοι, γιατί είναι μια μεγάλη νομική συζήτηση, αλλά, κατά τη γνώμη μου, σωστά υποστηρίζουμε ότι δεν έχει παρέλθει η αποσβεστική προθεσμία. Τι λέει η διάταξη του Συντάγματος; «Η Βουλή μπορεί να ασκήσει την κατά την παράγραφο 1 αρμοδιότητά της μέχρι το πέρας της δεύτερης Τακτικής Συνόδου της Βουλευτικής Περιόδου που αρχίζει μετά την τέλεση του αδικήματος».
Επιχείρημα υπέρ του κ. Λοβέρδου λέει «της Βουλευτικής Περιόδου που αρχίζει», άρα θα μιλάει για τη μικρή αυτή περίοδο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Δώστε μου δύο λεπτά μόνο.
Επιχείρημα εναντίον, όμως, της ερμηνείας που κάνει ο κ. Λοβέρδος είναι ότι μιλάει το Σύνταγμα για Βουλευτική Περίοδο που έχει συνόδους. Δεν αναφέρεται μόνο σε Βουλευτική Περίοδο. Υπάρχει η λέξις «σύνοδος». Άρα, λοιπόν, εδώ είναι σαφές ότι και είναι θεμιτή και προκύπτει από το Σύνταγμα και αυτή είναι η τελολογική ερμηνεία ότι δεν είναι δυνατόν ο συνταγματικός νομοθέτης να θέλησε να υπάρχει απόσβεση του αδικήματος με τη διαμεσολάβηση μιας περιόδου μιας μέρας. Ήθελε μια κάποια διάρκεια και γι’ αυτό το λέει ρητώς ότι μιλάει για τακτικές συνόδους στο πλαίσιο της επόμενης περιόδου. Ορθά, λοιπόν, ερμηνεύουμε το θέμα της προθεσμίας.
Το τέταρτο και τελευταίο -και καταλήγω, κυρίες και κύριοι συνάδελφοι- είναι ότι άκουσα από την πλευρά του ΣΥΡΙΖΑ τα περί υποθάλψεως και περί ποινικών ευθυνών που φέρουν τα μέλη της επιτροπής.
Κυρίες και κύριοι συνάδελφοι -και απευθύνομαι στους συναδέλφους του ΣΥΡΙΖΑ αλλά και για όποιον συνάδελφο της Χρυσής Αυγής από τον οποίον άκουσα αυτό ως άποψη- η νομική διαφωνία για την αξιολόγηση πραγματικών περιστατικών είναι υπόθαλψη; Έχουμε δύο εισαγγελείς, ένα δικαστικό συμβούλιο, που, ως συλλογικό όργανο, διαφωνούν για την αξιολόγηση περιστατικών και λέει ο ένας «ξέρετε, εγώ δεν πιστεύω ότι εδώ υπάρχει ενοχή» και ο άλλος λέει «όχι, πρέπει να υπάρξει ενοχή, να γίνει δίωξη». Αυτό σημαίνει ότι ο ένας κάνει υπόθαλψη; Αυτά λέτε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν έγινε συζήτηση.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτά λέτε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Συζήτηση δεν έγινε τέτοια.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αφήστε, κυρία Κωνσταντοπούλου.
Το δεύτερο το οποίο θέλω να πω για να τελειώσω, είναι ότι άκουσα, επίσης, κάτι το οποίο δεν θέλω να πιστέψω ότι το άκουσα από την Αξιωματική Αντιπολίτευση αλλά το άκουσα από κόμμα της Αριστεράς.
Ακούστε, κυρίες και κύριοι συνάδελφοι. Από την εισηγήτρια του ΣΥΡΙΖΑ έγινε μια παράθεση ονομάτων: Ο κ. Βαρβιτσιώτης, υποτίθεται ότι δεν είχε την ακεραιότητα να συμμετάσχει σε αυτήν την επιτροπή, γιατί υποτίθεται ότι κάποιος συγγενής του -για να λέμε ονόματα- ο κ. Λαναράς, αποθανών και οι διάδοχοί του ενεφανίσθησαν κάποια στιγμή στη λίστα Λαγκάρντ.
Το ίδιο ακόμα χειρότερα, διότι εδώ συνδέεται και με ψεύδη, για τον κ. Γεωργιάδη. Ακούστε γιατί. Διότι ο κ. Μανωλίδης, πρώην σύζυγος της νυν συζύγου του κ. Γεωργιάδη, εμφανίζεται να έχει ένα λογαριασμό, στον οποίον η νυν σύζυγος του κ. Γεωργιάδη εμφανίζεται ως αντιπρόσωπος, προφανώς τότε που ήταν παντρεμένη, μπας και πεθάνει ο άνθρωπος για να υπάρχει κάποιος να βρουν. Αυτό δημιουργεί, κατά την κρίση του ΣΥΡΙΖΑ, νομικό κώλυμα για να επιληφθεί της υποθέσεως Παπακωνσταντίνου. Διότι προφανώς δεν δικάζεται ο κ. Μανωλίδης, δεν δικάζεται ο κ. Λαναράς, δεν δικάζεται κανένας.
Θέτω το εξής ερώτημα προς τους συναδέλφους του ΣΥΡΙΖΑ. Σας καλύπτει η έννοια της οικογενειακής ευθύνης;
Κάποιος, κυρίες και κύριοι συνάδελφοι, συγγενής κάποιου Βουλευτή έχει βγάλει λεφτά στο εξωτερικό. Εγώ σας λέω μη φορολογημένα. Εσάς σας καλύπτει το να εγκαλείτε το Βουλευτή, γι’ αυτό το οποίο έχει κάνει σε ανύποπτο χρόνο κάποιος συγγενής του;</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ποτέ δεν το έχουμε κάνει.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Και αυτό είναι αντιπολίτευση; Είστε σοβαροί; Οι χυδαιότητες και οι ψευδολογίες είναι αντιπολίτευση; Και έρχεστε και μιλάτε μετά για συγκαλύψεις;
Αυτό και μόνο αρκεί για την αξιοπιστία σας συνολικά.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Υπάρχει κάποιος άλλος που θα ήθελε να μιλήσει;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Κουκουλόπουλε, έχετε το λόγο.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Αν η Νέα Δημοκρατία για τη θλιβερή υπόθεση που αφορά τον Άδωνι Γεωργιάδη λέει αυτά, εμείς τι πρέπει να πούμε για την απόλυτη στοχοποίηση του Προέδρου; Ο ορισμός, η επιτομή της κατασυκοφάντησης κατά το «πες-πες, κάτι θα μείνει». Στα νεότερα χρόνια έτσι ορίζεται η κατασυκοφάντηση. Και άντε καλά, οι λάτρεις του Χίτλερ, κατά συνέπεια και του Γκέμπελς, που είναι εκεί κάτω στη Βουλή. Οι άλλοι; Οι άλλοι που επιδόθηκαν με επιμέλεια;</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κλέφτες! Λαμόγια!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, παρακαλώ!</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Βέβαια, η Αξιωματική Αντιπολίτευση…</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Εμείς λέμε την αλήθεια! Κλέφτες, πασόκια!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Τα γραπτά μένουν.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ναι!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Η Αξιωματική Αντιπολίτευση δεν επιδόθηκε με επιμέλεια μόνο στο «πες-πες, κάτι θα μείνει» αλλά θυμήθηκε και τις καλύτερες στιγμές του δογματισμού κατά πώς τον ορίζαμε στα αμφιθέατρα της Μεταπολίτευσης και επιμένει έντεκα μήνες τώρα κατά τη ρήση «όταν δεν συμφωνούν τα γεγονότα μαζί μας, τόσο χειρότερα για τα γεγονότα». Έτσι ορίζαμε στα αμφιθέατρα το δογματισμό.
Συντριπτικά επιχειρήματα κατά των εικασιών και της συκοφαντίας αλλά αυτοί επιμένουν. Δεν θα ακολουθήσουμε αυτόν το δρόμο. Η υπόθεση της λεγόμενης λίστας Λαγκάρντ, έχει τρεις συγκεκριμένες διαστάσεις. Η πρώτη διάσταση, αφορά τις ευθύνες των πολιτικών προσώπων, η δεύτερη, αφορά τη φοροδιαφυγή και η τρίτη, αφορά το επίπεδο της πολιτικής αντιπαράθεσης.
Δυο λόγια για το καθένα, για να σεβαστώ το χρονικό περιορισμό που έθεσε σε όλους τους αντιπροσώπους το Προεδρείο. Σε ό,τι αφορά τις ευθύνες των πολιτικών προσώπων, προφανώς πρέπει να αλλάξει ο νόμος περί ευθύνης, προφανώς πρέπει να υπάρξει αλλαγή στο άρθρο 86. Όμως, εδώ ισχύει το «ο αναμάρτητος πρώτος το λίθο βαλέτω», γιατί στην τελευταία Αναθεώρηση του Συντάγματος, ο ΣΥΡΙΖΑ συμμετείχε στη συνοπτική διαδικασία με την οποία περιορίστηκε στην άρση του επαγγελματικού ασυμβιβάστου. Θα μπορούσε τότε να τεθεί. Δεν υπάρχουν σημεία μηδέν στην πολιτική. Εγώ δεν λέω πως ευθύνεται ο ΣΥΡΙΖΑ, αλλά υπάρχει μια συνολική ευθύνη για τη μη τροποποίηση αυτού του άρθρου. Μη στοχοποιείτε συγκεκριμένες πολιτικές δυνάμεις μόνο.
Δεύτερον, υπάρχει ευθύνη συγκεκριμένου πολιτικού προσώπου που σήμερα παραπέμπεται και ποια είναι;
Μια είναι η ευθύνη και απ’ αυτή ξεκίνησαν όλα, κυρίες και κύριοι συνάδελφοι. Την ανέφερε ο ίδιος ο κ. Παπακωνσταντίνου στην πρώτη διαδικασία, ερωτώμενος στην Επιτροπή Θεσμών και Διαφάνειας, όπου είχε διεξαχθεί η  πρώτη εξέταση.
Είπε πολύ καθαρά: «Δεν παρέδωσα το υλικό στο ΣΔΟΕ, γιατί δεν είχα εμπιστοσύνη.» 
Η εξωθεσμική διαχείριση της λίστας από την πρώτη στιγμή, είναι που γέννησε όλα τα παρεπόμενα, που σήμερα ελέγχονται και ως αδικήματα. Έτσι δημιουργήθηκαν οι πολλές λίστες. Έτσι υπήρχε η διαχείριση ως άτυπου υλικού. Έτσι δεν παρεδόθη στο διάδοχό του, Υπουργό Οικονομικών και πάει λέγοντας. Από εκεί ξεκίνησαν όλα.
Σ’ ό,τι αφορά βέβαια, το ζήτημα της έλλειψης εμπιστοσύνης, θέλω να πω πως αυτό χαρακτηρίζει συνολικά το κράτος και τις σχέσεις των θεσμών μεταξύ τους. 
Θα πούμε αρκετά γι’ αυτό αύριο και μεθαύριο, συζητώντας, με αφορμή την κινητικότητα, για το τι πρέπει και το τι δεν πρέπει να γίνει στο κράτος.
Σ’ ό,τι αφορά όμως τα ζητήματα διαχείρισης και διαφάνειας, όποιος έχει στοιχειώδη εμπειρία από διοίκηση, ξέρει καλά πως η εξωυπηρεσιακή, εξωθεσμική διαχείριση ζητημάτων που έχουν οικονομική διάσταση, είναι εγγύηση μίας κακοδιαχείρισης που αργά ή γρήγορα τη βρίσκεις μπροστά σου. Αυτό συνέβη, αν θέλουμε να δούμε τα πράγματα καθαρά, για να συναγάγουμε και κάποια συμπεράσματα. 
Σ’ ό,τι αφορά το ζήτημα της φοροδιαφυγής, θα μπορούσα να πω πάρα πολλά. Θα σταθώ μόνο στο ότι το τελευταίο δίμηνο επικυρώσαμε στη Βουλή των Ελλήνων δύο οδηγίες -μία του ΟΟΣΑ και του Συμβουλίου της Ευρώπης και μια της Ευρωπαϊκής Ένωσης- που αφορούσαν παροχή συνδρομής και συνεργασία μεταξύ κρατών- μελών για ζητήματα φοροδιαφυγής. 
Δεν θα σας κουράσω με λεπτομέρειες. Θα πω μόνο τούτο: Αποδείχθηκε πανηγυρικά ότι η Ελλάδα σ’ αυτό το κρίσιμό ζήτημα είναι μπροστά από όλες τις χώρες με την άρση του τραπεζικού απορρήτου. Σε ελάχιστες χώρες της Ευρωπαϊκής Ένωσης, του ΟΟΣΑ και του Συμβουλίου της Ευρώπης, έχει υπάρξει καθολική άρση του τραπεζικού απορρήτου.
Κι έχουμε εδώ τους εισαγγελείς της Αξιωματικής Αντιπολίτευσης και όχι μόνο -των Ανεξαρτήτων Ελλήνων και πάει λέγοντας- που καταψήφισαν δύο φορές στην προηγούμενη Βουλή την άρση του τραπεζικού απορρήτου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν ήμασταν εδώ στην προηγούμενη Βουλή.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ο Πρόεδρός σας, κύριε Μαριά, ήταν όμως. Και καταψήφισε την άρση του τραπεζικού απορρήτου στις 30 Ιουνίου, μαζί με τον κ. Τσίπρα και την Κοινοβουλευτική του Ομάδα, σε ονομαστική ψηφοφορία για το συγκεκριμένο άρθρο.
Έχω ρωτήσει εγώ προσωπικά, πάνω από δέκα φορές γιατί καταψηφίσατε…</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί είχατε πνίξει στα χημικά τους ανθρώπους στην πλατεία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μπορείτε να μη διακόπτετε;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ας αντιστρέψω το ερώτημα, ιδιαίτερα σ’ ό,τι αφορά το ΣΥΡΙΖΑ που ανακοίνωσε ανένδοτο, για να γίνει κυβέρνηση.
Να ρωτήσω λοιπόν, για να πάρω από τον Κοινοβουλευτικό Εκπρόσωπο μία απάντηση, το εξής: Αν με το καλό -κακή τη μοίρα του τόπου, που είπε και ο Πρόεδρος Απόστολος Κακλαμάνης- γίνετε κυβέρνηση θα επαναφέρετε το τραπεζικό απόρρητο; Κι αν το επαναφέρετε, τότε γιατί το καταψηφίσατε πριν από ένα χρόνο; Είναι τόσο απλό. Ή είναι προσχηματικά όσα λέτε για τη φοροδιαφυγή κατά τα άλλα;
Αυτά είναι τα ζητήματα για όποιον θέλει να μιλήσει για φοροδιαφυγή, διότι, αν θέλουμε να μιλήσουμε για φοροδιαφυγή, ναι, θα συμφωνήσω σε μεγάλο μέρος -γιατί τα έχω πει στη Βουλή ως εισηγητής στην οδηγία που προανέφερα- με ζητήματα που έθιξαν και ο κ. Παφίλης και ο κ. Χαλβατζής, γιατί το ζήτημα της φοροδιαφυγής στην εποχή της παγκοσμιοποίησης έχει ένα καθολικό χαρακτήρα, που σχετίζεται με την απόλυτη ελευθερία κίνησης κεφαλαίων.
Και πρέπει να επαναλάβω αυτό που είπα πριν από ένα μήνα από το ίδιο Βήμα, ότι τα κράτη και τα διάφορα διεθνή fora έρχονται, ασθμαίνοντας, αργά και καθυστερημένα να εισαγάγουν θεσμούς ελέγχου της φοροδιαφυγής, που εν τω μεταξύ έχει πάρει εκρηκτικές διαστάσεις και έχει υποσκάψει συθέμελα πόρους, που είχε ο αναπτυγμένος ιδιαίτερα, κόσμος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, ολοκληρώστε, σας παρακαλώ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Βέβαια η σχολή της Φρανκφούρτης, μια από της εγκυρότερες σχολές σκέψης, έχει αναφερθεί εξαντλητικά και με σαφήνεια σε αυτό το θέμα, στο σύγχρονο κράτος πρόνοιας. Σήμερα είναι ζητούμενο για την Ευρώπη, ακριβώς γιατί έτσι έχει χαθεί μεγάλη φορολογητέα ύλη από την απόλυτη κίνηση ελευθερίας κεφαλαίου. Αυτή είναι μία ειλικρινής συζήτηση και όχι προσχηματική. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Βέβαια, θέλω να μιλήσω στο όνομα και των συναδέλφων μου αλλά και των Βουλευτών του ΠΑΣΟΚ, που σήμερα δεν είναι στη Βουλή και να σας πω μία αλήθεια να την ξέρετε, με απόλυτη ειλικρίνεια: Η πίεση που ασκείται στην Κυβέρνηση για ζητήματα φοροδιαφυγής, ωχριά μπροστά στην πίεση που ασκούσε η Κοινοβουλευτική Ομάδα του ΠΑΣΟΚ στους ΚΤΕ και στην ολομέλεια στην προηγούμενη Περίοδο της Βουλής, για τα ζητήματα της φοροδιαφυγής.
Αυτό επέφερε μία σειρά από νομοθετήματα, από την άρση του τραπεζικού απορρήτου μέχρι τον οικονομικό εισαγγελέα, λίστα Λίχτενσταϊν, λίστα μεγάλου πλούτου, λίστα Λονδίνου, πενήντα τέσσερις χιλιάδες μεγαλοοφειλέτες. Εκεί βρίσκεται το ζήτημα και όχι δέκα και είκοσι χρόνια πίσω. Δεν θέλετε όμως να συζητάμε γι’ αυτά. 
Ολοκληρώνω, κύριε Πρόεδρε, με το επίπεδο του πολιτικού διαλόγου. Ήταν αποκαλυπτικά αυτά που συνέβησαν το τελευταίο διάστημα, με αφορμή βέβαια τη λίστα Λαγκάρντ. Κάποιοι στην Αξιωματική Αντιπολίτευση έχουν ονειρευτεί να γίνουν ΠΑΣΟΚ στη θέση του ΠΑΣΟΚ. Το πρόβλημά τους είναι ένα: Ότι ΠΑΣΟΚ στη θέση του ΠΑΣΟΚ δεν μπορούν να γίνουν όσο το ΠΑΣΟΚ στέκεται όρθιο. Αυτό είναι το πρόβλημά τους, γι’ αυτό και έχουν στοχοποιήσει κατ’ απόλυτο τρόπο, το ΠΑΣΟΚ και τον Πρόεδρό του.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: … (Δεν ακούστηκε)</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Το πρόβλημά σας εκτός από τα εσωτερικά σας, κυρίες και κύριοι συνάδελφοι της Αξιωματικής Αντιπολίτευσης, είναι άλλο. Είναι ότι μέθοδοι, που έχετε μετέλθει από τον Ανδρέα Παπανδρέου, που προσφάτως κάποιοι δηλώνουν ότι έχουν ανακαλύψει, από το Βήμα της Βουλής χαρακτηρίστηκαν –Πρόεδρε, θυμίζω- μέθοδοι της λεωφόρου του Μάντισον. Αυτές τις μεθόδους χρησιμοποιήσατε στην υπόθεση της λίστας Λαγκάρντ. 
Επιπλέον θέλω να προσθέσω ότι το πρόβλημά σας είναι άλλο. Είναι ότι επαγγέλλεστε στους Έλληνες πολίτες ότι δεν θα αλλάξει τίποτα ή, ακόμα χειρότερα, ότι θα επανέλθουν όλα στην προτεραία κατάσταση. Τότε προκύπτει και ένα ερώτημα: Γιατί ασκείτε τέτοια, δριμύτατη κριτική, αφού λέτε να μείνουν όλα, ως έχουν, στον επάρατο δικομματισμό;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, παρακαλώ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Η πατρίδα χρειάζεται αλλαγές. Και αυτές οι αλλαγές θα γίνουν είτε το θέλετε είτε όχι! 
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Κουρουμπλής, Κοινοβουλευτικός Εκπρόσωπος του ΣΥΡΙΖΑ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρίες και κύριοι συνάδελφοι, αν διαβάσει κανείς την παράγραφο 5 του άρθρου 4 του Συντάγματος, θα δει ότι η επιταγή του Συντάγματος είναι ρητή. Είναι ρητή και κατηγορηματική ότι οι Έλληνες πολίτες συνεισφέρουν στα βάρη χωρίς διακρίσεις, με βάση τις δυνατότητές τους, με βάση την ισχύ των εισοδημάτων τους σε τελική ανάλυση.
Κυρίες και κύριοι συνάδελφοι, μπορούμε να πούμε στον ελληνικό λαό ότι η διάταξη αυτή ισχύει; Μπορεί να ισχυριστεί κανείς ότι έγινε μία τέτοια προσπάθεια, ώστε η ενδημούσα κοινωνική αδικία που περιρρέει και που ,ως σαράκι, τρώει την ψυχή του λαού, ενός λαού που ζει στη συντριπτική του πλειοψηφία, ένα κοινωνικό ολοκαύτωμα, να περιοριστεί;
Αύριο θα κληθούμε εδώ -το ελληνικό Κοινοβούλιο- κατ’ επιταγή της τρόικας, να ψηφίσουμε διατάξεις, που θα φέρουν στην πλήρη απόγνωση χιλιάδες οικογένειες είτε εκπαιδευτικών είτε δημοτικών αστυνομικών είτε φυλάκων των σχολείων και μια σειρά άλλων διατάξεων, που πραγματικά δημιουργούν σοβαρότατα προβλήματα σε ένα μεγάλο ποσοστό της ελληνικής κοινωνίας.
Μπορεί κανείς λοιπόν, να ισχυριστεί ότι ελήφθησαν όλα αυτά τα μέτρα τα τελευταία τρία, τέσσερα χρόνια, ώστε πραγματικά να έχει περιοριστεί αυτή η ενδημούσα κοινωνική αδικία, όταν βιώνει ο ελληνικός λαός αυστηρότητα, πυγμή και πίεση στην περικοπή των κοινωνικών του δικαιωμάτων; Περικόπτονται επιδόματα πολυτέκνων, τριτέκνων, νεοποντίων, Βορειοηπειρωτών, χαμηλοσυνταξιούχων. 
Ο ελληνικός λαός ζει ένα πραγματικό κοινωνικό μαρτύριο. Και από την άλλη μεριά, ερχόμαστε στο Βήμα και λέμε κάποια πράγματα. Για παράδειγμα, άκουσα τον καλό μου συνάδελφο κ. Πάρη Κουκουλόπουλο -τον οποίο εκτιμώ- να λέει «ναι, ασκούσαν πίεση οι Βουλευτές». Και ποιος τους άκουγε, αγαπητέ μου Πάρη;</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Άρα καλά τα έλεγα!</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ποιος μας άκουγε στην Κοινοβουλευτική Ομάδα, όταν τα θέταμε αυτά στον κ. Παπακωνσταντίνου; Ποιος μας άκουγε; Ποιος μας λογάριαζε; Ποιος σταμάτησε την πίεση που ασκήσαμε για την υπόθεση της Τ10 με τον κ. Προβόπουλο; Γιατί σταμάτησε εκείνη η ιστορία; Ποιος παρενέβη; Ποιο αόρατο χέρι παρενέβη και ζήτησε να μη συνεχίσουμε να πιέζουμε γι’ αυτήν την υπόθεση; 
Πώς θα κοιτάξουμε λοιπόν, στα μάτια τον ελληνικό λαό, όταν η λίστα Λαγκάρντ δεν έχει δώσει ούτε ένα ευρώ επί τρία χρόνια, ενώ είναι δεδομένο ότι μπορεί να αποδώσει σημαντικά; 
Μίλησα σήμερα με τον κ. Στασινόπουλο και μου είπε «Κύριε Κουρουμπλή, δεν μπορώ να σας δώσω χρόνο για το πότε μπορούμε να έχουμε αποτελέσματα, διότι δεν έχουμε επαρκή στελέχωση και βάση δεδομένων». 
Πήγαμε με τον κ. Λαφαζάνη στο Διευθυντή του Διαπεριφερειακού Ελεγκτικού Κέντρου κ. Κωσταλιά και οι υπάλληλοι εκεί, παρουσία του διευθυντή, μας είπαν ότι δεν έχουν μελάνι να εκτυπώσουν έτοιμες εκθέσεις, για να τις στείλουν για βεβαίωση στις ΔΟΥ. 
Μιλούσαμε σήμερα με το διευθυντή του Ελεγκτικού Κέντρου του Υπουργείου Οικονομικών και μας είπε ότι η Υπηρεσία Ενδοομιλικών Συναλλαγών -για την οποία υποτίθεται ότι ψηφίσαμε νέο νόμο- είναι αστελέχωτη. 
Πώς θα πούμε στον ελληνικό λαό, κυρίες και κύριοι συνάδελφοι, ότι αυτήν τη στιγμή η ελληνική πολιτεία δεν διαθέτει μητρώο για τις offshore εταιρείες; 
Πώς θα κοιτάξουμε κατά πρόσωπο τον ελληνικό λαό, κυρίες και κύριοι συνάδελφοι, όταν ακούσατε να λέγεται ότι είχαμε έναν υπάλληλο, τέσσερα χρόνια στην αρμόδια υπηρεσία για τις συνδεόμενες εταιρείες, για τους ομίλους, που διαπράττουν τη μεγαλύτερη φοροαποφυγή; Πώς θα κοιτάξουμε τον ελληνικό λαό στα μάτια και θα του πούμε ότι δεν έχουμε λίστα γι’ αυτές τις εταιρείες και ότι δεν γνωρίζει η ελληνική πολιτεία πόσες και ποιες είναι επακριβώς;
Και επειδή ειπώθηκαν αρκετά, σχετικά με το τι κάνει ο ΣΥΡΙΖΑ, θα έλεγα, κυρίες και κύριοι συνάδελφοι, ότι οφείλουμε να είμαστε ειλικρινείς. Στις 8 Αυγούστου του 2012 ο Παναγιώτης Λαφαζάνης, η Ζωή Κωνσταντοπούλου και ο ομιλών καταθέσαμε μία ερώτηση στον Υπουργό Οικονομικών, έπειτα από δημοσίευμα της «DEUTSCHE WELLE» ότι στη Γερμανία για τρίτη φορά, η γερμανική κυβέρνηση αγόρασε δύο CD στα οποία εμπεριέχονται και ονόματα Ελλήνων πολιτών, που έχουν καταθέσεις στην Ελβετία. 
Ξέρετε τι απάντησε ο περίφημος κ. Στουρνάρας, όταν περικόπτετε μισθούς και συντάξεις και στέλνετε στην απόγνωση χιλιάδες ανθρώπους σ’ αυτόν τον τόπο; Απάντησε ότι δεν έχουμε τη νομιμοποίηση να το κάνουμε. Και πώς το έκανε η Γερμανία, κύριε Στουρνάρα; Τρεις φορές το έκανε η Γερμανία! Δεν είναι ευνομούμενη πολιτεία η Γερμανία; Μήπως είναι Ουγκάντα η Γερμανία; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ποιος θα τολμούσε να ενοχλήσει, κυρίες και κύριοι συνάδελφοι, τον κ. Παπακωνσταντίνου και τον κ. Βενιζέλο –εγώ σας λέω ότι η λίστα ήταν προϊόν υποκλοπής- εάν έδιναν εντολή να ελεγχθούν όλα τα ονόματα αυτής της λίστας; Σας λέω, λοιπόν, να δεχθούμε ότι ήταν προϊόν υποκλοπής. Τι αποδείχθηκε; 
Κυρίες και κύριοι συνάδελφοι, στις 25 Σεπτεμβρίου του 2012 δύο Βουλευτές, εγώ και η κ. Κωνσταντοπούλου, πήγαμε στους οικονομικούς εισαγγελείς. Αν διαβάσατε, όσοι διαβάσατε τους οικονομικούς εισαγγελείς -επειδή αναφερθήκατε στο τι κάνει η Αξιωματική Αντιπολίτευση, κύριε πρώην Πρόεδρε της Βουλής, καλό είναι να τα διαβάζουμε όλα- θα δείτε ότι γράφουν τα εξής: «Έπειτα από παρέμβαση των Βουλευτών του ΣΥΡΙΖΑ, Κωνσταντοπούλου και Κουρουμπλή…». 
Εάν, λοιπόν, δεν πηγαίναμε στους οικονομικούς εισαγγελείς, ακόμα η λίστα Φαλτσιάνι θα ήταν στα αζήτητα. Αυτή είναι η αλήθεια! Διότι ο κ. Στουρνάρας, για τον οποίο δεν μιλάει κανείς, είχε πρωτοκολλημένο στο γραφείο του το αίτημα της κ. Φραντζεσκάκη, για να δοθούν τα στοιχεία της λίστας Λαγκάρντ, προκειμένου να κάνει διασταυρώσεις. 
Τι έκανε μέχρι την ημέρα που παρενέβησαν οι οικονομικοί εισαγγελείς; Για να είμαστε ειλικρινείς μεταξύ μας, δεν χρειάζεται να κατηγορεί κανένας τον άλλο. Το ζήτημα είναι, ότι υπάρχουν λίστες και λίστες και ληστές και την πληρώνει το πολιτικό προσωπικό, γιατί κάποιοι, τουλάχιστον αυτοί που διετέλεσαν Υπουργοί Οικονομικών τα τελευταία δέκα χρόνια, δεν υπηρέτησαν με συνείδηση την πατρίδα και την κοινωνία. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Και ερωτώ εγώ το εξής: Μιλάμε λοιπόν, μετά τη δήλωση του κ. Γιούνκερ για όσα συμβαίνουν με τη λίστα του Λουξεμβούργου. Τόσα χρόνια τι έγινε; Δεν υπήρχε αυτή η λίστα; Τη ζήτησε κανείς; 
Και επειδή μέχρι τη στιγμή που ανέβηκα στο Βήμα, δεν είχε έρθει κανένας Υπουργός Οικονομικών, ερωτώ το εξής: Έχει υποβληθεί αίτημα; Μπορεί να κατατεθεί στη Βουλή αυτήν τη στιγμή, αυτό το αίτημα της ελληνικής Κυβέρνησης προς την κυβέρνηση του Λουξεμβούργου; Έχει υποβληθεί αίτημα στην αγγλική κυβέρνηση για τα ακίνητα; Έχει υποβληθεί αίτημα στην ολλανδική κυβέρνηση για τα σκάφη; 
Χθες μεγάλης κυκλοφορίας εφημερίδα έγραφε ότι έρχονται εδώ τα κοράκια, για να αγοράσουν τους τίτλους των κόκκινων δανείων στο 20% και στο 30% και εμείς εδώ συζητούμε για όλα αυτά, χωρίς να έχουμε το κουράγιο να πούμε στην ελληνική πολιτεία ότι ψηφίσαμε νόμους. Όμως μπορεί να ισχυριστεί κανείς ότι η Ελλάδα δεν έχει νόμους; Αποτέλεσμα δεν έχει! Νόμους έχει. Βούληση δεν υπάρχει για να υλοποιηθούν αυτοί οι νόμοι. Και αυτήν την ανοχή την πληρώνει η συντριπτική πλειοψηφία του πολιτικού κόσμου. Και αναφέρομαι και στους Βουλευτές της Νέας Δημοκρατίας και στους Βουλευτές του ΠΑΣΟΚ και στους Βουλευτές της Αντιπολίτευσης, που στο κάτω-κάτω τους ρωτάει κάποιος κατά την άσκηση της εξουσίας; Έζησα τη λειτουργία ενός κυβερνητικού κόμματος και ξέρω πολύ καλά ποιος ήταν ο ρόλος του Βουλευτή και πώς υπολογιζόταν ο Βουλευτής. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Κυρίες και κύριοι συνάδελφοι, ως πολιτικό σύστημα, είμαστε υπόλογοι απέναντι στον ελληνικό λαό. Είναι υπόλογοι εκείνοι, που άσκησαν κεντρική εξουσία για παραλείψεις που πραγματικά έχουν φέρει τη χώρα σ’ αυτήν την κατάσταση. Όμως θα ήταν διαφορετικό το αίσθημα του ελληνικού λαού, εάν αισθανόταν ότι έστω τα τελευταία τρία, τέσσερα χρόνια μ’ αυτήν τη φοβερή κρίση που ζει η κοινωνία, θα μπορούσαμε, πηγαίνοντας, κύριε Ρήγα, σε ένα καφενείο των Κυκλάδων, να πούμε στον ελληνικό λαό ότι «ναι, προσπαθήσαμε και σήμερα έχουμε ένα αποτέλεσμα». Όμως δεν έχουμε κανένα αποτέλεσμα. Ενώ μιλάμε και αναφερόμαστε όλοι σ’ αυτήν τη φοβερή φοροκλοπή και φοροδιαφυγή, δεν έχουμε κανένα αποτέλεσμα. Και ξέρετε γιατί; Διότι όλες οι αρμόδιες υπηρεσίες είναι μη επαρκώς στελεχωμένες και χωρίς βάση δεδομένων. 
Ο κ. Κλαδάς, στέλεχος της Νέας Δημοκρατίας, είπε στην επιτροπή ότι το 2007 ήταν έτοιμη μελέτη, σχετικά με το πώς πρέπει να αντιμετωπιστεί η φοροδιαφυγή και η φοροκλοπή. Όμως δεν έγινε τίποτα μέχρι σήμερα. 
Ο κ. Αθανασίου επίσης, μίλησε για τους Αμερικανούς εμπειρογνώμονες, που ήρθαν από το 1998. Όμως και στον τομέα αυτό δεν έγινε τίποτα. 
Άραγε, αυτό σημαίνει ότι υπήρχε βούληση; Μπορούμε να πούμε στον ελληνικό λαό πως υπήρχε βούληση, αλλά δεν μπορέσαμε; Μπορεί να το ισχυριστεί κανείς αυτό; Για όνομα του Θεού! 
Έστω λοιπόν αυτήν τη στιγμή, που η κοινωνία ζει αυτό το μαρτύριο, να είμαστε ειλικρινείς και να αναγνωρίσουμε και τα λάθη και τις παραλείψεις και τις αδυναμίες. Και στο κάτω-κάτω της γραφής, γιατί θα πρέπει να χρεωθούν απλοί Βουλευτές, ακόμα και της συγκυβέρνησης, την ευθύνη εκείνων που διέπραξαν παραλείψεις; 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος της ΔΗΜΑΡ κ. Νικόλαος Τσούκαλης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, σε λίγο ολοκληρώνεται η συζήτηση και όλοι θα κληθούμε να ψηφίσουμε για την τύχη ενός πρώην Υπουργού. Είναι μια επιλογή καθαρά προσωπική, μία επιλογή που σε καμμία περίπτωση δεν μπορεί να εντάσσεται σε κομματικές επιλογές. Είναι αδιανόητο οποιοσδήποτε να τοποθετηθεί, επειδή το λέει το κόμμα. Υποτίθεται ότι καθένας από εμάς θα έπρεπε να έχει μελετήσει αυτό εδώ το πόρισμα και να έχει καταλήξει με καθαρή συνείδηση στην τοποθέτησή του απέναντι στην τύχη του κ. Παπακωνσταντίνου. 
Κυρίες και κύριοι συνάδελφοι, για άλλη μια φορά  σε  παρόμοια περίπτωση, σκόπιμα από πάρα πολλούς συγχέονται τα επίπεδα διερεύνησης τέτοιων υποθέσεων. Θέλω να ξεκινήσω και να ξεκαθαρίσω, προκειμένου να γίνει κατανοητό απ’ όλους, ποια ήταν η αρμοδιότητα της συγκεκριμένης επιτροπής, της προανακριτικής επιτροπής. Θα  ξεκινήσω απ’ αυτό που δεν ήταν η αρμοδιότητα, προκειμένου να γίνει κατανοητό. 
Δεν καλούμαστε να τοποθετηθούμε επί πορισματικού συμπεράσματος για παραπομπή του κ. Παπακωνσταντίνου στο Ανώτατο Ειδικό Δικαστήριο. Γίνεται αυτό κατανοητό; Η επιτροπή έχει αρμοδιότητα να αξιολογήσει την ύπαρξη δικονομικής και ουσιαστικής ανάγκης, προκειμένου να ασκηθεί κατά του κ. Παπακωνσταντίνου ποινική δίωξη. Ξέρετε πόσο μεγάλη απόσταση υπάρχει από το ένα στάδιο στο άλλο; Μπορεί να δικαιολογούνται οι συνάδελφοι που δεν είναι νομικοί. Όμως δεν δικαιολογούνται σε καμμία περίπτωση οι συνάδελφοι, οι οποίοι συγχέουν σκόπιμα αυτά τα στάδια, προκειμένου να εξαχθούν πολιτικά και επικοινωνιακά συμπεράσματα. 
Είναι λοιπόν τρία τα επίπεδα διερεύνησης του ποινικού φαινομένου: Το πρώτο είναι η άσκηση ποινικής δίωξης. Το δεύτερο είναι η απόφαση για παραπομπή. Το τρίτο στάδιο είναι η καταδίκη. 
Κάθε στάδιο έχει αυξημένες δικονομικές και ουσιαστικές προϋποθέσεις. Εμείς λοιπόν κρίνουμε για το πρώτο στάδιο. Για το πρώτο στάδιο το άρθρο 31, σε συνδυασμό με το άρθρο 43 του Κώδικα Ποινικής Δικονομίας είναι σαφέστατο. 
Το ερώτημα που πρέπει να τεθεί σε όλους και είναι απλό: Τι θα έκανε στη συγκεκριμένη περίπτωση ο εισαγγελέας πλημμελειοδικών, ο οποίος θα έπαιρνε στα χέρια του το υλικό το οποίο συγκέντρωσε για την προκαταρκτική εξέταση; 
Ο εισηγητής μας Βασίλης Οικονόμου ήταν σαφέστατος και κατατοπιστικότατος. Ο εισαγγελέας πλημμελειοδικών θα έκανε αυτό ακριβώς το οποίο περιγράφεται στο πόρισμα της Πλειοψηφίας: Θα ασκούσε ποινική δίωξη κατά του κ. Παπακωνσταντίνου. Για ποιο λόγο; Γιατί υπάρχουν επαρκείς ενδείξεις, όπως αναφέρει ο Κώδικας Ποινικής Δικονομίας, «αποχρώσες ενδείξεις», όπως λέγαμε παλαιότερα, προκειμένου να διερευνηθεί περαιτέρω η υπόθεση. Είναι και κάτι το οποίο ίσως να μην είχε κατανοήσει και ο κ. Παπακωνσταντίνου: άσκηση ποινικής δίωξης. 
Θέλετε να σας πω και ένα πρόβλημά μου για τους πολιτικούς;  Ξέρετε εσείς πάρα πολλούς απλούς πολίτες, που προκειμένου να αχθεί στην απόφαση για άσκηση ποινικής δίωξης ένας εισαγγελέας, χρειάζονται ένα τέτοιο πόρισμα; Ξέρετε ποια είναι η αιτιολόγηση του εισαγγελέα πλημμελειοδικών, προκειμένου να ασκήσει σε κάποιον ποινική δίωξη; Ο κύριος Πρόεδρος το γνωρίζει πάρα, μα πάρα πολύ καλά. Αυτό λοιπόν είναι το στοιχείο. 
Στη συνέχεια, την υπόθεση την αναλαμβάνει το πενταμελές Δικαστικό Συμβούλιο, που αποτελείται από τους κορυφαίους δικαστές της χώρας και που θα διενεργήσει ανάκριση. Εκεί θα κληθούν, εκτός από τους ίδιους, νέοι μάρτυρες. Θα συγκεντρωθεί νέο υλικό. Θα  γίνει νέα  αξιολόγηση του αποδεικτικού υλικού. Εκεί λοιπόν, θα αποφανθεί το Δικαστικό Συμβούλιο, με όλες τις εγγυήσεις που μας παρέχει το δικονομικό μας σύστημα, ο νομικός μας πολιτισμός, κατά πόσο στοιχειοθετούνται πλέον, εκείνες οι προϋποθέσεις, οι οποίες θα είναι πολύ ισχυρότερες απ’ αυτές που απαιτούνται, προκειμένου να ασκηθεί ποινική δίωξη, εάν θα ασχοληθεί με τον κ. Παπακωνσταντίνου το Ανώτατο Ειδικό Δικαστήριο. 
Παρεμπιπτόντως, επειδή έγινε μια αναφορά, το Ανώτατο Δικαστικό Συμβούλιο πλέον, θα ασχοληθεί και με τα φυσικά πρόσωπα. Έγινε μια τέτοια αναφορά, ότι ίσως να συγκαλύπτονται τα φυσικά πρόσωπα. Δεν θέλω να μακρηγορήσω. Θέλω μόνο να πω ότι απ’ όσο έχουμε μελετήσει το συγκεκριμένο πόρισμα, οι Βουλευτές της Δημοκρατικής Αριστεράς είναι ήσυχοι με τη συνείδησή τους, που προτείνουν την άσκηση ποινικής δίωξης μόνο για τον κ. Παπακωνσταντίνου. 
Και επειδή βγαίνουν πολλά συμπεράσματα απ’ αυτήν την Αίθουσα  για όσους μας παρακολουθούν, έκαναν πολύ μεγάλο λάθος όσοι προσπάθησαν να εκμεταλλευτούν τη συγκυρία και να πολιτικολογήσουν, διότι, κυρίες και κύριοι συνάδελφοι, σήμερα εδώ, καταστρατηγήθηκε μια βασική αρχή και του Συντάγματος και του  νομικού μας πολιτισμού: η αρχή του τεκμηρίου της αθωότητας. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Γιατί πάρα πολλοί συνάδελφοι –τελειώνω, κύριε Πρόεδρε- που μίλησαν και μάλιστα νομικοί, τοποθετήθηκαν με τόση σιγουριά και βεβαιότητα, που είναι βέβαιο ότι τοποθετούνταν, σαν να παραπέμπουμε τον κ. Παπακωνσταντίνου σε Ανώτατο Ειδικό Δικαστήριο. 
Υπήρχαν και κάποιοι άλλοι βέβαια από την απ’ εκεί πλευρά, από την άκρη της Αίθουσας, οι οποίοι τοποθετήθηκαν με τέτοιο μένος, που ήδη ο κ. Παπακωνσταντίνου θα έπρεπε να έχει οδηγηθεί στην κρεμάλα, πριν ακόμη αποφασίσουμε. Αυτά  είναι τα επικίνδυνα που βιώνουμε σε αυτήν την τελευταία περίπτωση. 
Θέλω να κλείσω με μία αναφορά, κυρίες και κύριοι συνάδελφοι, του αείμνηστου και πολύ αγαπητού μου δασκάλου και καθηγητή Αριστόβουλου Μάνεση, ο οποίος μας έλεγε ότι δεν υπάρχει πιο ανυπόφορο πράγμα από τους συνταγματολόγους που πολιτικολογούν. Αυτό μπορείτε να το επεκτείνετε σε πολλές άλλες περιπτώσεις, προκειμένου να γίνει κατανοητό σε ποια κατάσταση έχει οδηγηθεί ο τόπος. 
Ευχαριστώ πολύ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Το λόγο έχει ζητήσει ο Πρόεδρος των Ανεξάρτητων Ελλήνων κ. Καμμένος. 
Για πόσα λεπτά, κύριε Πρόεδρε;</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, είμαστε στην τελευταία φάση μιας φαρσοκωμωδίας, η οποία ξεκίνησε εδώ με το στήσιμο τεσσάρων καλπών, όπου ο Πρωθυπουργός της χώρας απαγόρευσε ή μάλλον έδωσε κομματική εντολή στους δικούς του Βουλευτές, στους Βουλευτές του στενού κύκλου, να μην ψηφίσουν στην κάλπη παραπομπής του πρώην Πρωθυπουργού κ. Γιώργου Παπανδρέου και του πρώην Πρωθυπουργού κ. Παπαδήμου. 
Άρχισε η διαδικασία αυτή λοιπόν της συγκάλυψης. Συμφωνία συγκάλυψης των ευθυνών του πρώην Πρωθυπουργού κ. Γιώργου Παπανδρέου, του πρώην Πρωθυπουργού κ. Παπαδήμου και του σημερινού Αρχηγού του ΠΑΣΟΚ κ. Βενιζέλου. Βρισκόμαστε μετά το πέρας της επιτροπής και το πόρισμα της ειδικής κοινοβουλευτικής επιτροπής, να αποφασίζουμε την παραπομπή ή μη του πρώην Υπουργού κ. Παπακωνσταντίνου. 
Είμαι από εκείνους που προσωπικά, τον κύριο Υπουργό, για πολιτικούς, βεβαίως, λόγους, τον κυνήγησα σε όλη τη διάρκεια της αντιπολιτεύσεως, από τη μεριά είτε της Νέας Δημοκρατίας είτε ως Ανεξάρτητος Βουλευτής είτε ως Πρόεδρος των Ανεξάρτητων Ελλήνων. Όμως είναι άλλο ένα παράδειγμα του πώς η σημερινή συγκυβέρνηση εκτελεί συμβόλαιο συγκάλυψης. 
Βρίσκεται φυλακισμένος ο Άκης Τσοχατζόπουλος και με συμφωνία, με την ίδια ακριβώς συμφωνία που κάνατε συγκυβέρνηση Σαμαράς, Βενιζέλος, Παπανδρέου, δεν εξετάστηκαν τα άλλα μέλη του Υπουργικού Συμβουλίου, που αποφάσισαν την αμυντική θωράκιση της χώρας με εκείνες τις προμήθειες αμυντικού υλικού, για τις οποίες είναι προφυλακισμένος ο κ. Τσοχατζόπουλος. 
Και ο κ. Τσοχατζόπουλος τώρα πια, αργά, ζητά να έρθουν τα μέλη του ΚΥΣΕΑ στο δικαστήριο να καταθέσουν! Ζητά να καταθέσουν για τις ευθύνες του Κώστα Σημίτη, που γνώριζε και διέταξε τον κ. Τσοχατζόπουλο, που ήξερε ότι πληρώνονται μίζες και ήξερε ότι υπάρχουν συμφωνίες με τις εταιρείες. Παρ’ όλα αυτά όμως, καλύφθηκε από το σύστημα της Μεταπολίτευσης. Καλύφθηκε προσωπικά από τον κ. Σαμαρά! 
Το ίδιο ακριβώς συμβαίνει σήμερα. Σήμερα ψηφίζουμε για την παραπομπή του κ. Παπακωνσταντίνου, έχοντας νίψει τας χείρας για τις ευθύνες εκείνου που και γνώριζε και διέταξε, του κ. Γιώργου Παπανδρέου, γιατί ο Πρωθυπουργός της χώρας, σε συμφωνία με το σημερινό Αρχηγό του ΠΑΣΟΚ, τον κ. Βενιζέλο, αποφασίσανε να μπουν τέσσερις κάλπες. Πρέπει να ελεγχθούν οι Βουλευτές που ζητήσανε την παραπομπή του Γιώργου Παπανδρέου. Βρέθηκαν ογδόντα ψήφοι, που θα ήταν πολύ διαφορετικός ο αριθμός τους, εάν είχε τηρηθεί το Σύνταγμα και ο Κανονισμός της Βουλής.
Από εκεί και πέρα τι έγινε; Από εκεί και πέρα ποιος έλεγχος έγινε για τη λίστα Λαγκάρντ; Ζήτησα σήμερα από τον κ. Καπερνάρο, το μέλος της επιτροπής, και μετά τη λήξη των εργασιών, όπως προβλέπεται, ενημέρωση. Μου προσκόμισε, λοιπόν, την έγγραφη απάντηση μέσω του οικονομικού εισαγγελέα του ΣΔΟΕ, στο ερώτημα που έκανε για το τι έχει γίνει με τα υπόλοιπα χίλια εξακόσια εβδομήντα οκτώ φυσικά πρόσωπα και σαράντα νομικά πρόσωπα της λίστας Λαγκάρντ και ποιοι είναι εκείνοι οι φόροι που καταλογίστηκαν σε εκείνους που έβγαλαν τα λεφτά τους έξω. 
Η απάντηση, λοιπόν, για αυτούς τους έξι μήνες, που διήρκησε η ειδική επιτροπή είναι η εξής. Σας τη διαβάζω κατά λέξη: «Εφόσον ολοκληρωθεί η επεξεργασία των οικονομικών στοιχείων, που αφορούν τα χίλια εξακόσια εβδομήντα οκτώ φυσικά πρόσωπα και σαράντα νομικά πρόσωπα, για καθ ένα εξ αυτών θα συνταχθεί και θα υποβληθεί ενώπιόν σας ιδιαίτερη έκθεση ελέγχου, από την οποία θα προκύπτει το αποτέλεσμα του φορολογικού ελέγχου. Έως σήμερα, ουδείς εκ των διενεργουμένων ελέγχων έχει ολοκληρωθεί, ώστε να είναι δυνατή η ανακοίνωση συγκεκριμένου αποτελέσματος». 
Δηλαδή για τα χίλια εξακόσια εβδομήντα οκτώ φυσικά πρόσωπα και τα σαράντα νομικά πρόσωπα, εκ των οποίων πολλοί είναι επιχειρηματίες αυτού εδώ του τόπου, που ασχολούνται με κρατικές προμήθειες, συγγενείς συγκυβερνώντων, σύμβουλοι -ο διπλωματικός σύμβουλος του Πρωθυπουργού- ουδείς έλεγχος έχει γίνει!
Αλλά ποιος έλεγχος να γίνει, όταν η ίδια συγκάλυψη υπάρχει για το σύνολο των λιστών από την Τράπεζα της Ελλάδος; Διότι ο κ. Προβόπουλος έχει και τη λίστα Λαγκάρντ στα χέρια του και τη λίστα του Λουξεμβούργου στα χέρια του και τη λίστα με τα ακίνητα του Λονδίνου στα χέρια του και όλες αυτές τις λίστες που αφορούν εκείνους που μετέφεραν χρήματα από την Ελλάδα επισήμως, μέσω του τραπεζικού τομέα σε τράπεζες του εξωτερικού. 
Τι έκανε ο Προβόπουλος; Ποια είναι η ευθύνη του κ. Προβόπουλου; Η ευθύνη του κ. Προβόπουλου είναι μεγαλύτερη από του κ. Παπακωνσταντίνου, διότι εκείνος και γνωρίζει και συγκαλύπτει, αλλά εκτελεί εντολές της συμφωνίας του Πρωθυπουργού, του Σαμαρά, με τον Αρχηγό του ΠΑΣΟΚ, τον Βενιζέλο και τον Γιώργο Παπανδρέου. 
Θα δω αν θα έρθει σήμερα να ψηφίσει ο Παπανδρέου την παραπομπή του κ. Παπακωνσταντίνου, γιατί αν μεν ψηφίσει την παραπομπή, σημαίνει ότι εξαιρεί τον εαυτό του από αυτήν την ιστορία και εκτελεί τη συμφωνία. Αν δεν έρθει να ψηφίσει, σημαίνει ότι προσπαθεί να τον συγκαλύψει, όπως ακούσαμε και μέσω των κροκοδείλιων δακρύων συναδέλφων του ΠΑΣΟΚ, που πήραν το λόγο και ενώ τον παραπέμπουν, σιχτιρίζουν τους εαυτούς τους γιατί τον παραπέμπουν.
Ο ελληνικός λαός όμως μας βλέπει. Μας βλέπει και μας κρίνει. Και ξέρει ότι αυτή εδώ η τελευταία πράξη συγκάλυψης της συγκυβέρνησης δεν είναι μία πράξη που έχει ένα νομικό αποτέλεσμα. Δεν θα την πληρώσουν μόνο τρεις, για να τη γλιτώσουν οι υπόλοιποι και ιδίως εκείνοι, που ήξεραν, που διέταξαν και τελικά συγκαλύπτουν. 
Εάν θέλουμε να μιλάμε για αξιοπιστία του πολιτικού κόσμου, κυρίες και κύριοι συνάδελφοι, έχουμε την υποχρέωση να αποδείξουμε στον ελληνικό λαό ότι θέλουμε και την έρευνα, θέλουμε και το δίκαιο. Και δίκαιο δεν σημαίνει να την πληρώνει ένας για τους υπολοίπους, οι οποίοι αποτελούν μέρη της συμφωνίας.
(Χειροκροτήματα από την πτέρυγα των ΑΝΕΛ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Πρόεδρε.
Το λόγο έχει ο πρώην Υπουργός, κ. Γεώργιος Παπακωνσταντίνου για τριάντα λεπτά.</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember>: Κυρίες και κύριοι Βουλευτές, πριν από έξι μήνες συστήσατε με την ψήφο σας μια Προανακριτική Επιτροπή για να διερευνήσει τυχόν ποινικές μου ευθύνες στη λίστα Λαγκάρντ. Και σήμερα έχετε μπροστά σας τα πορίσματα αυτής της επιτροπής που προτείνει την παραπομπή μου στο Ειδικό Δικαστήριο με βαρύτατες κατηγορίες, οι οποίες επισείουν πολυετή φυλάκιση. Τις κατηγορίες αυτές τις αρνούμαι απόλυτα και κατηγορηματικά. Ούτε απιστία έχω διαπράξει ούτε νόθευση εγγράφου ούτε παράβαση καθήκοντος. 
Σας προτείνουν να συστήσετε Ειδικό Δικαστήριο, για πρώτη φορά από την παραπομπή του Ανδρέα Παπανδρέου το 1989, για το θέμα αυτό, τη λίστα Λαγκάρντ, που δεν είναι καν η πιο σημαντική λίστα που έχει το Υπουργείο Οικονομικών. Σας προτείνουν να συστήσετε Ειδικό Δικαστήριο, όχι για τα μύρια όσα έχουν συμβεί στη χώρα μας τις τελευταίες δεκαετίες, όχι για όλα τα πραγματικά, τα μεγάλα σκάνδαλα που έχουν κοστίσει δισεκατομμύρια στη χώρα, όχι για τα σκάνδαλα από τα οποία πλούτισαν πολιτικοί, αλλά για μία ιστορία μη πρωτοκόλλησης μιας παράνομης λίστας, που εγώ έφερα στη χώρα για αξιοποίηση και αφαίρεσης τριών ονομάτων συγγενών μου, που δεν έκανα. Πρόκειται για μια υπόθεση από την οποία ούτε εγώ έχω αποκομίσει οποιοδήποτε οικονομικό όφελος, ούτε έχει ζημιωθεί το δημόσιο. 
Η ιστορία λοιπόν επαναλαμβάνεται μετά από είκοσι πέντε χρόνια. Μόνο που αυτήν τη φορά, επαναλαμβάνεται ως φάρσα. Γιατί τι άλλο εκτός από φάρσα είναι αυτό, που έχει εκτυλιχτεί έξι μήνες τώρα; Δεν μιλώ για τους ατέρμονους καυγάδες ανάμεσα στα μέλη της προανακριτικής, που μονοπώλησαν το ενδιαφέρον των Μέσων Μαζικής Ενημέρωσης, χωρίς να κάνουν σοφότερους τους πολίτες ως προς την ουσία της υπόθεσης, αντίθετα ευτελίζοντας και συσκοτίζοντας την υπόθεση. Μιλώ για την απόλυτα προσχηματική διαδικασία, την προκατάληψη, το προκατασκευασμένο πόρισμα, τις προειλημμένες αποφάσεις. 
Ο πρόεδρος της προανακριτικής επιτροπής είχε πει στην έναρξη της διαδικασίας, απευθυνόμενος στα μέλη: «Ραδιόφωνο, τηλεόραση, εφημερίδες, παρακαλώ πάρα πολύ να τα αποφύγουμε. Δεν πρέπει να εκφέρουμε κρίσεις και περιεχόμενο καταθέσεων ή οτιδήποτε άλλο. Εννοείται ότι θα τηρήσουμε τη μυστικότητα που επιβάλλεται από τον Κώδικα Ποινικής Δικονομίας, οι διατάξεις του οποίου και εφαρμόζονται». 
Ακολούθησαν πάνω από εκατό εμφανίσεις μελών της επιτροπής στα ΜΜΕ, με πρώτο τον πρόεδρό της. Εμφανίσεις όπου έγιναν συγκεκριμένες κρίσεις για την υπόθεση, που προκαταλαμβάνουν ενοχή, που τινάζουν στον αέρα κάθε πρόσχημα αδιάβλητης αντικειμενικής διαδικασίας διερεύνησης της αλήθειας. Κρίσεις που δεν αρμόζουν σε οιονεί εισαγγελείς, όπως είναι -υποτίθεται- τα μέλη μιας παρόμοιας επιτροπής. Κρίσεις που παραβιάζουν κάθε δικονομικό κανόνα. Κρίσεις που βρίσκει βεβαία κανείς αφειδώς και στην ίδια τη δικογραφία και έχουν διατυπωθεί από διαφορετικά μέλη της επιτροπής. 
Σταχυολογώ μερικές ενδεικτικές από τα πρακτικά: «Θα πάει ο Παπακωνσταντίνου για ένα πλημμέλημα και θα γελάει το σύμπαν». «Δεν θα γλιτώσει κανένας τη χλεύη, αν αυτή η επιτροπή δεν καταλήξει τουλάχιστον σε αυτήν την πρόταση που έχει κάνει η Βουλή». Κρίσεις σαν και αυτές υπάρχουν πολλές, σε μια δικογραφία, που ακόμα δεν έχω προλάβει να ολοκληρώσω να διαβάζω. 
Και αντίστοιχος ήταν και ο χειρισμός των μαρτύρων. Εκεί, μέλη της επιτροπής -ευτυχώς όχι όλα- άσκησαν συστηματικά πρακτικές εκφοβισμού, ψυχολογικής βίας -κάποιοι το είπαν κιόλας- και απειλών, για να πουν οι μάρτυρες αυτά που ήθελε η επιτροπή, όχι αυτά που πραγματικά συνέβησαν. Με απαξιωτικές και ειρωνικές αναφορές σε ανθρώπους, που το μόνο που έκαναν, ήταν να έχουν διατελέσει συνεργάτες μου. Μιλάμε για ανθρώπους καταξιωμένους, με επαγγελματική πορεία πίσω τους, όχι για κομματικό στρατό. Με απαράδεκτα ερωτήματα του τύπου: «Σε ποιο κόμμα ανήκετε;». Έγινε έλεγχος πολιτικών φρονημάτων από μέλη της Βουλής. Με μέλη της επιτροπής να εγκαλούν υψηλόβαθμους δημόσιους λειτουργούς, όχι πολιτικά πρόσωπα, που τόλμησαν να δώσουν καταθέσεις, που στηρίζουν τα λεγόμενα και τους ισχυρισμούς μου.
Ένας και μόνο χαρακτηρισμός αρμόζει στον τρόπο που χειρίστηκε τους μάρτυρες η επιτροπή: Είναι ντροπή!
Όταν ήλθε η στιγμή να κληθώ στην επιτροπή για εξηγήσεις, η επιτροπή προκλητικά μου στέρησε τον ελάχιστο αναγκαίο χρόνο, για να μελετήσω τη δικογραφία. Το μέγεθος της δικογραφίας είναι είκοσι χιλιάδες σελίδες. Το είπαν εξάλλου πολλά μέλη της επιτροπής σήμερα περήφανα. Γι’ αυτές μου δόθηκαν αρχικά επτά ημέρες προθεσμία. Ύστερα από τις διαμαρτυρίες μου, μου παραχωρήθηκαν άλλες δέκα ημέρες. Ο χρόνος επεξεργασίας ήταν περίπου χίλιες τριακόσιες σελίδες την ημέρα. Είναι κανονικός εμπαιγμός, όπως δήλωσα και στην ίδια την επιτροπή. 
Για την ενημέρωσή σας προσθέτω ότι ούτε αυτήν τη στιγμή που μιλάμε, έχω παραλάβει όλη τη δικογραφία. Κατά διαβολική σύμπτωση, μου επισημάνθηκε ότι για αντιστοίχων σελίδων δικογραφία οι τουρκικές αρχές είχαν παράσχει στον Οτσαλάν πάλι δεκαεπτά ημέρες προθεσμία. Είναι περιττό να υπενθυμίσω ότι γι’ αυτήν την παραβίαση η Τουρκία καταδικάστηκε από το Ευρωπαϊκό Δικαστήριο Ανθρωπίνων Δικαιωμάτων. Στο δρόμο της Τουρκίας είμαστε κι εμείς. 
Αυτή υπήρξε λοιπόν η σοβαρότητα της προανακριτικής επιτροπής. Αυτός ήταν ο σεβασμός στα ελάχιστα, στα προφανή δικαιώματά μου, δικαιώματα του κάθε εγκαλουμένου, που κατοχυρώνουν όλες οι ευρωπαϊκές συνθήκες και η ελληνική νομοθεσία.
Στη συνέχεια ήρθε το πόρισμα, για να αποδείξει πέραν κάθε αμφιβολίας, πόσο προσχηματική ήταν όλη αυτή η διαδικασία. Ένα πόρισμα, στο οποίο θα αναφερθώ λεπτομερώς, που κάνει επιλεκτική και ακραία μεροληπτική χρήση στοιχείων και μαρτυριών, ενώ παραβλέπει μαρτυρίες και απλώς αγνοεί αντικειμενικά και αδιαμφισβήτητα στοιχεία. Τα αγνοεί ηθελημένα. Μνημονεύεται μόνο ότι βολεύει στην κατασκευή της ενοχής μου με απολύτως αστήρικτη, αυθαίρετη εξαγωγή συμπερασμάτων. Ό,τι δεν βολεύει, απλώς δεν αναφέρεται, λογοκρίνεται, δεν τίθεται καν στην κρίση σας, υπ’ όψιν σας, με ουδετερότητα, ως πληροφορία.
Ο πλήρης ευτελισμός όμως της διαδικασίας βρίσκεται αλλού. Βρίσκεται στο απίστευτο γεγονός ότι από τους επτά Βουλευτές που υπογράφουν το πόρισμα της πλειοψηφίας, οι δύο δεν μετείχαν καν των εργασιών της επιτροπής. Καλά ακούσατε! Το πόρισμα υπογράφουν δύο Βουλευτές που συμμετείχαν μόνο στην τελευταία συνεδρίαση της επιτροπής, όταν αντικατέστησαν τα μέλη που υπουργοποιήθηκαν στον πρόσφατο ανασχηματισμό. Δεν έχουν εξετάσει μάρτυρες, δεν έχουν μετάσχει στη συζήτηση. Υποθέτω ότι δεν έχουν προλάβει να διαβάσουν είκοσι χιλιάδες σελίδες δικογραφίας. Τι γνωρίζουν από μία υπόθεση, στην οποία έβαλαν την υπογραφή τους, για να στείλουν έναν άνθρωπο στο Ειδικό Δικαστήριο;
Η προανακριτική επιτροπή υποτίθεται ότι λειτουργεί με βάση την ποινική δικονομία και αυτοί απλώς πειθάρχησαν σε κομματικά κελεύσματα. Δύσκολα φαντάζεται κανείς μεγαλύτερη διακωμώδηση του θεσμού.
Σε παρόμοιες υποθέσεις όπου κρίνεται η τύχη ενός ανθρώπου, η διαδικασία είναι και ουσία, είναι ο σεβασμός στο κράτος δικαίου, στα στοιχειώδη δικαιώματα του εγκαλουμένου και όχι του υπό εκτέλεση, όπως χαρακτηριστικά αναφέρθηκε σε εμένα, σε μία αποστροφή του ο Πρόεδρος της επιτροπής, ο κ. Μαρκογιαννάκης. Γλώσσα λανθάνουσα. Ναι, έτσι το είπε ο κ. Μαρκογιαννάκης: «Είναι υπό εκτέλεση».
Αντί για μία μυστική διαδικασία προανάκρισης, με τα μέλη της επιτροπής να λειτουργούν ως οιονεί εισαγγελείς, διεξήχθη μία απόλυτα διαβλητή, μεροληπτική, προκατειλημμένη και δικονομικά άκυρη διαδικασία. Μία διαδικασία που έδειξε περίτρανα ότι είχε προειλημμένη την απόφαση για παραπομπή. Με άλλα λόγια, τον ένοχο τον είχαν από την αρχή, το ζητούμενο ήταν απλώς να βρουν τι θα του φορτώσουν. 
Λυπάμαι πάρα πολύ, γιατί άκουσα από κάποιους Κοινοβουλευτικούς Εκπροσώπους να λένε: «Εντάξει, δεν πειράζει, σήμερα απλώς κάνουμε μία δίωξη. Δεν τον καταδικάσαμε κιόλας». Μία δίωξη στη βάση μίας τέτοιου είδους διαδικασίας και τέτοιου είδους πορίσματος.
Κυρίες και κύριοι Βουλευτές, έρχομαι στην ουσία και στα συμπεράσματα του πορίσματος, γιατί σήμερα δεν άκουσα πολλά γι’ αυτά. Από τους εισηγητές άκουσα πολιτικές τοποθετήσεις και αντεγκλήσεις. Για την ουσία των επιχειρημάτων του πορίσματος όλοι είπαν: «Καλά, ξέρουμε ότι ο κ. Παπακωνσταντίνου τα έκανε όλα αυτά. Θα σας πούμε γιατί δεν τα έκαναν άλλοι ή γιατί τα έκαναν και άλλοι».
Η πρώτη κατηγορία που μου αποδίδεται, είναι η απιστία σε βαθμό κακουργήματος, ότι δηλαδή, ως αρμόδιος Υπουργός Οικονομικών, δήθεν δεν αξιοποίησα τη λίστα Λαγκάρντ, δήθεν την έκρυψα, δήθεν δεν την έδωσα για έλεγχο στις αρμόδιες αρχές και εξαιτίας αυτού, το δημόσιο ζημιώθηκε με μεγάλα ποσά που θα είχε ήδη εισπράξει. 
Εδώ ο παραλογισμός σπάει ρεκόρ. Αν δεν ήθελα να αξιοποιήσω τη λίστα, είχα μία πολύ πιο απλή επιλογή: να μην τη ζητήσω από τους Γάλλους. Και η ειρωνεία είναι ότι αν δεν την είχα ζητήσει βέβαια, δεν θα ήμουν εδώ σήμερα να δίνω εξηγήσεις. Τίποτα απ’ όλα όσα ισχυρίζεται το πόρισμα, δεν τεκμηριώνεται από κανένα στοιχείο της δικογραφίας. Αντιθέτως οι ισχυρισμοί αυτοί διαψεύδονται με τον πιο κατηγορηματικό τρόπο από τις μαρτυρικές καταθέσεις και από τα γεγονότα. Όμως αν διαβάσετε βέβαια, μόνο το πόρισμα, αυτά τα στοιχεία δεν θα τα μάθετε ποτέ.
Ας πάρουμε για παράδειγμα το περίφημο ζήτημα της πρωτοκόλλησης. Βασική μομφή είναι ότι δεν πρωτοκόλλησα τα στοιχεία από τη Γαλλία. Πουθενά όμως στο πόρισμα δεν θα διαβάσετε τα όσα σχετικά είπε ο Πρόεδρος του Νομικού Συμβουλίου του Κράτους, ο κ. Φωκίων Γεωργακόπουλος, στην κατάθεσή του, που έδωσε στην Αντιεισαγγελέα Εφετών κ. Ράικου. 
Θα σας τα διαβάσω όμως εγώ. Λέει: «Κατά την τεσσαρακονταετή υπηρεσία μου ως δημόσιου λειτουργού, δεν υπέπεσε στην αντίληψή μου περίπτωση, κατά την οποία να καταχωρίζεται στο πρωτόκολλο οτιδήποτε άλλο, πέραν των εγγράφων. Δεν υπάρχει ακόμα πρόβλεψη για την καταχώρηση στοιχείων, διοικητικών πράξεων ή πληροφοριών που ενσωματώνονται στις σύγχρονες ηλεκτρονικές τεχνικές μεθόδους, όπως είναι τα CD ή τα USB». Αυτή η φράση του δεν υπάρχει στο πόρισμα που έχετε στα χέρια σας. 
Σας έχουν αποκρύψει την άποψη του Προέδρου του Νομικού Συμβουλίου του Κράτους. Αποφάσισαν όχι μόνο να την αγνοήσουν επί της ουσίας, αλλά και να μην τη θέσουν καν υπ’ όψιν σας για αξιολόγηση. Είναι θεσμικό ατόπημα ασύλληπτου μεγέθους.
Το πόρισμα μιλάει για παράβαση καθήκοντος και απόκρυψη. Η απόκρυψη καταθέσεων και η μη αντικειμενική και πλήρης ενημέρωση του Κοινοβουλίου τι ακριβώς είναι; Καλά το CD. Μήπως όμως, έπρεπε να πρωτοκολληθεί το συνοδευτικό έγγραφο των Γάλλων, όπως ισχυρίζεται το πόρισμα; Ποιο όμως έγγραφο; Αυτό που δεν έχουν πρωτοκολλήσει ούτε οι Γάλλοι; Ναι, δεν υπάρχει πρωτόκολλο στη συνοδευτική επιστολή των Γάλλων του 2010. Δεν υπάρχει! Να πρωτοκολλούσα ένα έγγραφο που δεν απευθύνεται σ’ εμένα, γιατί δεν απευθυνόταν σ’ εμένα και πουθενά δεν περιγράφει καν τι μας στέλνουν, γράφει μόνο: «Βρείτε συνημμένα τα αιτηθέντα στοιχεία», χωρίς να αναφέρει καν ποια είναι αυτά; Πουθενά δεν υπάρχουν στην επιστολή των Γάλλων οι λέξεις: Ελβετία, ελληνικές καταθέσεις, πόσω μάλλον, Τράπεζα HSBC.
Αυτό είναι το έγγραφο-πεμπτουσία, στο οποίο αναφέρθηκε και στη σημερινή του ομιλία ο Πρόεδρος της επιτροπής, ο κ. Μαρκογιαννάκης. Είναι το έγγραφο που μας ζητά να χειριστούμε τα στοιχεία ως απόρρητα και όχι απλά εμπιστευτικά. Ψάξτε στο πόρισμα όσο θέλετε. Όλα αυτά που σας λέω, δεν θα τα βρείτε. Προφανώς δεν βόλευαν και λογοκρίθηκαν. 
Ναι, αλλά -ισχυρίζεται το πόρισμα- η συνοδευτική επιστολή αναφέρει ότι τα στοιχεία μάς στέλνονται, στο πλαίσιο της συμφωνίας Ελλάδας-Γαλλίας και της κοινοτικής οδηγίας και αυτό δήθεν αποδεικνύει ότι τα στοιχεία ήλθαν τελικά επίσημα, πανηγυρικά –είναι η ακριβής λέξη του πορίσματος- και μπορούσε να γίνει νόμιμη χρήση. Και την επιστολή αυτή την έκρυψα. Ούτε αυτά ισχύουν.
Κατ’ αρχάς, το πόρισμα αποσιωπά πλήρως το αδιαμφισβήτητο γεγονός ότι πρώτος εγώ τον περασμένο Οκτώβριο, είχα αναφερθεί στην κατάθεσή μου στον οικονομικό εισαγγελέα και στην Επιτροπή Θεσμών και Διαφάνειας της Βουλής, στην ύπαρξη επιστολής υπογεγραμμένης από αξιωματούχο του γαλλικού Υπουργείου Οικονομικών. Αυτή ήταν η ακριβής μου έκφραση. Άρα κάθε άλλο, παρά έκρυψα την επιστολή.
Πράγματι η επιστολή των Γάλλων αναφέρεται στη φορολογική σύμβαση μεταξύ Γαλλίας και Ελλάδας του 1963 και στην οδηγία 77∕ 799. Όμως όποιος διαβάσει αυτά τα δύο κείμενα, αντιλαμβάνεται ότι κανένα από αυτά δεν μπορεί να αφορά τη συγκεκριμένη περίπτωση. Και δεν το έκαναν αυτό τα μέλη της επιτροπής ή μήπως το έκαναν και επέλεξαν απλώς να μη σας πουν τι βρήκαν;
Η διμερής σύμβαση αποφυγής διπλής φορολογίας αφορά σε πληροφορίες που έχει κάθε κράτος για συγκεκριμένα πρόσωπα, που και τα δύο κράτη έχουν την εξουσία να φορολογήσουν. Η δε οδηγία αφορά σε πληροφορίες που έχουν κτηθεί από κράτη νομίμως και όχι από ιδιώτες που υπέκλεπταν. 
Με λίγα λόγια και τα δύο κείμενα ρυθμίζουν ζητήματα ροής συγκεκριμένων πληροφοριών που ανταλλάσσουν μεταξύ τους κράτη.
Όμως δεν νομιμοποιούν ούτε ρυθμίζουν πληροφορίες, που προήλθαν από παράνομες δράσεις φυσικών προσώπων και την ανταλλαγή πληροφοριών για τραπεζικές καταθέσεις που έχουν κλαπεί από τρίτη χώρα εκτός Ευρωπαϊκής Ένωσης, στην προκειμένη περίπτωση την Ελβετία. Και πώς θα ήταν δυνατόν να ρυθμίζουν κάτι τέτοιο; 
Πόσο δύσκολο είναι να καταλάβει κανείς ότι σε μία επιστολή των Γάλλων, χωρίς πρωτόκολλο και χωρίς περιγραφή των διαβιβαζομένων στοιχείων, η επίκληση των κειμένων αυτών της διμερούς σύμβασης και της οδηγίας γίνεται, προκειμένου να τηρηθούν τα προσχήματα στη διαβίβαση στοιχείων που όλοι ξέρουν ότι είναι παράνομα, προκειμένου οι Γάλλοι να μας στείλουν μεν τα στοιχεία, κάνοντας το καθήκον τους προς μία χώρα, που ζήτησε βοήθεια, αλλά με τρόπο που να τους εκθέτει όσο το δυνατόν λιγότερο, που να μη γίνει βούκινο; Γι’ αυτό εξάλλου, ούτε πρωτοκολλούν την επιστολή τους ούτε περιγράφουν τα στοιχεία. 
Άρα τα στοιχεία που ήρθαν ήταν παράνομα. Μπορούσαν νομότυπα, νόμιμα να αξιοποιηθούν; Πολύ καλό ερώτημα. Να μην το απαντήσω εγώ. Επανέρχομαι στη κατάθεση του Προέδρου του Νομικού Συμβουλίου του Κράτους, του κ. Φωκίωνα Γεωργακόπουλου. 
Ερωτάται ο κ. Γεωργακόπουλος το εξής: «Αν σας έλεγα» -είναι η ακριβής ερώτηση που του τέθηκε- «ότι η λίστα Λαγκάρντ αν και ήρθε στα χέρια των ελληνικών αρχών, χωρίς τη συναίνεση της ελβετικής Τράπεζας, όπου είχαν κατατεθειμένα τα χρήματά τους οι Έλληνες καταθέτες, αλλά ήρθε μέσω του γαλλικού Υπουργείου Οικονομικών, θα μου λέγατε ότι υπάρχει ή δεν υπάρχει πρόβλημα για την αξιοποίησή της;». 
Απαντά ο Πρόεδρος του Νομικού Συμβουλίου του Κράτους: «Ήδη από όσα έχω αναφέρει, είναι φανερό ότι ένα προϊόν παρανόμου πράξεως, οποιαδήποτε και αν είναι η προέλευσή του, δηλαδή ακόμα και αν προέρχεται από αλλοδαπή δημόσια υπηρεσία, δεν μπορεί να χρησιμοποιηθεί ως θεμέλιο νομίμων πράξεων της διοικήσεως». Αυτά λέει ο Πρόεδρος του Νομικού Συμβουλίου του Κράτους. Όμως αυτά φυσικά, στο πόρισμα δεν θα τα διαβάσετε πουθενά. 
Ούτε βεβαίως θα διαβάσετε πως ο ίδιος ο Πρόεδρος της προανακριτικής, ο κ. Μαρκογιαννάκης, παραδέχθηκε σε συνεδρίαση της επιτροπής πως τα στοιχεία αυτά είναι παράνομα. «Αυτά είναι υποκλαπέντα» λέει στα πρακτικά. Και όταν μέλος της επιτροπής τον εγκαλεί και του λέει: «Κύριε Πρόεδρε, μην εκτίθεστε», συμπληρώνει: «Μα, τι είναι αυτά που λέτε; Τι δημόσια έγγραφα;». Ο πρόεδρος της προανακριτικής τα λέει αυτά. 
Το πρόβλημα αυτό το είχαν και άλλες χώρες. Δεν είναι περίεργο ότι στη Γαλλία το Ανώτατο Ακυρωτικό Δικαστήριο ακύρωσε το 2011 όλους τους φορολογικούς ελέγχους που είχαν βασιστεί στη λίστα Φαλτσιανί, θεωρώντας ότι τα στοιχεία αυτά είναι παράνομα. 
Εγώ, παρ’ όλα αυτά, ανεξάρτητα από την αυστηρή νομική αξιολόγηση του ζητήματος, κατέβαλα προσπάθεια, ώστε να αξιοποιηθούν τα στοιχεία. Η μη πρωτοκόλληση, η μη δηλαδή αναγνώριση επίσημης κατοχής από το ελληνικό κράτος δεν σήμαινε για εμένα ότι δεν μπορούσαν να αποτελέσουν έναυσμα έρευνας. Ακριβώς αυτό έκανα λοιπόν, δίνοντας προς έρευνα είκοσι ονόματα με τις μεγαλύτερες καταθέσεις στον Ειδικό Γραμματέα του ΣΔΟΕ κ. Καπελέρη και στη συνέχεια, όλα τα στοιχεία στο διάδοχό του κ. Διώτη. 
Κατηγορήθηκα για την επιλεκτική χρήση είκοσι ονομάτων μόνο για τον αρχικό έλεγχο. Είχα πει ότι στα ονόματα αυτά αναλογούσαν οι μισές περίπου καταθέσεις της λίστας. Επιβεβαιώθηκα και σε αυτό. Ακόμη και τα δέκα μόλις ονόματα –δέκα!- που ισχυρίζεται ο κ. Καπελέρης πως του έδωσα, από τη δικογραφία προκύπτει ότι αναλογούν σχεδόν σε 1 δισεκατομμύριο ευρώ -δέκα ονόματα!- κάτι λιγότερο από το ήμισυ των συνολικών καταθέσεων. Όμως, βέβαια, ούτε αυτό θα το βρείτε στο πόρισμα. 
Ισχυρίζεται ο κ. Καπελέρης ότι δεν του έδωσα ρητή εντολή ελέγχου, σαν να χρειάζεται εντολή ελέγχου για να κάνει τη δουλειά του το ΣΔΟΕ. Όμως, ακόμα και αυτές οι εντολές δόθηκαν, μάλιστα και σε σύσκεψη ενώπιον άλλων.
Πώς είναι δυνατόν, όμως, όταν με τον πρώτο έλεγχο, την πρώτη έρευνα προέκυψε ότι δεν δικαιολογούνται οι συγκεκριμένες καταθέσεις, το ΣΔΟΕ να μη συνεχίσει την έρευνα; 
Ο νυν Ειδικός Γραμματέας του ΣΔΟΕ κ. Στασινόπουλος καταθέτει ρητά ότι και από μόνη της η πληροφορία που έδωσα τότε, έπρεπε να αποτελέσει έναυσμα ελέγχου, γιατί απλώς αυτή είναι η δουλειά του ΣΔΟΕ. 
Ο κ. Διώτης, στον οποίο παρέδωσα όλα τα στοιχεία που είχα παραλάβει από τη Γαλλία, όταν αντικατέστησε τον κ. Καπελέρη, παραδέχεται ότι του έδωσα τα στοιχεία για να γίνει έλεγχος και το λέει όχι μία φορά, αλλά επανειλημμένα. Του λέει μέλος της επιτροπής σχετικά με το περίφημο USB: «Άρα σας το έδωσε για έλεγχο ο κ. Παπακωνσταντίνου» και απαντά: «Για τι άλλο θα μου το έδινε, για ενθύμιο;». Πράγματι, για τι άλλο; Και γιατί δεν έγινε έλεγχος μετά τη δική μου αποχώρηση από το Υπουργείο; Και γι’ αυτό εγώ φταίω; 
Πώς είναι δυνατόν συνεπώς, να κατηγορούμαι για απιστία στο πόρισμα της επιτροπής; Ζήτησα τα στοιχεία αυτά από την κ. Λαγκάρντ. Φρόντισα να έρθουν στην Ελλάδα. Έκανα συσκέψεις για τον καλύτερο δυνατό χειρισμό. Εγώ τα έδωσα για έλεγχο και κανείς άλλος, όπως αποδείχθηκε. Είναι εντυπωσιακό ότι στο πόρισμα δεν μου αναγνωρίζεται καν ότι εγώ ζήτησα τα στοιχεία από την κ. Λαγκάρντ, παρά το γεγονός ότι το έχει πει η ίδια σε συνέντευξη, προφανώς γιατί δεν βολεύει αυτό την εικόνα που θέλει να δημιουργήσει η επιτροπή, γιατί βέβαια, δεν στέκει λογικά κάποιος αρχικά να ζητάει παρόμοια στοιχεία και στη συνέχεια, όταν έρχονται στα χέρια του, να μην τα αξιοποιεί. 
Αφού θέλουμε λοιπόν να ισχυριστούμε ότι δεν τα αξιοποίησε, ας κάνουμε τον κόσμο να ξεχάσει ότι με δική του πρωτοβουλία ήρθαν στην Ελλάδα και έτσι ακούω συνέχεια «μας έστειλαν οι Γάλλοι» και «μας έστειλαν οι Γάλλοι». Γιατί μας τα έστειλαν οι Γάλλοι; Γιατί εγώ τα ζήτησα. 
Ας ξεχάσουμε επίσης και άλλες μαρτυρίες, αυτή του κ. Σπινέλλη, τέως Γενικού Γραμματέα Πληροφοριακών Συστημάτων, του κ. Νικολούδη, Αντεισαγγελέα Αρείου Πάγου και επικεφαλής της αρχής για το ξέπλυμα βρώμικου χρήματος -και οι δύο καταθέτουν ότι είχαν συζητήσεις μαζί μου για την καλύτερη δυνατή αξιοποίηση αυτών των συγκεκριμένων πληροφοριών- ή την άλλη σύσκεψη του Ιανουαρίου του 2011 με συμμετοχή πολλών, στην οποία ζήτησα να πληροφορηθώ για τα ενδεχόμενα υπαρκτά νομικά προβλήματα της λίστας και έδωσα εντολές ελέγχου. 
Πώς ακριβώς έκρυψα τη λίστα; Συζητώντας και αναζητώντας το πώς θα αξιοποιηθεί; Είναι αυτό συμπεριφορά ενός Υπουργού που θέλει να κρύψει τα στοιχεία και να μην τα χρησιμοποιήσει; 
Και εντέλει, βλέποντας ότι από τότε που έφυγα εγώ από το Υπουργείο, έχουν περάσει δύο χρόνια και οι μόνοι στη λίστα που έχουν ελεγχθεί, είναι συγγενείς μου –οι μόνοι!- διερωτάται κανείς πού στηρίζεται ο ισχυρισμός ότι δήθεν ζημίωσα την Ελλάδα, επειδή δήθεν δεν διέταξα έλεγχο των προσώπων για τις καταθέσεις του εξωτερικού. Πόσα ακριβώς χρήματα έχουν εισρεύσει στα ταμεία του δημοσίου μέχρι σήμερα; 
Εγώ ήμουν Υπουργός Οικονομικών με τα στοιχεία στην Ελλάδα εννέα μήνες. Άλλους τόσους μήνες ήταν Υπουργός Οικονομικών ο κ. Βενιζέλος. Άλλους οκτώ μήνες είχε τα στοιχεία στην κατοχή του, χωρίς να είναι Υπουργός Οικονομικών και έχουν περάσει άλλοι εννέα μήνες από τότε που ο κ. Βενιζέλος παρέδωσε εκ νέου το USB, που είναι ξανά στο ΣΔΟΕ. 
Πόσα χρήματα έχουν εισπραχθεί με βάση τις καταθέσεις των Ελλήνων που είναι στη λίστα Λαγκάρντ; 
Έχει γίνει πολύς λόγος για το χαμένο CD των Γάλλων. Λυπάμαι πραγματικά που το αρχικό CD δεν έχει βρεθεί. Έχω αναλάβει την πολιτική ευθύνη γι’ αυτό και έχω ήδη πληρώσει πολύ βαρύ τίμημα. Μακάρι να είχε βρεθεί, όπως βρέθηκε και η επιστολή των Γάλλων που αποδεικνύει όσα ισχυριζόμουν. Αν σήμερα υπήρχε το CD, δεν θα άλλαζε η ουσία της υπόθεσης, σε σχέση με την αλλοίωση των στοιχείων, αλλά τα περιθώρια αμφισβήτησης της δικής μου καλής πίστης θα ήταν πολύ μικρότερα. Εμένα έβλαψε ότι δεν βρέθηκε το CD. Ας θυμηθούμε όμως λίγο και την πίεση των γεγονότων της εποχής εκείνης και ειδικά των ημερών του ανασχηματισμού του Ιουνίου του 2011. 
Στο πόρισμα όμως εξυφαίνεται μια ολόκληρη θεωρία, ότι εξαφάνισα το CD επίτηδες και για να στηριχθεί το συμπέρασμα αυτό, χρησιμοποιούνται –και το άκουσα και σήμερα- οι καταθέσεις των μελών της γραμματείας μου, που υποτίθεται διαψεύδουν ότι τους το έδωσα για φύλαξη. 
Προσέξτε εδώ τη μεθόδευση της επιτροπής. Αντί να ερωτηθούν τα μέλη της Γραμματείας μου αν ποτέ τους έδωσα εκείνη την εποχή ένα οποιοδήποτε CD για φύλαξη, ώστε ανάλογα να εξειδικευτεί περαιτέρω η ερώτηση «τι ήταν αυτό το CD;», ερωτώνται: «Σας έδωσε ποτέ το CD που ήρθε από τη Γαλλία με ονόματα καταθετών ο κ. Παπακωνσταντίνου;». Αυτή είναι η ερώτηση που τους γίνεται και η απάντηση είναι προφανώς, «όχι», γιατί πολύ απλά δεν είπα και δεν γνώριζαν τι περιείχε το χωρίς διακριτικά –γιατί έτσι ήρθε από τη Γαλλία, χωρίς διακριτικά- CD που τους έδωσα για φύλαξη. Για άλλη μία φορά στην επιτροπή εκμαίευσαν αυτό που ήθελαν, αλλά όχι την αλήθεια. 
Ανακεφαλαιώνω. Αυτήν τη στιγμή καλείστε να παραπέμψετε σε Ειδικό Δικαστήριο εμένα, που, όπως και να το κάνουμε, ζήτησα τα στοιχεία και εξαιτίας μου ήρθαν στην Ελλάδα, εμένα, που τα έδωσα για έλεγχο, προκάλεσα συσκέψεις, προκειμένου να αξιοποιηθούν και τα παρέδωσα στον αρμόδιο πριν την αποχώρησή μου και την ίδια στιγμή, αυτός που μαζί με τον κ. Διώτη κυριολεκτικά, έθαψαν τα στοιχεία για όλο το μετέπειτα χρονικό διάστημα επιβραβεύεται, γίνεται Αντιπρόεδρος της Κυβέρνησης και Υπουργός Εξωτερικών. 
Και ξεπερνάμε το γεγονός, ακόμα και αν δεχτούμε πως πίστευε ότι κατείχε αντίγραφο και το ΣΔΟΕ συνέχιζε την έρευνα, πως σε όλους τους μήνες που ήταν Υπουργός δεν έκανε έστω μία ερώτηση για την πρόοδο των ερευνών, ούτε μία, ούτε μία σύσκεψη για το θέμα αυτό! «Ave Caesar, morituri te salutant». Πόσος παραλογισμός μπορεί πια να χωρέσει σε αυτήν την υπόθεση;
Και κάτι τελευταίο εδώ, στο ζήτημα αυτό για το τι είδους πρακτικές εγκαινιάζουμε στην πολιτική ζωή της χώρας. Είδα στο πόρισμα κροκοδείλια δάκρυα για τον κίνδυνο ποινικοποίησης της πολιτικής ζωής του τόπου. Μα αυτό ακριβώς δεν κινδυνεύουμε να κάνουμε εδώ; Μια πολιτική δηλαδή αντιπαράθεση για το χειρισμό της λίστας να μετατραπεί σε ποινική δίωξη για δήθεν απιστία, μια κατηγορία, αυτή της απιστίας, που είναι προφανές ότι προστέθηκε την τελευταία στιγμή, επειδή δεν έβγαινε στην επιτροπή η κατηγορία της αλλοίωσης και κάποιοι ανησυχούσαν ότι δεν θα μπορέσουν να μου απαγγείλουν κατηγορίες. Αλλά με αυτήν ανοίγετε τον ασκό του Αιόλου. Μετατρέπετε σε πολιτικό αδίκημα μία πολιτική στάθμιση χειρισμού ενός ευαίσθητου ζητήματος απορρήτων πληροφοριών.
Σε όλη μου την πολιτική διαδρομή, αλλά και στη συγκεκριμένη περίπτωση, έπραξα ό,τι ήταν δυνατόν, για να διαφυλάξω το συλλογικό και το δημόσιο συμφέρον. Κατά τη διάρκεια της εικοσάμηνης θητείας μου και σε μία εποχή πρωτοφανούς πίεσης, πήρα σωρεία πρωτοβουλιών κατά της φοροδιαφυγής, όσες δεν είχε πάρει ποτέ Υπουργός στο παρελθόν, με αποτέλεσμα να έχει σήμερα η χώρα την πιο δρακόντεια νομοθεσία κατά της φοροδιαφυγής που είχε ποτέ, νομοθεσία που πολλοί, οι οποίοι κόπτονται σήμερα για τη φοροδιαφυγή, τότε καταψήφισαν. Και δεν μπορώ παρά να το θεωρήσω ειρωνεία ότι ακόμα και αυτοί, οι οποίοι υπενθυμίζουν αυτά τα νομοθετήματα, δεν τολμούν να βάλουν και το όνομά μου δίπλα. Λες και τα έκανε κάποιος άλλος! 
Το πραγματικό σκάνδαλο σε αυτήν την ιστορία είναι η διαρθρωτική αδυναμία που εξακολουθεί να έχει η χώρα μας στη σύλληψη της φοροδιαφυγής, παρά τις αλλαγές που έχουν γίνει και οι οποίες είναι πάρα πολλές. Το είδαμε και τώρα με την ανικανότητα του ΣΔΟΕ να συλλέξει έσοδα από όλες τις λίστες που κυκλοφορούν, ακόμα και από τις εγχώριες και πρόσφατες του 2009 και τις νόμιμες λίστες που έχει η Τράπεζα της Ελλάδας. 
Δεν κάνει εντύπωση ότι μιλάμε εδώ και ένα χρόνο για τη λίστα Λαγκάρντ και δεν ακούμε πολλά πράγματα για τη λίστα της Τράπεζας της Ελλάδας; Το πρόβλημα αυτό δεν θα λυθεί ούτε με αναθέματα ούτε με διώξεις ούτε με κυνήγι μαγισσών και πολύ περισσότερο ούτε με εξιλαστήριο θύμα εμένα, που έκανα ό,τι περνούσε από το χέρι μου. 
Έρχομαι τώρα –και θα με συγχωρέσετε για το χρόνο που παίρνω- στην κατηγορία για τη νόθευση. Ερώτημα: Με ποια κοινή λογική θα αφαιρούσα εγώ τρία ονόματα συγγενικών μου προσώπων όταν, εάν τα άφηνα μέσα στη λίστα, το πιθανότερο, είναι ότι δεν θα είχαν ποτέ ελεγχθεί –το βλέπουμε- με δεδομένο και το ποσό που είχαν οι λογαριασμοί αυτοί, ήταν από τα χαμηλότερα στη λίστα, όταν εκ των υστέρων ανακαλύπτουμε ότι το ένα από τα τρία αυτά πρόσωπα –που δεν έχει καν το δικό μου επίθετο- είχε ένα λογαριασμό με μηδενικό υπόλοιπο και μηδενικές κινήσεις; Μηδέν. Γιατί να αφαιρέσω ένα μηδενικό και κλειστό λογαριασμό, όταν εγώ τουλάχιστον, γνώριζα πολύ καλά ότι τα αυθεντικά στοιχεία ήταν στη Γαλλία και μπορούσαν να ζητηθούν και πάλι ανά πάσα στιγμή και να διαπιστωθεί εάν είχαν αφαιρεθεί ονόματα; 
Και εάν, εν πάση περιπτώσει, ήθελα να διαπράξω παρόμοια ατιμία, είναι δυνατόν να αφαιρούσα μόνο, τα τρία μόνο ονόματα των συγγενών μου, σαν να επιδιώκω να αυτοενοχοποιηθώ; Δεν θα ήταν πιο λογικό να αφαιρούσα –όχι τρία, αλλά- δέκα, είκοσι, εκατό ονόματα για να θολώσω τα νερά και να μη στραφούν σε εμένα οι υποψίες; Η ιστορία ότι εγώ αφαίρεσα τα ονόματα δεν στέκει, δεν αντέχει στην κοινή λογική. 
Ας δούμε όμως λίγο προσεκτικά τα στοιχεία που επικαλείται το πόρισμα και ειδικά την πραγματογνωμοσύνη της Ελληνικής Αστυνομίας. Το πρώτο και πιο βασικό στοιχείο είναι το εξής: Το USB, το οποίο συγκρίνεται με το νέο CD που ήρθε από τη Γαλλία το Δεκέμβριο του 2012 και από το οποίο προκύπτει ότι λείπουν τρία ονόματα, δεν είναι το USB που εγώ έδωσα στον κ. Διώτη. Το λέει η πραγματογνωμοσύνη. Το παραδέχεται ο κ. Διώτης. Είναι ένα άλλο USB. Να το ξαναπώ; Όλη η προσπάθεια ενοχοποίησής μου βασίζεται σε ένα άλλο USB και όχι σε αυτό που έδωσα εγώ. Με λίγα λόγια, το πόρισμα ισχυρίζεται ότι νόθευσα ένα USB, που δεν υπάρχει και η σε βάρος μου κατηγορία διατυπώνεται με βάση ένα άλλο  USB, που κατασκευάστηκε Κύριος οίδε από ποιον και σε ποιους ακριβείς χρόνους. Για όνομα του Θεού! 
Είναι δυνατόν ποτέ να κατηγορούμε κάποιον για πλαστογραφία, χωρίς να του επιδεικνύουμε το πλαστό έγγραφο; Είναι πότε δυνατόν να λέμε σε κάποιον ότι είναι πλαστογράφος, επειδή του επιδεικνύουμε ένα άλλο έγγραφο που έφτιαξε κάποιος άλλος, ισχυριζόμενος ότι είναι αντίγραφο εκείνου του εγγράφου που του παρέδωσε ο φερόμενος ως πλαστογράφος, ενώ παράλληλα αυτός που εμφανίζει το αντίγραφο, ο κ. Διώτης, ο οποίος σημειωτέον έχει αποδειχθεί ότι έκανε και άλλα αντίγραφα, διαβεβαιώνει ότι για άγνωστους και ακατανόητους λόγους ο ίδιος κατέστρεψε το έγγραφο που του έδωσε ο φερόμενος ως πλαστογράφος, ζητώντας μάλιστα βοήθεια για την καταστροφή του εγγράφου από μία συνεργάτιδά του, η οποία όμως αρνείται ότι του παρέσχε αυτήν την αρωγή; Και τολμούν όλα αυτά να σας τα φέρνουν υπό την κρίση σας; Είναι σοβαρά πράγματα αυτά; 
Επειδή λοιπόν δεν υπάρχουν στοιχεία που να στηρίζουν την κατηγορία της νόθευσης εναντίον μου, το πόρισμα κάνει μία αγωνιώδη προσπάθεια να στοιχειοθετήσει ενοχή με εικασίες του είδους «είχε τη δυνατότητα και το κίνητρο, άρα το έκανε». 
Για παράδειγμα, επικαλούνται ότι κάποιος χρήστης με κωδικό όνομα «Windows user», που άνοιξε διάφορα αρχεία σε συγκεκριμένες ημερομηνίες και μετά από τότε που παρέδωσα τα στοιχεία στον κ. Διώτη -θα επανέλθω- είμαι, υποτίθεται, εγώ. Για όσους γνωρίζουν το κωδικό «Windows user» είναι σύνηθες ανώνυμο κωδικό όνομα, που θα βρείτε σε εκατοντάδες χιλιάδες υπολογιστές.
Τέτοια αυθαιρεσία υπάρχει στα συμπεράσματα που επανέλαβαν εδώ καλόπιστα –εγώ το δέχομαι- μία σειρά από ομιλητές, χωρίς όμως να έχουν διαβάσει την πραγματογνωμοσύνη.
Τι άλλο λέει το πόρισμα; Ότι παρέδωσα τα στοιχεία στον κ. Διώτη τον Ιούλιο του 2011, αφότου είχα αποχωρήσει από το Υπουργείο Οικονομικών. Ποιος όμως, επιβεβαιώνει –αντιθέτως- ότι παρέδωσε τα στοιχεία τον Ιούνιο του 2011, πριν αποχωρήσει από το Υπουργείο Οικονομικών; Ο ίδιος ο κ. Διώτης, τρεις φορές! Τον περασμένο Οκτώβριο στην Επιτροπή Θεσμών και Διαφάνειας. Ο κ. Διώτης πάλι στο υπόμνημά του στον οικονομικό εισαγγελέα τον Οκτώβριο, αλλά και στην πρώτη του εμφάνιση ενώπιον της προανακριτικής. Ξαφνικά, όταν ξανακλήθηκε να καταθέσει, στην τέταρτη κατάθεσή του άλλαξε την ημερομηνία. Από Ιούνιο την έκανε Ιούλιο. Γιατί άραγε; 
Να σας πω γιατί. Διότι είχε πλέον αποκαλυφθεί από την πραγματογνωμοσύνη ότι σε αντίθεση με ό,τι είχε πει πιο πριν, είχαν γίνει πολλαπλά αντίγραφα του USB, είχε καταστραφεί αυτό που έδωσα εγώ και προφανώς τα «στικάκια» κυκλοφορούσαν ευρέως, εντός του ΣΔΟΕ και εκτός, πιθανότατα, με μεγάλες δυνατότητες αλλοίωσης από πολλά πρόσωπα, όχι απαραίτητα από τον ίδιο. Έτσι προσπάθησε να περιορίσει την περίοδο της ανάμειξής του από δύο μήνες -Ιούνιο που παρέλαβε από εμένα το USB που του έδωσα έως τον Αύγουστο, που παρέδωσε στον κ. Βενιζέλο ένα άλλο USB- σε δύο ημέρες. 
Εύλογη απορία: Πώς είναι δυνατόν από τα λεγόμενα του κ. Διώτη, που πιάστηκε επανειλημμένα, να μην έχει πει την αλήθεια και με τόσες ανασκευές στις καταθέσεις του, να επιλέγεται από το πόρισμα η τέταρτη εκδοχή του ,ως η αληθινή, ως προς το πότε παρέλαβε και μου έδωσε τα στοιχεία; Είναι πραγματικά εντυπωσιακό. Απάντηση: Διότι αυτό βόλευε το στόχο της δικής μου ενοχοποίησης και γιατί διαφορετικά θα κατέρρεε η ταύτισή μου με το κωδικό όνομα «Windows user», καθώς υπάρχουν ευρήματα με αυτό το όνομα και μετά τον Ιούνιο του 2011, που εγώ δεν είχα πλέον το USB στην κατοχή μου.
Να το συνοψίσω: Είναι προφανές ότι η πραγματογνωμοσύνη δεν κομίζει κανένα νέο στοιχείο εναντίον μου, αλλά είναι εξίσου προφανές ότι όλη η ανάγνωση της πραγματογνωμοσύνης στο πόρισμα γίνεται με ένα και μόνο σκεπτικό: Αφού έχουμε μία ωραία θεωρία που λέει ότι ο Παπακωνσταντίνου έκανε την αλλοίωση, γιατί να αφήσουμε πραγματικά γεγονότα, που την καταρρίπτουν, να μπουν στη μέση; 
Υπάρχει όμως και ένα στοιχείο που βγάζει κυριολεκτικά μάτι και το οποίο η επιτροπή αντιπαρήλθε με μεγάλη ευκολία. 
Σύμφωνα με την πραγματογνωμοσύνη, στον υπολογιστή του Ειδικού Γραμματέα του ΣΔΟΕ βρέθηκαν ίχνη τριών φακέλων με τις επωνυμίες «Greece», «Greece αντίγραφο» και «Greece final τελικό», που περιείχαν αρχεία της λίστας. Τι θα πει όμως «Greece final»; Όλοι ξέρουμε ότι αρχεία με την ονομασία «final» δημιουργούν οι χρήστες, όταν επεξεργάζονται κάποια αρχεία και σώζουν με αυτόν τον τίτλο την τελική επιθυμητή μορφή και περιεχόμενο. 
Ποιος και για ποιο λόγο ασχολήθηκε και τι είδους μεταβολές επέφερε στα αρχεία, ώστε να κρατήσει το προϊόν της επεξεργασίας του σε αρχείο «Greece final»; Ποιος έπαιζε και άλλαζε τις λίστες στον υπολογιστή του κ. Διώτη; Αν όχι ο κ. Διώτης που επανειλημμένα διαβεβαίωσε την επιτροπή για την έλλειψη ικανότητάς του στους υπολογιστές, τότε ποιος άλλος; Ένα πράγμα είναι σίγουρο: όχι εγώ! 
Αυτό είναι ένα εξαιρετικά σοβαρό στοιχείο που παραπέμπει ευθέως, σε αλλοίωση και αυταπόδεικτα όχι από εμένα και η επιτροπή το αντιπαρέρχεται, όπως αντιπαρέρχεται και το γεγονός ότι υπάρχει και τρίτο USB με αρχεία της λίστας, που μπήκε και βγήκε από τον υπολογιστή του κ. Διώτη, μετά την ημερομηνία που αυτός ισχυρίζεται ότι παρέδωσε τα στοιχεία στον κ. Βενιζέλο. 
Επειδή λοιπόν με όλα αυτά, ούτε τραβώντας τα από τα μαλλιά δεν μπορούσε να στοιχειοθετηθεί αδίκημα εκ μέρους μου, η επιτροπή έψαξε για κίνητρο φοροδιαφυγής των συγγενών μου. Ένας σημαντικός αριθμός υπαλλήλων του ΣΔΟΕ επί έξι σχεδόν μήνες τούς έψαξε, όπως δεν έχει ψαχθεί ποτέ κανένας Έλληνας φορολογούμενος στο παρελθόν. 
Δεν ξέρω αν το έχετε συνειδητοποιήσει, αλλά από τα, πάνω από δύο χιλιάδες, ονόματα στη λίστα, μερικά με δεκάδες, εκατοντάδες εκατομμύρια καταθέσεις, οι μόνοι που έχουν ψαχθεί μέχρι σήμερα, είναι οι συγγενείς μου και μάλιστα όχι για τα χρήματα που είχαν έξω, αλλά για το περιεχόμενο των ελληνικών λογαριασμών τους και με την προσθήκη και τέταρτου συγγενούς μου που δεν ήταν καν στη αρχική λίστα. 
Όταν άλλαζα το νόμο το 2010, ώστε να μπορεί το ΣΔΟΕ να ανοίγει τραπεζικούς λογαριασμούς και όταν διαπιστώσει αμφισβητούμενη αύξηση περιουσίας, να πρέπει ο φορολογούμενος να αποδείξει από πού αυτή προήλθε, δεν μπορούσα να φανταστώ σε τι κατάχρηση εξουσίας από το ΣΔΟΕ θα μπορούσε να οδηγήσει κάτι τέτοιο. 
Γιατί τι άλλο είναι ένας έλεγχος που πάει πίσω δεκαεπτά χρόνια, όπου αθροίζεται αυθαίρετα κάθε κατάθεση σε κάθε λογαριασμό, για παράδειγμα το 1997 ακόμη και 100 ευρώ και η διαφορά που προκύπτει από το εισόδημα που δηλώθηκε, αποκαλείται αποκρυβέν εισόδημα. Δίνεται στο φορολογούμενο μια προθεσμία μερικών ημερών μόνο, για να ανατρέξει και να δικαιολογήσει τραπεζικές κινήσεις δεκαεπτά ετών. Όταν προσκομίζει στοιχεία, του λένε «δεν γίνεται τώρα, το κλείσαμε το πόρισμα». Αυτό ακριβώς συνέβη και το λέει η ίδια η έκθεση του ΣΔΟΕ. 
Ο καθένας μας κρίνεται αυτοτελώς για τις πράξεις του. Ούτε οι συγγενείς μου μου ζήτησαν να αφαιρέσω ονόματα από τη λίστα ούτε εγώ το έκανα. Αν έχει υπάρξει φοροδιαφυγή, προφανώς και πρέπει να γίνουν τα δέοντα, όταν αυτό όμως αποδειχθεί πράγματι και αυτό θα το κρίνουν τα δικαστήρια, όχι αυτοί που έσπευσαν να δημοσιοποιήσουν, με ένα σωρό ανακρίβειες, ένα προβληματικό πόρισμα του ΣΔΟΕ –το είδος του πορίσματος που αν γινόταν σε οποιονδήποτε Έλληνα φορολογούμενο, δεν υπήρχε μια περίπτωση στο εκατομμύριο να μη βγάλει αποκρυβέν εισόδημα- πριν καν ολοκληρωθεί, με στόχο να επηρεαστεί η κοινή γνώμη, όχι απλώς και μόνο για να μπορέσουμε να μετατρέψουμε τις κατηγορίες εναντίον μου σε κακουργηματικές, με τους συγγενείς μου ως παράπλευρη απώλεια. 
Κυρίες και κύριοι Βουλευτές, στο θέμα της αλλοίωσης της λίστας υπάρχει ένα βασικό και εύλογο ερώτημα. Αν όχι εγώ, ποιος, ποιος άλλος μπορούσε να το έχει κάνει και είχε και κίνητρο να το κάνει; Απάντηση: Πολλοί και σε πολλές διαφορετικές στιγμές της διαδρομής της λίστας, αφότου έφυγε από τα χέρια μου, στο ΣΔΟΕ ή έξω από αυτό, με ή χωρίς πολιτική παρέμβαση. 
Από την πραγματογνωμοσύνη και από τις καταθέσεις είναι απολύτως σαφές ότι τα ονόματα μπορούν να έχουν αφαιρεθεί σε οποιαδήποτε χρονική περίοδο μέχρι τη στιγμή που το Δεκέμβριο του 2012, γίνεται σύγκριση με το νέο CD από τη Γαλλία. Τεχνική και επιχειρησιακή δυνατότητα είχαν πολλοί σε όλη αυτήν την περίοδο, για να μην αναφερθώ και στα όσα έχει πει ο κ. Σφακιανάκης, επικεφαλής της Δίωξης Ηλεκτρονικού Εγκλήματος για το πώς αλλάζουν και όλες οι ημερομηνίες στα «στικάκια» αυτά και δεν το βρίσκει ποτέ κανένας και κανένα εγκληματολογικό εργαστήριο. Το λέει ο κ. Σφακιανάκης. 
Εν πάση περιπτώσει, να ρωτήσω κάτι; Υπάρχει πραγματικά κάποιος που να αμφιβάλει ότι υπάρχουν άνθρωποι ικανοί να στήσουν μια παρόμοια ιστορία, είτε στο ΣΔΟΕ είτε έξω από αυτό; Τι είναι για παράδειγμα, αυτά τα ανοίγματα αρχείων της λίστας που διαπιστώνουν οι εμπειρογνωμοσύνες, με κωδικό χρήστη του ΣΔΟΕ στις 2 Οκτωβρίου 2012, την ημέρα παράδοσης του USB από τον κ. Βενιζέλο, ενώ ο Ειδικός Γραμματέας του ΣΔΟΕ κ. Στασινόπουλος –τη μαρτυρία του οποίου δεν έχω κανένα λόγο να αμφισβητήσω- διαβεβαιώνει ότι δεν άνοιξε ο ίδιος τη λίστα; 
Είναι πραγματικά απορίας άξιο, γιατί ζητήματα σαν αυτά δεν απασχόλησαν την προανακριτική. Η προανακριτική δεν έψαξε ποιος άλλος θα μπορούσε να είχε κάνει την αλλοίωση, γιατί είχε καταλήξει από την αρχή. Κανείς δεν αναρωτήθηκε πώς και γιατί ξεκίνησαν από το πουθενά τα πρώτα δημοσιεύματα για τη λίστα Λαγκάρντ το Σεπτέμβριο του 2012; 
Γιατί ξαφνικά ξεκίνησε μια συζήτηση περί αλλοίωσης και της ανάγκης να ξαναζητήσουμε τα στοιχεία από τη Γαλλία; Πώς και μας ήρθε ξαφνικά να αναρωτιόμαστε πολύ νωρίς αν η λίστα είναι αλλοιωμένη; Γιατί ακριβώς εκείνη τη στιγμή κάποιος φροντίζει να δοθεί στο δημοσιογράφο κ. Βαξεβάνη μια λίστα από την οποία λείπουν τα τρία επίμαχα ονόματα, ώστε να δημοσιευθεί, μια λίστα που συνοδεύεται από μια ανώνυμη επιστολή, την οποία ο δημοσιογράφος κατέθεσε στην προανακριτική.
Η επιστολή αυτή λέει μεταξύ άλλων: «Η επονομαζόμενη λίστα Λαγκάρντ περιήλθε στα χέρια μου από πολιτικά πρόσωπα. Ήδη κυκλοφορούν διάφορες πειραγμένες λίστες με ονόματα ανθρώπων πολιτικών, επιχειρηματιών ή απλώς εύπορων Ελλήνων, με σκοπό τη σπίλωσή τους, την πρόκληση εντυπώσεων, αλλά και την πολιτική αποσταθεροποίηση». Αυτά λέει η επιστολή που κατέθεσε ο κ. Βαξεβάνης. 
Και το κίνητρο; Το κίνητρο που είχαν άλλοι για την αφαίρεση ονομάτων; Δεν μπορώ να το ξέρω με βεβαιότητα και δεν συνηθίζω να εκτοξεύω κατηγορίες, χωρίς να μπορώ να τις στοιχειοθετήσω, αυτό δηλαδή που έκαναν τόσοι πολλοί εναντίον μου τους τελευταίους μήνες. Και μόνο από τη λυσσαλέα, σε επίπεδο εμμονής, επίθεση εναντίον μου από ορισμένα μέσα, είναι απολύτως προφανές ότι ενόχλησα πολλούς επιχειρηματικά και πολιτικά και πολλοί θα ήθελαν την πολιτική μου εξόντωση, όπως είμαι σίγουρος ότι ενόχλησα μηχανισμούς και παραμάγαζα στο ΣΔΟΕ, την ησυχία των οποίων τάραξα. 
Και δεν μπορώ να μην παρατηρήσω ότι η αλλοίωση ήρθε ως μάννα εξ ουρανού σε μια πολύ σημαντική στιγμή, όταν αλλού επικεντρωνόταν η κύρια κριτική για το χειρισμό της λίστας, δίνοντας έτσι μια εξαιρετική διέξοδο με τη συγκρότηση σε χρόνο μηδέν -ανοίγοντας τη Βουλή μέσα στα Χριστούγεννα- μιας προανακριτικής για τη διερεύνηση αποκλειστικά και μόνο δικών μου ευθυνών, κανενός άλλου.
Να ξεκαθαρίσουμε λοιπόν, γιατί ακριβώς σας ζητούν να με παραπέμψετε στο Ειδικό Δικαστήριο; Μήπως επειδή δεν πρωτοκόλλησα ένα ηλεκτρονικό αρχείο, με παράνομα στοιχεία από το εξωτερικό; Ή μήπως δήθεν δεν ζήτησα να ερευνηθεί η λίστα από το ΣΔΟΕ; Το έκανα. Το ΣΔΟΕ σταμάτησε να ερευνά, όταν έπαψα να είμαι Υπουργός. Ή μήπως επειδή από το USB που ο κ. Βενιζέλος παρέδωσε στο Μέγαρο Μαξίμου –να το ξαναπώ, όχι αυτό που παρέδωσα εγώ- λείπουν τρία ονόματα συγγενών μου; Αυτή είναι η ουσία της υπόθεσης εναντίον μου; 
Ε, όχι, κυρίες και κύριοι Βουλευτές, δεν είναι στην πραγματικότητα ο λόγος που είμαι εδώ σήμερα. Δεν πληρώνω λάθος χειρισμούς για CD και για «στικάκια». Αρκετά πια με την υποκρισία! Στοχοποιούμαι για έναν πολύ απλό λόγο: Γιατί υπήρξα ο Υπουργός Οικονομικών που έβαλε τη χώρα στο μνημόνιο, το μνημόνιο το οποίο πολλοί εμίσησαν, αλλά σήμερα το υπηρετούν. 
Και απαντώντας σε έναν Κοινοβουλευτικό Εκπρόσωπο –εγώ απαντώ και επί της ουσίας πριν πάω στα πολιτικά επιχειρήματα- θα πω ότι πριν από τρία χρόνια, κάποιοι πήραμε την ευθύνη να κρατήσουμε τη χώρα όρθια, χωρίς να υπολογίσουμε το όποιο πολιτικό και προσωπικό κόστος και σήμερα τρία χρόνια μετά, σήμερα που βρισκόμαστε δύο μνημόνια μετά και λαμβάνονται και άλλα μέτρα, βολεύει πολύ κάποιος να πληρώσει για το πρώτο μνημόνιο. 
Γιατί ορισμένοι θεωρούν ότι, αν προσφέρουν στην κοινωνία το θέαμα μιας ανθρωποθυσίας –το ακούσαμε και με ακραίο τρόπο- θα ανακουφιστεί η πίεση σε αυτούς για όλα όσα οι πολίτες υφίστανται, θα έχει βρεθεί ο αποδιοπομπαίος τράγος από την κυβέρνηση Παπανδρέου, για να επικεντρωθεί εκεί το ανάθεμα για όλα τα δεινά του κόσμου, να μην ασχοληθούμε με τους πριν, να μην ασχοληθούμε με τους μετά. 
Το ίδιο κάνουν συνειδητά και στοχευμένα και πολλά μέσα ενημέρωσης, όπως «ΤΟ ΠΡΩΤΟ ΘΕΜΑ», του υπόδικου για φοροδιαφυγή και ξέπλυμα βρώμικου χρήματος εκδότη, που έφτασε σε σημείο να δημοσιεύει το περιεχόμενο του πορίσματος της προανακριτικής με τον τίτλο «Ισόβια στον Παπακωνσταντίνου», προτού καν αυτό ανακοινωθεί επίσημα. Και μου κάνει κατάπληξη να ακούω το ΣΥΡΙΖΑ να αυτοανακηρύσσεται ως υπερασπιστής του συγκεκριμένου ανθρώπου.
Ξέρω πολύ καλά ότι η λίστα είναι το ιδανικό σύμβολο. Σε μια εποχή που κόβουμε μισθούς και συντάξεις, είναι πάρα πολύ εύκολο το να λέει κανένας «αρκεί να παίρνατε τα λεφτά από τη λίστα». Μακάρι να ήταν τόσο απλό.
Όμως όλη αυτή η εναντίον μου λυσσαλέα προσπάθεια έχει κοντά ποδάρια. Ο κόσμος ξέρει πολύ καλά ποιοι είναι λαμόγια και ποιοι δεν είναι. Και είναι σε όλους σας γνωστό ότι εγώ από την πολιτική δεν έχω κάνει περιουσία. Σήμερα έχω μόνο χρέη. Ούτε offshore είχα ή έχω ούτε λογαριασμούς στην Ελβετία.
Κυρίες και κύριοι Βουλευτές, αυτή είναι χωρίς αμφιβολία η τελευταία μου τοποθέτηση από αυτό εδώ το Βήμα και πριν από τη σημερινή συζήτηση, πολλοί μου είπαν: «Δεν έχει καμμία σημασία τι θα πεις στη Βουλή. Το έχουν αποφασίσει να σε παραπέμψουν. Άδικα τα λόγια σου». 
Εγώ δεν θέλω να το πιστέψω αυτό. Δεν θέλω να πιστέψω ότι σε παρόμοια ζητήματα που κρίνεται το μέλλον και η ελευθερία ενός ανθρώπου, το μικροπολιτικό συμφέρον υπερισχύει της προσωπικής αντίληψης του κάθε Βουλευτή για τα πραγματικά γεγονότα και την αίσθηση του δικαίου. Σήμερα δεν κάνουμε μια πολιτική αντιπαράθεση. Αποφασίζετε αν θα στείλετε κάποιον στο Ειδικό Δικαστήριο. 
Με πολλούς από εσάς έχουμε βρεθεί απέναντι σε πολλά πράγματα τα τελευταία χρόνια. Συγκρουστήκαμε, διαφωνήσαμε, ανταλλάξαμε σκληρά λόγια. Δεν αμφιβάλλω ότι καθένας από την πλευρά του προσπαθούσε να κάνει το σωστό, όπως το αντιλαμβανόταν. Ελπίζω σήμερα να αντιλαμβάνονται οι περισσότεροι ότι η τότε κυβέρνηση που υπηρέτησα, δεν είχε σε όλα άδικο, γιατί πολλοί από εσάς βρεθήκατε και βρίσκεστε σήμερα στην ίδια δύσκολη θέση, στα ίδια ηθικά και υπαρξιακά διλήμματα που βρεθήκαμε εμείς, τα στελέχη του ΠΑΣΟΚ, εκείνο το διάστημα.
Για όλα τα δεινά της χώρας δεν φταίω εγώ. Δεν είναι μόνο ότι είναι άδικο να γίνεται προσπάθεια να ξεπλυθούν τα αμαρτήματα πολλών κυβερνήσεων και των δύο κομμάτων στην πλάτη μου. Είναι κάτι παραπάνω. Είναι ανέντιμο. Δεν επικαλούμαι τη διαδρομή, την οποία έχουμε κάνει με πολλούς Βουλευτές σε αυτήν την Αίθουσα, με τους οποίους ήμασταν κάποτε στον ίδιο πολιτικό χώρο, έναν πολιτικό χώρο που τόσο άγαρμπα βιάστηκε να με αποκηρύξει, όταν είχε αργήσει σε πολλές άλλες περιπτώσεις, όλα όσα έχουμε περάσει, για να φτάσει η χώρα εδώ. Επικαλούμαι όμως το γεγονός ότι με ξέρετε και ότι αντιλαμβάνεστε σίγουρα πως εδώ έχουμε μία εξόφθαλμη προσπάθεια κατασκευής ενοχής, χωρίς στοιχεία, απλά και μόνο γιατί βολεύει κάποιους πολιτικά.
Απευθύνομαι στους Βουλευτές των κομμάτων της Αριστεράς, όλων των κομμάτων, όλων των αποχρώσεων και τους ρωτώ: Από πότε η Αριστερά συνυπογράφει σε μία πρωτοφανή προσπάθεια εύρεσης εξιλαστήριου θύματος για όλα τα δεινά της χώρας, σε μία προφανώς στημένη ιστορία; Από πότε εγκατέλειψε η Αριστερά το σεβασμό στα ανθρώπινα δικαιώματα; Από πότε σύρεται πίσω από εξόφθαλμες μικροπολιτικές, μικροκομματικές, κυβερνητικές σκοπιμότητες;
Κυρίες και κύριοι Βουλευτές, το μόνο που ζητώ, είναι να πάρετε τις αποφάσεις σας, με βάση τα πραγματικά στοιχεία και την αίσθηση του δικαίου. 
Ευχαριστώ που με ακούσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί του διανεμηθέντος πορίσματος της Ειδικής Κοινοβουλευτικής Επιτροπής «προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ζητώ το λόγο επί της διαδικασίας!
(Θόρυβος – διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ ησυχία!
Θα ακολουθήσει μυστική ψηφοφορία επί της προτάσεως της επιτροπής για τον πρώην Υπουργό και χωριστά για κάθε καταγγελλόμενη πράξη ή παράλειψη, για την οποία ζητείται άσκηση δίωξης, όπως αυτές καθορίζονται και εξειδικεύονται στο πόρισμα της ως άνω επιτροπής, σύμφωνα με τις διατάξεις της παραγράφου 3 του άρθρου 157 και του άρθρου 73 του Κανονισμού της Βουλής.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Μαρκογιαννάκη, ζητάμε το λόγο επί της διαδικασίας, για το ψηφοδέλτιο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει Πρόεδρος! Δεν υπάρχει Μαρκογιαννάκης, εδώ. Εντάξει;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, ζητώ το λόγο για το ψηφοδέλτιο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αντιπαρέρχομαι το γεγονός ότι απαγορεύσατε τις δευτερολογίες. Έχετε διανείμει ένα ψηφοδέλτιο, το οποίο δεν ξέρω αν το συντάξατε και πάλι εσείς. Όμως, από μόνο του το ψηφοδέλτιο δημιουργεί πρόβλημα στη διαδικασία. 
Συγκεκριμένα το υπ’ αριθμόν 2 αδίκημα, για το οποίο ζητάτε να ψηφίσουν οι Βουλευτές, το χαρακτηρίζετε γενικώς, χωρίς να εξειδικεύετε την κακουργηματική του φύση. Εάν και σε αυτό το επίπεδο προσπαθείτε να παραγάγετε δικονομικά προβλήματα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώσατε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν τελείωσα.
Πρέπει ρητά να μνημονεύσετε στο ψηφοδέλτιο το στοιχείο γ΄ του άρθρου 256, περίπτωση α΄ και β΄, αλλιώς αντιμετωπίζετε διαφορετικά την περίπτωση της απιστίας, που είναι κακούργημα ζων, ενώ αντίθετα κάνετε σχετική μνεία στην περίπτωση της νόθευσης, που ξέρετε ότι έχει πρόβλημα. Τέλος, οφείλετε να διαλάβετε στην ψηφοφορία το αδίκημα της υπεξαγωγής. Είναι νομικός ο χαρακτηρισμός. Είναι η διαδικασία της υπαγωγής. 
(Θόρυβος – διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κάτσε κάτω, φτάνει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι άποψή σας, εντάξει! Δεν έχετε άλλο το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κανονικά, δεν μπορείτε να προεδρεύετε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για τη διεξαγωγή της μυστικής ψηφοφορίας σάς έχει διανεμηθεί το ψηφοδέλτιο για την άσκηση ή μη δίωξης του πρώην Υπουργού κ. Γεωργίου Παπακωνσταντίνου. Το ψηφοδέλτιο θα καταχωριστεί στα Πρακτικά της σημερινής συνεδρίασης.
Επίσης σας έχουν διανεμηθεί και λευκά ψηφοδέλτια καθώς και φάκελοι, εντός των οποίων τοποθετούνται τα ψηφοδέλτια.
Κυρίες και κύριοι συνάδελφοι, η ψήφος εκφράζεται με σταυρό κάτω από τις λέξεις «ΝΑΙ», «ΟΧΙ» και «ΠΑΡΩΝ» και χωριστά για κάθε πράξη ή παράλειψη για την οποία ζητείται η άσκηση δίωξης.
Σε περίπτωση που δεν υπάρχει σημειούμενη ψήφος με σταυρό, σε καμμία από τις τρεις αυτές λέξεις «ΝΑΙ», «ΟΧΙ», «ΠΑΡΩΝ» και σε καμία πράξη ή παράλειψη, το ψηφοδέλτιο θεωρείται άκυρο.
Επίσης σύμφωνα με το δεύτερο και το τρίτο εδάφιο της παραγράφου 10 του άρθρου 73 του Κανονισμού της Βουλής, σε περίπτωση ασυμφωνίας του αριθμού των ψηφοδελτίων και του αριθμού των ψηφισάντων επαναλαμβάνεται η καταμέτρηση. Εάν και μετά τη νέα αυτή καταμέτρηση διαπιστωθεί ότι ο αριθμός των ψηφοδελτίων είναι μεγαλύτερος από τον αριθμό των ψηφισάντων, καταστρέφεται πριν από τη διαλογή, αριθμός ψηφοδελτίων ίσος με τον αριθμό των επιπλέον ψηφοδελτίων. 
Σας γνωστοποιώ επίσης ότι στο Προεδρείο έχουν αποσταλεί σφραγισμένες επιστολές για συμμετοχή στη μυστική ψηφοφορία, σύμφωνα με το άρθρο 70Α΄ του Κανονισμού της Βουλής, από συναδέλφους Βουλευτές και μέλη της Κυβέρνησης και Υφυπουργούς, που βρίσκονται σε αποστολή της Βουλής και της Κυβέρνησης στο εξωτερικό.
Με την εκφώνηση του ονόματός του κάθε Βουλευτής θα προσέρχεται στην ψηφοδόχο, όπου θα εναποθέτει το φάκελο με την ψήφο του στην κάλπη και οι επί της ψηφοδόχου συνάδελφοι θα επιβεβαιώνουν, αναφέροντας το όνομα κάθε συναδέλφου που ψηφίζει. 
Καλούνται επί του καταλόγου οι συνάδελφοι Βουλευτές κ. Ιορδάνης Τζαμτζής από τη Νέα Δημοκρατία και η κ. Όλγα Γεροβασίλη από το ΣΥΡΙΖΑ-ΕΚΜ. 
Επίσης καλούνται ως ψηφολέκτες οι συνάδελφοι Βουλευτές κ. Δημήτριος Τσουμάνης από τη Νέα Δημοκρατία και η κ. Ηρώ Διώτη από το ΣΥΡΙΖΑ-ΕΚΜ.
Πρόεδρος της Εφορευτικής Επιτροπής θα είναι, σύμφωνα με την παράγραφο 6 του άρθρου 73 του Κανονισμού της Βουλής, ο Β’ Αντιπρόεδρος της Βουλής κ. Γεώργιος Καλαντζής.
Παρακαλώ τους κυρίους ψηφολέκτες να προσέλθουν στην κάλπη και επαναλαμβάνω ότι οι επί της ψηφοδόχου συνάδελφοι θα επιβεβαιώνουν την ψήφο κάθε συναδέλφου, αναφέροντας το όνομά του.
Παρακαλώ να αρχίσει η ανάγνωσή του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει κάποιος συνάδελφος που δεν άκουσε το όνομά του; Κανείς. 
Η επιστολή η οποία απεστάλη στο Προεδρείο από το συνάδελφο, σύμφωνα με το άρθρο 70Α΄ του Κανονισμού της Βουλής, καταχωρίζεται στα Πρακτικά.
(Η προαναφερθείσα επιστολή έχει ως εξής: 
(Να μπει η επιστολή σελ.339)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των ψηφοδελτίων και την εξαγωγή του αποτελέσματος. 
(ΚΑΤΑΜΕΤΡΗΣΗ - ΔΙΑΛΟΓΗ) 
(ΜΕΤΑ ΤΗ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης μυστικής ψηφοφορίας.
Ψήφισαν συνολικά 283 Βουλευτές. Ευρέθησαν στην ψηφοδόχο 283 ψηφοδέλτια. Έγκυρα: 269.
Άκυρα: 9.
Λευκά: 5.
Για κάθε καταγγελλόμενη πράξη το αποτέλεσμα της ψηφοφορίας έχει ως εξής:
Υπέρ της αξιόποινης πράξης της νόθευσης (άρθρο 242 παράγραφοι 1, 2, 3 ΠΚ), δηλαδή «ΝΑΙ», ψήφισαν 166 Βουλευτές.
Κατά της αξιόποινης πράξης της νόθευσης (άρθρο 242 παράγραφοι 1, 2, 3 ΠΚ), δηλαδή «ΟΧΙ», ψήφισαν 34 Βουλευτές.
Ψήφισαν «ΠΑΡΩΝ» 67 Βουλευτές.
Υπέρ της αξιόποινης πράξης της απιστίας σχετικά με την υπηρεσία (άρθρο 256 ΠΚ), δηλαδή «ΝΑΙ», ψήφισαν 206 Βουλευτές.
Κατά της αξιόποινης πράξης της απιστίας σχετικά με την υπηρεσία (άρθρο 256 ΠΚ), δηλαδή «ΟΧΙ», ψήφισαν 42 Βουλευτές.
Ψήφισαν «ΠΑΡΩΝ» 18 Βουλευτές.
Υπέρ της αξιόποινης πράξης της παράβασης καθήκοντος (άρθρο 259 ΠΚ), δηλαδή «ΝΑΙ», ψήφισαν 220 Βουλευτές.
Κατά της αξιόποινης πράξης της παράβασης καθήκοντος (άρθρο 259 ΠΚ), δηλαδή «ΟΧΙ», ψήφισαν 35 Βουλευτές.
Ψήφισαν «ΠΑΡΩΝ» 11 Βουλευτές.
Κατόπιν του αποτελέσματος της διεξαχθείσης μυστικής ψηφοφορίας και σύμφωνα με το άρθρο 86 παράγραφος 3 του Συντάγματος, το άρθρο 157 παράγραφος 3 του Κανονισμού της Βουλής και το άρθρο 8 του ν. 3126/2003 περί «Ποινικής Ευθύνης των Υπουργών», όπως ισχύει, η Βουλή, αποδεχόμενη το πόρισμα για την πρόταση για άσκηση δίωξης της Ειδικής Κοινοβουλευτικής Επιτροπής «προς διενέργεια προκαταρτικής εξέτασης κατά του πρώην Υπουργού κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC», αποφάσισε την άσκηση ποινικής δίωξης κατά του πρώην Υπουργού κ. Γεωργίου Παπακωνσταντίνου για τις αξιόποινες πράξεις, όπως αυτές περιγράφονται στο ως άνω πόρισμα, το οποίο καταχωρίστηκε στα Πρακτικά της Ολομέλειας της Βουλής της συνεδρίασης της 4ης Ιουλίου 2013 και αποτελεί αναπόσπαστο μέρος της απόφασης αυτής, καθώς και των Πρακτικών της σημερινής συνεδρίασης.
Ειδικότερα, κατά του πρώην Υπουργού κ. Γεωργίου Παπακωνσταντίνου για τις ακόλουθες αξιόποινες πράξεις, πρώτον, της νόθευσης (άρθρο 242 παράγραφοι 1, 2, 3 ΠΚ), δεύτερον, της απιστίας σχετικά με την υπηρεσία (άρθρο 256 ΠΚ) και τρίτον, της παράβασης καθήκοντος (άρθρο 259 ΠΚ).
Κυρίες και κύριοι συνάδελφοι, κατόπιν του αποτελέσματος αυτού, σας ενημερώνω ότι, σύμφωνα με το άρθρο 86 παράγραφος 4 του Συντάγματος, 158 παράγραφος 1 και 2 του Κανονισμού της Βουλής και το άρθρο 8 του ν. 3126/2003 περί «Ποινικής Ευθύνης των Υπουργών», όπως ισχύει, θα προχωρήσουμε στη διαδικασία που προβλέπουν οι ανωτέρω διατάξεις για τη συγκρότηση του δικαστικού συμβουλίου.
Ο Πρόεδρος της Βουλής θα απευθύνει επιστολή προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπο Αθανασίου, για να αποστείλει κατάλογο των μελών του Αρείου Πάγου, της Εισαγγελίας του Αρείου Πάγου και του Συμβουλίου της Επικρατείας, που έχουν τα νόμιμα προσόντα, προκειμένου σε προσεχή συνεδρίαση της Ολομέλειας να αναδειχθούν διά κληρώσεως, τα πέντε τακτικά και τα τρία αναπληρωματικά μέλη του δικαστικού συμβουλίου, καθώς και ο ασκών καθήκοντα εισαγγελέα με τον αναπληρωτή του.
(Το προαναφερθέν πόρισμα καταχωρίζεται στα Πρακτικά της σημερινής συνεδρίασης κι έχει ως ακολούθως:
(Να μπει το πόρισμα σελ.344-613)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, σας έχουν διανεμηθεί τα Πρακτικά των συνεδριάσεων της Πέμπτης 6 Ιουνίου 2013, της Δευτέρας 10 Ιουνίου 2013, της Τετάρτης 12 Ιουνίου 2013, της Πέμπτης 13 Ιουνίου 2013, της Παρασκευής 14 Ιουνίου 2013 και της Δευτέρας 17 Ιουνίου 2013 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς τα Πρακτικά των συνεδριάσεων της Πέμπτης 6 Ιουνίου 2013, της Δευτέρας 10 Ιουνίου 2013, της Τετάρτης 12 Ιουνίου 2013, της Πέμπτης 13 Ιουνίου 2013, της Παρασκευής 14 Ιουνίου 2013 και της Δευτέρας 17 Ιουνίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 02.54΄ λύεται η συνεδρίαση για σήμερα Τρίτη 16 Ιουλίου 2013 και ώρα 12.00΄ με αντικείμενο εργασιών του Σώματος νομοθετική εργασία: μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Φορολογία εισοδήματος, επείγοντα μέτρα εφαρμογής του ν. 4046/2012, του ν. 4093/2012 και του ν. 4127/2013 και άλλες διατάξεις», σύμφωνα με τη συμπληρωματική ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	22/7/2013 11:05:00 πμ	Από:	A.marini
Εκτυπώθηκε:	22/7/2013 10:57:00 πμ</body>
</html>