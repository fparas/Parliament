<html><head><meta name="cp:revision" content="2"><meta name="date" content="2013-08-23T06:40:00Z"><meta name="Company" content="OTS"><meta name="Keywords" content=""><meta name="meta:word-count" content="59365"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-08-23T06:24:00Z"><meta name="Word-Count" content="59365"><meta name="dcterms:created" content="2013-08-23T06:40:00Z"><meta name="dcterms:modified" content="2013-08-23T06:40:00Z"><meta name="Last-Modified" content="2013-08-23T06:40:00Z"><meta name="Last-Save-Date" content="2013-08-23T06:40:00Z"><meta name="meta:character-count" content="320577"><meta name="Template" content="Normal.dot"><meta name="meta:save-date" content="2013-08-23T06:40:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-08-23T06:40:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-08-23T06:40:00Z"><meta name="Last-Printed" content="2013-08-23T06:24:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-08-23T06:40:00Z"><meta name="xmpTPg:NPages" content="1"><meta name="resourceName" content="30-7-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="320577"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ ΘΕΡΟΥΣ Α΄ ΣΥΝΘΕΣΗ	    30-07-2013 πρωί	ΣΕΛ. 149
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2013
ΣΥΝΕΔΡΙΑΣΗ Δ΄
Τρίτη  30 Ιουλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
   α) Προς τον Υπουργό Πολιτισμού και Αθλητισμού αναφορικά με τα κριτήρια διορισμού του καλλιτεχνικού διευθυντή του Εθνικού Θεάτρου, σελ. 
   β)Προς τον Υπουργό Εργασίας, Κοινωνικής Ασφάλισης και Πρόνοιας: 
      i)σχετικά με την αντιμετώπιση των προβλημάτων στα Κέντρα Πιστοποίησης Αναπηρίας (ΚΕΠΑ), σελ. 
      ii)σχετικά με την αντιμετώπιση της ανεργίας των νέων στη χώρα μας, σελ. 
      iii)σχετικά με την καταβολή των δεδουλευμένων των εργαζομένων στο εργοστάσιο &quot;ΕΛΛΗΝΙΚΑ ΣΩΛΗΝΟΥΡΓΕΙΑ&quot;, της εταιρείας &quot;ΜΗΧΑΝΙΚΗ ΑΕ&quot; και στα εργοστάσια ξύλου &quot;ΝΕΟΣΕΤ&quot; και &quot;ΣΕΛΜΑΝ&quot; στη Χαλκίδα, σελ. 
   γ)Προς τον Υπουργό Παιδείας και Θρησκευμάτων, σχετικά με την απελευθέρωση των απολύσεων στα ιδιωτικά σχολεία, σελ. 
   δ)Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων στα Καταστήματα Κράτησης της Βόρειας Ελλάδας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής του σχεδίου νόμου του Υπουργείου Τουρισμού: &quot;Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις&quot;, σελ. 
2. Κατάθεση  Έκθεσης Διαρκούς Επιτροπής: 
Η Διαρκής Επιτροπή Παραγωγής και Εμπορίου καταθέτει την  Έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής:  &quot;Αντιμετώπιση της αυθαίρετης δόμησης, περιβαλλοντικό ισοζύγιο και άλλες διατάξεις&quot;, σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι.
ΚΑΛΑΝΤΖΗΣ Γ.
ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΚΕΦΑΛΟΓΙΑΝΝΗ  Ό. , σελ.
ΚΟΥΙΚ Τ. , σελ.
ΚΡΙΤΣΩΤΑΚΗΣ Μ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.

Β. Επί των επικαίρων ερωτήσεων:
ΑΘΑΝΑΣΙΟΥ Χ. , σελ.
ΑΜΑΝΑΤΙΔΗΣ Ι. , σελ.
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΓΙΑΤΑΓΑΝΑ Χ. , σελ.
ΚΑΛΑΝΤΖΗΣ Γ. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΔΙΚΟΓΛΟΥ Σ.(ΠΑ.ΣΟ.Κ.), σελ.
ΜΑΡΙΝΟΣ Α. , σελ.
ΠΑΝΑΓΙΩΤΟΠΟΥΛΟΣ Π. , σελ.
ΤΡΙΑΝΤΑΦΥΛΛΟΣ Κ. , σελ.

Γ. Επί του σχεδίου νόμου του Υπουργείου Τουρισμού:
ΑΠΟΣΤΟΛΟΥ Ε. , σελ.
ΒΟΥΛΤΕΨΗ Σ. , σελ.
ΓΚΕΡΕΚΟΥ Α. , σελ.
ΗΛΙΟΠΟΥΛΟΣ Π. , σελ.
ΚΑΛΑΝΤΖΗΣ Γ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΤΣΑΦΑΔΟΣ Κ. , σελ.
ΚΑΤΣΩΤΗΣ Χ. , σελ.
ΚΕΦΑΛΟΓΙΑΝΝΗ  Ό. , σελ.
ΚΟΥΝΤΟΥΡΑ  Έ. , σελ.
ΚΡΙΤΣΩΤΑΚΗΣ Μ. , σελ.
ΚΩΝΣΤΑΝΤΟΠΟΥΛΟΣ Γ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΙΝΟΣ Α. , σελ.
ΟΙΚΟΝΟΜΟΥ Β. , σελ.
ΡΗΓΑΣ Π. , σελ.
ΥΨΗΛΑΝΤΗΣ Β. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2013
ΣΥΝΕΔΡΙΑΣΗ Δ΄
Τρίτη 30 Ιουλίου 2013
Αθήνα, σήμερα στις 30 Ιουλίου 2013, ημέρα Τρίτη και ώρα 18.07΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α΄ σύνθεση) για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ .
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 25-7-2013 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της Γ΄ συνεδριάσεώς του, της Πέμπτης 25 Ιουλίου 2013, σε ό,τι αφορά την ψήφιση στο σύνολο νόμο «Φορολογικές διαδικασίες και άλλες διατάξεις».)
Παρακαλείται ο κύριος Γραμματέας να ανακοινώσει τις αναφορές προς το Τμήμα. 
(Ανακοινώνονται προς το Τμήμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ελένη Ελευθεριάδου εκφράζει τη διαμαρτυρία της για την πολιτική της Κυβέρνησης προς τους εκπαιδευτικούς.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης εκφράζει την αντίθεσή της στο άρθρο 82 του πολυνομοσχεδίου, που καταργεί τομείς και ειδικότητες.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Νίνα Γκατζούλη, συντονίστρια Παμμακεδονικών Ενώσεων Υφηλίου, παραθέτει τις απόψεις της σχετικά με το ζήτημα της ονομασίας των Σκοπίων.
4) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η Ομοσπονδία Βιοτεχνικών Σωματείων Θεσσαλονίκης εκφράζει την αντίθεσή της στη λειτουργία των καταστημάτων τις Κυριακές.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Σύλλογοι Εκπαιδευτικών και Μαθητών του 1ου ΕΠΑΛ Τυρνάβου εκφράζουν την αντίθεσή τους στις διατάξεις του πολυνομοσχεδίου που αφορούν τις απολύσεις εκπαιδευτικών από τα δημόσια σχολεία.
6) Ο Βουλευτής Β΄ Αθηνών κ. ΒΑΣΙΛΕΙΟΣ ΚΑΠΕΡΝΑΡΟΣ κατέθεσε αναφορά με την οποία το Σωματείο Εργαζομένων ΕΚΑΒ αιτείται την επίλυση θεσμικών αιτημάτων των εργαζομένων.
7) Ο Βουλευτής Β΄ Αθηνών κ. ΟΔΥΣΣΕΥΣ-ΝΙΚΟΣ ΒΟΥΔΟΥΡΗΣ κατέθεσε αναφορά με την οποία ο Συνήγορος του Πολίτη παραθέτει τις προτάσεις του σχετικά με την τήρηση της αρχής της αναλογικότητας των βαρών και την εφαρμογή των κανόνων του Διεθνούς Δικαίου που έχουν κυρωθεί από τη χώρα μας, βάσει του ν. 4093/2012.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου παραθέτει τις προτάσεις της για τις διατάξεις του φορολογικού πολυνομοσχεδίου.
9) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία αιτείται τη στήριξη της πολιτείας για την ένταξη των ζημιών σε ελαιοκαλλιέργειες της περιοχής σε πρόγραμμα «Κρατικών Οικονομικών Ενισχύσεων».
10) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Πανελλήνια Ομοσπονδία Ξεναγών αιτείται την απόσυρση τροπολογίας του υπό ψήφιση σχεδίου νόμου του Υπουργείου Τουρισμού, που αφορά την αναδρομική ισχύ διοικητικών πράξεων.
11) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο κ. Αντώνιος Χιωτάκης αιτείται την επίλυση θέματος που έχει προκύψει για τους απόφοιτους της Α΄ Λυκείου μετά την κατάργηση του τομέα υγείας στα ΕΠΑΛ.
12) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία αιτείται τη λήψη μέτρων σχετικά με τη θεσμοθέτηση και εφαρμογή συστημάτων συμψηφισμού παραγόμενης-καταναλισκόμενης ενέργειας. 
13) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Δίκτυο Κοινωνικής Πολιτικής Αυτοδιοικήσεων Κρήτης αιτείται την επίλυση του θέματος χρηματοδότησης των κέντρων ημερήσιας φροντίδας ηλικιωμένων και ΑΜΕΑ.
14) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Πρόεδρος του ΤΕΙ Θεσσαλίας εκφράζει την αντίθεσή του στη μεταφορά της έδρας της Σχολής Τεχνολογίας Γεωπονίας και Τεχνολογίας Τροφίμων και Διατροφής από την Καρδίτσα στη Λάρισα.
15) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία ο Δήμαρχος Κερατσινίου- Δραπετσώνας Νομού Αττικής αιτείται τη λήψη μέτρων για την αντιμετώπιση της συνεχούς διαρροής πετρελαιοειδών και καταλοίπων αυτών από το εργοστάσιο της ΔΕΗ της περιοχής στη θέση «Λιμανάκι Αγίου Νικολάου».
16) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία το δημοτικό συμβούλιο Κερατσινίου - Δραπετσώνας εκφράζει τη διαμαρτυρία του για την απόφαση της διοίκησης του ΙΚΑ να μεταφέρει τις διοικητικές υπηρεσίες του ΙΚΑ Αμφιάλης στη Δραπετσώνα.
17) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία το Δίκτυο Κοινωνικής Πολιτικής Αυτοδιοικήσεων Κρήτης αιτείται τη λήψη μέτρων χρηματοδότησης των κέντρων ημερήσιας φροντίδας ηλικιωμένων και ΑΜΕΑ.
18) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία η συντονιστική επιτροπή για τον αγώνα ΤΕΙ Χαλκίδας αιτείται την επανεξέταση του προεδρικού διατάγματος αναφορικά με το ΤΕΙ Χαλκίδας.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης διαμαρτύρεται για τις αποφάσεις που έχουν ληφθεί για το επάγγελμά τους από το Ευρωπαϊκό Κοινοβούλιο.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πειραιά εκφράζει την αντίθεσή του στις διατάξεις του φορολογικού πολυνομοσχεδίου που αφορούν πρόσθετη έκτακτη φορολόγηση 40% επί ακαθαρίστων.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία τα Ορθόδοξα Ιεραποστολικά Σωματεία «Χριστιανική Εστία Πατρών» ,»Γονέων Ένωση Χριστιανική Αγωγή-Τμήμα Πατρών» και «Μέγας Βασίλειος» αιτούνται την παραμονή της Κυριακής ως ημέρας αργίας.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Εκπαιδευτικών Κομμωτικής εκφράζει την αντίθεσή του στην πολιτική της Κυβέρνησης απέναντι στο επάγγελμά τους.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο πρόεδρος της Συντονιστικής Επιτροπής Συμβολαιογραφικών Συλλόγων Ελλάδος εκφράζει την αντίθεσή του στην επιβολή νέου φόρου ταυτόχρονα με τη διατήρηση του σημερινού καθεστώτος φορολογίας υπεραξίας και ΦΠΑ στα νεόδμητα και των φόρων μεταβίβασης.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ιωάννης Σίδερης με την επιστολή του στηρίζει την αξιοκρατία και την διαφάνεια και ότι οι διορισθέντες Δημοτικοί Αστυνομικοί με τον γραπτό διαγωνισμό του ΑΣΕΠ του 1998 πρέπει να εξαιρεθούν από την διαθεσιμότητα.
25) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ένωση Λειτουργών Τεχνικής Επαγγελματικής Εκπαίδευσης Ηρακλείου εκφράζει τη διαμαρτυρία της για την κατάργηση ειδικοτήτων των ΕΠΑΛ-ΕΠΑΣ και τη διαθεσιμότητα των εκπαιδευτικών.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εμπορικός και Εισαγωγικός Σύλλογος Αιγιαλείας Νομού Αχαΐας εκφράζει την αντίθεσή του στις νέες νομοθετικές ρυθμίσεις του πλαισίου της αγοράς που προωθούνται με το νέο σχέδιο νόμου «Κανόνες ρύθμισης της αγοράς προϊόντων και παροχής υπηρεσιών».
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Νικόλαος Παππούς εκφράζει την αντίθεσή του στην κατάργηση των νεοσύστατων κλάδων ΠΕ34 Ιταλικής και ΠΕ40 Ισπανικής.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ολιγωρία επίλυσης διοικητικών θεμάτων στο Πανεπιστήμιο Πατρών.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις απόψεις του πρώην Αντιεισαγγελέα του Αρείου Πάγου κ. Ιωάννη Τέντε, σχετικά με τις εξαιρέσεις πολιτικών και διοικητικών προσώπων.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ζαχαρίας Κωνσταντάκης παραθέτει τις απόψεις του σχετικά με τις οφειλές της τέως Εμπορικής Τράπεζας στο ΙΚΑ.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Γενική Διεύθυνση Ασφαλιστικών Υπηρεσιών του ΙΚΑ επισημαίνει την ανάγκη να αποδοθούν τα οφειλόμενα ποσά στους ασφαλισμένους του ΙΚΑ.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συνεχή υποβάθμιση του Νοσοκομείου Καλαβρύτων τόσο σε ιατρικό όσο και σε νοσηλευτικό προσωπικό.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο διαφαινόμενο περιορισμό της προστασίας συνταγματικά κατοχυρωμένων δημόσιων αγαθών λόγω της οικονομικής κρίσης 
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καταβολή χρηματικού ποσού από φοιτητές σε γραφεία που αναλαμβάνουν τη συγγραφή πτυχιακών και μεταπτυχιακών εργασιών.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις δυσμενείς συνέπειες που έχει για τους καταθέτες το «κούρεμα» των ομολόγων.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την απαξιωτική πολιτική της Κυβέρνησης απέναντι στις ευάλωτες κοινωνικές ομάδες των πολυτέκνων.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πολιτική διαπραγμάτευση που προηγείται της προκήρυξης των τηλεοπτικών αδειών.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το πρόστιμο που επέβαλε το ΕΣΡ σε περιφερειακά κανάλια της χώρας που αναμετέδιδαν εκπομπές της διαδικτυακής ΤV του Μάκη Τριανταφυλλόπουλου.
39) Ο Βουλευτής Β΄ Πειραιώς κ. ΑΝΑΣΤΑΣΙΟΣ ΝΕΡΑΝΤΖΗΣ κατέθεσε δημοσίευμα εφημερίδας το οποίο αναφέρεται στα αρνητικά δεδομένα που έχει να αντιμετωπίσει ο νέος Διευθύνων Σύμβουλος της ΕΡΤ κ. Μανώλης Γκίκας.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την παρέμβαση της δικαιοσύνης για τις υπέρογκες σπατάλες της Οργανωτικής Επιτροπής των Ολυμπιακών Αγώνων - Αθήνα 2004, επί προεδρίας της κ. Γιάννας Αγγελοπούλου.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την επιβάρυνση του Νοσηλευτικού Ιδρύματος του Στρατού Ξηράς με τη νοσηλευτική εξυπηρέτηση όλου του προσωπικού της Ελληνικής Αστυνομίας και των οικογενειών τους.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απαξίωση και το διασυρμό των Ενόπλων Δυνάμεων, με αφορμή την πρόσφατη αυτοκτονία Έλληνα Υπολοχαγού.
43) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Δήμαρχος Αίγινας και ο Αντιπεριφερειάρχης Αττικής αιτούνται τη λήψη μέτρων για την ομαλή υδροδότηση της Αίγινας.
44) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Αντιδήμαρχος της Δημοτικής Ενότητας Μουρεσίου του Δήμου Ζαγοράς-Μουρεσίου Νομού Μαγνησίας αιτείται τη δημιουργία Πυροσβεστικού Σταθμού στον εν λόγω δήμο.
45) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Αντώνιος Χιωτάκης αιτείται την επίλυση θέματος που αφορά απόφοιτους της Α΄ Λυκείου των ΕΠΑΛ μετά την κατάργηση του Τομέα Υγείας.
46) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία το Επιμελητήριο Αχαΐας αιτείται να συμπεριληφθεί η Αχαϊκή Συνεταιριστική Τράπεζα στην ανασυγκρότηση των συνεταιριστικών τραπεζών ή να ενταχθεί το ενεργητικό και το παθητικό της στο σχήμα που θα διαμορφωθεί.
47) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Δήμαρχος Δυτικής Αχαΐας επισημαίνει την ανάγκη εκπόνησης σχεδίου ανασυγκρότησης της πληγείσας περιοχής από το σεισμό της 8ης Ιουνίου 2008, ώστε να ολοκληρωθεί η στεγαστική αποκατάσταση των κατοίκων και να λυθεί το πρόβλημα στέγασης των δημοσίων υπηρεσιών του δήμου.
48) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Σύλλογος Εκπαιδευτικών του 2ου ΕΠΑΛ Ηρακλείου αιτείται την επίλυση θέματος που αφορά τους απόφοιτους της Α΄ Τάξης του ΕΠΑΛ, μετά την κατάργηση του Τομέα Υγείας και Πρόνοιας.
49) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία η κ. Βασιλική Φατούρου αιτείται την επίλυση θέματός της που αφορά τη χορήγηση άδειας εγκατάστασης και λειτουργίας πλωτής εξέδρας στα Σύβοτα Λευκάδας.
50) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Δήμαρχος Νοτίου Πηλίου Νομού Μαγνησίας αιτείται την άμεση λήψη μέτρων για την αποκατάσταση των ζημιών που προκλήθηκαν στην παραγωγή ελιάς της περιοχής λόγω δυσμενών καιρικών συνθηκών.
51) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία ο Πανελλήνιος Σύλλογος Εργαζομένων στα κέντρα δημιουργικής απασχόλησης παιδιών επισημαίνει προβλήματα δυσλειτουργίας των εν λόγω κέντρων μετά τη μείωση του voucher που τα αφορά.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 8698/20-03-2013 ερώτηση του Βουλευτή κ. Κουκούτση Δημητρίου δόθηκε με το υπ’ αριθμ. Υ/ΙΕ/Α/116/18-06-2013 έγγραφο από τον Υφυπουργό στον Πρωθυπουργό η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
2. Στην με αριθμό 10093/23-04-2013 ερώτηση του Βουλευτή κ. Γερμενή Γεώργιου δόθηκε με το υπ’ αριθμ. 1294/18-06-2013 έγγραφο από τον Υπουργό Εσωτερικών η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
3. Στην με αριθμό 10267/26-04-2013 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. Β-843/18-06-2013 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
4. Στην με αριθμό 10919/22-05-2013 ερώτηση των Βουλευτών κυρίων Κριτσωτάκη Μιχαήλ, Δερμιτζάκη Κωνσταντίνου, Διακάκη Μαρίας, Ξανθού Ανδρέα, Σταθάκη Γεώργιου δόθηκε με το υπ’ αριθμ. ΓΚΕ 1098566 ΕΞ 2013/4219/18-06-2013 έγγραφο από τον Υπουργό Οικονομικών η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
5. Στην με αριθμό 10996/24-05-2013 ερώτηση του Βουλευτή κ. Μαντά Χρήστου δόθηκε με το υπ’ αριθμ. Β-902/18-06-2013 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
6. Στην με αριθμό 11015/27-05-2013 ερώτηση του Βουλευτή κ. Καλαντζή Γεώργιου δόθηκε με το υπ’ αριθμ. ΓΚΕ 1098716 ΕΞ 2013 4260/18-06-2013 έγγραφο από τον Υπουργό Οικονομικών η ακόλουθη απάντηση:
7. Στην με αριθμό 11143/29-05-2013 ερώτηση των Βουλευτών κυρίων Κριτσωτάκη Μιχαήλ, Διακάκη Μαρίας δόθηκε με το υπ’ αριθμ. 1091/18-06-2013 έγγραφο από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
8. Στην με αριθμό 11412/05-06-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. Β13-314/18-06-2013 έγγραφο από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτη είναι η με αριθμό 12/25-7-2013 επίκαιρη ερώτηση πρώτου κύκλου του  Βουλευτή Αχαΐας του Λαϊκού Συνδέσμου-Χρυσή Αυγή, κ. Μιχαήλ Αρβανίτη-Αβράμη προς τους Υπουργούς Παιδείας και Θρησκευμάτων και Πολιτισμού και Αθλητισμού αναφορικά με τα κριτήρια διορισμού του καλλιτεχνικού διευθυντή του Εθνικού Θεάτρου. 
Παρακαλώ τον κ. Αρβανίτη-Αβράμη να πάρει το λόγο.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Πριν εισέλθω στην ανάπτυξη της ερωτήσεώς μου, θεωρώ ηθική υποχρέωσή μου ως άνθρωπος αλλά και ως ένας εκ των εκπροσώπων του έθνους να αναφερθώ στο τραγικό περιστατικό που έλαβε χώρα την περασμένη Τετάρτη στην Πάτρα, σ’ αυτήν την πολύπαθη πόλη από τους λεγόμενους αναρχοαυτόνομους αντεξουσιαστές, οι οποίοι συνεχίζουν την εγκληματική τους ενέργεια. 
Συγκεκριμένα, έστησαν ενέδρα σε ένα από τα κεντρικότερα σημεία της πόλεως και αποπειράθηκαν να δολοφονήσουν μέλος της Χρυσής Αυγής. Του κατήνεγκον συντριπτικά κατάγματα σε εννέα πλευρά. Γλίτωσε τη ζωή του και δεν τρυπήθηκε κανένας πνεύμονάς του. Επίσης, προκάλεσαν τραύματα στο κρανίο του και ήδη νοσηλεύεται ακόμη αφού πέρασε πρώτα από την εντατική. 
Σε έναν συνεπιβαίνοντα, επίσης μέλος της Χρυσής Αυγής, έσπασαν τις επιγονατίδες με σιδηρολοστό. Και αυτός δεν πρόκειται ποτέ να βρει την υγεία του. Δεν πρόκειται ποτέ να περπατήσει κανονικά. Ειρήσθω, δε, εν παρόδω,  στο αυτοκίνητο ήταν και η σύζυγος του πρώτου παθόντος. Φανταστείτε να ήταν και τα τρία παιδιά που έχει. Αυτός έχει αχρηστευθεί ουσιαστικά για πολύ καιρό και δεν θα μπορεί ούτε καν να δουλέψει. Κατέστρεψαν ολοσχερώς το αυτοκίνητό του. 
Έφυγαν ανενόχλητοι με την τυπική προσαγωγή που έγινε. Εκεί, στην Αστυνομική Διεύθυνση απεκάλυψαν τα πρόσωπά τους, ήπιαν τον καφέ τους και ως συνήθως έφυγαν ελεύθεροι. Πού θα πάει αυτό το κακό; Συνεχώς γίνονται αυτές οι επιθέσεις. 
Καταγγέλλω τον Υπουργό Δένδια ως ηθικό αυτουργό και συναυτουργό σ’ αυτές τις δολοφονικές επιθέσεις. Δεν είναι δυνατόν οι άνθρωποι αυτοί –αν μπορούν να χαρακτηριστούν άνθρωποι- να έχουν καταλάβει δύο δημόσια κτήρια και εκεί να παρασκευάζουν τα εγκλήματά τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εκεί παρασκεύαζαν και εγκληματικά μέσα όπως είναι οι μολότωφ και άλλα. Κάθε τόσο εξορμούν, ειδικώς κατά της Χρυσής Αυγής αλλά και άλλων πατρινών πολιτών των οποίων τα μαγαζιά καταστρέφουν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε παρακαλώ.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Φυσικά αναστατώνουν το κέντρο της πόλεως. 
Έγιναν επανειλημμένως διαβήματα από τον ομιλούντα προφορικώς και γραπτώς και διά της τηλεοράσεως και διά άλλων μέσων. Εν τούτοις δεν είδα ούτε μια έκφραση συμπαθείας από τον Υπουργό Δημοσίας Τάξεως. Έχει πλέον γίνει Υπουργός «Προστασίας της τρομοκρατίας κατά των πολιτών».</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Αρβανίτη, αυτή είναι η άποψή σας. Μπορείτε να τον κρίνετε πολιτικά, αλλά η δική μου άποψη και της πλειοψηφίας είναι ότι ο κ. Δένδιας είναι εκ των καλυτέρων Υπουργών και κάνει πολύ καλά τη δουλειά του. 
Είπατε την άποψή σας. Σωστά την είπατε για το θέμα της επίθεσης. Σταματήστε εκεί όμως. Σταματήστε στην επίθεση. Μην κρίνετε τον Υπουργό γιατί η άποψη της πλειοψηφίας είναι διαφορετική.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Εμείς δεν θα είχαμε λόγο, αν δεν κατεφέρετο κατά της Χρυσής Αυγής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Είπατε το γεγονός. Σας άφησα να το πείτε. Μην μπαίνετε σε κριτικές.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Πείτε μου, κύριε Πρόεδρε, πώς θα αμυνθούμε; Θα προσφέρουμε θύμα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Αρβανίτη, είπατε την άποψή σας για το γεγονός και ορθώς. Από εκεί και πέρα, η κριτική σας για τον κ. Δένδια είναι τουλάχιστον άδικη. 
Συνεχίστε για ένα λεπτό για την ερώτησή σας.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τέλος πάντων, οι πράξεις του δείχνουν αυτό. Εγώ ούτε εξύβρισα ούτε λοιδόρησα τον κύριο Υπουργό. 
Αυτό δείχνουν οι πράξεις τους, όπου καθ’ ομολογία αξιωματικών της Αστυνομίας, έχουν λάβει εντολή…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, σας παρακαλώ, κύριε Αρβανίτη. Με φέρνετε σε δύσκολη θέση.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Δεν πρέπει η Βουλή και ο ελληνικός λαός να το γνωρίζει αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το είπατε, κύριε Αρβανίτη. Σας άφησα να πείτε τη θέση σας. Μπείτε, σας παρακαλώ, στην ερώτησή σας.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Δηλαδή δεν πρέπει αυτά να λέγονται;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτό είπα εγώ τώρα;</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Λοιπόν, σταματάω. Θα αναφερθώ και στις προεκλογικές δηλώσεις Σαμαρά που είπε ότι θα κατεβάσει τις κουκούλες! Δεν έχουν κατέβει οι κουκούλες, κύριε Πρόεδρε! Κάτι άλλο έχει κατέβει!
Κλείνοντας, εκφράζω τη λύπη μου προς τον κύριο Υπουργό, ο οποίος αναμένει τόση ώρα, αλλά το θεωρώ τόσο ουσιώδες αυτό το γεγονός. Ζει σε κατάσταση τρομοκρατίας η Πάτρα. Επιτέλους!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τους τρομοκράτες θα τους τρομοκρατήσουμε με τον πολιτισμό μας και με την παιδεία μας.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Άλλο δημοκρατία και άλλο ασυδοσία και αναρχία. 
Λοιπόν, κύριε Πρόεδρε, το Εθνικό Θέατρο υπήρξε εθνικό κεφάλαιο για την πατρίδα μας και ιστορικώς και μορφωτικώς. Η διαδρομή του είναι γνωστή. Ξεκίνησε η ανέγερσίς του επί Βασιλέως Γεωργίου, στα τέλη του 19ου αιώνα, αλλά λόγω των μεσολαβησάντων πολέμων -των Βαλκανικών, του Α΄ Παγκοσμίου Πολέμου και της Μικρασιατικής Καταστροφής- σταμάτησε η λειτουργία του και μετά ο Ιωάννης Γρυπάρης που ήταν Διευθυντής Γραμμάτων του Υπουργείου Παιδείας και Τεχνών, εξεπόνησε ένα σχέδιο.
 Αυτό το σχέδιο έμεινε στα χαρτιά λόγω των γνωστών επακολουθησάντων γεγονότων. Αυτό έγινε το 1923, μετά είχαμε τα επανειλημμένα κινήματα και τελικά φτάσαμε στο 1930 όπου επί Υπουργίας Γεωργίου Παπανδρέου στο Παιδείας απεφασίσθη, εκατερτίσθη σχετικό νομοσχέδιο για την ίδρυση Εθνικού Θεάτρου και εισήχθη στη Βουλή όπου και εκυρώθη. 
Έκτοτε, εκόσμησαν με τις ερμηνείες τους, διά της λαμπράς και ταλαντούχου παρουσίας τους, αθάνατα έργα ξένων και ελλήνων συγγραφέων, καταξιωμένοι ερμηνευτές όπως είναι οι Παξινού, Βεάκης, Μυράτ, Κατράκης, Μινωτής, Μουσούρης, Λυκούργος Καλλέργης, Νέζερ και άλλοι πολλοί. Στο πρώτο συμβούλιο, μάλιστα, ήταν ο Ιωάννης Γρυπάρης, ήταν ο Λοιδωρίκης, ήταν ο Φώτος Πολίτης, καταξιωμένοι άνθρωποι του πνεύματος. 
Την 21η Μαΐου, ανήμερα του Αγίου Κωνσταντίνου και της Αγίας Ελένης, ο απελθών και αντικατασταθείς Υπουργός κ. Τζαβάρας διόρισε Καλλιτεχνικό Διευθυντή του Εθνικού Θεάτρου τον Σωτήριο Χατζάκη. Βεβαίως, δεν εξεπλάγημεν, διότι είναι γνωστό ότι από μακρού η Νέα Δημοκρατία έχει αφήσει τα ηνία της πνευματικής και ηθικής καθοδηγήσεως των νέων Ελλήνων εις χείρας εκείνων που μόνο σπείρουν και διδάσκουν τη θολή κουλτούρα και την αναζήτηση της ύλης και τίποτα άλλο πέραν αυτής. Είναι γνωστό και δεν εξεπλάγημεν.
Όμως πιστεύω ότι το πράγμα έχει φτάσει στα όριά του, διότι ο καλλιτεχνικός διευθυντής, ο οποίος ορίσθη, είναι γνωστός για δύο έργα τα οποία σκηνοθέτησε –ενδεχομένως κι έγραψε, δεν γνωρίζω- με το ένα από τα οποία είχε ως αποτέλεσμα να διασύρει τον «Τελευταίο Πειρασμό» του Νίκου Καζαντζάκη, προκειμένου…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε Αρβανίτη, γιατί μιλάτε για έξι λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τελειώνω, κύριε Πρόεδρε και θα επανέλθω στη δευτερολογία μου εν εκτάσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ακριβώς. Θα επανέλθετε στη δευτερολογία σας.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Διαστρέβλωσε, λοιπόν, τον «Τελευταίο Πειρασμό» του Καζαντζάκη και τον εξεχυδάισε, προκειμένου να χτυπήσει και να προσβάλει το πρόσωπο του Χριστού. Εν συνεχεία, σε ένα άλλο έργο του «Ιεροί Γάμοι» προσέβαλε τις αγίες της ορθοδοξίας. 
Ο κύριος αυτός, λοιπόν, τώρα είναι καλλιτεχνικός διευθυντής και προ ημερών –είναι γνωστό, θα το πω στη δευτερολογία μου- ο Πρόεδρος ο οποίος είχε οριστεί, ο κ. Ξαρχάκος, παραιτήθη και θα πω μετά για ποιους λόγους παραιτήθη ο κ. Ξαρχάκος…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τα ερωτήματα προς τον κύριο Υπουργό είναι τα εξής: Με ποια αξιολογικά κριτήρια προχώρησε σε αυτόν το διορισμό ο κ. Τζαβάρας; Επίσης, υιοθετεί και το Υπουργείο τέτοιου είδους παραστάσεις στο Εθνικό Θέατρο που ετοιμάζονται με «Φιλιππίδηδες», με «Λαζόπουλους» -γνωστούς εκμαυλιστάς της ελληνικής κοινωνίας- και με «Χατζάκηδες»;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Ευχαριστώ, κύριε Πρόεδρε.
Πριν απαντήσω, ειδικότερα για τα θέματα του Εθνικού Θεάτρου, θα μου επιτρέψετε να διατυπώσω ορισμένες σκέψεις που αφορούν τον τρόπο με τον οποίο, τουλάχιστον ως νέος Υπουργός Πολιτισμού και Αθλητισμού, αντιλαμβάνομαι τα θέματα τα οποία καλούμεθα μαζί με τον Υφυπουργό, τον κ. Αδριανό, να διαχειριστούμε.
Κατ’ αρχάς, ο πολιτισμός είναι πεδίο ενοποιητικό και όχι συγκρουσιακό για όλους μας. Είναι πεδίο στο οποίο πρέπει να ενώνονται οι διαφορετικές τάσεις και απόψεις που παρατηρούνται μέσα στην ελληνική κοινωνία και να αποκτούν ένα γόνιμο και ουσιαστικότερο περιεχόμενο. Είναι προνομιακός χώρος για την Ελλάδα και τους Έλληνες, διότι –το έχω πει δημόσια, θα το επαναλάβω- η Ελλάδα του πολιτισμού είναι η Ελλάδα που δεν ηττάται, η Ελλάδα που έχει αυτοπεποίθηση, η Ελλάδα που προχωρεί με σταθερό βήμα διαχρονικά, που νικάει και –γιατί όχι;- θριαμβεύει. Από αυτήν την Ελλάδα, λοιπόν, από την Ελλάδα του πολιτισμού, τη διαχρονική Ελλάδα, τη νικηφόρο Ελλάδα πρέπει αυτές τις δύσκολες στιγμές να αντλούμε δύναμη, έμπνευση και κουράγιο. 
Θέλω από το Βήμα της Βουλής να ευχαριστήσω και να συγχαρώ όλους τους ανθρώπους του πολιτισμού που κάτω από αντίξοες συνθήκες δίνουν αυτήν την περίοδο την καθημερινή μάχη της δημιουργίας και της ουσιαστικής προόδου και αποδεικνύουν ότι με ελάχιστα μέσα, με ελάχιστα χρήματα μπορούν να πετύχουν το καλύτερο.
Θέλω να καλέσω όλους και εσάς, κύριε συνάδελφε, στον οποίο έχω την τιμή να απαντώ με τη διαδικασία του κοινοβουλευτικού ελέγχου, να ανταποκριθούμε σ’ αυτήν την πραγματικότητα, δηλαδή με την πράξη μας και τις πρωτοβουλίες μας και, κυρίως, με τον πολιτικό μας λόγο να αποδείξουμε το αυτονόητο, ότι υιοθετούμε την πραγματικότητα, δίνοντας το προσωπικό μας στίγμα σε αυτό το ενοποιητικό πεδίο που είναι ο πολιτισμός και όχι -επιτρέψτε μου να πω- αναλωνόμενοι σε συγκρούσεις εντός των κομματικών ορίων που και ξεπερασμένες είναι και –επιτρέψτε μου να πω- τελείως ξένες προς το πνεύμα και τα κελεύσματα και τις ανάγκες τις εποχής.
Σε ό,τι αφορά τη γενικότερη αντίληψη, για να έρθω στο ειδικό ερώτημα, με την οποία ως αρμόδιος Υπουργός παρακολουθώ τα θέματα του πολιτισμού, θα σας πω ότι οι καιροί επιβάλλουν να είμαστε περισσότερο Έλληνες, περισσότερο Ευρωπαίοι και περισσότερο πολίτες του κόσμου και μέσα από αυτήν τη λογική να συμμετέχουμε στο πολιτιστικό γίγνεσθαι ως δημιουργοί, ως πολίτες, ως αποδέκτες του πολιτιστικού προϊόντος που παράγεται σήμερα στην Ελλάδα.
Θα αναφερθώ τώρα σε ό,τι αφορά το Εθνικό Θέατρο. Το Εθνικό Θέατρο γνωρίζετε -ανατρέξατε στην πολύτιμη συμβολή του Γεωργίου Παπανδρέου, συμφωνώ- ότι ιδρύθηκε με σκοπούς εκπαιδευτικούς, πνευματικούς και ψυχαγωγικούς. Είναι ίδρυμα δημοσίου ενδιαφέροντος, απευθύνεται σε όλο τον ελληνικό λαό, έχει λοιπόν το ενοποιητικό στοιχείο, δεν μπορεί να μονοπωλείται από μια σχολή ιδεών ή από ένα χώρο ιδεών. 
Το Εθνικό Θέατρο υπηρετεί να αναδεικνύει τα αιτήματα της πνευματικότητας και της ψυχικής ανάτασης των πολιτών. Είναι όχημα αναπτυξιακό και στις μέρες μας που μιλάμε για πολιτισμό και ανάπτυξη, είναι όχημα πολιτισμού που μπορεί να αποβεί θαυμάσια και αναπτυξιακό εργαλείο. 
Τις παραστάσεις που δίνει ή θα δώσει το Εθνικό Θέατρο αυτήν την περίοδο στα πλαίσια του Φεστιβάλ Αθηνών Επιδαύρου τις παρακολουθεί ένας πολύ μεγάλος αριθμός ξένων επισκεπτών μας, τουριστών εδώ, και θεωρώ ότι δίνουμε μεταξύ των άλλων δείγματα εξαιρετικής πολιτιστικής δημιουργίας.
Το Εθνικό Θέατρο, λοιπόν, από τη φύση του και την αποστολή του ως δημόσιος φορέας αναδεικνύει, προάγει και καλλιεργεί τις πνευματικές αξίες του λαού μας συνδέοντας και αναδεικνύοντας την ελληνική παράδοση και την εντοπιότητα με το παγκόσμιο καλλιτεχνικό γίγνεσθαι, την ελληνικότητα με την οικουμενικότητα, η οποία οικουμενικότητα είναι στοιχείο που είναι συστατικό της ελληνικής ταυτότητας και του ελληνικού πολιτισμού.
Η επιλογή, λοιπόν, των διοικητικών και διευθυντικών στελεχών γίνεται από την πολιτεία με αυστηρά κριτήρια και πάντοτε μέσα στα πλαίσια που ορίζουν οι θεσμοί.
Με αυτά τα κριτήρια επελέγη και ο νυν Καλλιτεχνικός Διευθυντής του Εθνικού Θεάτρου, ο κ. Χατζάκης. Θεωρώ ότι ως καλλιτεχνικός δημιουργός ανταποκρίνεται στα κριτήρια που έχουν τεθεί γι’ αυτήν τη θέση. Τα δείγματα γραφής που έχει δώσει και με την ανακοίνωση του χειμερινού ρεπερτορίου δείχνουν ότι κινείται προς τη σωστή κατεύθυνση. Ο ρόλος είναι ενοποιητικός, αγκαλιάζει όλη την ελληνική κοινωνία, είναι επίσης κεντρομόλος και όχι φυγόκεντρος. Από εκεί και πέρα, όλοι δοκιμάζονται. Όλοι δίνουμε το σήμα μας, όλοι κρινόμεθα γι’ αυτό που δίνουμε και –γιατί όχι- κρινόμεθα και αυστηρά. 
Νομίζω, όμως, κύριε συνάδελφε, ότι η κριτική που κάνετε αδικεί και την πορεία και την προσωπικότητα του Καλλιτεχνικού Διευθυντή του Εθνικού Θεάτρου. Νομίζω ότι η ανακοίνωση του νέου ρεπερτορίου ανταποκρίνεται στα ζητούμενα που σας είπα και πιστεύω ότι το Εθνικό Θέατρο από την επόμενη σεζόν, δηλαδή από το φθινόπωρο και μετά, όπως έκανε και κατά τους θερινούς μήνες, θα δώσει για μία ακόμη φορά εξαιρετικά δείγματα τέχνης και πολιτισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Υπουργέ.
Το λόγο έχει ο συνάδελφος κ. Αρβανίτης.</ChairmanSpeech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Το Εθνικό Θέατρο γνωρίζαμε ότι είχε σκοπό και ήτο προορισμένο να είναι διδακτήριο αρετής και προσφοράς γνώσεων. Μέχρι πρότινος επετέλη την αποστολή του εις το ακέραιον με ηθοποιούς, οι οποίοι ηρμήνευον καταξιωμένα αθάνατα έργα ξένων και Ελλήνων συγγραφέων, κλασικά έργα. Δεν θα αναφερθώ συγκεκριμένα. Είναι τόσο πλούσιο το ρεπερτόριο και γνωστό σε εσάς, κύριε Υπουργέ. 
Όμως, με εξέπληξε η θέση την οποία επήρατε και μάλιστα με έναν τρόπο κατηγορηματικό για ένα βλάσφημο της Ορθοδοξίας, ο οποίος ωρίσθη. Μην ξεχνάμε ότι είμαστε Έλληνες ορθόδοξοι. Με ποια κριτήρια επελέγη να είναι καλλιτεχνικός διευθυντής; Να διασύρει έτσι τον ελληνισμό και την Ορθοδοξία; Γι’ αυτό και παραιτήθη ο κ. Ξαρχάκος, τον οποίο τιμώ για την αξιοπρέπειά του και για τη μέχρι τούδε διαδρομή του. Δεν είναι τυχαίος ο κ. Ξαρχάκος. 
Μιλήσατε για διαφορετικές τάσεις και απόψεις. Βεβαίως, σε μία ελευθέρα κοινωνία, μία ελευθέρα πολιτεία, πρέπει όλες οι τάσεις και όλες οι απόψεις να εκφράζονται, όχι όμως τέτοιες τάσεις και τέτοιες απόψεις στο Εθνικό Θέατρο, σε αυτό το εθνικό κεφάλαιο. Μπορούν αυτές οι απόψεις και τάσεις να πάνε να εκφράζονται στο ακροατήριο του κάθε Λαζόπουλου, να εκφράζονται στο οποιοδήποτε θέατρο, όχι όμως σ&apos; αυτό το εθνικό κεφάλαιο που λέγεται Εθνικό Θέατρο, κύριε Υπουργέ. 
Περαιτέρω, μιλήσατε για Έλληνες, για Ευρωπαίους, για πολίτες του κόσμου. Με το τελευταίο, μου θυμίσατε το Γεώργιο Παπανδρέου τον μικρότερο, εννοώ τον εγγονό. Όχι, δεν είμαστε πολίτες του κόσμου. Είμαστε Έλληνες του φωτός και εμείς δίνουμε τα φώτα. Δεν είμαστε σοβινιστές. Ό,τι καλό είναι, όπως ο Σαίξπηρ, άλλοι καταξιωμένοι συγγραφείς, Ντοστογιέφσκι και τόσοι άλλοι, το παίρνουμε, το αξιολογούμε, τους σεβόμεθα και μας δίνει γνώσεις, γνώσεις που εμείς, ενδεχομένως, να μην έχουμε. Όμως, το να φθάνουμε στο σημείο να σκηνοθετούμε έργα υβριστικά κατά της Ορθοδοξίας και του Ελληνισμού, εγώ δεν το αντιλαμβάνομαι ως ελευθέρα έκφραση απόψεων και μάλιστα στο Εθνικό Θέατρο. 
Επίσης, είπατε ότι όλοι δοκιμάζονται εδώ και επιτρέψετέ μου από ελληνιστί να πω ότι δεν είναι δυνατόν «στου κασίδη το κεφάλι» να μαθαίνουμε κάποιους κουρείς. Βρισκόμαστε σε πολύ κρίσιμη κατάσταση κοινωνικώς, οικονομικώς και εθνικώς. Έχετε διατελέσει Υπουργός Εθνικής Αμύνης και γνωρίζετε την υφισταμένη κρίση. Δεν είναι δυνατόν, λοιπόν, αρχές, αξίες ιδεών, ιδανικά τα οποία εδιδάσκοντο, προσεφέροντο στο λαό μας, να απεμποληθούν από τη μία στιγμή στην άλλη με τη συλλογιστική της ελευθέρας εκφράσεως απόψεων του οιουδήποτε. 
Για να μην σας απασχολήσω περαιτέρω, νομίζω ότι την ουσία την είπα. Σας λέγω τους λόγους για τους οποίους παραιτήθη ο κ. Ξαρχάκος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε Αρβανίτη.</ChairmanSpeech>  
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Τελειώνω, κύριε Πρόεδρε. 
Λέει συγκεκριμένα σε δήλωσή του ότι «το Εθνικό Θέατρο δεν είναι ψυχαγωγικό θέατρο, αλλά έχει ως πρώτιστη αποστολή του την εκπαίδευση του κοινού. Δεν είναι δυνατόν να στηρίζουμε τον εκπαιδευτικό του ρόλο επιλέγοντας με οποιαδήποτε κριτήρια τον οποιονδήποτε». Εσείς μάλιστα κάνατε ιδιαιτέρα προσπάθειαν από ό,τι επληροφορήθην να μεταπείσετε τον κ. Ξαρχάκο, αλλά δεν ετελεσφόρησε τελικώς η προσπάθειά σας. Περαιτέρω είπε ότι «με συνθέσεις επιμέρους συμφερόντων δεν είναι δυνατόν να τέμνουμε την εθνική στρατηγική, για την οποία πρέπει να διακρίνεται το Εθνικό Θέατρο». Και τέλος είπε ότι «επιλογές οι οποίες δεν συνάδουν με την κρίσιμη αποστολή του Εθνικού Θεάτρου δεν είναι δυνατόν να γίνουν αποδεκτές από εμένα». 
Τελειώνω τώρα, κύριε Πρόεδρε, με το εξής. Ας ρίξουμε μια ματιά -εκτός και αν δεν ισχύει πλέον στην ουσία- στην παράγραφο 2 του άρθρου 16. Τι λέγει η παράγραφος 2 του άρθρου 16; Λέγει ότι «αποστολή του κράτους», δεν λέει υποχρέωση απλή, δεν λέει μέριμνα, λέει «αποστολή του κράτους είναι η παιδεία, η οποία σκοπόν έχει, παρ’ εκτός των άλλων, την ενίσχυση και την ανάπτυξη της εθνικής και θρησκευτικής συνειδήσεως των Ελλήνων». Γίνεται αυτό; Επειδή καταστρατηγείται η παράγραφος 2 του άρθρου 16, για αυτούς τους λόγους ακριβώς παραιτήθη ο κ. Ξαρχάκος. Ως συνεπής Έλλην πολίτης έπραξε άριστα και τον συγχαίρω γι’ αυτό, γιατί πράγματι εδώ έχουμε παραβίαση της διατάξεως του άρθρου 2. Πού είναι αυτή η διδασκαλία για τους Έλληνες, για την ανάπτυξη της εθνικής συνειδήσεως και της θρησκευτικής συνειδήσεως; Απεμπολήθη, κύριε Υπουργέ. Δεν υπάρχει πλέον. Δεν υφίσταται πλέον και εκφράζω τη βαθιά μου λύπη γι’ αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Ευχαριστώ, κύριε Πρόεδρε. 
Κατ’ αρχάς, να ξεκαθαρίσουμε ορισμένα πράγματα. Δεν νομίζω ότι σε αυτήν την Αίθουσα μονοπωλεί κάποιος την ευλάβεια προς τα ιδεώδη και τις αξίες της Ορθοδοξίας και μάλιστα της μαχόμενης Ορθοδοξίας. Κατά συνέπεια, το να εμφανίζεται κάποιος ότι αμύνεται των αξιών αυτών ο ίδιος, μονομερώς, νομίζω ότι δεν ανταποκρίνεται στην πραγματικότητα. 
Κύριε συνάδελφε, είμαι βαθύτατα θρησκευόμενος -όχι θρησκόληπτος- και βαθύτατα ορθόδοξος. Είμαι όμως και Έλλην πολίτης. Θεωρώ ότι τα φοβικά σύνδρομα, ιδιαίτερα στο χώρο των ιδεών και στο χώρο του πολιτισμού αποδυναμώνουν τον Έλληνα, δεν τον ενδυναμώνουν. Εκπροσωπούμε τον αρχαιότερο πολιτισμό επί της γης. Μιλάμε μία γλώσσα που αποτελεί τη βάση του παγκόσμιου γλωσσικού συστήματος και κατά συνέπεια, όχι μόνο δεν έχουμε τίποτα να φοβηθούμε, αλλά ως πολίτες του κόσμου, ως Ευρωπαίοι πολίτες συνεισφέρουμε σε οικουμενικό επίπεδο αυτά που μας κληροδότησαν οι πρόγονοί μας, η παράδοσή μας, η ιστορία μας. 
Σε ό,τι αφορά το θέμα του Εθνικού Θεάτρου, το επίμαχο θέμα, επιχειρήσατε να ερμηνεύσετε τα κίνητρα της παραιτήσεως του κ. Ξαρχάκου κατά τρόπον εντελώς υποκειμενικό και αυθαίρετο. Έχω την τιμή να συνδέομαι μαζί του με φιλία προσωπική από την εποχή που έκανα δημοσιογραφία. Επικοινώνησα μαζί του. Φαίνεται ότι ο κ. Ξαρχάκος πράγματι παραιτήθηκε γιατί δεν μπορούσε πλέον να συνεργαστεί -και αυτά συμβαίνουν- με τον Καλλιτεχνικό Διευθυντή, τον κ. Χατζάκη. Φαίνεται ότι θεώρησε ότι έπρεπε ο κ. Χατζάκης να τον ενημερώσει περισσότερο για το νέο ρεπερτόριο, το οποίο ναι, περιλαμβάνει και ονόματα από το καλλιτεχνικό στερέωμα όπως αυτό του κ. Λαζόπουλου ή του κ. Φιλιππίδη.
Εγώ δεν φοβάμαι να πάρω την ευθύνη που μου ανήκει. Πιστεύω σε έναν ελληνικό πολιτισμό και ιδιαίτερα σε έναν σύγχρονο ελληνικό πολιτισμό με φορείς και προσωπικότητες που πρωταγωνιστούν και είναι έτοιμοι να ανταποκριθούν και στις προκλήσεις των καιρών. Θεωρώ ότι είναι θετική πρόκληση σε επίπεδο δημιουργίας και σε επίπεδο ρεπερτορίου για το Εθνικό Θέατρο η συμμετοχή και του Λάκη Λαζόπουλου και του Φιλιππίδη. Βεβαίως θα κριθούν, όπως κρινόμαστε όλοι, αλλά θεωρώ ότι είναι θετική πρόκληση. 
Δεν πρέπει, κύριε συνάδελφε, να είμαστε φοβικοί. Το χαρακτηριστικό της ελληνικής ταυτότητας είναι η οικουμενική της διάσταση. Αν προσπαθήσουμε να κλείσουμε την ελληνική ταυτότητα σε τείχη, δήθεν για να τη διαφυλάξουμε, την ακυρώνουμε και αυτήν την ακύρωση δεν τη θέλω και δεν πιστεύω ότι τη θέλει κανείς μας σε αυτήν την Αίθουσα. Όσο πιο οικουμενικοί γινόμαστε τόσο πιο Έλληνες είμαστε. 
Πιστεύω λοιπόν ότι ξεκινά η νέα περίοδος. Θα δείτε αυτά που θα προκύψουν από το Εθνικό Θέατρο και θα διαπιστώσετε ότι οι ανησυχίες σας είναι άνευ πρακτικού και συγκεκριμένου αντικρίσματος.
Σε ό,τι αφορά τον κ. Ξαρχάκο, εξέφρασα και στον ίδιο τη λύπη μου. Προσπάθησα να τον μεταπείσω. Αποτελεί ένα πολύ μεγάλο κεφάλαιο για τον ελληνικό πολιτισμό. 
Κάποια στιγμή θεωρώ ότι πρέπει σ’ αυτήν την Αίθουσα να συζητήσουμε και άλλα πράγματα που θεωρώ ότι αυτά είναι τα ουσιαστικά, όπως, παραδείγματος χάριν, ότι φτάσαμε σε μια εποχή βαθύτατης κρίσης σήμερα στην Ελλάδα, που δεν είναι μόνο κρίση θεσμών, δεν είναι μόνο κρίση θεσμικών διαδικασιών, δημοσιονομική ή οικονομική. Φτάσαμε σε μια εποχή που τα ελληνικά ραδιόφωνα δεν μεταδίδουν Θεοδωράκη ή Χατζηδάκη. Χθες είχαμε τα γενέθλια του Μίκη Θεοδωράκη. Το 2014 συμπληρώνονται, αν δεν κάνω λάθος, τριάντα χρόνια από το θάνατο του Μάνου Χατζηδάκη. Και σ’ αυτήν την εποχή της κρίσης βλέπω μεγάλους δημιουργούς να απομονώνονται από την καθημερινότητά μας. Γιατί το ραδιόφωνο που ακούμε είναι στοιχείο της καθημερινότητάς μας. Είναι λοιπόν πολλά αυτά που πρέπει να συζητήσουμε. 
Θέλω, κύριε συνάδελφε, να σας παρακαλέσω να απαλλαγείτε από ιδεολογήματα και φοβικά σύνδρομα και να δούμε πραγματικά τα ζητήματα που μας αφορούν σήμερα, γιατί θεωρώ, όπως είπα, ότι η Ελλάδα του πολιτισμού μάς ανοίγει το δρόμο, γιατί είναι η Ελλάδα που δεν ηττάται, η Ελλάδα που δεν κάμπτεται, η Ελλάδα που έχει αυτοπεποίθηση και σταθερό βηματισμό, η Ελλάδα που νικά και –γιατί όχι;- η Ελλάδα που διαρκώς θριαμβεύει. Αυτή η Ελλάδα μάς δείχνει το δρόμο.</Speech> 
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ιδεολόγημα είναι η πίστη στον ελληνισμό, κύριε Υπουργέ;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, είμαι ελεύθερος γιατί ελεύθερα ενεργεί και εκφράζεται ο κάθε συμπολίτης μου, με μια προϋπόθεση βέβαια, ότι οι ενέργειές του δεν αγγίζουν και δεν ενοχλούν και δεν υπερκαλύπτουν την ελευθερία του κάθε συνανθρώπου. 
Θα συζητηθεί τώρα η πρώτη με αριθμό 13/25-7-2013 επίκαιρη ερώτηση πρώτου κύκλου του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων στα Κέντρα Πιστοποίησης Αναπηρίας (ΚΕΠΑ).
Κύριε Μαρίνο, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΜΑΡΙΝΟΣ</Parlmember>: Κύριε Πρόεδρε, κύριε Υπουργέ, το πρόβλημα το οποίο σας θέτω σήμερα με την παρούσα ερώτησή μου είναι εξόχως σημαντικό, καθώς αφορά στην πιο νευραλγική ομάδα της κοινωνίας μας, που δεν είναι άλλη απ’ αυτή των ατόμων με προβλήματα υγείας. Βεβαίως, κύριε Υπουργέ, η απάντησή σας μπορεί να αποτελέσει αντικείμενο συζήτησης, αφού το κράτος μπορεί ακόμα και σε καταστάσεις, όπως αυτή που διέρχεται σήμερα η χώρα μας, να επιδείξει προνοιακές πολιτικές, διαχωρίζοντας τα προβλήματα δημοσιονομικής φύσης από τις δυνατότητες εφαρμογής προνοιακής πολιτικής ενός σύγχρονου κοινωνικού κράτους. 
Όλοι γνωρίζουμε τους λόγους για τους οποίους καταργήθηκαν οι υπόλοιπες δομές αξιολόγησης της αναπηρίας και είμαστε σύμφωνοι πως οπωσδήποτε θα έπρεπε να περάσουμε στο επόμενο βήμα σε μια διαδικασία αξιοκρατική, πιο σύγχρονη και δίκαιη, χωρίς να κάνουμε τους υγιείς ανάπηρους και εκείνους που δεν έχουν κανένα πρόβλημα με την όρασή τους τυφλούς. Όμως, ενώ από το 2011 λειτουργούν οι επιτροπές των ΚΕΠΑ, συνεχώς δημιουργούνται ζητήματα δυσλειτουργίας τα οποία ταλαιπωρούσαν και συνεχίζουν να ταλαιπωρούν τις ευπαθείς κοινωνικές ομάδες. Οι καθυστερήσεις στις αξιολογήσεις των αναπηριών έχουν ως αποτέλεσμα συμπολίτες μας οι οποίοι μόλις καταφέρνουν να επιβιώνουν χάρη στο μικρό επίδομα αναπηρίας, τη στιγμή αυτή να βρίσκονται επί ξύλου κρεμάμενοι, ενώ επίσης σε πολλές περιπτώσεις δεν μπορούν να καλύπτουν στοιχειώδεις βιοτικές τους ανάγκες.
Στα θετικά αυτής της Κυβέρνησης καταγράφεται το γεγονός της συνέχισης απονομής για έξι μήνες της σύνταξης αναπηρίας από την εκπνοή της προθεσμίας της. Είναι στη σωστή κατεύθυνση και αντιμετωπίζει το πρόβλημα με την προϋπόθεση ότι θα υπάρξει ταχεία επανεξέταση της κάθε περίπτωσης. 
Αντιλαμβάνεστε, κύριε Υπουργέ, το μέγεθος του προβλήματος. Συγχαίρω την ηγεσία του Υπουργείου Εργασίας για την προσπάθεια που κάνει για αύξηση του αριθμού των επιτροπών από το Σεπτέμβρη, από εννιακόσιες σε χίλιες εξακόσιες μηνιαίως, με την οποία θα αποσυμφορηθεί ο αριθμός των προς αξιολόγηση περιπτώσεων. 
Πρέπει, όμως, να δείτε με ιδιαίτερο ενδιαφέρον και να δώσετε άμεση λύση στις ελλείψεις που παρουσιάζονται σε ορισμένες ειδικότητες, όπως αυτές των νευρολόγων και των ψυχιάτρων. Δυστυχώς, κύριε Υπουργέ, οι ασθενείς ψυχικών και νευρολογικών νόσων είναι υπερβολικά ευάλωτοι και συνήθως ανήμποροι ακόμα και να αυτοεξυπηρετηθούν. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε συνάδελφε. 
Κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, νομίζω ότι είναι πλέον συνείδηση σε όλους ότι η θεσμική αλλαγή του 2010 -που άρχισε να εφαρμόζεται από την 1η Σεπτέμβρη 2011, με τη θεσμοθέτηση και την έναρξη λειτουργίας των ΚΕΠΑ- ήρθε να διορθώσει μια παθογένεια του συστήματος αλλά και τις πρακτικές ανθρώπων οι οποίοι υπηρετούσαν το σύστημα, αφού το ίδιο τούς άφηνε τα περιθώρια για να έχουμε φαινόμενα που τελικά απέβαιναν εις βάρος όχι μόνο του δημοσίου συμφέροντος γενικά, αλλά ιδιαίτερα εις βάρος των ανθρώπων του χώρου της αναπηρίας, των ανθρώπων που έχουν και την ανάγκη για περισσότερη στήριξη, ιδιαίτερα στην περίοδο της κρίσης. 
Τα ΚΕΠΑ, λοιπόν, ήρθαν να καλύψουν και να διορθώσουν παθογένειες. Βεβαίως, ως νέος θεσμός είχαν και αυτά τα προβλήματά τους. Διαπιστώθηκαν από την αρχή και ορισμένα αντιμετωπίστηκαν. 
Το πιο σοβαρό πρόβλημα σήμερα είναι η ένταξη του απαραίτητου ανθρώπινου δυναμικού ούτως ώστε να υπάρξει άμεση ανταπόκριση της πολιτείας, των ΚΕΠΑ στο αίτημα ενός ανάπηρου, ενός αδύναμου για την πιστοποίηση της αναπηρίας, προκειμένου να είναι δικαιούχος είτε της σύνταξης είτε κάποιου επιδόματος είτε άλλων ωφελειών πρόνοιας που προβλέπει η νομοθεσία μας. Αυτό είναι το μεγαλύτερο πρόβλημα και έχει να κάνει με το ανθρώπινο δυναμικό. 
Πολύ σωστά είπατε ότι κυρίως σε ορισμένες κατηγορίες είναι οι ελλείψεις. Γιατί πέρα από αυτές τις ειδικότητες, όσον αφορά την αντιμετώπιση προβλημάτων που αφορούν τις υπόλοιπες ο μέσος χρόνος δεν είναι πολύ μεγάλος. Πιστεύω ότι έχει αποκατασταθεί μια αποδεκτή, θα έλεγα, προθεσμία.  Όχι ότι είναι η βέλτιστη ή δεν μπορούμε να την συμπτύξουμε και άλλο. Σε αυτές τις ειδικότητες, όμως, έχουμε μέχρι και είκοσι οκτώ μήνες -φαινόμενα που είχαμε πρόσφατα- αναμονής.  
Βεβαίως, η Κυβέρνηση θεσμοθέτησε, αποφάσισε και ενέκρινε η Βουλή –και νομίζω το σύνολο της Βουλής- την παράταση απόδοσης ολόκληρης της αναπηρικής σύνταξης για έξι μήνες, εφόσον η πολιτεία ευθύνεται για την καθυστέρηση. Βέβαια, παρά την πρόταση τότε όλων σχεδόν των πτερύγων, δεν εντάχθηκαν τα επιδόματα μέσα στην ίδια απόφαση και εδώ υπάρχει θέμα γι’ αυτήν την καθυστέρηση. 
Επομένως, γίνονται προσπάθειες. Δεν έχουμε φτάσει στο σημείο που θέλουμε και στη δευτερολογία μου θα σας πω πιο συγκεκριμένα τι θα έχουμε το επόμενο διάστημα και, βεβαίως, πού δεν θα έχουμε καλύψει ακόμα το σύνολο των απαιτήσεων ούτως ώστε να ανταποκρίνεται άμεσα το σύστημα των ΚΕΠΑ στα αιτήματα των αναπήρων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Υπουργέ. 
Παρακαλώ τον συνάδελφο κύριο Μαρίνο να πάρει το λόγο.</ChairmanSpeech> 
<Speech><Parlmember>ΑΝΔΡΕΑΣ ΜΑΡΙΝΟΣ</Parlmember>: Κύριε Υπουργέ, θα παρακολουθώ στενά το ζήτημα των ΚΕΠΑ, αφού έχω υποχρέωση από τη θέση του μέλους της Επιτροπής Κοινωνικών Υποθέσεων. 
Όπως προανέφερα, εκείνη η ομάδα του πληθυσμού η οποία χρήζει μεγαλύτερης προσοχής, φροντίδας αλλά και διαρκούς προνοιακής πολιτικής από το κράτος, είναι οι ασθενείς. 
Ελπίζω πως από το Σεπτέμβριο τα περισσότερα προβλήματα που παρουσιάζονται λόγω του μικρού αριθμού των επιτροπών θα επιλυθούν και οι ελλείψεις σε ορισμένες ειδικότητες ιατρών θα εξαλειφθούν.
Κύριε Υπουργέ, οι κινήσεις της Κυβέρνησης θα πρέπει να είναι άμεσες διότι οι περιπτώσεις αναμονών ξεπερνούν τις πενήντα χιλιάδες. Η ηγεσία του Υπουργείου Εργασίας θα πρέπει να στραφεί άμεσα και προ του Σεπτεμβρίου σε αναζήτηση λύσης για τη στελέχωση των επιτροπών από γιατρούς των ειδικοτήτων όπου εστιάζεται το πρόβλημα, με οποιαδήποτε μορφή σύμβασης με αυτούς, έτσι ώστε να μην ταλαιπωρείται ο ασθενής περιμένοντας έναν χρόνο και περισσότερο ακόμη, για την κρίση ή την επανάκριση της αρμόδιας επιτροπής και πάλι για την περίπτωσή του.
Το ότι είμαστε ευρωπαϊκό κράτος θα πρέπει να το δείχνουμε κυρίως στο επίπεδο του προσφερόμενου κοινωνικού κράτους και του χαρακτήρα της προνοιακής πολιτικής που εφαρμόζεται σε αυτές τις ομάδες που το έχουν περισσότερο ανάγκη από τον καθένα μας. Δεν είναι απλή υποχρέωση αυτή, είναι υπέρτατο καθήκον μας.
Παρεμπιπτόντως, κύριε Υπουργέ, θα ήθελα να θίξω και το θέμα της ασφάλισης των επαγγελματιών των χωριών που έχουν πληθυσμό κάτω από δύο χιλιάδες κατοίκους, επειδή έχει αναπτυχθεί μία παραφιλολογία γύρω από το συγκεκριμένο θέμα. Πράγματι είναι πολύ σοβαρό, διότι οι πολύ μικρές επιχειρήσεις διατηρούνται με πολύ μεγάλη δυσκολία στα μικρά αυτά χωριά. Οποιαδήποτε μεταβολή στο καθεστώς ασφάλισης των ιδιοκτητών από τον ΟΓΑ στο πρώην ΤΕΒΕ και σήμερα ΟΑΕΕ θα έβαζε σίγουρα λουκέτο στις επιχειρήσεις αυτές. 
Σας παρακαλώ πολύ να λάβετε υπ’ όψιν σας ότι δεν υπάρχει αμφιβολία πως εάν εφαρμοστεί κάτι τέτοιο θα ερημοποιηθούν τα περισσότερα μικρά χωριά μας αφού θα εκλείψουν όλες οι εμπορικές δραστηριότητες από αυτά. Για παράδειγμα, τα καφενεία στα περισσότερα χωριά δεν φτιάχνουν παραπάνω από πέντε με δέκα καφέδες την ημέρα, όπως επίσης και η διατήρηση των μικρών παντοπωλείων επιτυγχάνεται όχι λόγω των πωλήσεων αλλά λόγω της αγάπης των ιδιοκτητών για τον τόπο τους. 
Δεν μπορούμε αυτού του είδους τις επιχειρήσεις να τις εντάξουμε στο μεγάλο σύνολο των επιχειρήσεων των πόλεων, αφού τα μεγέθη είναι διαφορετικά και η κερδοφορία σχεδόν μηδενική.
Ελπίζω, κύριε Υπουργέ, ότι η έκκλησή μου θα εισακουστεί. Σας ευχαριστώ για την κατανόηση της αγωνίας μου και την ανοχή σας ως προς την τοποθέτησή μου για το δεύτερο ζήτημα που σας έθεσα έτσι αιφνιδιαστικά και γι’ αυτό σας παρακαλώ –εάν είστε έτοιμος- να μου δώσετε μια σαφή απάντηση.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κύριος Υπουργός.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Με την άδεια του Προέδρου μπορούμε να συζητήσουμε και το δεύτερο θέμα, αν και δεν είναι μέσα στην ερώτηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ως Κρητικός, λίγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Να πούμε, όμως, για την ερώτηση την οποία υποβάλατε. Φαίνεται ότι γνωρίζετε το θέμα από τη συμμετοχή σας στην επιτροπή αλλά και έχετε ενδιαφερθεί.
Πράγματι το Σεπτέμβριο από εννιακόσιες που ήταν μέχρι τώρα οι προγραμματιζόμενες επιτροπές για κάθε μήνα, τώρα έχουμε προγραμματίσει χίλιες εξακόσιες. Η ένταξη στο δυναμικό των χιλίων εξακοσίων πενήντα  γιατρών, των διακοσίων δέκα από την προκήρυξη των τετρακοσίων και άλλων διακοσίων του ΕΟΠΥΥ, που θα ανεβάσει τον αριθμό στους δύο χιλιάδες εξήντα, θα μας δώσει τη δυνατότητα από τον Οκτώβριο να έχουμε πολύ περισσότερες επιτροπές. Παραμένει, όμως, το πρόβλημα για τις ειδικότητες τις οποίες είπατε. 
Και εδώ θέλω να καλέσω για άλλη μια φορά τους γιατρούς των αντίστοιχων ειδικοτήτων αλλά και άλλων ειδικοτήτων, από τη στιγμή που η πρόσκληση είναι για μεγαλύτερο αριθμό να δηλώσουν το ενδιαφέρον τους να ενταχθούν στις επιτροπές.
Σε αυτή την περίοδο της κρίσης πρέπει να βάλουμε όλοι πλάτη και ιδιαίτερα οι επιστήμονες, οι άνθρωποι στους οποίους έχει επενδύσει ο τόπος και οι οικογένειές τους ασφαλώς και που σήμερα θέλουν και επάξια μπορούν να φέρουν τον όρο «ταγοί της κοινωνίας».
 Πρέπει, όμως, να το δείχνουν έμπρακτα και όχι να αποφεύγουν να πηγαίνουν στις επιτροπές. Νομίζω ότι αυτό είναι μεμονωμένο φαινόμενο, αλλά δυστυχώς έχουμε μη συμμετοχή των συγκεκριμένων ειδικοτήτων. Θα καταβληθεί προσπάθεια και πρέπει να ευρεθούν τρόποι ούτως ώστε να υπάρξει συμμετοχή. 
Ό,τι τρόπο, όμως, και να βρούμε, γραφειοκρατικό ή άλλο, θα παραμείνει το πρόβλημα, εάν δεν υπάρξει από την πλευρά τους η θέληση και η βούληση να συμμετάσχουν στο σύστημα, να συμμετάσχουν σε αυτό το σύστημα που εξυπηρετεί ανάπηρους, αδύναμους ανθρώπους.
Ως προς το θέμα που θέσατε θα σας πω ότι, από την προσωπική μου πλευρά και την πολιτική μου θέση, είναι  σαφώς προσδιορισμένο το πλαίσιο για το ποιοι μικροεπαγγελματίες που δραστηριοποιούνται τοπικά δικαιούνται να είναι ασφαλισμένοι στον ΟΓΑ. Ασφαλώς, αυτό δεν αφορά σε καμμία περίπτωση αυτούς που το περισσότερο εισόδημά τους προέρχεται από τον πρωτογενή τομέα ή παρεμφερείς δραστηριότητες. Αυτό είναι ξεκάθαρο.
Υπάρχει μια προσπάθεια αλλαγής αυτής της κατάστασης, λόγω μικρών στρεβλώσεων που υπάρχουν. Υπάρχουν στρεβλώσεις, οι οποίες, όμως, μπορούν να αντιμετωπιστούν στα πλαίσια του σημερινού συστήματος. Η υπερτοπική δραστηριότητα κάποιας μεγάλης επιχείρησης που έτυχε να δηλώσει χωριό για τη δραστηριότητά της, δεν καλύπτεται από το σημερινό καθεστώς. Άρα, δεν υπάρχει ανάγκη αλλαγής.
Επίσης, καθαρά αγροτική, παραγωγική δραστηριότητα, παραδείγματος χάριν απλή συσκευασία του αγροτικού προϊόντος που παράγει ο ίδιος ο αγρότης και το πωλεί, δεν έχει καμμία σχέση με εμπόριο και δραστηριότητα που μπορεί να ενταχθεί στον ΟΑΕΕ. Το λέω για να είμαστε ξεκάθαροι, διότι υπάρχουν περιπτώσεις υπηρεσιακών παραγόντων ή άλλων που αυτήν τη δραστηριότητα, επειδή είναι πώληση –λες και θα πρέπει να αυτοκαταναλώσει όλη την αγροτική παραγωγή- τη θεωρούν εμπόριο και πάει σε άλλα. Όχι, εφόσον συσκευάζει, επεξεργάζεται και πωλεί το δικό του προϊόν, το προϊόν που παρήγαγε ο ίδιος από την αγροτική δραστηριότητα, αυτό είναι αγροτική παραγωγή, ασφαλιζόμενη στον ΟΓΑ και πουθενά αλλού.
Θα έχουμε την ευκαιρία ίσως και με άλλη ερώτηση στην επιτροπή να ξεκαθαρίσουμε περισσότερο τα πράγματα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Υπουργέ.
Όπως ξέρετε, κάθε Υφυπουργός ή Υπουργός, όταν παρίσταται απαντάει συνεχόμενα σε όλες τις ερωτήσεις που απευθύνονται σε αυτόν, για την οικονομία του χρόνου.
Εισερχόμεθα στην τρίτη με αριθμό 7/25-7-2013 επίκαιρη ερώτηση πρώτου κύκλου του Βουλευτή Χίου του Πανελλήνιου  Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση της ανεργίας των νέων στη χώρα μας.
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, με τη συγκεκριμένη επίκαιρη ερώτηση την οποία κατέθεσα αρχικά στις αρχές του Ιούλη –στις 8 Ιουλίου ήταν η πρώτη κατάθεση της επίκαιρης ερώτησης- έθετα το ζήτημα των αποτελεσμάτων της Διάσκεψης Κορυφής του Βερολίνου, σε σχέση με την προοπτική της απασχόλησης των νέων στην Ευρώπη. Είναι ένα ζήτημα το οποίο απασχολεί όχι μόνο τη χώρα μας, αλλά το σύνολο του ευρωπαϊκού Νότου και πολλές χώρες στον ευρωπαϊκό Βορρά, ένα ζήτημα το οποίο αποτελεί προτεραιότητα για την Ευρωπαϊκή Ένωση, αλλά το οποίο δεν αποτυπώθηκε ως προτεραιότητα στον προϋπολογισμό της Ευρωπαϊκής Ένωσης, όπου διατέθηκαν δυστυχώς, αρχικώς, μόνο 6 δισεκατομμύρια ευρώ. Μετά τη Διάσκεψη Κορυφής στο Βερολίνο αυτό το ποσό φάνηκε να εκτείνεται μέχρι τα 24 δισεκατομμύρια ευρώ. Αυτό νομίζω ότι είναι ένα πρώτο θετικό βήμα στην κατεύθυνση της διάθεσης κονδυλίων προκειμένου να αντιμετωπιστεί το μείζον ζήτημα της ανεργίας των νέων, δηλαδή της προοπτικής της απασχόλησης της νέας γενιάς.
Τρεις ήταν οι βασικοί άξονες που αποτυπώθηκαν εκεί. 
Ο πρώτος είχε να κάνει με τις μεταρρυθμίσεις για τη βιώσιμη ανάπτυξη η οποία περνάει μέσα από την κανονική δανειοδότηση των μικρομεσαίων επιχειρήσεων. Υπήρξαν πολλά προβλήματα στη δανειοδότηση της συγκεκριμένης κατηγορίας επιχειρήσεων, βεβαίως όχι μόνο στην Ελλάδα, αλλά στη χώρα μας ίσως να ήταν και τα μεγαλύτερα.
Το δεύτερο ζήτημα είναι το θέμα της εκπαίδευσης και της κατάρτισης των νέων ανθρώπων, ζήτημα το οποίο συνδυάζεται με την πρακτική. Είναι η λεγόμενη «δυαδική εκπαίδευση». Πρόκειται για έναν θεσμό ο οποίος ξεκινάει τώρα στην Ευρωπαϊκή Ένωση. Η πρακτική αυτή -η λεγόμενη «Εγγύηση Για Τη Νέα Γενιά»- μπορεί και πρέπει να καθιερωθεί για κάθε νέο και νέα σε επίπεδο Ευρωπαϊκής Ένωσης, ούτως ώστε να έχει τη δυνατότητα κάθε νέος πολίτης ηλικίας 25 έως 27 ετών, να λαμβάνει ένα τουλάχιστον έτος αμειβόμενης πρακτικής, μαθητείας, ώστε να μπορεί να εισέλθει πιο ομαλά στην αγορά εργασίας. 
Το τρίτο κομμάτι, το οποίο επίσης περιλαμβανόταν σε αυτό το πακέτο αποτελεσμάτων, ήταν το κομμάτι της αυτοαπασχόλησης, δηλαδή των ελεύθερων επαγγελματιών, είτε είναι οι ελεύθεροι επαγγελματίες - επιστήμονες είτε είναι οι ελεύθεροι επαγγελματίες που ασκούν τεχνικά επαγγέλματα. 
Ρωτώ, λοιπόν, κύριε Υπουργέ, εάν αυτά τα τρία σημεία η Ελληνική Κυβέρνηση τα έχει αποτυπώσει σε ένα σχέδιο, σε ένα πλάνο. Εάν έχει δημιουργήσει ένα ολοκληρωμένο σχέδιο απορρόφησης, εκτέλεσης -αν θέλετε- κονδυλίων και εκπόνησης ενός συγκεκριμένου προγράμματος. 
Επίσης, ρωτώ εάν έχει εισαγάγει στο δικό μας πολιτικό λεξιλόγιο, το λεξιλόγιο, δηλαδή, που αφορά τα ζητήματα αντιμετώπισης της ανεργίας των νέων, το θεσμό της «Εγγύησης Για Τη Νέα Γενιά» και της καθιέρωσης της ετήσιας αμειβόμενης πρακτικής άσκησης για κάθε νέο άνθρωπο. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός έχει το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, θίγετε το βασικότερο πρόβλημα της κοινωνίας σήμερα, που δεν οφείλεται μόνο στη βαθιά ύφεση, η οποία χαρακτηρίζει την οικονομία μας αλλά και σε διαρθρωτικά προβλήματα και σε θέματα που έχουν να κάνουν με την αντιμετώπιση του ζητήματος της ένταξης των νέων στην εργασία. 
Πρέπει να πούμε ότι βρισκόμαστε λίγο πριν την έναρξη της νέας προγραμματικής περιόδου, την οποία προετοιμάζουμε και η οποία βεβαίως δεν θα αποδώσει καρπούς μέσα στο 2014. Ουσιαστικά το 2014 και το 2015 θα είναι χρονιές που θα κλείσουν τα προγράμματα της προηγούμενης προγραμματικής περιόδου, αλλά βεβαίως και πριν την 1-1-2014 που είναι η χρονιά που άμεσα θα αρχίσει η ενίσχυση από την Ευρωπαϊκή Ένωση των συγκεκριμένων χωρών που αναφέρατε μέσα από το πρόγραμμα «Εγγύηση Για Τη Νέα Γενιά». 
Σε αυτήν, λοιπόν, τη συγκυρία το Υπουργείο Εργασίας αποφάσισε να εκπονήσει ένα διετές σχέδιο για την απασχόληση, που θα στηρίζεται στην ολοκλήρωση των προγραμμάτων που ήδη είχαν εκπονηθεί και υλοποιούνταν την προηγούμενη προγραμματική περίοδο, την αξιοποίηση των όποιων εθνικών πόρων και ασφαλώς την προετοιμασία και την αξιοποίηση των πόρων τόσο από το ευρωπαϊκό Πρόγραμμα «Εγγύηση Για Τη Νέα Γενιά», όσο και από το ΣΕΣ 2014-2020. Αυτό το σχέδιο δράσης για τη διετία αυτή περιλαμβάνει συγκεκριμένους άξονες που αφορούν τη νεολαία και επεκτείνονται πέρα από αυτά που διαπραγματεύτηκε η Σύνοδος Κορυφής στην οποία αναφερθήκατε. 
Ωστόσο, στην πρωτομιλία μου θέλω να αναφερθώ σε ορισμένα από τα προγράμματα που λειτουργούν και είναι σε εξέλιξη, ούτως ώστε να δούμε στη συνέχεια, με τα νέα προγράμματα, πώς έρχονται να «κουμπώσουν» το ένα με το άλλο και να υποδεχθούν ασφαλώς τη νέα προγραμματική περίοδο. 
Να σας πω ότι ασφαλώς δεν θα αναφερθώ σε προγράμματα άλλων Υπουργείων, όπως αυτό του Υπουργείου Παιδείας που έχει να κάνει με την ένταξη των μαθητών των ΕΠΑΣ, της Τεχνικής Επαγγελματικής Εκπαίδευσης, στην αγορά εργασίας, το οποίο είναι ένα πολύ σημαντικό πρόγραμμα. Αντίστοιχο πρόγραμμα για τους μαθητές των ΕΠΑΣ του ΟΑΕΔ υλοποιούμε κι εμείς για την πρώτη ένταξη στην αγορά εργασίας. Αναφέρομαι στο πρόγραμμα για αποφοίτους τριτοβάθμιας εκπαίδευσης, το οποίο έτυχε μεγάλης αποδοχής από τον ιδιωτικό τομέα, ένα πολύ δελεαστικό πρόγραμμα και λόγω της μεγάλης πίεσης που υπάρχει από τον χώρο. Προκηρύχθηκαν επτά χιλιάδες διακόσιες θέσεις –πέντε χιλιάδες και δύο χιλιάδες διακόσιες- και καλύφθηκαν σχεδόν αμέσως. 
Θα αναφέρω, επίσης, το μεγάλο πρόγραμμα «Επιταγή Εισόδου Στην Αγορά Εργασίας Για Ανέργους Μέχρι Είκοσι Εννέα Ετών», όπου οι ωφελούμενοι είναι σαράντα πέντε χιλιάδες, δέκα χιλιάδες στον τουρισμό και τριάντα πέντε χιλιάδες στους υπόλοιπους κλάδους. Το πρόγραμμα είναι σε εξέλιξη και, ήδη, έχουν ενταχθεί δώδεκα χιλιάδες από αυτούς. 
Ακόμη, έχει ξεκινήσει η υλοποίηση ενός σχεδίου δράσης κοινωνικών δομών άμεσης αντιμετώπισης της φτώχειας, το οποίο έχει διττό ρόλο. Από τη μία μεριά, να αντιμετωπίσει τα έντονα προβλήματα της φτώχειας σε δήμους πάνω από εξήντα χιλιάδες κατοίκους με τη δημιουργία δομών αλληλεγγύης και στήριξης ήδη υπαρχόντων δομών, από κοινωνικά παντοπωλεία μέχρι οποιαδήποτε άλλη δράση κοινωνικής αλληλεγγύης. Ταυτόχρονα, προβλέπει την απασχόληση χιλίων διακοσίων περίπου νέων έως τριάντα ετών. Άρα, έχει ένα διπλό ρόλο.
Τέλος, κύριε Πρόεδρε, αναφέρομαι στη δράση που αφορά την καινοτομική επιχειρηματικότητα -επτά χιλιάδες είναι οι άμεσοι ωφελούμενοι- με σημαντικό προϋπολογισμό, που είναι στο τελικό στάδιο της επεξεργασίας προκειμένου να προκηρυχθεί το επόμενο διάστημα. Η δράση αυτή αφορά την επιχειρηματικότητα των νέων.
Θα συνεχίσω στη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε, κύριε Υπουργέ.
Κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κάνατε μία ανάλυση σχετικά με τα προγράμματα τα οποία τρέχουν και τα οποία τουλάχιστον έχουμε δει να καλύπτουν -έστω και μερικώς- ένα μικρό κομμάτι της ελληνικής νέας γενιάς. 
Το ζήτημα είναι το εξής: Απαιτείται ένας συνολικός στρατηγικός σχεδιασμός όχι μόνο στα πλαίσια της ελληνικής κρίσης, αλλά κυρίως στα πλαίσια της ευρωπαϊκής κρίσης. Βεβαίως, έχουν κατατεθεί σε ευρωπαϊκό επίπεδο διάφορες προτάσεις. 
Θα ήθελα να σας ρωτήσω, στα πλαίσια της συζήτησης της επίκαιρης ερώτησής μου, εάν το Υπουργείο επεξεργάζεται κάποιες τέτοιες προτάσεις, όπως είναι η πρόταση του Προέδρου Ολάντ, σχετικά με την κάλυψη θέσεων πενταετούς απασχόλησης για τους νέους ανθρώπους ή περιορίζεται στην «Εγγύηση Για Τη Νέα Γενιά», που είναι πάρα πολύ σημαντικό ως βήμα.
Το δεύτερο που θα ήθελα να σας πω είναι το εξής: Η σημερινή νέα γενιά βιώνει τη μεγαλύτερη ανεργία που έχει βιώσει άλλη γενιά τα τελευταία πενήντα, ίσως και εβδομήντα, χρόνια στη χώρα μας και στην Ευρώπη. Νομίζω ότι είναι κατανοητό πως αυτό δεν είναι ένα θέμα της νέας γενιάς. Δεν είναι, δηλαδή, ένα πρόβλημα στα χαρακτηριστικά της νέας γενιά, αλλά ένα πρόβλημα δομών, ένα πρόβλημα οικονομικό, ένα πρόβλημα πολιτικό, ένα πρόβλημα, ενδεχομένως, πολιτιστικό. 
Θα μπορούσε η Ελλάδα σήμερα να χαράξει στρατηγική, ούτως ώστε να εκμεταλλευτεί τα θετικά χαρακτηριστικά -δηλαδή τα πλεονεκτήματα- της σημερινής νέας γενιάς, που είναι η καλύτερα μορφωμένη, η καλύτερα ενημερωμένη, η καλύτερα δικτυωμένη που έχει περάσει από αυτόν τον τόπο. Με τον τρόπο αυτό θα μπορούσαμε να έχουμε αυτό που περιγράψατε πριν, μία καινοτόμα οικονομία, μία οικονομία, δηλαδή, η οποία θα απορροφήσει ένα μεγάλο κομμάτι της νέας γενιάς. Ταυτόχρονα, όμως, θα μπορούσαμε αυτόν τον εθελοντικό ενθουσιασμό που παρουσιάζεται περισσότερο στους νέους ανθρώπους, τον ενθουσιασμό της προσφοράς και της αλληλεγγύης που βλέπουμε περισσότερο στη νέα γενιά, τον ενθουσιασμό που έχει να κάνει με την οικολογία και την ευαισθησία για το περιβάλλον, να τον μετατρέψουμε σε θετικά χαρακτηριστικά τα οποία θα μπορούσαν να δώσουν προοπτική για απασχόληση.
Είναι ζητήματα τα οποία είδαμε να αξιοποιούνται εν μέρει στην κοινωφελή εργασία. Και ίσως θα πρέπει να δούμε τα θετικά και τα αρνητικά αυτών των προγραμμάτων, δηλαδή τι θετικό έχουν αφήσει σε επίπεδο τοπικών κοινωνιών, τι έχουν ως αποτέλεσμα σε επίπεδο θέσεων εργασίας μετά τη λήξη τους. Διότι όσον αφορά την κοινωφελή εργασία, ακόμα και τρεις μήνες μετά τη λήξη του προγράμματος υπάρχουν νέοι άνθρωποι, κύριε Υπουργέ, που δεν έχουν πληρωθεί. Τέσσερις μήνες μετά, δεν έχουν πάει τα χρήματα στους ανθρώπους που έχουν παράσχει την εργασία τους. Αυτό είναι ένα θέμα για το οποίο θεωρώ ότι πρέπει το Υπουργείο να μεριμνήσει άμεσα.
Κυρίως, όμως -και κλείνω με αυτό, κύριε Πρόεδρε- θα πρέπει να δούμε με ποιο πακέτο προγραμμάτων -στα πλαίσια αυτού που είπα πριν, ενός στρατηγικού σχεδιασμού για την προοπτική, για την προώθηση της εργασίας των νέων- μπορούμε, αξιοποιώντας το ΣΕΣ -όπως είπατε προηγουμένως- αλλά και με νέα προγράμματα, τα οποία περιμένω να ακούσω, να δημιουργήσουμε ένα πλαίσιο φιλικό, ένα πλαίσιο που να προωθεί την εργασία, την απασχόληση, τη δημιουργικότητα, κυρίως, όμως, την ένταξη του νέου ανθρώπου ως ενός απαραίτητου στοιχείου της ελληνικής κοινωνίας.
Διότι, πάνω από όλα, εργασία για το νέο άνθρωπο -και το γνωρίζετε, κύριε Υπουργέ, αυτό- σημαίνει αξιοπρεπής απασχόληση. Και όταν ο νέος άνθρωπος συμμετέχει στην αγορά εργασίας, συνειδητοποιεί ότι είναι ένα χρήσιμο μέλος της κοινωνίας και αισθάνεται ο ίδιος, και ψυχολογικά αλλά κυρίως με όλα του τα εφόδια, ότι συμμετέχει στην κοινωνική πρόοδο. 
Αυτό είναι το πολυτιμότερο στοιχείο το οποίο πρέπει να δοθεί στη νέα γενιά. Διότι σήμερα ένα μεγάλο κομμάτι της είναι εκτός εκπαίδευσης, εκτός κατάρτισης, εκτός εργασίας. Είναι ένας δείκτης τρομακτικός -ο λεγόμενος NΕΕTs- μία βραδυφλεγής βόμβα –αν θέλετε- στα θεμέλια του ευρωπαϊκού ιδεώδους. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς, κύριε συνάδελφε.
Παρακαλώ, κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Με την τοποθέτησή σας στη δευτερομιλία σας αναδείξατε το μεγάλο ζήτημα που υπάρχει για την Ευρώπη και ασφαλώς για την κάθε χώρα χωριστά. Η αντιμετώπισή του, όμως, πρέπει να ξεκινήσει από την Ευρώπη, με μια στρατηγική η οποία θα ενισχυθεί περαιτέρω. Διότι σαφώς και υπάρχει στρατηγική για το 2020, με συγκεκριμένους στόχους. 
Ένας στόχος σε σχέση με την εργασία για την ηλικιακή ομάδα είκοσι έως εξήντα τεσσάρων είναι ότι θα πρέπει το ποσοστό αυτών που θα είναι ενεργοί στην απασχόληση να υπερβαίνει το 75%. 
Ένας άλλος στόχος που έχει τεθεί σε σχέση με το θέμα της εκπαίδευσης στο οποίο αναφερθήκατε, είναι ότι θα πρέπει το ποσοστό αυτών που εγκαταλείπουν το σχολείο, με τις δράσεις και με τα μέτρα που θα ληφθούν, να πέσει κάτω από το 10%, γιατί έχει ξεπεραστεί κατά πολύ. 
Και, βεβαίως, έχει τεθεί και ο στόχος τουλάχιστον είκοσι εκατομμύρια άνθρωποι να ξεφύγουν από τον κλοιό της φτώχειας και του κοινωνικού αποκλεισμού. 
Αυτοί είναι οι μεγάλοι στόχοι που τίθενται από την Ευρώπη. 
Θα πρέπει, όμως, να υπάρξουν και τα αντίστοιχα ευρωπαϊκά εργαλεία, χρηματοδοτικά και άλλα -δεν είναι μόνο τα χρηματοδοτικά- για την υλοποίηση τους. 
Γι’ αυτό η αξιοποίηση με τον καλύτερο τρόπο των πόρων του προγράμματος «Εγγύηση Για Τη Νέα Γενιά» και βέβαια του ΣΕΣ από τη χώρα μας, θα συμβάλει στην αντιμετώπιση των προβλημάτων όπως αυτά αποτυπώνονται στην πατρίδα μας. 
Θέλω να πω εκ των προτέρων ότι η «Εγγύηση Για Τη Νέα Γενιά» αφορά, δυστυχώς, κατ’ αρχάς μόνο την ηλικιακή ομάδα δεκαέξι έως είκοσι τέσσερα. Η ελληνική πλευρά που παρέστη στο Βερολίνο, έθεσε το θέμα ότι θα πρέπει να αφορά τους νέους τουλάχιστον μέχρι την ηλικία των είκοσι εννέα ετών. Γιατί ναι μεν είναι στο 60% και πλέον η ανεργία μέχρι την ηλικιακή ομάδα των είκοσι τεσσάρων ετών, αλλά στην αμέσως επόμενη κατηγορία είναι 40%. 
Επομένως, θα πρέπει να ανοίξει αυτό, ούτως ώστε να μπορέσουμε να ενισχύσουμε και δράσεις για την επόμενη ηλικιακή ομάδα. 
Εμείς, πέρα από την αμυντική πολιτική της ανάσχεσης της ανεργίας, περνάμε και σε ενεργητικές πολιτικές, οι οποίες θα δημιουργήσουν και σταθερές θέσεις εργασίας, όχι μόνο προσωρινές. 
Βεβαίως, το διετές πρόγραμμα περιλαμβάνει όλο το φάσμα των δράσεων, από προσωρινές μέχρι και σταθερές θέσεις. Και θα ήθελα να αναφερθώ σε αυτό.
Όπως θα δείτε -γιατί θα σας δώσω το κείμενο, το οποίο θα δημοσιοποιηθεί βεβαίως τις επόμενες μέρες- από τους δώδεκα άξονες δράσεις, οι έξι αφορούν άμεσα ή έμμεσα τους νέους ανθρώπους, τους ανθρώπους μέχρι τριάντα πέντε ετών. 
Συγκεκριμένα, το πρόγραμμα «Κοινωφελής Εργασία», στο οποίο αναφερθήκατε, είχε τις παθογένειές του. Από 1ης Οκτωβρίου, όμως, θα υλοποιηθεί  σε μία νέα βάση, χωρίς ενδιάμεσους φορείς, ούτως ώστε να συμπτυχτεί η γραφειοκρατία ως προς την πληρωμή των ανθρώπων αυτών. Θα είναι απευθείας μέσω των δήμων, οι οποίοι θα κάνουν και την πρόσληψη, κατ’ εξαίρεση του ν.2190, με βάση βεβαίως τους πίνακες που θα έχει καταρτίσει με τη μοριοδότηση ο ΟΑΕΔ και θα έχει εγκρίνει το ΑΣΕΠ. 
Επομένως, η διαδικασία απλοποιείται. Και αυτό θα απλοποιήσει και τη διαδικασία καταβολής των χρημάτων. Ένα σημαντικό κομμάτι, λοιπόν, του προγράμματος «Κοινωφελής Εργασία» αφορά τους νέους. 
Η δεύτερη δράση αφορά ακριβώς την ηλικιακή ομάδα δεκαέξι έως είκοσι τέσσερα, για την οποία μέχρι τώρα εμείς είχαμε τις Σχολές Μαθητείας και τη διαδικασία της πρακτικής και της πρώτης ένταξης στην αγορά εργασίας μέσα από το dual system που στην πατρίδα μας λειτουργεί από το ’52. 
Η διεύρυνση και η αναβάθμιση αυτού του συστήματος από δύο χρόνια εκπαίδευσης σε τρία, ούτως ώστε να καλύψουμε μεγαλύτερες ανάγκες, θα δώσει τη δυνατότητα σε πολύ περισσότερους νέους να ενταχθούν σε αυτό το πρόγραμμα και βέβαια στην αγορά εργασίας. 
Επίσης, έχουμε την ηλικιακή ομάδα μέχρι είκοσι εννέα ετών που στη χώρα μας σχεδιάζουμε -πέρα από το ζήτημα της ευρωπαϊκής χρηματοδότησης που αφορά την ηλικιακή ομάδα έως είκοσι τεσσάρων ετών- να υπάρξει ιδιαίτερη δράση για αυτούς. 
Η επιτυχία του προγράμματος για τους απόφοιτους της τριτοβάθμιας εκπαίδευσης, με την έννοια της απορρόφησης του μικρού αριθμού των επτά χιλιάδων διακοσίων που ήταν από το προηγούμενο πρόγραμμα και η απάντηση στο ερώτημα «τι κάνουμε για τους επιστήμονες, τους νέους ανθρώπους που βρίσκουν κλειστές πόρτες και στον ιδιωτικό και στο δημόσιο τομέα», είναι ένα πρόγραμμα είκοσι χιλιάδων θέσεων στον ιδιωτικό τομέα με ακριβώς τις ίδιες προοπτικές, ούτως ώστε να απορροφηθούν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα χρειαστώ λίγο χρόνο ακόμη, κύριε Πρόεδρε.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχουμε, όμως, κι άλλες ερωτήσεις για να απαντήσετε, κύριε Υπουργέ.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Λίγο χρόνο για την ανεργία των νέων τον δικαιούμαστε. 
Δράση έβδομη στο σχέδιο που αφορά τους νέους ανθρώπους είναι η «Κοινωνική Οικονομία». Ανοίγουμε το κεφάλαιο «Κοινωνική Οικονομία» στην Ελλάδα. Στην Ευρώπη ήδη έντεκα εκατομμύρια νέοι –και όχι μόνο- απασχολούνται χάρη στην «Κοινωνική Οικονομία» και την «Κοινωνική Επιχειρηματικότητα». 
Νομίζω ότι το θεσμικό πλαίσιο που δίνει τη δυνατότητα και σε συλλογικές μορφές εταιρειών για την ένταξη, για τη φροντίδα, αλλά κυρίως αυτές που αφορούν αναπτυξιακό και συλλογικό σκοπό, που έχουν σχέση με την τοπική ανάπτυξη, το περιβάλλον, την οικολογία αλλά και την παραγωγή αγαθών και υπηρεσιών που αφορούν τον άνθρωπο και το νέο στον τόπο, θα δώσει νέες δυνατότητες. 
Έτσι, λοιπόν, μετά την έγκριση της κεντρικής δομής και την αξιολόγηση των προτάσεων που έγιναν και που είχαμε τούτη τη εβδομάδα, ελπίζω ότι τις αμέσως επόμενες μέρες θα έχουμε την πρόσκληση και τις προτάσεις για τη δημιουργία των περιφερειακών δομών, προκειμένου μέχρι τον Οκτώβριο - Νοέμβριο να ξεκινήσει η υλοποίηση του μεγάλου προγράμματος «Κοινωνικής Οικονομίας» στον τόπο μας με τη δημιουργία δύο χιλιάδων συνεργατικών ομάδων που θα δραστηριοποιηθούν στους τομείς τους οποίους ανέφερα –και αναφέρατε- πριν και που μπορούν να δώσουν αποτελέσματα. 
Υπάρχουν δήμοι σήμερα -όπως είναι ο Δήμος της Κω- όπου έχουν τρέξει πιο μπροστά απ’ ό,τι έχει τρέξει η πολιτεία. Οι δήμοι αυτοί έχουν αξιοποιήσει το θεσμικό πλαίσιο των ΚΥΣΕΠ και έχουν δημιουργήσει συνεργατικές ομάδες που λειτουργούν και φέρνουν αποτελέσματα και για την τοπική ανάπτυξη, την τοπική οικονομία αλλά και για τους ίδιους τους νέους ανθρώπους που συμμετέχουν σε αυτούς. 
Αυτά τα καλά παραδείγματα θα τα αξιοποιήσουμε και με τα χρηματοδοτικά εργαλεία που έχουμε από το συγκεκριμένο πρόγραμμα, θα δώσουμε μια νέα ώθηση, προκειμένου να προχωρήσει το θέμα της κοινωνικής οικονομίας στον τόπο μας. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε. 
Συνεχίζουμε με την έβδομη με αριθμό 11/25-7-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδος κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων των εργαζομένων στο εργοστάσιο «ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.», της εταιρείας «ΜΗΧΑΝΙΚΗ Α.Ε.» και στα εργοστάσια ξύλου «ΝΕΟSΕΤ» και «ΣΕΛΜΑΝ» στη Χαλκίδα. 
Κύριε συνάδελφε, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
 Η ερώτηση αφορά, όπως είπατε, αυτά τα τρία εργοστάσια στη Χαλκίδα κι έρχεται, βέβαια, μετά από την ερώτηση για τον εφιάλτη της ανεργίας που παίρνει τεράστιες διαστάσεις, αποδεικνύοντας ότι όσο κουμάντο κάνουν οι επιχειρηματικοί όμιλοι για τα μονοπώλια, καμμία εγγύηση δεν μπορεί να υπάρξει για τους νέους, καμμιά εγγύηση δεν μπορεί να υπάρξει για τους εργαζόμενους ότι θα έχουν δουλειά αύριο. 
Τα συγκεκριμένα εργοστάσια, τα «ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.» στη Χαλκίδα, η «ΝΕΟSΕΤ» και η «ΣΕΛΜΑΝ», έχουν κλείσει. Το εργοστάσιο «ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.» έκλεισε με απόφαση της εταιρείας και οι εργαζόμενοι είναι απλήρωτοι πάνω από είκοσι δύο μήνες. 
Κύριε Υπουργέ, είναι γνωστό ότι αυτή η εταιρεία ήταν των αδελφών Τσαούσογλου. Λειτουργεί από το 1966. Άλλαξε ιδιοκτησία το 1984. Το Μάιο του 2012 χρωστούσαν στους εργαζόμενους μισθούς δέκα μηνών. Προχώρησαν σε επίσχεση εργασίας, την οποία ανέστειλαν το Νοέμβριο μετά από διαβεβαιώσεις της εταιρείας ότι θα εξοφληθούν σταδιακά. 
Ωστόσο, η εταιρεία δεν τήρησε καμμία από τις υποσχέσεις της. Οι απλήρωτοι μισθοί έχουν φτάσει τους δεκαέξι. Οι εργαζόμενοι έβγαλαν παραγωγή και περίμεναν να πραγματοποιήσουν και άλλες παραγγελίες, αλλά δυστυχώς η εταιρεία τούς κάλεσε σε διαβούλευση και τους πρότεινε εκ περιτροπής εργασία, μία ημέρα την εβδομάδα. 
Διέκοψαν, λοιπόν, οι εργαζόμενοι την αναστολή της επίσχεσης εργασίας, συνεχίζοντάς την εκ νέου. Στην Επιθεώρηση Εργασίας που έγινε, η τριμερής, η εταιρεία δεν κατέθεσε καμμία πρόταση σε σχέση με το μέλλον του εργοστασίου. 
Το ίδιο συμβαίνει και με τη «ΝΕΟSΕΤ» και τη «ΣΕΛΜΑΝ», που βρίσκονται στο Βασιλικό της Χαλκίδας. Οι οικονομικοί όμιλοι που έχουν στην ιδιοκτησία τους τα εργοστάσια, οφείλουν και αυτοί δεδουλευμένα πολλών μηνών. Συγκεκριμένα, στους εργαζόμενους οφείλουν δεδουλευμένα εννέα έως δέκα μηνών. Και εκεί οι εργαζόμενοι προχώρησαν σε επίσχεση εργασίας. 
Κύριε Υφυπουργέ, υπάρχει έγγραφο –σας το ανέφερα και προηγουμένως- προς το ΙΚΑ της Χαλκίδας -το οποίο δεν έχει απαντηθεί ακόμη- για το τι γίνεται με τα ένσημα των ημερών που οι εργαζόμενοι βρίσκονται σε επίσχεση εργασίας. 
Εμείς, κάτω από αυτές τις συνθήκες, ζητάμε από εσάς να μας πείτε σε ποιες ενέργειες θα προβείτε έτσι ώστε να καταβληθούν τα δεδουλευμένα στους εργαζόμενους και, βεβαίως, να ενισχυθούν από τον ΟΑΕΔ με έκτακτη οικονομική στήριξη ενός μισθού. Σε αυτό το θέμα θα θέλαμε την τοποθέτησή σας, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, θα ήμουν ευτυχής εάν μπορούσα να σας δώσω θετικές απαντήσεις σε όλα, γιατί πράγματι το θέμα του κλεισίματος των επιχειρήσεων είναι πάρα πολύ σημαντικό. Έχει ενταθεί το φαινόμενο και οι συνέπειες, βεβαίως, είναι πάρα πολλές. Πέρα από τις συνέπειες συνολικά στην οικονομία, το σοβαρότερο πρόβλημα είναι η αύξηση της ανεργίας και βεβαίως τα ζητήματα που έχουν να κάνουν με την ίδια την αντιμετώπιση της ανεργίας που προκαλεί το κλείσιμο των επιχειρήσεων.
 Από αυτήν την άποψη και βεβαίως εκ του ρόλου του, το Υπουργείο Εργασίας όχι μόνο είναι αντίθετο πολιτικά στις αποφάσεις που λαμβάνουν οι επιχειρηματίες για το κλείσιμο των επιχειρήσεων -οι οποίες σε πολλές περιπτώσεις είναι πέρα και από τα όρια και τα αίτια της κρίσης- αλλά και προσπαθεί, μέσα από τα θεσμικά εργαλεία που του παρέχει η δικαιοδοσία του, πρώτα απ’ όλα να προλάβει το κλείσιμο των επιχειρήσεων και τις επιπτώσεις στους εργαζομένους και ύστερα, βεβαίως, να επιβάλει τα νόμιμα που έχουν να κάνουν με τις αποδοχές των εργαζομένων, τα δεδουλευμένα, τις αποζημιώσεις και όλα τα σχετικά θέματα, ορισμένα από τα οποία αναφέρατε βεβαίως ως εκκρεμή και στις συγκεκριμένες επιχειρήσεις.
 Έχω στη διάθεσή μου αυτά τα οποία μου αναφέρουν οι Υπηρεσίες για τις συγκεκριμένες επιχειρήσεις. 
Βεβαίως, το πρώτο θέμα είναι –όπως με ενημερώνουν- ότι υπήρξε ένα αίτημα από την πλευρά της «ΣΕΛΜΑΝ» για απολύσεις που υπερέβαιναν τα όρια που ορίζει ο νόμος, το οποίο απευθυνόταν προς το Υπουργείο Εργασίας και το οποίο δεν εγκρίθηκε. Βεβαίως, στη συνέχεια, υπήρξε το κλείσιμο με τον τρόπο τον οποίο περιγράψατε.
Όσον αφορά τις ενέργειες, για τα «ΕΛΛΗΝΙΚΑ ΣΩΛΗΝΟΥΡΓΕΙΑ», «NEOSET» και «ΣΕΛΜΑΝ» που η υπηρεσία και το Υπουργείο Εργασίας έκαναν πριν, στο πλαίσιο του θεσμού της συμφιλίωσης και της διαβούλευσης των λεγόμενων τριμερών αλλά και όσον αφορά της επιβολής προστίμων και κατάθεσης μηνύσεων για συγκεκριμένα θέματα, θα σας ενημερώσω αναλυτικά στη δευτερολογία μου, αναφέροντας ότι και για τις τρεις περιπτώσεις έχουν γίνει, πράγματι, ενέργειες. 
Το ερώτημα, όμως, παραμένει: Και μετά ταύτα τι; Υπάρχει το πρόβλημα στο πλαίσιο του συστήματος που υπάρχει. Ποια θα είναι τα μέτρα που μπορούμε πρόσθετα να λάβουμε, προκειμένου να μην υπάρξει ούτε καταχρηστική αξιοποίηση θεσμών και νόμων ούτε βεβαίως να μην εξαντλούν οι επιχειρηματίες και οι επενδυτές όλες τις δυνατότητες που υπάρχουν για να κρατήσουν στη ζωή τις επιχειρήσεις. Αυτό το θέμα αφορά και τους εργαζόμενους που μετέχουν στην επιχείρηση και όχι μόνο, αφορά και όλη την ελληνική κοινωνία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Κατσώτης.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Κύριε Υφυπουργέ, αποδεικνύεται και σ’ αυτές τις τρεις περιπτώσεις ότι τα εργοστάσια τα κλείνουν οι καπιταλιστές όταν δεν τους συμφέρει να παράγουν. Και στις τρεις περιπτώσεις δεν τα έκλεισε η καταχρηστική στάση των εργαζομένων, όπως συνήθως ακούγεται, δηλαδή ότι οι αγώνες κλείνουν τα εργοστάσια. Απλά, ο κ. Εμφιετζόγλου και οι ιδιοκτήτες των άλλων εργοστασίων αφού δεν κέρδιζαν, τα έκλεισαν. Τα θύματα ως συνήθως είναι οι εργαζόμενοι. Όλον τον πλούτο που παρήγαγαν οι εργαζόμενοι τον τσέπωσαν οι ιδιοκτήτες, έκαναν ή κάνουν άλλες επιλογές και βέβαια το σύστημα που υπηρετείτε, πράγματι δεν μπορεί να κάνει τίποτα πέραν αυτού. Αυτό είναι το σύστημα, η ελευθερία της αγοράς. Όποιος θέλει ανοίγει εργοστάσιο, όποτε θέλει το κλείνει, γιατί έτσι συμφέρει τον επιχειρηματία. 
Η επιχειρηματική δραστηριότητα είναι αυτή που ενισχύεται από τις κυβερνήσεις και το νομοσχέδιο που έπεται έχει ακριβώς αυτόν τον τίτλο «ενίσχυση της επιχειρηματικής δραστηριότητας». Οι εργαζόμενοι σ’ αυτές τις επιχειρήσεις περνούν πολύ δύσκολες ώρες. Κάποιο έχουν είκοσι δύο μήνες απλήρωτοι, κάποιοι άλλοι δέκα μήνες. Οι ενισχύσεις πάνε και έρχονται στους εργοδότες μέσα από τα προγράμματα που αναπτύξατε προηγουμένως. 
Το πιο σκανδαλώδες πρόγραμμα είναι η επιταγή εργασίας με διαχειριστή τους μεγάλους του τουρισμού. Το αναφέρατε κι αυτό, σκάνδαλο μεγάλο! Δέκα χιλιάδες νέοι προσλήφθηκαν και απολύθηκαν οι πατεράδες τους. Βεβαίως, λείπουν δέκα χιλιάδες εισφορές από τα ασφαλιστικά ταμεία. 
Το ίδιο ισχύει και για όλα τα προγράμματα δισεκατομμυρίων ευρώ. Κι όμως εσείς εδώ δεν μπορείτε να δεσμευθείτε για έκτακτη οικονομική ενίσχυση ενός μισθού σ’ αυτούς τους εργαζόμενους που περνούν δύσκολες στιγμές, ώστε να μπορέσουν να αντιμετωπίσουν βασικές ανάγκες της ζωής τους. Από την άλλη όμως, ρέουν τα δισεκατομμύρια με τα προγράμματα σ’ αυτά τα παράσιτα, που ζουν στη χλιδή και τσεπώνουν τον πλούτο που παράγουν οι εργαζόμενοι.
Σε ό,τι μας αφορά, πιστεύουμε ότι οι ευθύνες της Κυβέρνησης είναι τεράστιες σε σχέση με τη μη καταβολή των δεδουλευμένων. Η δικαιοσύνη και εδώ κωφεύει. Δεν βλέπει, είναι τυφλή. Είναι δίπλα σας και ο κ. Αθανασίου που θήτευσε και στον τομέα της δικαιοσύνης. 
Η μη καταβολή των δεδουλευμένων δεν είναι αδίκημα! Με ένα πρόστιμο ο εργοδότης τελείωσε. Προτιμά να πληρώσει το πρόστιμο παρά να πληρώσει τους είκοσι δυο μήνες που οφείλει στους εργαζομένους.
Ποια είναι η ευθύνη της πολιτείας; Δεν υπάρχει ευθύνη; Η ευθύνη είναι τεράστια και πρέπει να την αναλάβετε και για να καταβληθούν τα δεδουλευμένα, ώστε να στηριχθούν οι εργαζόμενοι αλλά και τα εργοστάσια να δουλέψουν για να απασχοληθούν οι εργαζόμενοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αγαπητέ συνάδελφε, δεν σταματάμε ούτε στη συμφιλιωτική διαδικασία, που είναι μία προσπάθεια που πρέπει να την κάνουμε και πρέπει να αναβαθμιστεί. 
Στην πράξη σε πολλές περιπτώσεις το έχω κάνει, καλώντας όχι μόνο την πλευρά των εργαζομένων και των εργοδοτών αλλά και το Υπουργείο Ανάπτυξης και Οικονομικών, προκειμένου να εξετάζονται και όλα τα θέματα τα οποία θέσατε σε σχέση με την ένταξη σε προγράμματα επιδότησης επενδυτικών σχεδίων και των δεσμεύσεων που έχουν για την υλοποίηση αυτών των προγραμμάτων για την απασχόληση συγκεκριμένου αριθμού εργαζομένων. 
Πρόσφατα για τη βιομηχανία που έκλεισε και άφησε τους εργαζόμενους στο δρόμο, την «ΚΑΤΣΕΛΗΣ», για την οποία διαπιστώθηκε ότι είχε ενταχθεί σε πρόγραμμα ύψους, αν θυμάμαι καλά, 4 εκατομμυρίων και είχε λάβει επιδότηση ενός και πλέον εκατομμυρίου, με την ενέργεια αυτή προς το Υπουργείο Ανάπτυξης ζητήσαμε άμεσα την απένταξη και κατάπτωση της εγγυητικής επιστολής. 
Εδώ ερχόμαστε σε ένα άλλο θέμα που έχει να κάνει με την μετά την απόφαση του επιχειρηματία, του όποιου επιχειρηματία, να διακόψει είτε λόγω πραγματικών οικονομικών αδυναμιών είτε λόγω αλλαγής των επιχειρηματικών του σχεδίων, στο πλαίσιο του καπιταλιστικού συστήματος, όπως είπατε ακριβώς. 
Δεν σταματάμε στο πρόστιμο. Εάν έχουμε μία διαδικασία πτώχευσης και εκκαθάρισης, ασφαλώς υπάρχει κι εκεί συγκεκριμένη σειρά και τα δικαιώματα πρέπει να τα διασφαλίσουμε. Δεν σταματάμε στο πρόστιμο σε καμμία περίπτωση. Θα γίνουν όλες οι επόμενες ενέργειες. 
Βεβαίως, υπάρχει και υποχρέωση στη συνέχεια να εξετάσουμε κάθε δυνατότητα ένταξης σε προγράμματα των ανθρώπων που μένουν στο δρόμο, των ανέργων, προκειμένου, πέρα από το στάδιο επιδότησης όσο καιρό υπάρχει η επιδότηση ανεργίας ή πιθανή ένταξη σε προγράμματα στα οποία αναφερθήκατε για την καταβολή ενός ή τριών μισθών ή των 1.000 ευρώ, τα οποία ισχύουν μεν θεσμικά αλλά δεν ξέρω αν ισχύουν χρηματοδοτικά -θα το δούμε στη συνέχεια από αυτά που θα σας πω- να δούμε και την ένταξη σε προγράμματα μακροχρόνια, ιδιαίτερα για αυτούς που είναι κοντά στη σύνταξη όπως είναι αυτό το πρόγραμμα για τις ηλικίες από πενήντα πέντε έως εξήντα τεσσάρων, το οποίο δίνει τη δυνατότητα για τρίχρονη απασχόληση, προκειμένου να συμπληρωθούν ένσημα για να πάρουν οι άνθρωποι σύνταξη. 
Τώρα για το ερώτημα αυτό καθ’ αυτό, με ενημέρωσαν από τον ΟΑΕΔ ότι υφίσταται το θεσμικό πλαίσιο που έχει να κάνει με την προσωρινή ενίσχυση, η οποία συμψηφίζεται στη συνέχεια με τα επιδόματα ανεργίας, όταν ξεκινήσει η καταβολή τους, και βεβαίως αυτό θα πρέπει να διαπιστωθεί με αίτημα το οποίο θα γίνει προς τη Διεύθυνση Απασχόλησης και τον ΟΑΕΔ…</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Δεν μιλάμε για την επίσχεση. Δεν μιλάμε για λύση λόγω επίσχεσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αυτό είναι στην περίπτωση της επίσχεσης όπως σωστά λέτε και συμψηφίζεται στη συνέχεια. 
Υπήρχε η οικονομική δυνατότητα και σε πολλές περιόδους καταβάλλονταν μέχρι τρεις μισθοί για το διάστημα των έξι μηνών. Αυτό λόγω αφερεγγυότητας του επιχειρηματία. Το Ταμείο Αφερεγγυότητας σε αυτήν την περίοδο καταλαβαίνετε τι προϋπολογισμό έπρεπε να έχει.
 Είναι όμως ένα θέμα το οποίο δεν έχει καταργηθεί θεσμικά και πιστεύω ότι με την συνεργασία με το Υπουργείο Οικονομικών μπορούμε να δούμε να ενεργοποιείται, προκειμένου να καλύπτονται αυτές ή μέρος αυτών των περιπτώσεων όχι κατά περίπτωση αλλά ποσοτικά. Ας μη δίνονται τρεις μισθοί, ας δίνεται ένας. Για να υπάρξει όμως αυτή η δυνατότητα, θα πρέπει να συνεργαστούμε με το Υπουργείο Οικονομικών και να δούμε κατά πόσο σε αυτό το θεσμικό πλαίσιο που υφίσταται μπορεί να ενεργοποιηθεί τουλάχιστον σε ένα μέρος. 
Το θέμα του ΙΚΑ που είπατε το σημείωσα, γιατί είναι πολύ σημαντικό να δούμε γι’ αυτήν την περίοδο τα ένσημα και κατ’ επέκταση και η ασφάλιση των εργαζομένων πώς ενεργοποιείται μέσα από το ΙΚΑ της συγκεκριμένης περιοχής.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Εισερχόμεθα στη συζήτηση της δεύτερης με αριθμό 8/25-7-2013 επίκαιρης ερώτησης πρώτου κύκλου του Βουλευτή Α’ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ιωάννη Αμανατίδη προς τον Υπουργό Παιδείας και Θρησκευμάτων, σχετικά με την απελευθέρωση των απολύσεων στα ιδιωτικά σχολεία.
Κύριε συνάδελφε, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Ευχαριστώ, κύριε Πρόεδρε.
Κύριε Υφυπουργέ, σας είναι γνωστό ότι το άρθρο 16 παράγραφος 8 του Συντάγματός μας, επιτάσσει ότι ειδικός νόμος ορίζει τα της εποπτείας της ιδιωτικής εκπαίδευσης, καθώς και τα της υπηρεσιακής κατάστασης των ιδιωτικών εκπαιδευτικών. Ο νόμος, ο οποίος υπήρξε κατ’ επιταγή του Συντάγματος, ο ν. 682/1977, ορίζει σαφώς τα της υπηρεσιακής κατάστασης και της ιδιωτικής παιδείας και των ιδιωτικών εκπαιδευτικών.
Επίσης, υπάρχει πλήθος νομολογιών -και επιτρέψτε μου να τις αναφέρω- όπως οι αποφάσεις του Διοικητικού Εφετείου Αθηνών, η 1871/2006, στην οποία αναφέρεται ότι «η παροχή στους εκπαιδευτικούς σταθερού καθεστώτος απασχόλησης συνάπτεται άμεσα με την ποιότητα του εκπαιδευτικού έργου που παρέχουν τόσο προς ωφέλεια της εκπαιδευτικής κοινότητας όσο και του εκπαιδευτικού συνόλου γενικότερα», η απόφαση του Αρείου Πάγου, η 864/1976, ότι «η συχνή εναλλαγή του διδακτικού προσωπικού και οι αναιτιολόγητες απολύσεις παρεμποδίζουν την πραγμάτωση των συνταγματικά κατοχυρωμένων σκοπών της παιδείας, ο δε έλεγχος της νομιμότητας και της καταχρηστικότητας των καταγγελιών σύμβασης πρέπει να γίνεται από τα υπηρεσιακά συμβούλια της εκπαίδευσης -ΚΥΣΠΕ, ΚΥΣΔΕ, ΠΥΣΠΕ, ΠΥΣΔΕ- σύμφωνα με την πάγια νομολογία αρμόδιων διοικητικών δικαστηρίων».
Επίσης, υπάρχει η απόφαση 245/1998 του Συμβουλίου της Επικρατείας. Ειδικότερα δε σε ό,τι αφορά την καταχρηστικότητα της άσκησης του δικαιώματος καταγγελίας της σύμβασης, η απόφαση 1357/1999 του Συμβουλίου της Επικρατείας ορίζει με σαφήνεια ότι «η απόλυση για να μην κριθεί παράνομη έως καταχρηστική, θα πρέπει να στηρίζεται αποκλειστικά σε λόγους σχετικούς με την ικανότητα του εκπαιδευτικού».
Τέλος, κύριε Υφυπουργέ, η απόφαση 622/2010 του Συμβουλίου της Επικρατείας συνοψίζει σε γενικές γραμμές το σύνολο της νομολογίας, αναφέροντας ότι με βάση τη συνταγματική επιταγή θεσπίζεται η εποπτεία του κράτους επί των ιδιωτικών εκπαιδευτηρίων και ως προς τις εργασιακές σχέσεις των ιδιωτικών εκπαιδευτικών αποφαίνεται ότι ο νομοθέτης στη λειτουργία των ιδιωτικών εκπαιδευτηρίων και στην υπηρεσιακή κατάσταση του προσωπικού τους μπορεί να θεσπίζει προϋποθέσεις και όρους ως προς τη σύναψη και τη λύση της εργασιακής σύμβασης που συνδέει τον ιδιοκτήτη. Στην ίδια απόφαση καταληκτικά τονίζεται ότι αυτές οι διατάξεις του ν. 682 εξασφαλίζουν στους ιδιωτικούς εκπαιδευτικούς σταθερές εργασιακές σχέσεις, ώστε να μπορούν απερίσπαστοι να εκτελούν τα καθήκοντά τους για την αποτελεσματικότερη εκπλήρωση του σκοπού της παιδείας, ο οποίος έχει αμετάκλητα αναχθεί σε λόγο δημοσίου συμφέροντος.
Κύριε Υφυπουργέ, στο Υπουργείο σας, στις 12 Ιουλίου, με εγκύκλιο υπάγονται στο ν. 4093/2012 και στην πράξη Υπουργικού Συμβουλίου του 2012 οι ιδιωτικοί εκπαιδευτικοί κατά παράβαση του άρθρου του Συντάγματος. Με τον τρόπο αυτό χαρίζονται εκατομμύρια ευρώ στους σχολάρχες, μειώνονται οι αποζημιώσεις προς τους ιδιωτικούς εκπαιδευτικούς και απελευθερώνονται οι απολύσεις.
Κύριε Υφυπουργέ, σας ζητούμε την απόσυρση αυτής της εγκυκλίου, η οποία είναι προδήλως αντισυνταγματική και προδήλως έρχεται σε αντίθεση με τα συμφέροντα τα οποία επιτάσσει το Σύνταγμα για την παιδεία.
Κύριε Υφυπουργέ, με ενδιαφέρον περιμένω την απάντησή σας, μια και εσείς το Σεπτέμβριο του 2010 είχατε κάνει αντίστοιχη ερώτηση στην κ. Διαμαντοπούλου, η οποία σαφώς σας απάντησε και τότε ότι είναι ειδικός νόμος ο οποίος ορίζει τα των ιδιωτικών εκπαιδευτικών. Στη δευτερολογία μου θα αναφερθώ περισσότερο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Ευχαριστώ, κύριε Πρόεδρε.
Κυρίες και κύριοι συνάδελφοι, στην πρωτολογία μου θα δώσω μία υπηρεσιακή απάντηση, όπως ακούσατε και από τον συνάδελφο, γιατί το θέμα είναι ειδικό και πρέπει να το κάνω αυτό. Στη δευτερολογία θα πούμε περισσότερα.
Με βάση, λοιπόν, τις διατάξεις του μεσοπρόθεσμου που υπαγορεύει την ομογενοποίηση των υπηρεσιών και την άρση του προστατευτισμού στο δημόσιο τομέα, το Υπουργείο Παιδείας εξέδωσε, πράγματι, στις 12-7-2013 εγκύκλιο με την οποία μεταφέρει την ρύθμιση των εργασιακών σχέσεων των ιδιωτικών εκπαιδευτικών στο Υπουργείο Εργασίας. Με τον τρόπο αυτό, οι ιδιωτικοί εκπαιδευτικοί εντάσσονται επί της ουσίας στο νέο εργατικό δίκαιο.
Κυρίες και κύριοι συνάδελφοι, η εγκύκλιος αυτή δεν διαλύει τις εργασιακές σχέσεις των εκπαιδευτικών, όπως διαδίδεται, αλλά επιχειρεί με βάση τις μνημονιακές υποχρεώσεις της χώρας να ρυθμίσει το τοπίο. Δεν μεταφέρει την ιδιωτική εκπαίδευση παρά μόνο τη ρύθμιση των εργασιακών σχέσεων των ιδιωτικών εκπαιδευτικών στο αρμόδιο Υπουργείο για όλους τους εργαζόμενους της χώρας, δηλαδή, το Υπουργείο Εργασίας.
Πιο συγκεκριμένα, με τις διατάξεις του άρθρου 1 παράγραφος 6 του ν. 4046/2012 «Έγκριση των Σχεδίων Συμβάσεων Χρηματοδοτικής Διευκόλυνσης», με ΦΕΚ 28Α/14-2-2012, οι ρυθμίσεις των παραγράφων 28 και 29 του Ε’ Κεφαλαίου και 4α του Δ΄ Κεφαλαίου, που περιλαμβάνουν ρυθμίσεις των συγκεκριμένων σχεδίων συνεννόησης, κατέστησαν πλήρεις κανόνες ουσιαστικού δικαίου, επιτακτικού χαρακτήρα και άμεσης εφαρμογής.
Περαιτέρω, με διάταξη της παραγράφου 6. του ιδίου ως άνω άρθρου και νόμου εξουσιοδοτήθηκε το Υπουργικό Συμβούλιο να ρυθμίζει με αποφάσεις του κάθε αναγκαίο ζήτημα για την εφαρμογή των ως άνω ουσιαστικών κανόνων. 
Ακόμα, με τις διατάξεις τόσο του ν. 4040/2012 όσο και τις κατ’ εξουσιοδότησή του εκδοθείσης υπ’ αριθμόν 6/28-2-2012 ΠΥΣ –ΦΕΚ 38 Α΄- όλες ανεξαιρέτως οι συμβάσεις εργασίας ορισμένου χρόνου αδιακρίτως προσώπου, μισθωτού και εργοδότη, ακόμα και των νομικών προσώπων που υπάγονται στον ευρύτερο δημόσιο τομέα -των οποίων η λήξη τους ορίζεται με κριτήριο την ηλικία ή τη συμπλήρωση των προϋποθέσεων συνταξιοδοτήσεων του μισθωτού ή υποκρύπτουν ρήτρα μονιμότητας- μετατράπηκαν σε συμβάσεις αορίστου χρόνου υποκείμενες πλέον ως προς τη λύση τους στους κανόνες της κοινής εργατικής νομοθεσίας του ν. 2112/1920, όπως ισχύει. 
Περαιτέρω με την παράγραφο 2 του άρθρου 5 της ανωτέρω ΠΥΣ, κάθε διάταξη νόμου η οποία θεσπίζει όρους που υποκρύπτουν μονιμότητα ή ρήτρες μονιμότητας ή και προβλέπουν την εφαρμογή, αναλογική ή ευθεία, διατάξεων του Κώδικα περί Δημοσίων Υπαλλήλων, καθίστανται πλέον ανενεργές και ανεφάρμοστες. 
Εξάλλου, με τις διατάξεις του ν. 4093/2012 ρυθμίστηκαν σε νέα βάση τα θέματα των γνωστοποιήσεων της έγγραφης προειδοποίησης που προηγείται της καταγγελίας συμβάσεων εργασίας ιδιωτικού δικαίου αορίστου χρόνου και του καταβαλλόμενου στο μισθωτό ποσού αποζημιώσεως κατά περίπτωση, ενώ θεσπίστηκε και διάταξη αναγκαστικής προσαρμογής στη ρύθμιση αυτού του νόμου κάθε άλλης με ευνοϊκότερο περιεχόμενο για τους μισθωτούς εργασίας. 
Όπως ισχύει με τις διατάξεις του ν. 682/1977 –ΦΕΚ 244 Α΄- οι συμβάσεις εργασίας των εκπαιδευτικών των ιδιωτικών εκπαιδευτηρίων μετά τη μετατροπή τους σε συμβάσεις αορίστου χρόνου κατά τα σχετικώς προβλεπόμενα στον ανωτέρω νόμο, υπό την ομαλή τους εξέλιξη, λήγουν όταν ο ιδιωτικός εκπαιδευτικός συμπληρώσει το εβδομηκοστό έτος της ηλικίας του ή τις προϋποθέσεις της συνταξιοδότησής του και της λήψης πλήρους συντάξεως. Πρόκειται για το άρθρο 30 και τις παραγράφους 1, 2, 3, 4-33, 1, 4 και 5. Με βάση αυτά τα δεδομένα, υποκρύπτουν ρήτρα μονιμότητας. 
Εξάλλου, με τις διατάξεις του ν. 682/1977 σε συνδυασμό με τη διάταξη του άρθρου 7 παράγραφος 2 του ν. 817/1978, η προθεσμία προειδοποιήσεως εν όψει καταγγελίας συμβάσεως αορίστου χρόνου ιδιωτικού εκπαιδευτικού είναι ενιαία των δεκαπέντε ημερών και η καταβαλλόμενη αποζημίωση στο μισθωτό υπολογίζεται βάσει της ενιαίας κλίμακας της παραγράφου 5 του άρθρου 33 του ν. 682/1977. Πρόκειται, δηλαδή, για αποζημίωση με το μέτρο αποδοχών ενός μηνός κατ’ έτος υπηρεσίας και μέχρι είκοσι πέντε ετών. 
Τέλος, να σημειωθεί πως με βάση τις παρατιθέμενες διατάξεις του ν. 4046/2012 που σας είπα, της υπ’ αριθμόν 6 του 2012 ΠΥΣ και γ. του ν. 4093/2012 που συνιστούν πλήρεις κανόνες δικαίου επιτακτικού χαρακτήρα και δημοσίας τάξεως και κανόνες ειδικού σκοπού καθολικής εφαρμογής και νεότερου νόμου ως προς όλους τους παρέχοντες την εργασία τους με σύμβαση ιδιωτικού δικαίου, συνάγεται ότι δεν είναι ανεκτή πλέον στο πλαίσιο των ως άνω διατάξεων οποιαδήποτε αντίθετη ρύθμιση στα ζητήματα που αυτές ρυθμίζουν, τροποποίηση, δηλαδή, συμβάσεων ορισμένου χρόνου σε αορίστου χρόνου, κατάργηση υποκρυπτόμενων ρητρών μονιμότητας, καταγγελία κατά τις διατάξεις του ν. 2112/1920, όπως ισχύουν οι προθεσμίες προειδοποιήσεων και ύψους αποζημιώσεων και συνεπώς, και αυτές του ν. 682/1977 και των λοιπών συναφών που ρυθμίζουν τα ίδια θέματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, θα ήθελα για λίγο την ανοχή σας. 
Κυρίες και κύριοι συνάδελφοι, αυτή η εγκύκλιος με κανένα τρόπο δεν επιχειρεί να πληγώσει περισσότερο το ανθρώπινο εργατικό δυναμικό της χώρας μας την ώρα της κρίσης, όπως ανεύθυνα διαδίδεται. Επιχειρεί απλά να θέσει νέες πιο σταθερές βάσεις στις εργασιακές σχέσεις των ιδιωτικών εκπαιδευτικών. Είναι επιτακτική ανάγκη να ενταχθούν σε ένα σταθερό και δίκαιο νομοθετικό πλαίσιο οι εργασιακές σχέσεις όλων των εργαζομένων της χώρας και κατά συνέπεια, και των ιδιωτικών εκπαιδευτικών και σ’ αυτό νομίζω ότι είμαστε υποχρεωμένοι να προχωρήσουμε. 
Στη δευτερολογία μου θα σας πω περισσότερα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ.
Το λόγο έχει ο κ. Αμανατίδης.</ChairmanSpeech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Απ’ ό,τι φαίνεται ο κατήφορος αυτής της Κυβέρνησης δεν έχει τέλος. Και το λέω αυτό, γιατί αυτήν τη στιγμή ο κύριος Υφυπουργός μας διάβασε την εγκύκλιο που ζητάμε να αποσυρθεί και η οποία είναι προδήλως αντισυνταγματική. 
Κύριε Υφυπουργέ, γνωρίζατε ότι υπογράφηκε αυτή η εγκύκλιος; Γιατί δεν απαντήσατε ακόμα στα έγγραφα που σας ήρθαν και σας ρωτούν αν το γνωρίζατε αυτό; Γνωρίζετε ότι ο προϊστάμενός σας Υπουργός Παιδείας κ. Αρβανιτόπουλος, αφού είχε βγει αυτή η εγκύκλιος, είχε δηλώσει στα κανάλια ότι δεν γνώριζε την ύπαρξή της; Ποιος διοικεί στο Υπουργείο Παιδείας; 
Κύριε Υφυπουργέ, θα σας βάλουμε «10»στην ανάγνωση της εγκυκλίου αλλά στον πολιτικό λόγο στον οποίο ήρθατε να μας πείτε ότι απελευθερώνονται οι απολύσεις, θα πάρετε «0». 
Κύριε Υφυπουργέ, ως νέος πολιτικός θα πρέπει να ξέρετε ότι έχετε μπει σε ένα Υπουργείο το οποίο είναι πάρα πολύ δύσκολο. Όμως, θα πρέπει να επιλέξετε ποιου τα συμφέροντα θα εξυπηρετήσετε. 
Θα εξυπηρετήσετε τα συμφέροντα των Ελλήνων πολιτών, των μαθητών, των γονέων, των εκπαιδευτικών και των εργαζομένων, οι οποίοι σας ψήφισαν ή τα  συμφέροντα των σχολαρχών; Αυτήν τη στιγμή χαρίζονται εκατομμύρια. 
Είναι τυχαίο ότι το Κολλέγιο Αθηνών, στο οποίο προεδρεύει ο αδελφός του Πρωθυπουργούς Αλέξανδρος Σαμαράς, είναι εκείνο το οποίο για πρώτη φορά πρώτο ζήτησε την απόλυση, με βάση την πράξη Υπουργικού Συμβουλίου του 2012; 
Είναι, επίσης, αληθές ότι το ίδιο το Κολλέγιο Αθηνών, είναι αυτό που ζήτησε να εφαρμοστεί το διευρυμένο ωράριο, με αποτέλεσμα το 20% των ιδιωτικών εκπαιδευτικών στα γυμνάσια και στα λύκεια να βρεθεί στην απόλυση. Με ναυαρχίδα και πολιορκητικό κριό το Κολλέγιο Αθηνών, αυτήν τη στιγμή οι σχολάρχες κάνουν πάρτι σε βάρος των ταμείων και των ιδιωτικών εκπαιδευτικών. 
Κύριε Υφυπουργέ, σταματήστε να εξαπατάτε τους μαθητές, τους γονείς και την κοινωνία ότι εκφράζετε και προσπαθείτε για το καλό της δημόσιας εκπαίδευσης και γενικότερα της εκπαίδευσης. Αποσύρετε τη συγκεκριμένη τροπολογία, για την οποία ξέρω ότι δεν έχετε ευθύνη και μην αναλαμβάνετε τις ευθύνες που οι άλλοι σας φορτώνουν. Συμμορφωθείτε με το Σύνταγμα. 
Κύριε  Υφυπουργέ, όσον αφορά εμάς, δέσμευσή μας είναι πως είναι αδιανόητη η υπαγωγή των ιδιωτικών εκπαιδευτικών στο Υπουργείο Εργασίας και ότι θα διασφαλίσουμε εργασιακά τους ιδιωτικούς εκπαιδευτικούς, ώστε να μπορούν απερίσπαστοι να εκτελούν τα εκπαιδευτικά τους καθήκοντα προς όφελος των μαθητών και της παιδείας. 
Αυτό το Υπουργείο χρησιμοποίησε την κρίση, έτσι ώστε να  εξυπηρετήσει τα συμφέροντα των σχολαρχών. Δείτε τι έγινε με την υπαγωγή στο ενιαίο μισθολόγιο, ενώ υπάρχει ειδικό καθεστώς για τους ιδιωτικούς εκπαιδευτικούς,  την περίοδο του Μπαμπινιώτη. Κόπηκε ο δέκατος τρίτος και ο δέκατος τέταρτος μισθός. 
Δείτε πώς ιδρύονται τα ιδιωτικά εκπαιδευτήρια, τα οποία ουσιαστικά απαλλάσσει το Υπουργείο από τη δέσμευση να υπάρχει άδεια εκπαιδευτικού, ώστε κάποιος να κάνει ιδιωτικό εκπαιδευτήριο. 
Δείτε τι έγινε με το διευρυμένο ωράριο, στο οποίο μάλιστα δεν εντάσσετε τη «μαύρη» απογευματινή εργασία. Τελευταία στιγμή βάλατε δυσμενείς διατάξεις για τους  ιδιωτικούς εκπαιδευτικούς και τώρα με αυτήν την εγκύκλιο δίνετε τη χαριστική βολή. Οι ευθύνες σας είναι ιστορικές και πάρτε την ευθύνη απέναντι στον ελληνικό λαό.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς σας ευχαριστούμε, κύριε συνάδελφε. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): 
Κύριε Πρόεδρε, ευχαριστώ για το «άριστα» που πήρα στην πρωτολογία, αλλά σας είπα ότι ήταν υπηρεσιακή απάντηση και όφειλα να τη δώσω. Τώρα ελπίζω να πάρω «άριστα» και στην πολιτική απάντηση –όχι, βεβαίως από εσάς, γιατί δεν το περιμένω- από τον ελληνικό λαό που μας παρακολουθεί. 
Δεν ξέρω περί των συμφερόντων που λέτε ότι εξυπηρετεί το Υπουργείο Παιδείας κ.ο.κ.. Πάντως, σταματήστε και εσείς να χρησιμοποιείτε την παιδεία σαν πολιορκητικό κριό, για να  μπείτε στα θερινά ανάκτορα. Μπορεί να είστε εκπαιδευτικός αλλά εδώ είναι Κοινοβούλιο και γι’ αυτό πρέπει να σταματήσετε να κουνάτε το δάκτυλο και να μας λέτε τι βαθμό θα πάρουμε και τι πρέπει να κάνουμε. 
Σας δίνω, λοιπόν, την απάντηση. Πράγματι, χωρίς να υπονοώ διαφωνία, γιατί άλλωστε η πολιτική του Υπουργείου είναι ενιαία, επισημαίνω το γεγονός ότι δεν θα μπορούσα να έχω γνώση της εγκυκλίου, αφού το ΦΕΚ των αρμοδιοτήτων βγήκε στις 5 Ιουλίου, όπως γνωρίζετε καλά.  
Θα σας δώσω, λοιπόν, μια απάντηση όχι με ξύλινη γλώσσα –γιατί δεν θέλω να χρησιμοποιώ ξύλινη γλώσσα-  αλλά έτσι όπως βλέπω τα πράγματα και θα προσπαθήσω  να ερμηνεύσω κάποιες καταστάσεις και γεγονότα. 
Καθώς οι ιδιωτικοί εκπαιδευτικοί χρειάζονται συλλογική διαπραγμάτευση και υπογραφή συλλογικών συμβάσεων, υπεύθυνο δεν θα μπορούσε  παρά να είναι το Υπουργείο Εργασίας, όπως και για το σύνολο των εργαζομένων στον ιδιωτικό τομέα. Έτσι έχει τον έλεγχο των συνδικαλιστικών και εργασιακών τους δικαιωμάτων. Όμως, το παρεχόμενο διδακτικό έργο, το πρόγραμμα σπουδών, οι αδειοδοτήσεις παραμένουν στην εποπτεία του Υπουργείου Παιδείας. 
Η εγκύκλιος, δεν κάνει τίποτα περισσότερο από το να παρέχει διευκρινήσεις επί της πράξης Υπουργικού Συμβουλίου 6/2012, που εκδόθηκε κατ’ εξουσιοδότηση ψηφισμένου νόμου, σύμφωνα με τον οποίο, όπου υποκρύπτεται μονιμότητα ή ρήτρα μονιμότητας που παρεκκλίνει από τους γενικούς κανόνες της εργατικής νομοθεσίας, καταργείται. Όταν μάλιστα πλέον αυτά ισχύουν και στον ευρύτερο δημόσιο τομέα, το να έρχεστε εσείς και να μιλάτε για μονιμότητα στον ιδιωτικό τομέα, νομίζω ότι πια δείχνει ότι είστε σε άλλο πλανήτη. Το μόνο που αλλάζει είναι ότι καταργείται ένα ειδικό καθεστώς, όπως έχει γίνει για μια σειρά άλλων κλάδων. 
Για να θυμίσω και στην Αίθουσα αυτή τις στρεβλώσεις του παρελθόντος, αξίζει να πω ότι στο παρελθόν, αν υπήρχε ακατάλληλος εκπαιδευτικός –ο χειρότερος εκπαιδευτικός-  μόνο μετά από έξι χρόνια θα μπορούσε να απομακρυνθεί πηγαίνοντας πού; Σε προσωποπαγείς θέσεις του δημοσίου! Δημιουργούσαμε δηλαδή θέσεις και όλο το ακατάλληλο προσωπικό του ιδιωτικού τομέα το πηγαίναμε στο δημόσιο τομέα. 
Μόλις με το νόμο Διαμαντοπούλου πέρασε να γίνεται στον ένα χρόνο αυτή η απομάκρυνση και να καταργηθούν οι προσωποπαγείς θέσεις αλλά ακόμη και τότε, πολλές ακυρώνονταν στην πράξη στα υπηρεσιακά συμβούλια. 
Το αν τα ιδιωτικά σχολεία περνούν κρίση και συνεπώς από εκεί κινδυνεύουν θέσεις εργασίας των εκπαιδευτικών είναι γιατί οι μαθητές, λόγω κρίσης, στρέφονται στα δημόσια σχολεία. Κάτι τέτοιο, όμως, εσάς, ως Αριστερό Κόμμα, θα έπρεπε να σας κάνει τουλάχιστον χαρούμενους. Δεν νομίζω ότι ανησυχείτε ιδιαίτερα για τα συμφέροντα των σχολαρχών. 
Άλλωστε οι καλοί εκπαιδευτικοί προσελκύουν μαθητές και γι’ αυτό δεν συμφέρει κανένα να προχωρήσει στην αντικατάστασή τους. 
Σχετικά τώρα με τις αιτιάσεις περί αντισυνταγματικότητας, χωρίς να είμαι συνταγματολόγος, αλλά επειδή παρατηρώ ότι κάθε φορά εδώ μέσα κάνετε το Σύνταγμα «λάστιχο» και το χρησιμοποιείτε κατά το δοκούν, θέλω να πω το εξής: Το Σύνταγμα ορίζει ότι με νόμο –όχι με ειδικό νόμο όπως είπατε- ρυθμίζεται η υπηρεσιακή κατάσταση του εκπαιδευτικού προσωπικού των ιδιωτικών εκπαιδευτηρίων. Λέει, λοιπόν, ότι ψηφίζεται με νόμο, όπως και κάνουμε. Δεν δίνει, όμως, το περιεχόμενο του νόμου και πουθενά δεν επιφυλάσσει ένα ειδικό καθεστώς γι’ αυτούς.
Και θα κλείσω, για να θυμίσω και μία ερώτηση δική σας που καταθέσατε την 1η Απριλίου του 2013, γιατί ψέξατε εμένα. Μαθητής του Δημοτικού Σχολείου Λιτοχώρου Πιερίας νίκησε το διαγωνισμό της εταιρείας «GOOGLE» με θέμα την Ελλάδα. Κι όμως είχατε καταγγείλει το συγκεκριμένο διαγωνισμό εσείς προσωπικά, τονίζοντας ότι οι μαθητές μετατρέπονται σε διαφημιστές πολυεθνικών εταιρειών. Καλούσατε, μάλιστα, τον Υπουργό Παιδείας να τερματίσει την παράδοση των δημοσίων σχολείων στις δυνάμεις της αγοράς και του κέρδους και τον ρωτούσατε, ποια μέτρα προτίθεται να λάβει για την προστασία των μαθητών από παρόμοιες προωθητικές ενέργειες εταιρειών ιδιωτικών συμφερόντων και για τη διασφάλιση της αποσύνδεσης της εκπαιδευτικής διαδικασίας από προγράμματα χρηματοδοτούμενα από ιδιωτικές επιχειρήσεις.
Τα λέω αυτά, γιατί οποιαδήποτε ερώτηση μετά από αυτήν την ερώτηση δεν θα μου έκανε καμμία εντύπωση. Και θα πρέπει να δούμε και το επίπεδο των ερωτήσεων του ΣΥΡΙΖΑ συνολικά εδώ μέσα. Υπερασπίζεται, δηλαδή, ένα καθεστώς που ανεξάρτητα εάν ήταν καλό ή κακό έχουμε όλοι καταλάβει ότι ανήκει στο παρελθόν και δεν μπορούμε να ξαναγυρίσουμε σ’ αυτό. 
Σας καλώ, λοιπόν, ως ΣΥΡΙΖΑ, να σταματήσετε να είστε οπαδοί της μιζέριας και υπερασπιστές της κάθε είδους συντεχνιακής λογικής και να συνεισφέρετε στο χώρο που κατ’ εξοχήν δεν χωράνε κομματικές παρωπίδες, στο χώρο αυτό της παιδείας. 
Με την ευκαιρία, σας καλώ να συμμετέχετε στη διαβούλευση για το νομοσχέδιο για το νέο γενικό και επαγγελματικό λύκειο που σύντομα θα κατατεθεί.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Ολοκληρώνουμε τη συζήτηση των επικαίρων ερωτήσεων με την τέταρτη με αριθμό 10/25-7-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης των Ανεξαρτήτων Ελλήνων κ. Χρυσούλας-Μαρίας Γιαταγάνα προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Διοικητικής Μεταρρύθμισης και Ηλεκτρονικής Διακυβέρνησης, σχετικά με την αντιμετώπιση των προβλημάτων στα καταστήματα κράτησης της βόρειας Ελλάδας.
Ορίστε, κυρία Γιαταγάνα, έχετε το λόγο.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε.
Κύριε Υπουργέ, γνωρίζετε πολύ καλά –γιατί έχετε λάβει πληθώρα εγγράφων με επίσημες διαμαρτυρίες- ότι έχει περάσει κάθε προηγούμενο το πρόβλημα της έλλειψης θέσεων στα κρατητήρια, στα καταστήματα κράτησης της βόρειας Ελλάδας.
Ειδικότερα, οι συνθήκες κράτησης στα τμήματα μεταγωγών και στα αστυνομικά τμήματα γενικότερα, είναι απαράδεκτες, μη συνάδουσες με τις πολιτισμικές μας αρχές και τα ελάχιστα ανεκτά όρια της αξιοπρεπούς διαβίωσης. Οι απάνθρωπες αυτές συνθήκες κράτησης, δημιουργούν στους κρατούμενους τεράστια ψυχολογικά προβλήματα, με συνέπεια να εκφράζουν κατά καιρούς αυτοκτονικές ιδέες. Τα προβλήματα από την παραμονή τους είναι πολλά, με κυριότερο τη διαταραχή της ψυχικής τους ισορροπίας, εξαιτίας του εγκλεισμού τους σε χώρους ακατάλληλους για μακροχρόνια παραμονή.
Επιπλέον, η υφιστάμενη κατάσταση εγκυμονεί άμεσο κίνδυνο μη εκτέλεσης εισαγγελικών παραγγελιών κράτησης, λόγω πραγματικής αδυναμίας αλλά και υπαρκτό κίνδυνο ταραχών και εξεγέρσεων στους χώρους κράτησης. Γι’ αυτό το λόγο, είναι απαραίτητη η αποσυμφόρηση των κρατητηρίων και η προώθηση των ποινικών κρατουμένων σε σωφρονιστικά καταστήματα.
Επισημαίνεται ότι είναι αδήριτη ανάγκη να ληφθούν άμεσα μέτρα και να γίνουν ενέργειες, προκειμένου να λειτουργήσουν το συντομότερο δυνατό οι δύο πτέρυγες του Καταστήματος Κράτησης Νιγρίτας Σερρών, κάθε μια από τις οποίες είναι δυναμικότητας εκατόν είκοσι κρατουμένων, γεγονός που θα συντελούσε στην αποσυμφόρηση των αστυνομικών τμημάτων Θεσσαλονίκης, στα οποία κρατούνταν εκατόν ογδόντα άτομα στα τέλη Μαρτίου, ενώ αρχές Ιουνίου κρατούνταν τετρακόσια είκοσι έξι.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Δυστυχώς, οι πτέρυγες αυτές ενώ είναι έτοιμες δεν λειτουργούν, γιατί το Υπουργείο αρνείται να προσλάβει είκοσι υπαλλήλους, με επίκληση την οικονομική συγκυρία, παρά το γεγονός ότι έχει ψηφιστεί από τη Βουλή των Ελλήνων η πρόσληψη τετρακοσίων εβδομήντα δύο συνολικά σωφρονιστικών υπαλλήλων με το άρθρο 80 του ν. 4139/2013, καθώς και τριακοσίων ατόμων για προσωπικό εξωτερικής φρουράς.
Είναι γνωστό σε σας, κύριε Υπουργέ, που έχετε υπηρετήσει επί μακρό χρονικό διάστημα τη δικαιοσύνη, ότι μέτρα τα οποία είναι νομοθετικές ρυθμίσεις που γίνονται για την αποσυμφόρηση των φυλακών, δεν αντιμετωπίζουν κανένα πρόβλημα αλλά αντίθετα αυξάνουν κατακόρυφα την εγκληματικότητα. 
Κατόπιν τούτου, ερωτάσθε: Θα προβείτε και πότε, στην πρόσληψη των είκοσι σωφρονιστικών υπαλλήλων που είναι απαραίτητοι προκειμένου να λειτουργήσουν οι δύο νέες πτέρυγες στη βόρεια Ελλάδα; Ποια άλλα μέτρα σκοπεύετε να πάρετε, ώστε να αντιμετωπιστεί αποτελεσματικά το πρόβλημα στα καταστήματα κράτησης, καθώς και η αποσυμφόρησή τους;
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε την κ. Γιαταγάνα.
Το λόγο έχει ο κύριος Υπουργός.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Θα ήθελα να ευχαριστήσω την συνάδελφο κ. Γιαταγάνα, της οποίας οι ευαισθησίες όσον αφορά τους κρατούμενους είναι γνωστές από παλιά και με την παλιά της ιδιότητα ως εισαγγελικής λειτουργού, που είχε την εποπτεία φυλακών στη βόρεια Ελλάδα και έδειχνε μεγάλη ευαισθησία. 
Η πραγματικότητα είναι αυτή. Τα πράγματα είναι όπως τα είπατε, κυρία συνάδελφε. Είναι τραγική η κατάσταση στις φυλακές και αυτό προσπαθούμε να διορθώσουμε αυτές τις μέρες. Υπάρχει υποστελέχωση και ο αριθμός των κρατουμένων ξεπερνά κατά πολύ τα ανεκτά όρια και της δυναμικότητας των φυλακών μας αλλά και αυτά τα οποία καθορίζονται από την Ευρωπαϊκή Ένωση.
Σε ό,τι αφορά τον υπερπληθυσμό των φυλακών, πρέπει να σας πω ότι ενώ η δυναμικότητα των φυλακών μας είναι μέχρι δέκα χιλιάδες –συγκεκριμένα εννιά χιλιάδες εννιακόσιοι- όπως ξέρετε –είχαμε και τη συζήτηση στο Υπουργείο πριν από λίγες μέρες που είχα την τιμή να με επισκεφθείτε- είναι δώδεκα χιλιάδες εννιακόσιοι κρατούμενοι αυτήν τη στιγμή και επιπλέον λίγο πάνω από χίλιοι, κρατούνται δυστυχώς υπόδικοι κυρίως -αλλά και κατάδικοι- σε διάφορα αστυνομικά τμήματα, πράγμα το οποίο δεν τιμά τον πολιτισμό μας και προσπαθούμε να λάβουμε μέτρα γι’ αυτό.
Όσον αφορά στην υποστελέχωση, είναι πράγματι σωστό αυτό που είπατε. Έχουμε πάρα πολλές ελλείψεις οι οποίες εντάθηκαν τον τελευταίο καιρό με τις αθρόες συνταξιοδοτήσεις πολλών σωφρονιστικών υπαλλήλων και αυτό δημιούργησε ένα πρόσθετο θέμα. Από την πρώτη στιγμή, ως νέα ηγεσία του Υπουργείου Δικαιοσύνης προσπαθούμε να ρυθμίσουμε το θέμα και να πάρουμε μέτρα προς αυτήν την κατεύθυνση.
Σε ό,τι αφορά τη λειτουργία των δύο πτερύγων της Νιγρίτας που σας ενδιαφέρει ιδιαίτερα, πρέπει να σας πω ότι μπορούν να φιλοξενήσουν διακόσιους σαράντα κρατούμενους. 
Το ζήτημα των προσλήψεων είναι έτσι όπως το θέτετε, όμως όσον αφορά στους είκοσι σωφρονιστικούς, δεν αρνούμεθα να τους πάρουμε. Έχει ξεκινήσει η διαδικασία, όπως γνωρίζετε, με το ν. 4139 –τον οποίο κι εσείς αναφέρετε στην επίκαιρη ερώτησή σας- που ψηφίστηκε από τη Βουλή για πρόσληψη τετρακοσίων εβδομήντα δύο υπαλλήλων φύλαξης και τριακοσίων φρουρών εξωτερικής φρούρησης. Μένει να γίνει ο διαγωνισμός, ανεξάρτητα από το θέμα της κινητικότητας. 
Όσον αφορά στη Δημοτική Αστυνομία, με μία τροποποίηση με τροπολογία που καταθέσαμε την τελευταία στιγμή -μάλιστα είχατε ενδιαφερθεί κι εσείς και το ζητήσαμε αυτό- θα πάρουμε ακόμα πεντακόσιους σωφρονιστικούς υπαλλήλους μέσα από το πλαίσιο της κινητικότητας από τη Δημοτική Αστυνομία.
Όσον αφορά στην υφιστάμενη αδυναμία παραλαβής του συνολικού αριθμού των κρατουμένων στα αστυνομικά κρατητήρια, αυτό είναι μία αναγκαιότητα. Δεν έχουμε που να τους πάμε και προσπαθούμε να τακτοποιήσουμε το ζήτημα αυτό σταδιακά. Θα δούμε και τι νομοθετικά μέτρα θα πάρουμε για να πετύχουμε μια αποσυμφόρηση μειώνοντας το χρόνο της κράτησης σε ήπια αδικήματα, κάτι που έχει γίνει και κατά το παρελθόν.
Παράλληλα έχουμε πάρει και μία νομοθετική πρωτοβουλία. Έχει συσταθεί επιτροπή για να εισάγουμε και στη χώρα μας τη λεγόμενη ηλεκτρονική παρακολούθηση, δηλαδή τα «βραχιολάκια». Έχουμε «τρέξει» το θέμα αυτό πάρα πολύ. Η επιτροπή παραδίδει το νομοσχέδιο αυτές τις μέρες και θα κατατεθεί στη Βουλή προς ψήφιση αλλά θα καθυστερήσει λίγο γιατί η προμήθεια αυτή πρέπει να γίνει μέσω διεθνούς διαγωνισμού. 
Ο τρίτος στόχος αφορά την κοινωνική εργασία και πρέπει να την επεκτείνουμε έτσι ώστε να συντμηθεί ακόμα περισσότερο ο χρόνος των κρατουμένων που θα προσφέρουν κοινωνική εργασία, σύμφωνα με τις τελευταίες τροποποιήσεις που έγιναν το 2010 στον Ποινικό Κώδικα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ. 
Το λόγο έχει η συνάδελφος κ. Γιαταγάνα.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Υπουργέ, χαίρομαι που αποφασίσατε την υλοποίηση προτάσεων που είχαν γίνει στη μεταξύ μας συνομιλία στο Υπουργείο σας, ώστε να μην απολυθούν τελικά οι σχολικοί φύλακες και να απορροφηθεί –ίσως- ένας αριθμός εκ των δημοτικών αστυνομικών. 
Βεβαίως –και εδώ ανοίγω μια παρένθεση- γνωρίζετε πολύ καλά ότι έχει υποβληθεί ένσταση αντισυνταγματικότητας. Δεν θα μείνει έτσι το θέμα από τους δήμους. Θα κατατεθεί στο Συμβούλιο της Επικρατείας αίτηση ακύρωσης –έχει αποφασιστεί από τη ΚΕΔΕ- και θα το δούμε αυτό το θέμα. 
Εν πάση περιπτώσει, θα θεωρούσα εξαιρετικά οδυνηρό –αν θέλετε- για ανθρώπους που έχουν μεταπτυχιακές σπουδές, διδακτορικά και ομιλούν δύο, τρεις ξένες γλώσσες να απασχοληθούν στις φυλακές σαν σωφρονιστικοί φύλακες. 
Υπάρχει, βέβαια, ένας αριθμός αυτών των δημοτικών αστυνομικών οι οποίοι είναι δευτεροβάθμιας εκπαίδευσης. Αν δεν γίνει -κάτι που το απεύχομαι- δεκτή η αίτηση ακύρωσης στο Συμβούλιο της Επικρατείας των άρθρων 80 και 81 του πολυνομοσχεδίου που ψηφίστηκε πρόσφατα, τότε θα δούμε πώς θα εξελιχτεί αυτό το θέμα. Αλλά καλό θα ήταν σε αυτήν την περίπτωση, προκειμένου να μην απολυθούν αυτοί οι άνθρωποι οι οποίοι ενδεχομένως δεν έχουν μπει με εξετάσεις ΑΣΕΠ, να εκπαιδευτούν και να τοποθετηθούν εκεί. 
Βεβαίως, εδώ υπάρχει και ένα άλλο θέμα: Έχει ψηφιστεί από την ειδική επιτροπή Σωφρονιστικού Κώδικα –έχει προωθηθεί στο Υπουργείο σας- ο νέος Σωφρονιστικός Κώδικας, στον οποίον υπάρχουν διατάξεις και για τα βραχιολάκια που είπαμε. Θα τις δούμε κατά τη συζήτηση στην Ολομέλεια. 
Σας θέτω, λοιπόν, το ερώτημα: Πότε προβλέπεται, κύριε Υπουργέ, να φθάσει στη Βουλή για να ψηφιστεί ο νέος κώδικας; 
Γνωρίζω ότι υπάρχουν πάρα πολλές ελλείψεις και τεράστια προβλήματα με την εφαρμογή του ισχύοντος Σωφρονιστικού Κώδικα. Ωστόσο, η ψήφιση οσωνδήποτε κωδίκων δεν πρόκειται να διορθώσει την κατάσταση, εάν δεν δοθεί η δέουσα υλικοτεχνική υποδομή. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κυρία Γιαταγάνα. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε. 
Κυρία συνάδελφε, η προσωπική μου φιλοσοφική τοποθέτηση στο θέμα είναι να έχουμε όσο μπορούμε λιγότερες φυλακές. 
Όσον αφορά την απόφαση του Συμβουλίου της Επικρατείας, θα τη σεβαστούμε όποια και να είναι όταν ρυθμίσει τη συνταγματικότητα του άρθρου 80. 
Το νομοσχέδιο του Σωφρονιστικού Κώδικα επεξεργάζεται και θα έρθει σύντομα στη Βουλή. 
Κατά τα άλλα, κύριε Πρόεδρε, έχω απαντήσει στην πρωτολογία μου. Δεν νομίζω ότι έχω να συμπληρώσω κάτι άλλο. 
Ευχαριστώ και πάλι την κυρία συνάδελφο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Υπουργέ. 
Η έκτη με αριθμό 9/25-7-2013 επίκαιρη ερώτηση πρώτου κύκλου του Βουλευτή Λάρισας της Δημοκρατικής Αριστεράς κ.&#160;Θωμά Ψύρρα&#160;προς τον Υπουργό&#160;Αγροτικής Ανάπτυξης και Τροφίμων,&#160;σχετικά με την αντιμετώπιση των προβλημάτων στη λειτουργία του Εθνικού Προγράμματος Βελτίωσης της Παραγωγής και Εμπορίας Μελισσοκομικών Προϊόντων δεν θα συζητηθεί λόγω κωλύματος του κυρίου Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου: «Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις». 
Όπως γνωρίζετε, η διάσκεψη των Προέδρων αποφάσισε στη συνεδρίασή της, στις 25-7-2013, η συζήτηση του νομοσχεδίου να γίνει σε δύο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή επί των άρθρων και των τροπολογιών σε μια ενότητα. 
Έχω την τιμή να ανακοινώσω στο Σώμα ότι ο Γραμματέας της Κοινοβουλευτικής Ομάδας του ΠΑΣΟΚ κ. Παναγιώτης Ρήγας ορίζει ειδική αγορήτρια του ΠΑΣΟΚ τη Βουλευτή κ. Αγγελική Γκερέκου και Κοινοβουλευτικό Εκπρόσωπο τον κ. Κωνσταντίνο Τριαντάφυλλο. 
Ο Γραμματέας της Κοινοβουλευτικής Ομάδας των Ανεξάρτητων Ελλήνων κ. Παναγιώτης Μελάς ορίζει ως ειδική αγορήτρια τη Βουλευτή κ. Κουντουρά Έλενα και ως Κοινοβουλευτικό Εκπρόσωπο τον κ. Νότη Μαριά. 
Επίσης, ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς ορίζει ειδικό αγορητή του κόμματός του τον Βουλευτή Μαγνησίας κ. Παναγιώτη Ηλιόπουλο και Κοινοβουλευτικό Εκπρόσωπο τον Βουλευτή Αχαΐας κ. Μιχαήλ Αρβανίτη. 
Ο Πρόεδρος της Δημοκρατικής Αριστεράς κ. Φώτης Κουβέλης ορίζει ειδικό αγορητή τον Βουλευτή Λάρισας κ. Θωμά Ψύρρα και Κοινοβουλευτικό Εκπρόσωπο τον Βουλευτή Αττικής κ. Βασίλη Οικονόμου. 
Τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης, ορίζει ειδικό αγορητή τον Βουλευτή κ. Χρήστο Κατσώτη. 
Έχει ζητήσει το λόγο η κυρία Υπουργός για να καταθέσει κάποιες νομοτεχνικές βελτιώσεις. 
Ορίστε, κυρία Υπουργέ, έχετε το λόγο.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Ευχαριστώ πολύ.
Ορισμένες νομοτεχνικές βελτιώσεις στο σχέδιο νόμου: «Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις» κατατίθενται για τα Πρακτικά για ενημέρωση και διανομή στους Βουλευτές. 
(Στο σημείο αυτό η Υπουργός Τουρισμού κ. Όλγα Κεφαλογιάννη καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να καταχωρισθούν οι σελ. 94-102)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ να διανεμηθούν στους κύριους Βουλευτές. 
Έχει ζητήσει το λόγο ο κ. Λαφαζάνης. 
Ορίστε, κύριε Λαφαζάνη.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ θα ήθελα το λόγο.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα πάρετε το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Κύριε Πρόεδρε, έχω ζητήσει το λόγο εδώ και μια ώρα.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όπως ξέρετε, υπάρχει μια κοινοβουλευτική τάξη. Μπορώ να μη δώσω το λόγο σε κόμμα που είναι τουλάχιστον σ’ αυτές τις εκλογές μπροστά από εσάς; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας έχω όμως ζητήσει το λόγο πολύ πιο πριν. Πριν καν έρθει ο συνάδελφος. Αλλά εντάξει, δεν πειράζει.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όπως είπατε, δεν πειράζει. 
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, βλέπουμε ότι η αυθαιρεσία συνεχίζεται σ’ αυτήν την Αίθουσα και δυστυχώς μεγαλώνει. Εδώ έχουμε μια τροπολογία, ένα δεύτερο νομοσχέδιο από την κυρία Υπουργό. Δεν μπορώ να καταλάβω. Κατατέθηκε νομοσχέδιο. Δεύτερο νομοσχέδιο υπό μορφή τροπολογίας είναι απαράδεκτο να κατατίθεται, διότι δεν περνάει ούτε από τον έλεγχο της επιτροπής και φυσικά δεν διενεργείται επ’ αυτού καμμία συζήτηση με τους φορείς, όπως προβλέπει ο Κανονισμός.
Πέραν αυτού όμως έχουμε και δυο τροπολογίες, οι οποίες είναι άσχετες με το συγκεκριμένο νομοσχέδιο. Αφορά άσχετα με το υπό συζήτηση νομοσχέδιο Υπουργεία. Στην ουσία, αυτές οι δυο τροπολογίες για την ΕΥΔΑΠ το μόνο που θέλουν είναι να διευκολύνουν άρον-άρον το ξεπούλημα του νερού του Λεκανοπεδίου. 
Δεν είναι δυνατόν, κύριε Πρόεδρε, σε Θερινό Τμήμα επί άσχετου νομοσχεδίου να έρχονται τόσο απαράδεκτες τροπολογίες για να συζητηθούν. Παρακαλώ, λοιπόν, την Κυβέρνηση να τις αποσύρει αμέσως, διότι αυτές οι τροπολογίες παραβιάζουν κατάφορα τον Κανονισμό και το Σύνταγμα. Ο Κανονισμός λέει ρητά ότι δεν μπορεί να κατατίθενται τροπολογίες που είναι άσχετες με το νομοσχέδιο. 
Δεν  υπάρχει και ο αρμόδιος Υπουργός εδώ. Ούτε καν παρέστη για να μας πει τους λόγους για τους οποίους τις κατέθεσε. Δεν μπορεί να γίνεται αυτή η διαδικασία σε Θερινά Τμήματα και πολύ περισσότερο να υπηρετούν ένα απαράδεκτο ξεπουληματικό σκοπό για τη χώρα. 
Σας καλούμε, κύριε Πρόεδρε, να συμβάλλετε στην τήρηση του Κανονισμού. 
Καλούμε την Κυβέρνηση να αποσύρει άμεσα τις τροπολογίες, τουλάχιστον αυτές τις δυο που αφορούν στην ΕΥΔΑΠ και είναι άσχετες με το νομοσχέδιο. Εμείς δεν δεχόμαστε να γίνει συζήτηση επ’ αυτών των τροπολογιών γιατί τις θεωρούμε άκυρες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όπως συμφωνήσαμε, σήμερα θα γίνει η συζήτηση επί της αρχής και αύριο τα θέματα που θέσατε θα τεθούν εφόσον βέβαια θα έχουν ενημερωθεί οι κύριοι Υπουργοί για να γίνει η συζήτηση στην αυριανή συνεδρίαση. 
Ορίστε, κύριε Μαριά, έχετε το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ:  Κύριε Πρόεδρε, εγώ σας ζήτησα το λόγο πριν να ξεκινήσει η συζήτηση του νομοσχεδίου γιατί ήθελα να κάνω μια δήλωση. 
Εν πάση περιπτώσει, μπήκατε στη συζήτηση. Τώρα έχετε δώσει το λόγο στο συνάδελφο. Ακούστηκαν οι απόψεις. Θα τοποθετηθώ και επ’ αυτού. 
Αυτό που ήθελα ως δήλωση να κάνω και να ενημερώσω το Σώμα είναι ότι το Σαββατοκύριακο είχαμε τεράστιες πυρκαγιές σε όλη την Ελλάδα. 
Ιδίως στην περιοχή του Ηρακλείου και στο Δήμο Φαιστού είχαμε καταστροφές στην περιοχή της Πόμπιας, στα Πηγαϊδάκια, στο Αντισκάρι, όπου καταστράφηκαν θερμοκήπια, ελαιόδεντρα, ζώα και αγροτικές καλλιέργειες. 
Σε χτεσινή συγκέντρωση-σύσκεψη που έγινε στο Δήμο Φαιστού, υπήρξε ανάλυση των ζημιών που υπήρχαν και δεσμεύτηκα -γιατί ήμουν και χτες εδώ στη Βουλή λόγω της συζήτησης του νομοσχεδίου για τα αυθαίρετα- ότι θα μεταφέρω στη Βουλή το ζήτημα των μεγάλων καταστροφών και κυρίως στην Κυβέρνηση-εκπροσωπούμενη από την κυρία Υπουργό. 
Θα ήθελα, λοιπόν, να πω ότι πρέπει άμεσα να υπάρξει κήρυξη της περιοχής της Μεσσαράς ως πυρόπληκτης, διότι η καταστροφή ήταν τεράστια, να προχωρήσει αρμοδίως η Κυβέρνηση σε καταγραφή των ζημιών και αποζημίωση του ζωικού και φυτικού κεφαλαίου που καταστράφηκε και κυρίως να γίνει αποκατάσταση του δικτύου ύδρευσης και άρδευσης στο Δήμο Φαιστού. Ταυτόχρονα, πρέπει να υπάρξουν ρυθμίσεις για να «παγώσουν» τα πάσης φύσεως δάνεια στην περιοχή. Αυτήν τη δήλωση-έκκληση-τοποθέτηση ήθελα να κάνω ζητώντας το λόγο.
Επί του θέματος τώρα –μια και μπήκαμε στο νομοσχέδιο που τέθηκε- από τη δικιά μας πλευρά, θεωρούμε ότι είναι απαράδεκτο για άλλη μία φορά να έρχονται τροπολογίες την τελευταία στιγμή. Μάλιστα, η μία τροπολογία είναι ένα ξεχωριστό νομοσχέδιο, γεγονός που αποστέρησε την ευκαιρία στους φορείς κυρίως –και εννοείται στους Βουλευτές- να τοποθετηθούν αναλυτικά. 
Επίσης, θεωρούμε άσχετη την τροπολογία περί ΕΥΔΑΠ αλλά καταλαβαίνουμε ότι μετά την πλήρη αποτυχία είσπραξης εσόδων από την πλευρά της Κυβέρνησης και κυρίως μετά τη δημιουργία του δημοσιονομικού κενού των 4 δισεκατομμυρίων ευρώ -που οφείλεται στην κερδοσκοπική πολιτική των κεντρικών τραπεζών της Ευρωπαϊκής Ένωσης που ενώ δεσμεύτηκαν να ανακυκλώνουν τα ομόλογα του ελληνικού δημοσίου, απαιτούν την είσπραξη- η τροπολογία αυτή, εντάσσεται σε αυτά που είπε και προανήγγειλε ο κ. Στουρνάρας χτες, ότι δηλαδή θα πάει σε γενικό ξεπούλημα των ΔΕΚΟ. 
Είμαστε αντίθετοι με την τροπολογία αυτή με τη μεθοδολογία και θεωρούμε ότι παρανόμως και αντισυνταγματικά εισάγεται στο Τμήμα για συζήτηση. Καλούμε την Κυβέρνηση να την αποσύρει.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Μαριά.
Το λόγο έχει τώρα η κ. Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, ως προς τις αλλαγές που έχει κάνει με τροπολογία το Υπουργείο, νομίζω ότι αυτό έχει γίνει επειδή έχει λάβει υπ’ όψιν του τις παρατηρήσεις της Επιστημονικής Επιτροπής. Θεωρούμε ότι αυτό είναι σωστό και μάλιστα επιδεικνύεται και υπερβολική ευαισθησία. 
Επίσης, θέλω να επισημάνω ότι όταν δεν λαμβάνει ένα Υπουργείο υπ’ όψιν τις παρατηρήσεις της Επιστημονικής Επιτροπής, γίνεται μεγάλη φασαρία μέσα στην Αίθουσα και όταν της λαμβάνει, πάλι γίνεται φασαρία στην Αίθουσα. Εδώ είμαστε να συζητήσουμε. Αν μας επιτρέψετε, αγαπητοί συνάδελφοι, να ξεκινήσουμε τη συζήτηση, έχουμε όλο το χρόνο να τα συζητήσουμε.
	Όσον αφορά το τι μπορεί να φέρνουμε προς συζήτηση στα Θερινά Τμήματα και τι όχι, σας λέω ότι η Βουλή λειτουργεί. Εάν, λοιπόν, υπάρχει περιορισμός στο τι μπορεί να έρχεται προς συζήτηση στα Θερινά Τμήματα, τότε πρέπει να προτείνετε να μην υπάρχουν Θερινά Τμήματα, διότι δεν μπορεί για τόσο μεγάλο χρονικό διάστημα να μην έρχεται τίποτα και να αναφέρονται με αυτόν τον απαξιωτικό τρόπο τα Θερινά Τμήματα, στα οποία λαμβάνουμε μέρος όλοι.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα είναι άσχετη η τροπολογία.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όσον αφορά την τροπολογία, θα τη συζητήσουμε. Εσείς τη χαρακτηρίζετε «άσχετη»…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι τουριστική ανάπτυξη η πώληση της ΕΥΔΑΠ; Έλεος πια!</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: …εμείς λέμε ότι η χώρα είναι σε μία κατάσταση που «άσχετα» είναι αυτά τα οποία μπορεί να ακούγονται μέσα στην Αίθουσα. Παρ’ όλα αυτά, όμως, θα τη συζητήσουμε και νομίζω ότι υπάρχει κοινοβουλευτική διαδικασία για να αποφασιστεί οτιδήποτε επί της τροπολογίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Ορίστε, κυρία Υπουργέ, έχετε το λόγο.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Θα ήθελα να σχολιάσω ότι οι τροπολογίες έχουν κατατεθεί σύμφωνα με τον Κανονισμό της Βουλής, εμπρόθεσμα και προβλέπεται να συζητηθούν αύριο. 
Οι δε τροπολογίες που έχουν κατατεθεί από το Υπουργείο Τουρισμού, πρέπει να σας πω ότι είναι τροπολογίες που έχουν λάβει υπ’ όψιν τις παρατηρήσεις από την εξαντλητική συζήτηση που έγινε κατά τη διαδικασία της επεξεργασίας του νομοσχεδίου στις επιτροπές της Βουλής –τόσο στην πρώτη όσο και στη δεύτερη ανάγνωση- και βεβαίως έχουμε λάβει υπ’ όψιν και τα σχόλια που έγιναν από την Επιστημονική Επιτροπή της Βουλής όχι μόνο στις τροπολογίες αλλά και στις νομοτεχνικές βελτιώσεις που καταθέσαμε μόλις τώρα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε. 
Ορίστε, κύριε Κωνσταντόπουλε, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, το Υπουργείο Τουρισμού πριν από έξι μήνες αποτύπωσε το ελληνικό τουριστικό προϊόν. Ακολούθως, μέσα από μια δημόσια διαβούλευση ενός μήνα -καταθέτω εδώ στα Πρακτικά της Βουλής, την εικόνα που βγήκε και δημοσιεύτηκε και στο διαδίκτυο- η οποία ήταν εξαντλητική, διέγνωσε τις παθολογικές διαστάσεις του ελληνικού τουριστικού προϊόντος. Είδε την παθογένεια, είδε για ποιους λόγους αυτό το ελληνικό τουριστικό προϊόν δεν μπορεί να μπει στις νέες, αναδυόμενες αγορές και φυσικά προχώρησε στην αναβάθμισή του, αναβάθμιση που έχει σαν στόχο, να δει τις νέες καταναλωτικές ομάδες που δημιουργούνται καθημερινά σ’ όλο τον κόσμο, να εντοπίσει τις ομάδες-στόχους, να δει ποιοι είναι οι νέοι τουριστικοί καταναλωτές και να αναβαθμίσει φυσικά την ποιότητα των τουριστικών υπηρεσιών στη χώρα μας.
(Στο σημείο αυτό ο Βουλευτής κ. Γεώργιος Κωνσταντόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μετά από όλα αυτά και εφόσον είδε τη χωρική υπερσυγκέντρωση του τουριστικού προϊόντος, των τουριστικών δραστηριοτήτων σε συγκεκριμένες περιοχές, εφόσον εντόπισε ότι ένα από τα βασικά προβλήματα είναι η μικρή τουριστική περίοδος, είδε και αφουγκράστηκε τα μεγάλα προβλήματα γραφειοκρατίας τα οποία υπάρχουν κι αφού έλαβε υπ’ όψιν όλες τις παρατηρήσεις της δημόσιας διαβούλευσης έφερε το νομοσχέδιο αυτό στην Επιτροπή Μορφωτικών Υποθέσεων, όπου και εκεί έγινε ένας εξαντλητικός διάλογος.
 Άκουσε με πολλή προσοχή όλες τις παρατηρήσεις των συναδέλφων Βουλευτών, όλων πλην Λακεδαιμονίων φυσικά. Όπως θα δείτε στα Πρακτικά, τα οποία καταθέτω και τα οποία είναι πάνω από πεντακόσιες σελίδες, μόνο ένα κόμμα φυσικά μίλησε έξι λεπτά συνολικά. Σε πέντε συνεδριάσεις, όπως θα δείτε, μόνο η Χρυσή Αυγή ουσιαστικά ούτε παρατηρήσεις έκανε ούτε τους εκπροσώπους άκουσε ούτε παρουσιάστηκε πουθενά. 
Το καταθέτω για να δείτε ότι από τις πεντακόσιες σελίδες μόνο μιάμιση σελίδα αφορά παρατηρήσεις του συγκεκριμένου κόμματος και φυσικά, αναγκαστικά η κυρία Υπουργός δεν έλαβε υπ’ όψιν της τις παρατηρήσεις αυτές.
(Στο σημείο αυτό ο Βουλευτής κ. Γεώργιος Κωνσταντόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έλαβε υπ’ όψιν της τις παρατηρήσεις του κ. Δρίτσα και του κ. Αλεξόπουλου για τον ιαματικό τουρισμό. Έλαβε υπ’ όψιν της τις παρατηρήσεις Βουλευτών της Δημοκρατικής Αριστεράς για περιβαλλοντικά θέματα, παρατηρήσεις εκπροσώπων του Πανελλήνιου Σοσιαλιστικού Κινήματος αλλά και της Νέας Δημοκρατίας για μια σειρά περιβαλλοντικών θεμάτων.
Η κυρία Υπουργός άκουσε όλες τις παρατηρήσεις μέχρι και προχθές που έφτασε η γνώμη και οι παρατηρήσεις της Επιστημονικής Υπηρεσίας της Βουλής σε καίρια θέματα, όπως είναι τα θέματα του αιγιαλού ή τα θέματα των σύνθετων τουριστικών καταλυμάτων. Έλαβε υπ’ όψιν της τις παρατηρήσεις αυτές, απέσυρε κάποιες διατάξεις και προχώρησε σε ουσιαστικές τροπολογίες, ιδιαίτερα στα σύνθετα τουριστικά καταλύματα και στην πολιτική χωροθέτηση στα νησιά, τις οποίες και κατέθεσε σήμερα.
Φυσικά, άκουσε και τη γνώμη της Οικονομικής και Κοινωνικής Επιτροπής την οποία δεν είδα να επικαλείται κανένας και στην αρμόδια Επιτροπή Μορφωτικών Υποθέσεων. Η γνώμη της Οικονομικής και Κοινωνικής Επιτροπής είναι υπέρ του νομοσχεδίου, όπως και η συντριπτική πλειοψηφία των φορέων  ήταν υπέρ του συγκεκριμένου νομοσχεδίου. Όλα αυτά έγιναν λοιπόν.
Ας δούμε στο νομοσχέδιο, το οποίο έχουμε μπροστά μας, πού συμφωνούμε και πού διαφωνούμε. Με τα άρθρα 1 έως 7, κύριοι συνάδελφοι, εισάγονται νέοι θεσμοί τουριστικής επιχειρηματικότητας. Αυτό είναι και το ζητούμενο. Η αγορά θέλει κάτι καινούργιο. Μπορεί να υπάρχουν πενήντα πέντε χιλιάδες περίπου παραθεριστικές κατοικίες απούλητες, όμως δεν είναι αυτό το οποίο ζητάει η αγορά σήμερα, δεν είναι αυτό το οποίο θέλει η διεθνής τουριστική αγορά. Δεν είναι αυτές οι τουριστικές κατοικίες τις οποίες θέλουν αυτοί οι οποίοι επιθυμούν να επενδύσουν με τον άλφα ή βήτα τρόπο στην πατρίδα μας.
Εισάγουμε, λοιπόν, νέους θεσμούς τουριστικής επιχειρηματικότητας για γρήγορες και μεγάλες επενδύσεις. Εισάγουμε νέες έννοιες, όπως είναι οι σύνθετες οργανωμένες τουριστικές αναπτύξεις με αυστηρό περιβαλλοντικό έλεγχο. Εδώ πάλι η Υπουργός, προς τιμήν της, έλαβε υπ&apos; όψιν όλες σχεδόν τις παρατηρήσεις των Βουλευτών, αλλά και της Επιστημονικής Υπηρεσίας της Βουλής.
Στις οργανωμένες υποδοχές τουριστικών δραστηριοτήτων εντάσσονται ήδη θεσμοθετημένα εργαλεία, τα οποία είχαμε, όπως ήταν τα ΕΣΧΑΔΑ και τα ΕΣΧΑΣΕ, τα ΠΕΡΠΟ, δηλαδή περιοχές ειδικά ρυθμιζόμενης πολεοδόμησης τουρισμού και τα οποία βελτιώνονται ακόμη περισσότερο στην κατεύθυνση του να είναι πιο ελκυστικά και φυσικά να τονωθεί η επιχειρηματικότητα σε αυτόν τον τομέα. 
Πολύ μεγάλος θόρυβος έγινε για τα σύνθετα τουριστικά καταλύματα. Και εδώ το Υπουργείο ήταν σαφέστατο. Τα σύνθετα τουριστικά καταλύματα δεν έρχονται να χωροθετηθούν σε ένα χώρο που σε διαφορετική περίπτωση θα έμενε παρθένος, καθώς η ύπαρξη της εκτός σχεδίου νομοθεσίας, επιτρέπει σχεδόν παντού δόμηση με ίσους ή μεγαλύτερους συντελεστές δόμησης. Διότι ακούστηκε ότι και σε αυτόν τον τομέα κάτι πάει να γίνει και θα θιγεί το περιβάλλον και χύθηκαν πολλά κροκοδείλια δάκρυα. 
Συγκεκριμένα. Με τις βελτιώσεις τις οποίες έκανε η Υπουργός στο άρθρο 2 στην παράγραφο 4, συμπληρώνεται η διοικητική διαδικασία ίδρυσης σύνθετων τουριστικών καταλυμάτων, ώστε για την έγκρισή τους να απαιτείται και ειδική έκθεση χωροταξικής θεώρησης ως αυτοτελές παράρτημα της Μελέτης Περιβαλλοντικών Επιπτώσεων. Είναι αυτό που ουσιαστικά ζήτησαν και οι φορείς, ζήτησε και η Εταιρεία Πολεοδομικού Δικαίου, ζήτησαν πολλοί Βουλευτές εντός της Επιτροπής Μορφωτικών Υποθέσεων, αλλά τόνισε και η Επιστημονική Υπηρεσία της Βουλής.
Σε αυτήν την Έκθεση Χωροταξικής Θεώρησης εξετάζονται οι επιπτώσεις στο φυσικό, πολιτιστικό και οικιστικό περιβάλλον σε συνάρτηση με την υφιστάμενη κατάσταση στο νησί ή στην τουριστική περιοχή. Όλα αυτά, κυρίες και κύριοι συνάδελφοι, εξετάζονται σε επίπεδο συνολικής επιφάνειας του νησιού. Με τον τρόπο αυτό εξετάζεται δηλαδή αυτό το οποίο αναφέρει και αναφέρθηκε κατά κόρον, δηλαδή η φέρουσα ικανότητα κάθε νησιού. Θα προστατεύεται, λοιπόν, το περιβάλλον, αλλά και θα θωρακίζεται η επένδυση του σύνθετου τουριστικού καταλύματος έναντι μελλοντικών ακυρωτικών αποφάσεων, ένα έργο το οποίο το έχουμε δει πολλές φορές στο παρελθόν.
Πολύς θόρυβος έγινε επίσης και για τα νησιά με έκταση κάτω από τα ενενήντα τετραγωνικά χιλιόμετρα. Εισάγεται εδώ ένας πρόσθετος περιορισμός για την ανάπτυξη οργανωμένων υποδοχέων και σύνθετων τουριστικών καταλυμάτων. Δίδεται ανώτατος επιτρεπόμενος συντελεστής δόμησης 0,05, που είναι ίσος –και εδώ θέλω την προσοχή σας, κύριοι συνάδελφοι- με τον προβλεπόμενο για τη δόμηση κατοικίας σε περιοχές εκτός σχεδίου πόλεων και εκτός ορίων οικισμού. 
Θα σας αναφέρω ένα παράδειγμα. Με την ισχύουσα νομοθεσία, εάν είχε κάποιος ένα οικόπεδο εκατό στρεμμάτων, θα μπορούσε να το κατατμήσει σε είκοσι πέντε τεσσάρια εκτός σχεδίου και να κάνει είκοσι πέντε κατοικίες των διακοσίων τετραγωνικών ή με συντελεστή δόμησης 0,20, να χτίσει είκοσι χιλιάδες τετραγωνικά μέτρα ξενοδοχείο. Με το υπό συζήτηση νομοσχέδιο μπορεί να χτίσει μόνο 0,05 στα εκατό στρέμματα, δηλαδή ουσιαστικά μόνο πέντε χιλιάδες τετραγωνικά μέτρα έναντι των είκοσι χιλιάδων τετραγωνικών μέτρων και όλο το υπόλοιπο εμβαδόν, δηλαδή τα υπόλοιπα ενενήντα πέντε στρέμματα ουσιαστικά να μείνουν αδόμητα, για την προστασία του περιβάλλοντος. 
Πού βρίσκετε, λοιπόν, τις δυσμενείς περιβαλλοντικές επιπτώσεις και τα αρνητικά, τα οποία τονίστηκαν κατά κόρον; 
Επιπλέον -κάτι πολύ σημαντικό- με το υπό συζήτηση νομοσχέδιο αίρουμε τους περιορισμούς στην ποσόστωση ανάπτυξης σύνθετων τουριστικών καταλυμάτων επί της επιφάνειας των νησιών, που ήταν 1‰ έως 1,5‰, που αφενός καθιστούν πάρα πολλά από τα νησιά μας απαγορευτικά για τις νέες μορφές επενδύσεων και αφετέρου δημιουργούν μονοπωλιακές καταστάσεις και υπεραξίες γης μέσω της λήψης των σχετικών αδειών από υποψήφιους επενδυτές, χωρίς καμμία ασφαλιστική δικλείδα για την υλοποίηση της επένδυσης. 
Και εδώ τι θέλουμε; Θέλουμε να προστατεύσουμε ποιους; Θα σας δώσω πάλι ένα παράδειγμα. Στη Μήλο, που η έκτασή της είναι εκατόν πενήντα τετραγωνικά χιλιόμετρα, η επιτρεπόμενη επένδυση με το υφιστάμενο πρόγραμμα είναι 1‰, δηλαδή η συνολική έκταση που επιτρέπεται να κάνει κάποιος επένδυση είναι εκατόν πενήντα στρέμματα. Για τα σύνθετα τουριστικά καταλύματα το ελάχιστο εμβαδόν είναι εκατόν πενήντα στρέμματα. Με το παλιό καθεστώς τι κάναμε; Μπορούσε κάποιος μονοπωλιακά, αγνοώντας κάθε ανταγωνισμό, να πάρει διοικητική άδεια αγοράζοντας εκατόν πενήντα στρέμματα, να δεσμεύσει κάθε επένδυση, να μην κάνει επένδυση και να είναι δεσμευμένα τα πάντα. 
Με την άρνηση αυτού του νομοσχεδίου, λοιπόν, ποιους ευνοούμε; Ευνοούμε αυτούς που μονοπωλιακά έκαναν αυτά που έκαναν, χωρίς να έχουν σκοπό να επενδύσουν, αλλά να δεσμεύσουν τους επενδυτές οι οποίοι θα έρθουν από το εξωτερικό. Όλες αυτές τις στρεβλώσεις έρχεται το υπό συζήτηση νομοσχέδιο να τις πετάξει έξω κυριολεκτικά και να δημιουργήσει ένα νέο τοπίο στο χώρο των τουριστικών επενδύσεων. 
Επιπλέον, είπαμε ότι το Υπουργείο Τουρισμού είδε, αφουγκράστηκε την τουριστική αγορά διεθνώς. Είδε ότι αυτά τα σύνθετα τουριστικά καταλύματα πρέπει να έχουν και κάτι επιπλέον. Αποφάσισε να τα κάνει πιο ελκυστικά, γιατί μέχρι τώρα το προϊόν απλά δεν πουλούσε. Έβαλε, λοιπόν, προϋποθέσεις μετατροπής συμβατικών ξενοδοχείων, τα οποία υπήρχαν και υπάρχουν μέχρι στιγμής, ώστε να γίνουν σύνθετα τουριστικά καταλύματα. Πώς; Δίνοντας κίνητρα φιλοξενίας, μέσα σε αυτά να γίνουν εγκαταστάσεις γκολφ, να γίνουν τουριστικοί λιμένες, συνεδριακά κέντρα, κέντρα ευεξίας, ιαματικού τουρισμού, ιατρικού τουρισμού, θερμαλισμού. Η Υπουργός κατέθεσε τροπολογία για να αναπτυχθούν και χιονοδρομικά κέντρα, να γίνουν θεματικά πάρκα, να γίνουν κέντρα προπονητικού και αθλητικού τουρισμού, κέντρα καταδυτικού τουρισμού. 
Έχει κανένας αντίρρηση να γίνουν όλα αυτά; Έχει κανένας αντίρρηση να δούμε τι θέλει ο κόσμος; Θέλει το χθες ή θέλει το αύριο; Θέλει να ανταγωνιστούμε τους γείτονές μας σε Ιταλία, Τουρκία, Ισπανία και οπουδήποτε αλλού ή να μείνουμε κολλημένοι σε ένα χθες το οποίο απλώς δεν πουλάει; 
Επιπλέον, το Υπουργείο είδε ότι οι τρεις μήνες δεν φτάνουν και πρέπει να επιμηκυνθεί ο τουριστικός χρόνος. Υποχρεώνει δε, με το υπό συζήτηση νομοσχέδιο να διατηρούν οι επενδυτές το σύνολο των εγκαταστάσεων και κοινοχρήστων χώρων όλο το χρόνο για την εξυπηρέτηση των τουριστικών επιπλωμένων δωματίων. Δηλαδή θα έρθει ο άλλος, θα αγοράσει το τουριστικό επιπλωμένο δωμάτιο για άλφα χρόνο ή θα το αγοράσει πλήρως, αλλά τον υποχρεώνει να χρησιμοποιήσει τους κοινόχρηστους χώρους, όλες τις εγκαταστάσεις όλο το χρόνο να τις έχει ανοιχτές, γιατί μόνο έτσι θα πουληθεί το προϊόν αυτό. 
Έχει κανένας αντίρρηση γι’ αυτά; Υπάρχει κάποιος ο οποίος μπορεί να έχει αντίρρηση σε όλα αυτά τα νέα τουριστικά προϊόντα, τα οποία θα δώσουν και νέες θέσεις εργασίας; Ή θέλουμε ανέργους; Γιατί είπαμε ότι αυτά τα οποία είχαμε δεν πουλάνε, δεν τα θέλει κανένας πλέον. Η αγορά θέλει κάτι καινούργιο. Οι καταναλωτικές συνήθειες αλλάζουν. Θα παρακολουθήσουμε αυτές τις καταναλωτικές συνήθειες ή θα μείνουμε στα παλιά, σ’ ένα διαμέρισμα στο οποίο θα πουλήσουμε μόνο ήλιο, θάλασσα και τίποτε άλλο; 
Όμως και στα επόμενα άρθρα, κυρίες και κύριοι συνάδελφοι, και συγκεκριμένα με το άρθρο 3 μπαίνουν στην τουριστική, στην επενδυτική ορολογία μας και τα condo hotels, οι ξενοδοχειακές ιδιοκτησίες, οι οποίες γίνονται εντός σχεδίου πόλεων και δίνουν μια διέξοδο στα ξενοδοχεία πόλεων να μπορέσουν να βρουν καινούργιους πελάτες. 
Στο άρθρο 4 με το θεσμό των ΠΟΤΑ –το οποίο εναρμονίζεται, ειρήσθω εν παρόδω, με τις αποφάσεις του Συμβουλίου της Επικρατείας- βάζουμε ελάχιστη απαιτούμενη έκταση, ελάχιστο απαιτούμενο ποσοστό ιδιοκτησίας, ελάχιστο αριθμό κλινών και δημιουργούμε ελκυστικότερο προϊόν, με σεβασμό πάντα στο περιβάλλον. Ακολούθως, δίνεται η δυνατότητα μετατροπής πεπαλαιωμένων, απαξιωμένων ξενοδοχείων και τουριστικών μονάδων σε ξενώνες φιλοξενίας νέων, όπου δίνουμε ουσιαστικά ώθηση στα κέντρα των πόλεων. Και εδώ πρέπει να πληρούνται οι σύγχρονες απαιτήσεις και προδιαγραφές, με όλο το σεβασμό φυσικά στο οικιστικό περιβάλλον.
Με τα άρθρα 9 έως 13 ρυθμίζονται προβλήματα χωροθέτησης και λειτουργικής τακτοποίησης των τουριστικών λιμένων. Δίνεται η δυνατότητα καλύτερης εκμετάλλευσης και απόδοσης αυτών των λιμένων. Μπορεί να γίνουν εκεί μέσα καταστήματα, να γίνουν πιο ελκυστικά, πιο προσοδοφόρα, να δημιουργήσουν νέες θέσεις εργασίας. 
Για τα χιονοδρομικά κέντρα ακούσαμε τι μας είπαν οι φορείς. Και ο Πρόεδρος της Επιτροπής Μορφωτικών Υποθέσεων που προέρχεται από την Καρδίτσα, αλλά και άλλοι Βουλευτές ζήτησαν να ενταχθεί και το Χιονοδρομικό Κέντρο της Λίμνης Πλαστήρα, κάτι το οποίο άκουσε η Υπουργός και έγινε. Ουσιαστικά, εδώ αντιμετωπίζονται χρόνια προβλήματα και αποτύπωσης των εκτάσεων και αδειοδότησής τους. Κανένα χιονοδρομικό κέντρο, όπως ξέρετε, δεν έχει σήμερα σήμα λειτουργίας. Απλοποιούμε τα δικαιολογητικά για τη λειτουργική αδειοδότησή τους. Μήπως δεν το θέλει αυτό κανείς; Δεν θέλει να μπορούν να ενταχθούν τα χιονοδρομικά κέντρα στα ΕΣΠΑ; Δεν θέλει σήμα λειτουργίας; Τα θέλει παράνομα; Δεν ακούσαμε τίποτα. 
Με το Μέρος Β΄ του νομοσχεδίου γίνεται μια ορθή κατανομή των ρόλων μεταξύ του Υπουργείου και του ΕΟΤ. Ουσιαστικά, εδώ μεταφέρεται η Ειδική Υπηρεσία Προώθησης και Αδειοδότησης Τουριστικών Επενδύσεων από τον ΕΟΤ στο Υπουργείο Τουρισμού. Και αυτό γιατί όλοι οι τουριστικοί επενδυτές θέλουν υπηρεσίες one stop, μιας στάσης. Αυτό θα γίνει στο Υπουργείο Τουρισμού. Απλουστεύονται οι διαδικασίες, για να υλοποιηθούν οι μεγάλες επενδύσεις, οι οποίες λόγω της γραφειοκρατίας και πολλών άλλων προβλημάτων είχαν μείνει στάσιμες. 
Επίσης, αλλάζουν τα γραφεία του εξωτερικού, σύμφωνα με τις ανάγκες της τουριστικής αγοράς. Το Υπουργείο είδε σε ποιες χώρες «περπατά» ο ελληνικός τουρισμός, σε ποιες χώρες έχει μείνει πίσω, δημιουργεί νέους συσχετισμούς, νέα γραφεία, άλλα τα εμπλουτίζει, τα δυναμώνει και σε άλλα στέλνει εντεταλμένους υπαλλήλους του στα προξενικά μας γραφεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αν έχετε την καλοσύνη, κύριε συνάδελφε, ολοκληρώστε.</ChairmanSpeech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Θα χρειαστώ άλλο ένα λεπτό, κύριε Πρόεδρε.
Με το άρθρο 17 δημιουργείται Διεύθυνση Τουριστικής Εκπαίδευσης στο Υπουργείο για ευνόητους λόγους και στο άρθρο 18, επιτέλους, συστήνεται ένα Παρατηρητήριο Τουρισμού χωρίς πρόσθετη δαπάνη, για να ξέρουμε πού ήμασταν, πού είμαστε και πού πηγαίνουμε, για να παρακολουθούμε κάθε μέρα τα προβλήματα τα οποία υπάρχουν, να γίνεται έγκαιρη διάγνωση και φυσικά έγκαιρη θεραπεία κάθε προβλήματος. Το Παρατηρητήριο Τουρισμού έπρεπε να υπάρχει εδώ και πολύ καιρό και συστήνεται τώρα, χωρίς πρόσθετη δαπάνη. 
Με το άρθρο 20 δημιουργούνται οι προϋποθέσεις για τον ιατρικό τουρισμό, αυτά που υπάρχουν σε όλον τον κόσμο, τα hotel clinics, και δεν υπάρχουν εδώ. Με κοινή υπουργική απόφαση του Υπουργείου Υγείας και της Υπουργού Τουρισμού -θα μπορούν να βγουν κοινές υπουργικές αποφάσεις- θα μπουν οι ελάχιστες, αυστηρές προϋποθέσεις γι’ αυτές τις δραστηριότητες και φυσικά θα γίνεται ένας εξονυχιστικός έλεγχος της ποιότητας των παρεχομένων υπηρεσιών και στον τομέα του τουρισμού και στον τομέα της ιατρικής. Τα hotel clinics ήρθε η ώρα να γίνουν πραγματικότητα και στη χώρα μας. 
Επίσης, όσον αφορά τα θέματα του ιαματικού τουρισμού, ακούστηκαν παρατηρήσεις και Βουλευτών του ΣΥΡΙΖΑ για τον ιαματικό τουρισμό και τον θεματικό τουρισμό. Ρυθμίζονται ειδικότερα ζητήματα σχετικά με την άρση χαρακτηρισμού φυσικού πόρου ως ιαματικού. Βοηθάμε έτσι επενδυτικά σχέδια για την περαιτέρω αξιοποίηση των φυσικών ιαματικών πόρων. 
Στο Μέρος Γ΄ στο Ξενοδοχειακό Επιμελητήριο θα υπάρχει υπηρεσία Γενικού Εμπορικού Μητρώου και υπηρεσίες μιας στάσης όπου και εδώ σκοπός είναι η πάταξη της γραφειοκρατίας. 
Στα άρθρα 24-28 δημιουργούνται τα clusters μεταξύ ξενοδοχειακών επιχειρήσεων ίδιας κατηγορίας, ίδιων κλειδιών και ειδικό σήμα λειτουργίας σε όμορα ή τεμνόμενα από διάφορα εμπόδια τουριστικά καταλύματα. Επιτυγχάνουμε εδώ τη λειτουργική ενοποίηση, καλύτερη σχέση κόστους και οφέλους. Δημιουργούμε καλύτερες δυνατότητες, ώστε το τουριστικό προϊόν να φύγει πιο δυνατά μπροστά. 
Επίσης, με τα άλλα άρθρα ρυθμίζονται θέματα τουριστικών λεωφορείων, αλιευτικού τουρισμού, ακινήτων του ΤΑΙΠΕΔ και φυσικά, το μεγάλο θέμα για το οποίο χύθηκαν πολλά κροκοδείλια δάκρυα, το θέμα των τουριστικών επαύλεων. Τι είχαμε μέχρι τώρα, κυρίες και κύριοι συνάδελφοι; Είχαμε είκοσι πέντε χιλιάδες ή κατά άλλους πενήντα χιλιάδες βίλες, τις οποίες νοίκιαζαν μέσω τουριστικών γραφείων, χωρίς το κράτος να παίρνει ούτε ένα ευρώ. Οι διαδικασίες ήταν τόσο χρονοβόρες, τόσο εξαντλητικές που κανένας δεν το έκανε  και αυτός που ήθελε να είναι νόμιμος, δεν μπορούσε να μπει σε όλες αυτές τις διαδικασίες που έχουν αυτοί που έχουν τα ενοικιαζόμενα δωμάτια, για να κάνει πρώτο του επάγγελμα το τουριστικό.
Του δίνουμε, λοιπόν, τη δυνατότητα για τρεις μήνες να τις νοικιάσει, να τις δηλώσει, να πάρει το σήμα λειτουργίας, να πληρώσει το φόρο ως φυσικό πρόσωπο. Δεν του αναγνωρίζει κανένα έξοδο για τη βίλα του. Τη νοικιάζει ως φυσικό πρόσωπο και πληρώνει φόρο 30%-33%, ανάλογα με το εισόδημά του, ανάλογα με τις πηγές του εισοδήματός του. 
Μόνο να κερδίσει μπορεί το κράτος από αυτή την ιστορία. Και φυσικά, είναι υποχρεωμένος αυτός που έχει τη βίλα να τη δηλώσει στην εφορία από την πρώτη μέρα που θα μπει ο ενοικιαστής μέσα. 
Νομίζω, λοιπόν, ότι τακτοποιείται κάτι για το οποίο είχε αναφερθεί έντονα ο Τύπος, που το ζητούσε ουσιαστικά ο τουριστικός κόσμος και πάνω απ’ όλα ήταν μια υποχρέωση του Υπουργείου Τουρισμού για την πάταξη της φοροδιαφυγής σε αυτό το μεγάλο θέμα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Κωνσταντόπουλε.
Προτού δώσω το λόγο στον εισηγητή του ΣΥΡΙΖΑ, τον κ. Κριτσωτάκη, θα ήθελα να πω δυο πράγματα για να είμαι εντάξει. Έχουν εγγραφεί είκοσι οκτώ συνάδελφοι. Θα πρέπει να τηρήσουμε το χρόνο και λέω ευθέως ότι όποιος υπερβαίνει το χρόνο του, ιδιαίτερα από τους εισηγητές, εγώ θα τον αφαιρώ από τη δευτερολογία του. Όποιος μιλάει περισσότερο από το επιτρεπόμενο, στερεί από άλλους συναδέλφους τη δυνατότητα να μιλήσουν. Νομίζω ότι αυτό που πρέπει να γίνει, είναι να μιλήσουν όσο το δυνατόν περισσότεροι συνάδελφοι. Το λέω για να είμαστε εντάξει. Διότι αν ξέρουμε –και νομίζω ότι ξέρουμε όλοι μας- να κάνουμε σωστή χρήση του χρόνου, αυτό που θέλουμε να πούμε μπορούμε να το πούμε σε πέντε λεπτά. 
Συγνώμη, κύριε Κριτσωτάκη, δεν σας αφορούσε αυτό που είπα, αλλά βρήκα την ευκαιρία να το πω. 
Ορίστε, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Έχετε απόλυτο δίκιο, κύριε Πρόεδρε, σε αυτό που λέτε, αλλά πρέπει να ισχύσει συνολικά. Δηλαδή, δεν μπορούμε να μειώνουμε το συνολικό χρόνο και μετά με βάση αυτό να μειώνουμε όλους τους χρόνους, διότι τότε περικόπτουμε από τους πάντες και αυτό δεν είναι δίκαιο. 
Θα σας πω, λοιπόν, ότι εν μέσω θέρους και μάλιστα μέσα σε έναν καταιγισμό μέτρων ενάντια στην κοινωνία, στην εκπαίδευση –δευτεροβάθμια και τεχνική- με δύο χιλιάδες απολύσεις, με κλεισίματα στον τομέα της υγείας, με σχολικούς φύλακες απολυμένους, με αυτά που κάνετε με τη δημοτική αστυνομία, με την παράταση –το μάθαμε και αυτό χθες- του χαρατσιού και της εισφοράς, με μειώσεις μισθών -έως το 2015 και βλέπουμε- με ιδιωτικοποίηση της ΕΛΒΟ, της ΕΑΣ και δωδεκάμισι χιλιάδες υπαλλήλους σε κινητικότητα, διαθεσιμότητα και στο τέλος –διαψεύστε με- απολύσεις, εσείς πάτε σε ένα πρόγραμμα που δεν βγαίνει –γιατί αν έβγαινε θα μιλούσα διαφορετικά- και κάνετε κάτι καινούργιο. 
Έρχεστε, λοιπόν, τώρα και μας λέτε ότι φέρνετε ένα νομοσχέδιο για τον τουρισμό. Τριάμισι χρόνια είχε να έρθει νομοσχέδιο για τον τουρισμό και αυτό που έρχεται επιγράφεται «Ενίσχυση της τουριστικής επιχειρηματικότητας». Αυτό που μας λείπει σήμερα τι είναι; Μια εθνική –λέει- στρατηγική για τον τουρισμό, κάτι που το παραδέχονται και οι δύο που έχουν κυβερνήσει παλιότερα, οι δικομματικοί. 
Δεν έρχονται, όμως, να απαντήσουν σε αυτό που αναγνωρίζουν ότι είναι το μεγάλο έλλειμμα, δεν έρχονται να απαντήσουν στο θέμα του ότι δεν υπάρχει ένα μοντέλο, ότι έχει εκπνεύσει αυτό το μοντέλο ή αν θέλετε έχει εκμετρήσει το ό,τι θετικό μπορούσε να έχει –διότι είχε κάποια θετικά και είχε αφήσει πολλά απ’ έξω. Έρχονται, λοιπόν, και λένε άλλα πράγματα. 
Και δεν φτάνει αυτό, κύριε Πρόεδρε, αλλά έρχονται τροπολογίες από την πλευρά της Κυβέρνησης, που δεν έχουν ελέγξει οι επιτροπές, οι οποίες όντως συνεδρίασαν πολλές ώρες και έκαναν μεγάλη προσπάθεια. Η Κυβέρνηση φέρνει στην ουσία τροπολογίες-νομοσχέδια και μάλιστα για σημαντικά θέματα, όπως για το νερό μέσω της τροπολογίας για την ΕΥΔΑΠ. 
Αυτά, λοιπόν, νομίζω ότι πρέπει να τα βλέπει και το Προεδρείο, για να είναι δίκαιο, όχι μόνο εις το τυπικόν, αλλά κυρίως στο ουσιαστικό και νομίζω ότι είναι κάτι σημαντικό. 
Θα ήθελα να πω μια κουβέντα ειδικά για την ΕΥΔΑΠ. Τι σχέση έχει με την τουριστική ανάπτυξη ή με την τουριστική, επιχειρηματικότητα; Έχει, βέβαια, σχέση με την επιχειρηματικότητα, όχι με την τουριστική αλλά με τη γενική επιχειρηματικότητα. Κάποιοι θα γίνουν μεγάλοι επιχειρηματίες μέσα από αυτό το ξεπούλημα, κυριολεκτικά, και μάλιστα σε έναν φυσικό πόρο όπως είναι το νερό, που κυριολεκτικά απαγορεύεται. Είδατε τι έγινε στη Γαλλία: Επιστρέφουν πίσω κάνοντας πράξεις άφρονες, τις οποίες εσείς ως Κυβέρνηση επαναλαμβάνετε. 
Εν πάση περιπτώσει, φέρνετε νέες βελτιώσεις -πριν από δεκαπέντε λεπτά περίπου τις λάβαμε- και η τελευταία μέσα στις πολλές σελίδες φέρνει αλλαγές μέχρι και στον τίτλο του νομοσχεδίου. Αν είναι δυνατόν! Αυτό θεωρείται σοβαρότητα; ΄Η είναι ο ορισμός της προχειρότητας;
Ακόμα και τον τίτλο του νομοσχεδίου αλλάζετε σήμερα, μετά από τόση συζήτηση που λέτε ότι έγινε στη διαβούλευση που δεν έγινε. Τουλάχιστον, όμως, έγινε στις επιτροπές. 
Εν πάση περιπτώσει, έχετε αποτύχει όλα αυτά τα χρόνια, διότι οι βασικοί σας στόχοι ήταν δύο: Η επιμήκυνση της τουριστικής περιόδου, η οποία από τους οκτώ μήνες έχει φτάσει στους τέσσερις και φθίνει ακόμα, και η ποιοτικοποίηση η οποία δεν ήρθε, διότι έρχεται το all inclusive και καταλαμβάνει το χώρο της ποιότητας, ρίχνοντάς την και αυτή χαμηλά.
Όσον αφορά τις αφίξεις την προηγούμενη χρονιά και τον απολογισμό που κάνατε, θέλω να πω το εξής: Τα δεκαπέντε εκατομμύρια των αφίξεων δεν έφεραν αυτό που θα περίμενε κανείς, διότι έκλεισαν επιχειρήσεις, μειώθηκε η εργασία, μειώθηκε το εισόδημα. Αυτά που σας είπα πριν, αποδεικνύονται. Όταν, δηλαδή, δεν έχεις τουριστική πολιτική και όταν δεν έχεις ένα μοντέλο που να είναι αξιόπιστο, δεν σε φτάνει το να έρχονται πολλοί, όπως έρχονται φέτος, όπου πράγματι μπορεί να πιαστούν τα δεκαεπτά εκατομμύρια των αφίξεων. 
Εδώ, λοιπόν, υπάρχει πρόβλημα. Αυτό το πρόβλημα, το εν λόγω νομοσχέδιο ούτε καν το βλέπει και κυρίως δεν βλέπει το θέμα της εργασίας. 
Παρατηρήσαμε όλοι –το κάναμε πρώτοι και χαρήκαμε που το έκαναν και όλα τα υπόλοιπα κόμματα μετά- ότι στην εισηγητική έκθεση αναφέρετε πως οκτακόσιες χιλιάδες άνθρωποι ζουν και ασχολούνται με τον τουρισμό είτε με την εργασία είτε αυτοαπασχολούμενοι είτε με κάποιον άλλον τρόπο. Κι όμως, κανείς δεν ασχολείται -αυτό το νομοσχέδιο, τουλάχιστον, ούτε μια λέξη δεν αναφέρει και τίποτα απ’ ό,τι έχετε φέρει, δεν λέει- με την εργασία στον τουρισμό. Και αυτό δεν είναι μόνο επειδή είναι πολλοί, δεν είναι μόνο επειδή είναι εισόδημα. Και δεν έχει να κάνει μόνο με το τι τουρισμό θέλουμε. 
Εμείς ως ΣΥΡΙΖΑ στο πρόγραμμά μας λέμε ότι θέλουμε έναν τουρισμό με κοινωνική αποτελεσματικότητα. Όχι να είναι πολύς, να είναι ποιοτικός κ.λπ.. Αυτά μπορεί να είναι δεύτερες προϋποθέσεις. Ο πρώτος στόχος, δηλαδή ο ευρύτερος ορίζοντας, είναι τι θα σου δίνει στο τέλος. Αυτά, λοιπόν, δεν τα έχετε κάνει. 
Εν πάση περιπτώσει, αυτό το νομοσχέδιο με τον τίτλο «Απλούστευση διαδικασιών για την ενίσχυση της τουριστικής επιχειρηματικότητας» -που μόλις τώρα άλλαξε και έγινε -«…για την ενίσχυση της επιχειρηματικότητας στον τουρισμό…» -λες και είχε σημασία- «…και αναδιοργάνωση του ΕΟΤ…» -δηλαδή να πάρουμε μια διεύθυνση από τον ΕΟΤ και να τη μεταφέρουμε στο Υπουργείο Τουρισμού, μεγάλο θαύμα!- «…και λοιπές διατάξεις» -οι «λοιπές διατάξεις» είναι άλλα νομοσχέδια- αποτελεί ακόμα ένα βήμα για την υλοποίηση της πολιτικής των μνημονίων, εξειδικεύει και προωθεί στόχους και επιδιώξεις των μνημονίων, ιδίως στο χώρο του τουρισμού. Εκεί έχει σχέση με τον τουρισμό. 
Ο βασικός στόχος αυτού του νομοσχεδίου είναι η κύρια και ουσιαστική επίτευξη και εφαρμογή της κυβερνητικής πολιτικής. Θέλει να υπερασπιστεί και να προωθήσει τα συμφέροντα του μεγάλου κεφαλαίου στον τομέα του Τουρισμού, να εξυπηρετήσει τα ξενοδοχεία -κυρίως τα μεγάλα και τα πεντάστερα- και να βοηθήσει στη συγκεντροποίηση του κεφαλαίου στον κλάδο του Τουρισμού.
Το νομοσχέδιο αυτό, σε αντίθεση με όλα τα υπόλοιπα που έχουμε δει -όχι του τουρισμού, συνολικά- δεν είναι ψευδεπίγραφο. Ομολογεί το στόχο του από τον τίτλο του. Αυτό πρέπει να το αναγνωρίσουμε. 
Αποδεικνύεται, όμως, ξεκάθαρα ότι όλες οι μεγαλόστομες και βαρύγδουπες διακηρύξεις και του Πρωθυπουργού και της κυρίας Υπουργού του Τουρισμού, που ακούμε εδώ και ένα χρόνο από τις προγραμματικές δηλώσεις μέχρι και πριν την προεκλογική περίοδο, για εθνικό στρατηγικό σχεδιασμό, για εθνική πολιτική, για ανάπτυξη του τουρισμού, είναι κενές περιεχομένου, είναι κυριολεκτικά λόγια του αέρα.
Πού είναι το εθνικό στρατηγικό σχέδιο των κυβερνήσεων και των προηγούμενων και της σημερινής για τον τουρισμό; Πού είναι η νέα τουριστική πολιτική του Υπουργείου Τουρισμού; 
Εδώ θα έπρεπε να μας απαντήσει η κυρία Υπουργός, ότι, για παράδειγμα, με αυτό το νομοσχέδιο γίνονται πέντε βήματα. Δεν γίνεται κανένα. Άλλα εξυπηρετούνται. Τα είπα πριν. 
Εσείς, ένα χρόνο τώρα, ετοιμάζετε το πρώτο σας νομοσχέδιο για τον τουρισμό. Μισός χρόνος πέρασε από τη δημόσια διαβούλευση αυτού του νομοσχεδίου. Και τι μας φέρατε για ψήφιση; Ένα συνονθύλευμα διατάξεων και ρυθμίσεων όπου οι περισσότερες είναι πρόχειρες, άλλες είναι ασύνδετες μεταξύ τους και δεν έχουν έναν προσανατολισμό. Αυτό φαίνεται και από τις τροπολογίες που φέρατε τώρα, την τελευταία στιγμή. Φαίνεται, όμως, και από το ότι αυτές οι τροπολογίες, οι ίδιες, ήρθαν και στις 19 του Ιούλη και μετά ξανά στις 26 Ιουλίου. Κάθε φορά που συζητάμε, κάτι αλλάζετε. Τι είναι; Κινούμενη άμμος ή νομοσχέδιο; Μάλλον κινούμενη άμμος. Προσθέσεις, αφαιρέσεις, επαναφορές, ρυθμίσεις «στο γόνατο». Δεν ξέρω τι μπορεί κανείς να υποθέσει. 
Κι όμως, έχετε το θράσος να εγκαλείτε το ΣΥΡΙΖΑ για έλλειψη θέσεων και προτάσεων. 
Εμείς έχουμε θέσεις και προτάσεις. Πού είναι, όμως, οι δικές σας; Εμείς είμαστε, βέβαια, Αντιπολίτευση και θα μπορούσαμε να έχουμε και ελλείψεις. Είναι, όμως, πολύ καλύτερες και πολύ πιο ολοκληρωμένες οι δικές μας προτάσεις. Τις έχουμε καταθέσει. Είναι δημοσιοποιημένες. Δεν έχουμε το χρόνο να τις πούμε. Αν μπορούσαμε να κάνουμε μια τέτοια συζήτηση, νομίζω θα ήταν επιβαρυντική.
Σας ευχαριστούμε, όμως, που μας λέτε ότι εμείς δεν έχουμε προτάσεις, όταν σας ρωτάμε τα εξής: Πού είναι θέσεις και προτάσεις σας για την αλλαγή του ξεπερασμένου μοντέλου της τουριστικής ανάπτυξης, που και εσείς το αναγνωρίζετε ότι είναι ξεπερασμένο; Πού είναι οι θέσεις και προτάσεις σας για την επιμήκυνση της τουριστικής περιόδου; Είδατε τα αποτελέσματα, τα οποία, όπως σας είπα πριν, δεν τα αμφισβητεί κανείς. Πού είναι οι θέσεις και προτάσεις σας για τις ειδικές και εναλλακτικές μορφές τουρισμού; Κάτι ψελλίζετε, αλλά μόνο σε ονόματα, όχι σε ουσία. 
Πού είναι θέσεις και προτάσεις σας για την ποιοτική αναβάθμιση του ελληνικού τουρισμού; Πού είναι οι θέσεις και προτάσεις σας για τις πύλες εισόδου της χώρας, που είναι πάρα πολύ σημαντικές και γιατί η χώρα μας είναι μεταξύ τριών ηπείρων και τριών πολιτισμών και γιατί η ίδια είναι τουριστική, νησιωτική και μικρονησιωτική; Πού είναι οι θέσεις και προτάσεις σας για την ενίσχυση και την αναβάθμιση του εσωτερικού τουρισμού, ο οποίος είναι στο χειρότερο στάδιο από τότε που ξεκίνησε μέχρι τώρα; Πού είναι οι θέσεις και προτάσεις σας για τη βελτίωση των συνθηκών εργασίας των εργαζομένων στον τουρισμό; Η απουσία είναι εκκωφαντική. Πού είναι οι θέσεις και προτάσεις σας για την ουσιαστική αναβάθμιση της τουριστικής εκπαίδευσης και της επαγγελματικής κατάρτισης στον τουρισμό; 
Η Κυβέρνησή σας δεν έχει την πολιτική βούληση και τη διάθεση να δώσει αναπτυξιακή ώθηση στον ελληνικό τουρισμό. Δεν έχει όραμα για τον ελληνικό τουρισμό και γι’ αυτό δεν έχει συγκροτημένη πολιτική, θέσεις και προτάσεις.
Χαρακτηριστικά θα αναφέρω το παράδειγμα με τη μείωση του ΦΠΑ στην εστίαση από το 23% στο 13%. Ένα θέμα που ήταν στη διακριτική ευχέρεια της Κυβέρνησης, το μετατρέψατε σε αντικείμενο εκβιασμού σας από την τρόικα. Το αναγγείλατε με επικοινωνιακές φανφάρες, καθυστερημένα και αφού πέρασε η τουριστική περίοδος. Έρχεται ο Αύγουστος που σημαίνει ότι τα κοντράτα έχουν γίνει και δύει η περίοδος. 
Εσείς, λοιπόν, έρχεστε καθυστερημένα, χωρίς προετοιμασία, χωρίς προγραμματισμό, με ελάχιστες πιθανότητες επιτυχίας. Δεν το λέμε με ευχαρίστηση ότι θα αποτύχετε, αλλά φαίνεται ότι θα αποτύχετε. Δεν τη θέλατε αυτή τη μείωση. 
Γι’ αυτό ρωτάμε: Γιατί αργήσατε; Γιατί χάθηκε η τουριστική χρονιά; Με ποιους ελεγκτικούς μηχανισμούς θα ελέγξετε. Και κυρίως, πώς θα μειωθούν οι τιμές εκεί όπου τις απορρόφησε ο μικρομεσαίος και κυρίως ο μικρός επαγγελματίας και δεν τις έβαλε πάνω στην τιμή; Τώρα, πώς θα την αφαιρέσει; Μπορεί να βρεθεί και φταίχτης, επειδή δεν τις αφαίρεσε; 
Άρα, λοιπόν, θα έρθετε και θα αποτύχετε το φθινόπωρο. Και τότε θα πείτε άλλα πράγματα. 
Είναι μια Κυβέρνηση Ιανός. Έχει δύο πρόσωπα. Το ένα πρόσωπο είναι εκείνο που είναι πάρα πολύ αποτελεσματικό όταν είναι να κάνει κάτι κακό για την πλειοψηφία της κοινωνίας, όταν είναι να κόψει μισθούς, συντάξεις, να κόψει εισόδημα, δικαιώματα και δημοκρατικές ελευθερίες. Το δεύτερο πρόσωπο είναι μια Κυβέρνηση πάρα πολύ αργή -όπως στην περίπτωση του ΦΠΑ και τόσες άλλες- όταν είναι να κάνει κάτι που θα μπορούσε να δώσει μια ανάσα στην κοινωνία.
Η υπεράσπιση και η προώθηση των συμφερόντων του μεγάλου κεφαλαίου στον τομέα του τουρισμού είναι ένας δικός σας στόχος. Νομίζω ότι εδώ όντως επιτυγχάνετε ένα στόχο. Εμείς διαφωνούμε όμως.
Η εξυπηρέτηση των ξενοδοχείων και κυρίως των μεγάλων ξενοδοχειακών επιχειρήσεων, είναι κάτι που θέλετε, δηλαδή –το είπα και πριν- η συγκέντρωση στον κλάδο του τουρισμού. 
Εδώ, βέβαια, εισάγετε την έννοια του οργανωμένου υποδοχέα τουριστικών δραστηριοτήτων, για να μπουν κάτω από μια ομπρέλα όλες οι μεγάλες, οργανωμένες τουριστικές μονάδες ή να διευκολυνθεί η δημιουργία των νέων μεγάλων τουριστικών αναπτύξεων, όπως χαρακτηριστικά αναφέρεται στην αιτιολογική έκθεση στο παρόν νομοσχέδιο. 
Σε αυτές τις μεγάλες τουριστικές επιχειρήσεις, στο κέντρο των οποίων βρίσκεται κάποιο ή κάποια ξενοδοχεία, επιτρέπονται και παραχωρούνται τα πάντα ή σχεδόν τα πάντα. 
Επιτρέπεται η δημιουργία τους κυριολεκτικά οπουδήποτε: Σε δάση και σε δασικές περιοχές. Σε ορεινές και μητροπολιτικές περιοχές. Σε αρχαιολογικούς χώρους, σε προστατευόμενες περιοχές και σε περιοχές «Natura 2000». 
Αίρονται όλοι οι περιορισμοί του ισχύοντος, ακόμη, ειδικού χωροταξικού για τον τουρισμό, ακόμη και εκείνος του 2009 που είχε κατηγορηθεί από το σύνολο των φορέων -ακόμη και αυτό φαίνεται καλύτερο απ’ αυτά που κάνετε- μη λαμβάνοντας υπόψη καν τη φέρουσα ικανότητα των περιοχών, πράγμα πάρα πολύ σοβαρό, διότι έχουμε μια υπερανάπτυξη σε κάποιες περιοχές και μια ανύπαρκτη ανάπτυξη σε κάποιες άλλες.
Προωθεί μεγάλες επενδύσεις σε κορεσμένες τουριστικά περιοχές, χωρίς επαρκή χωροταξικό και περιβαλλοντικό σχεδιασμό. Προωθεί τις all inclusive πρακτικές σε βάρος των τοπικών κοινωνιών, των επιχειρήσεων και της απασχόλησης. 
Στα σύνθετα τουριστικά καταλύματα παραχωρείται ό,τι θέλουν οι μεγάλοι. Εκτός των μαρινών, των γκολφ, των συνεδριακών κέντρων, τώρα μπορούν να έχουν κέντρα ιαματικού τουρισμού, spa, κέντρα καταδύσεων και άλλα.
Διευκολύνεται η μετατροπή καταλυμάτων τεσσάρων και πέντε αστέρων σε σύνθετα καταλύματα, καθώς και η χρονομεριστική τους μίσθωση με έναν τρόπο που βάζει φρένο, δεν δίνει δυνατότητα ανάπτυξης κυρίως σε μικρές επιχειρήσεις.
Εδώ θα πω το εξής: Βγαίνει η Τράπεζα της Ελλάδος -κι εσείς συμφωνείτε μαζί της- και λέει ότι θέλουμε καινούριες, πολυτελείς κατασκευές, πεντάστερες, την ώρα που έχουμε πολλές παλαιές κατασκευές οι οποίες είναι κλειστές ή ετοιμάζονται να κλείσουν και θα μείνουν κουφάρια, πουκάμισα αδειανά, την ώρα που βρισκόμαστε σε κρίση. Αντί, δηλαδή, να αξιοποιήσουμε αυτό που υπάρχει, πηγαίνουμε σε κάτι άλλο και διαφορετικό. Εξυπηρετούμε, όχι τις ανάγκες της ανάπτυξης του τουρισμού, αλλά τις ανάγκες κάποιων μεγάλων συμφερόντων μέσα στον τουρισμό.
Διπλασιάζεται και υπερδιπλασιάζεται το ποσοστό πώλησης ή εκμίσθωσης για τα σύνθετα τουριστικά καταλύματα, που περιλαμβάνουν γήπεδα γκολφ δεκαοκτώ οπών και πάνω. Σας έχουμε ζητήσει να μας πείτε -και δεν λαμβάνουμε απαντήσεις ούτε στις επιτροπές- ποιους φωτογραφίζετε. 
Εδώ θέλω να επισημάνω τις «ήξεις αφήξεις» και την προχειρότητα του σχεδίου νόμου που συζητάμε. 
Στο πρώτο σχέδιο που συζητούσαμε στην Επιτροπή Μορφωτικών Υποθέσεων, ως εγκαταστάσεις ειδικής τουριστικής υποδομής των σύνθετων τουριστικών καταλυμάτων ήταν οι μαρίνες, τα γήπεδα γκολφ, τα συνεδριακά κέντρα, τα κέντρα ιαματικού τουρισμού, τα σπα, τα κέντρα καταδύσεων κ.λπ. 
Στο προς ψήφιση σχέδιο από τη Βουλή που διένειμε η Επιτροπή Μορφωτικών Υποθέσεων, αφαιρέθηκαν οι μαρίνες, τα γήπεδα γκολφ και τα συνεδριακά κέντρα. 
Έρχεται, όμως, η κυρία Υπουργός με τον κ. Στουρνάρα, με τροπολογία τελευταίας στιγμής, και ξαναβάζουν μαρίνες, γήπεδα γκολφ και συνεδριακά κέντρα, προσθέτοντας τώρα τουριστικούς λιμένες, χιονοδρομικά, αυτοκινητοδρόμια, προπονητικά κέντρα, θεματικά πάρκα και υδροθεραπευτήρια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα παρακαλούσα να έχω τον ίδιο ακριβώς χρόνο -όχι παραπάνω- που είχε κι ο άλλος συνάδελφος.
Και όλα αυτά, για την εξυπηρέτηση των μεγάλων τουριστικών επιχειρήσεων. Έτσι εξηγείται η πρεμούρα για την απλούστευση -σύμφωνα και με τον τίτλο του νομοσχεδίου- της αδειοδότησης τουριστικών λιμένων και χιονοδρομικών κέντρων, που όντως έπρεπε να γίνει για τα χιονοδρομικά. Με ποιον τρόπο, όμως, έπρεπε να γίνει; Δεν είναι πάντα, «κάνω αυτό που λείπει». Αυτό που έχει πάντα σημασία είναι με ποιον τρόπο το κάνω. 
Το άρθρο 9 τακτοποιεί λειτουργικά τους τουριστικούς λιμένες, ώστε να γίνουν περισσότερο ελκυστικοί για τους υποψήφιους αγοραστές και να ξεπουληθούν ευκολότερα. Και διαψεύστε μας! Αν έχετε κάτι, πείτε το.
Το άρθρο 13 προωθεί διευκολύνσεις για την αδειοδότηση των χιονοδρομικών κέντρων, ώστε να γίνουν πιο ευπώλητα ή, τέλος πάντων, να δοθούν πιο εύκολα, με κάποιον άλλον τρόπο.
Το άρθρο 20 έχει στόχο την απαξίωση των ιαματικών πηγών και τελικά το ξεπούλημα, δηλαδή την πλήρη ιδιωτικοποίηση. Εδώ θα μπορούσαν να υπάρχουν άλλα πράγματα. Έχουμε προτάσεις. Δεν είναι της ώρας. Κάποια στιγμή, όμως, θα συζητηθούν.
Ήθελα να σας πω για το άρθρο 4, όπου διευρύνονται οι ΠΟΤΑ, που μπορεί να αποτελούνται από ένα μεγάλο κύριο τμήμα και άλλα μικρότερα μέσα στον ίδιο νομό. Εδώ τους παραχωρείτε το δικαίωμα να ιδρύσουν καζίνο. Αυτό είναι μια απαράδεκτη κατάσταση. Δεν ξέρω αν είναι ένα, γιατί αυτό λένε πολλοί. Ίσως, όμως, να είναι και περισσότερα. 
Επίσης, για τη λειτουργική ενοποίηση μπορούν να κάνουν ό,τι θέλουν, όπως και τα σύνθετα τουριστικά καταλύματα: Να μπαζώνουν ρέματα. Να μετατοπίζουν ή και να καταργούν αγροτικές οδούς. Να κάνουν γεφυρώσεις. Να πριονίζουν το κλαδί στο οποίο καθόμαστε, το ίδιο το περιβάλλον, δηλαδή, που είναι ένα από τα βασικά προνόμια που διαθέτει ο Τουρισμός στη χώρα μας. 
Θα σας έλεγα και ορισμένα πράγματα για το θέμα του μισθώματος και το θέμα της χρήσης του αιγιαλού. Θα καταθέσω, όμως, για τα Πρακτικά μια πολύ αποκαλυπτική επιστολή του Δήμου Ρόδου, η οποία δείχνει την αγωνία της τοπικής αυτοδιοίκησης, αλλά και τη γνώση της, και στην ουσία χτυπά την καρδιά αυτού του θέματος που μπαίνει από το δικό σας νομοσχέδιο στο άρθρο 26. Μειώνονται, δηλαδή, χωρίς δημοπρασία κατά 250% τα έσοδα των δήμων από τη χρήση του αιγιαλού, του δημόσιου κοινόχρηστου πόρου, δηλαδή, που θα έπρεπε να προστατεύεται σαν κόρη οφθαλμού. 
Με τον τρόπο αυτό αφαιρείτε ποσά που ήταν στην αυτοδιοίκηση. Αύριο, όμως, θα τα ζητήσει η αυτοδιοίκηση αυτά, αλλά δεν θα μπορείτε να τα δώσετε και έτσι και στον τουρισμό και στο περιβάλλον απ’ τη μια και στους ίδιους τους δήμους από την άλλη θα έχουμε την καταβαράθρωση και το κόψιμο κάθε δυνατότητας στην οποία μπορεί να προχωρήσει ο κάθε δήμος. 
Για τα Ολυμπιακά Συγκροτήματα το τέλος υπέρ ΟΤΑ Α’ βαθμού από 2% επί των εισπράξεων πηγαίνει στο 0,5%. Άλλο χτύπημα στους ΟΤΑ. 
Επίσης, θα καταθέσω για τα Πρακτικά το έγγραφο της ΚΕΔΕ που λέει ότι πετάτε έξω από τον προγραμματισμό –από το δημοκρατικό προγραμματισμό δηλαδή- όλη την Πρωτοβάθμια Τοπική Αυτοδιοίκηση, αλλά και τη Δευτεροβάθμια, δηλαδή την περιφερειακή ουσιαστικά. 
Εδώ, λοιπόν, υπάρχουν μεγάλα θέματα. 
Για τα ζητήματα των εργαζομένων θα μιλήσει ο συνάδελφος κ. Στρατούλης. Εγώ δεν θα αναφερθώ, για λόγους τήρησης του χρόνου. 
Για το θέμα της εκπαίδευσης και της κατάρτισης στον τουρισμό, όπου πήρατε τον ΟΤΕΚ, τον μεταφέρατε στο Υπουργείο Τουρισμού -τον παρκάρατε στην ουσία- και τόσους μήνες δεν έχετε κάνει ούτε μια κίνηση, θέλω να πω μόνο δύο κουβέντες: Το θέμα του περιβάλλοντος και του φυσικού πλούτου είναι ένα από τα θέματα που χτυπιέται στο όνομα αυτού που περιγράφει και ο τίτλος του νομοσχεδίου σας, για την εξυπηρέτηση, δηλαδή, της επιχειρηματικότητας στον τουρισμό. Παραχωρούνται δάση και δασικές εκτάσεις. Καταπατούνται αιγιαλός και παραλίες. Καταπατούνται προστατευόμενες περιοχές «Natura 2000». Εκχωρούνται ακόμη και οι βουνοκορφές, μαζί με τα χιονοδρομικά κέντρα και τα ορειβατικά καταφύγια.
Θα σας καταθέσω, επίσης, ένα δεύτερο έγγραφο που το υπογράφουν είκοσι πέντε δήμαρχοι παρακαλώ! Κι αν προσέξετε, θα δείτε ότι οι περισσότεροι είναι νησιωτικοί και πολύ μικροί δήμοι. Έχει μια ιδιαίτερη σημασία, διότι προστατεύεται η ορεινότητα και η νησιωτικότητα, αλλά και η μικρονησία περισσότερο. Δείτε και αυτό το θέμα, για να διαπιστώσετε το έγκλημα που συντελείται. 
Το πρωθύστερο του θέματος -για το θέμα όλο αυτό που σας λέω με τα μικρά νησιά, τη Τζια, την Αίγινα και άλλα- επισημαίνεται και από τη Διεύθυνση Επιστημονικών Μελετών της Βουλής στην έκθεση της στις σελίδες 8, 9, 10, 11, 13, 14, 15. Το Επιστημονικό Συμβούλιο της Βουλής αναφέρεται σε μια σειρά από προβληματισμούς για τις ρυθμίσεις του συζητούμενου νομοσχεδίου που αφορούν τις αρνητικές επεμβάσεις στο περιβάλλον.
Στον κάλαθο των αχρήστων, όμως, κύριε Πρόεδρε, και οι επισημάνσεις του Επιστημονικού Συμβουλίου της ίδιας της Βουλής αν είναι να εξυπηρετηθούν τα συμφέροντα των μεγάλων επιχειρηματικών ομίλων. 
Τελειώνοντας, και μη μπορώντας να αναφερθώ σε θέματα του πολιτισμού, όπως για παράδειγμα γιατί η Κνωσός δεν είναι και εγγεγραμμένη στον κατάλογο των μνημείων της ανθρωπότητας της UNESCO, γιατί το μουσείο του Ηρακλείου είναι έξι χρόνια κλειστό και τώρα έχει ανοίξει μόνο το μισό και ανοίγει σε δόσεις, αλλά και μια σειρά από άλλα τέτοια πράγματα, θα σας πω ότι διαφωνούμε με το θέμα του ΕΟΤ έτσι όπως γίνεται. Είναι μια χειρουργική επέμβαση πολύ κακή. 
Εμείς, μετά από όλα αυτά, θεωρούμε πως υπάρχουν ρουσφετολογικές τακτοποιήσεις, πως αυτό το νομοσχέδιο σκοτώνει κάποια πλεονεκτήματα, δεν λύνει ζητήματα και δεν αναφέρεται σε ζητήματα.
Όσον αφορά το ΤΑΙΠΕΔ, είναι ένα άλλο μεγάλο θέμα για το οποίο δεν προλαβαίνω να μιλήσω. Θα αναφερθώ, όμως, σε άλλη ευκαιρία κατά τη συζήτηση του νομοσχεδίου. 
Εμείς, λοιπόν, καταψηφίζουμε αυτό το νομοσχέδιο επί της αρχής.
Καταθέτω για τα Πρακτικά τα έγγραφα που προανέφερα.
(Στο σημείο αυτό ο Βουλευτής κ. Μιχαήλ Κριτσωτάκης  καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. Όπως είδατε, μιλήσατε είκοσι ένα λεπτά. Άρα, και ο συνάδελφός σας από την Κρήτη -και βλέπω ότι εγγεγραμμένο έχει τον κ. Κεφαλογιάννη- για να μην υπάρχουν παρεξηγήσεις θα μιλήσει περισσότερο. 
Το λόγο έχει η αγαπητή συνάδελφος, Βουλευτής Κερκύρας, ειδική αγορήτρια του ΠΑΣΟΚ, κ. Αγγελική Γκερέκου.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, θέλω κατ’ αρχήν και από αυτή τη θέση να επαναλάβω ότι το νομοσχέδιο που συζητάμε δεν επιχειρεί να λύσει με μιας όλα τα ζητήματα του ελληνικού τουρισμού. 
Πιστεύω οι περισσότεροι να συμφωνούμε ότι το πεδίο τουρισμού και τουριστικής οικονομίας είναι το πεδίο με τη μεγαλύτερη λαϊκή και παραγωγική διείσδυση, δεδομένου ότι επηρεάζει άμεσα ή έμμεσα το ευρύτερο, ίσως και το μεγαλύτερο μέρος της ελληνικής κοινωνίας και αγοράς. 
Ανταποκρίνεται αυτό το νομοσχέδιο σε αυτό ακριβώς το δεδομένο και ζητούμενο; Σίγουρα όχι. Αυτός, όμως, δεν είναι ο στόχος του, δεν είναι ο σκοπός του. Δεν είναι ο σκοπός του ούτε όλα τα προβλήματα να μπορούν να αντιμετωπιστούν με τα συγκεκριμένα νομοθετήματα. 
Το τονίζω αυτό, γιατί στη συζήτηση του νομοσχεδίου στην αρμόδια επιτροπή, ορισμένοι από τους εκπροσώπους της Αντιπολίτευσης άσκησαν κριτική ή ανέδειξαν θέματα που ήταν κυριολεκτικά εκτός αντικειμένου. 
Ας δούμε με μετριοπάθεια, θα έλεγα, αλλά και ρεαλισμό ποιοι είναι οι στόχοι του: 
Οι βασικοί στόχοι του νομοσχεδίου είναι κατά τη γνώμη μου σαφέστατοι: Να αναπτυχθούν νέα τουριστικά προϊόντα, όπως τα σύνθετα τουριστικά καταλύματα, οι ΠΟΤΑ και τα ξενοδοχεία συνιδιοκτησίας, τα οποία δεν μπορούμε να προσποιηθούμε ότι δεν υπάρχουν στη διεθνή αγορά. Να μπορούν οι τουριστικές επιχειρήσεις -μεγαλύτερες και μικρότερες- να αναπροσαρμόσουν τη λειτουργία τους στη βάση αυτών των νέων τουριστικών προϊόντων. 
Αυτό το στόχο υπηρετούν, για παράδειγμα, η δυνατότητα μετατροπής υφιστάμενων ξενοδοχείων σε σύνθετα τουριστικά καταλύματα ή σε ξενοδοχεία συνιδιοκτησίας ή ξενώνες φιλοξενίας νέων, καθώς και η δυνατότητα ξενοδοχείων ή ενοικιαζομένων της ιδίας κατηγορίας να ενοποιήσουν τη λειτουργία τους. 
Επίσης, επιδιώκεται να διευκολυνθεί η προσέλκυση σημαντικών επενδύσεων, που έχει ανάγκη και η τουριστική οικονομία, μέσω κυρίως του στρατηγικού ρόλου της Ειδικής Υπηρεσίας που μεταφέρεται στο Υπουργείο Τουρισμού. 
Όλα αυτά, βεβαίως, πρέπει να γίνουν με γνώμονα την προστασία του φυσικού περιβάλλοντος απέναντι σε πολεοδομικές αυθαιρεσίες, την ανάδειξη βεβαίως της πολιτιστικής και αρχιτεκτονικής κληρονομιάς του τόπου μας, καθώς και την κλίμακα του τοπίου. 
Αντιλαμβάνομαι ότι καλούμαστε να διασφαλίσουμε ευαίσθητες ισορροπίες, να συγκεράσουμε αντικρουόμενες απόψεις, να αντιμετωπίσουμε πραγματικότητες που διαμορφώθηκαν στρεβλά επί δεκαετίες. Όμως, εάν η χώρα μας θέλει να ξαναμπεί δυναμικά στο παιχνίδι της διεκδίκησης ενός μεγαλύτερου και πιο ποιοτικού μεριδίου της αγοράς, οφείλει να ανταποκριθεί δημιουργικά στις τάσεις της διεθνούς ζήτησης και να διαμορφώσει καινοτόμες τουριστικές υπηρεσίες.
Αυτές οι καινοτόμες υπηρεσίες πρέπει, πρώτον, να διαφοροποιούν την Ελλάδα από τον άμεσο ανταγωνισμό και να αναβαθμίζουν το κλασσικό μοντέλο «ήλιος και θάλασσα». Δεύτερον, θα πρέπει να βελτιώνουν το μείγμα τουριστών προς τα μεσαία και ανώτερα εισοδήματα. Και τρίτον, θα πρέπει να αξιοποιούν την πολυμορφία και τη διαφορετικότητα των προορισμών, αναδεικνύοντας, βεβαίως, τις τοπικές ταυτότητες και επεκτείνοντας τις επιλογές διαφορετικών ομάδων επισκεπτών. 
Κυρίες και κύριοι συνάδελφοι, είχα την ευκαιρία να καταθέσω τις ενστάσεις μου στις συνεδριάσεις της επιτροπής όσον αφορά τα εξής: Για το ότι εισάγονται δια νόμου χωροταξικές ρυθμίσεις την ίδια στιγμή που βρίσκεται σε διαβούλευση το νέο ειδικό χωροταξικό πλαίσιο για τον τουρισμό που θα έχει τη μορφή κοινής υπουργικής απόφασης. Για το ότι ρυθμίζονται αρμοδιότητες του Υπουργείου Τουρισμού και του ΕΟΤ δίχως ακόμα να έχουμε καταλήξει στο νέο οργανόγραμμα των δύο οργανισμών, που έτσι και αλλιώς -από ό,τι τουλάχιστον ακούμε- θα εξετάσει από μηδενική βάση ο Υπουργός Διοικητικής Μεταρρύθμισης. Και ακόμα, για το ότι εκκρεμεί η απαραίτητη αναθεώρηση του προεδρικού διατάγματος για τις προδιαγραφές και τους όρους μίσθωσης των σύνθετων τουριστικών καταλυμάτων. 
Γι’ αυτό, το νομοσχέδιο θα κριθεί στην πράξη από την εφαρμογή ή μη των ρυθμίσεών του και από την εκπλήρωση ή μη των σκοπών του. 
Παρ’ όλα αυτά, δεν μπορούμε, για παράδειγμα, να δαιμονοποιούμε εκ των προτέρων νέες μορφές τουριστικής επένδυσης, όπως τα σύνθετα τουριστικά καταλύματα ή τις ΠΟΤΑ, επενδύσεις που έως σήμερα σχεδόν δεν υφίστανται στη χώρα μας. Υπενθυμίζω ότι προς το παρόν λειτουργεί μόνο μία ΠΟΤΑ, ενώ μέχρι στιγμής δεν έχει υλοποιηθεί καμμία επένδυση σύνθετων τουριστικών καταλυμάτων. 
Ας λάβουμε, επίσης, υπόψη ότι η αγορά των προορισμών τουριστικής κατοικίας συγκαταλέγεται ανάμεσα στις τρεις με τέσσερις πιο σημαντικές διεθνώς. Σχετικές μελέτες δείχνουν ότι την προσεχή εικοσαετία θα εκδηλωθεί ζήτηση για περίπου 2,7 εκατομμύρια παραθεριστικές κατοικίες στη Μεσόγειο. Γι’ αυτό και θα πρέπει να είμαστε επιφυλακτικοί. Συμφωνούμε. Σε καμμία περίπτωση, όμως, δεν θα πρέπει να είμαστε διστακτικοί ή αρνητικοί απέναντι σε αυτά τα τουριστικά προϊόντα. 
Και για να προλάβω, ενδεχομένως, κάποιους, ουδεμία σχέση βεβαίως έχει αυτό το νομοσχέδιο -ούτε καν θα το εννοούσαμε- με το τραγικό λάθος της Ισπανίας, με τις παραθεριστικές κατοικίες που σήμερα είναι στα αζήτητα και βεβαίως καλούνται να τις γκρεμίσουν, γιατί έχουν αλλοιώσει όλο το παραλιακό μέτωπο πολλών πόλεων. Καμμία σχέση δεν έχει αυτό το νομοσχέδιο, κατά την ταπεινή μας άποψη. 
Και το κυριότερο; Δεν μπορεί, στο όνομα μιας ιδανικής κατάστασης, να κρυβόμαστε πίσω από τα μαξιμαλιστικά και -επαναλαμβάνω- εκτός αντικειμένου αιτήματα, που δεν αφορούν αυτό το νομοσχέδιο. 
Πρέπει, επιτέλους, να προχωρήσουμε σε πράξεις, με τις όποιες επιμέρους ατέλειες. Στην πράξη θα μπορέσουμε να δούμε τα κακώς κείμενα, που τυχόν θα υπάρξουν και -όπως είπα- εφόσον χρειαστεί, θα προχωρήσουμε έγκαιρα  στις κατάλληλες διορθωτικές κινήσεις. 
Σε κάθε περίπτωση, δεν μπορούμε να μένουμε θεατές των εξελίξεων σε ένα δυναμικό και συνεχώς μεταβαλλόμενο κλάδο της οικονομίας όπως ο τουρισμός. Δεν μπορούμε να παραβλέπουμε τη δυνατότητα να δημιουργήσουμε θέσεις εργασίας, να τονώσουμε την υγιή επιχειρηματικότητα, να εξασφαλίσουμε έσοδα για τη χώρα μας. 
Με δεδομένες τις ενστάσεις που προανέφερα, καταθέσαμε συγκεκριμένες βελτιωτικές προτάσεις. Ακούσαμε με προσοχή τις θέσεις των φορέων της τουριστικής αγοράς. Κριτήριο των παρεμβάσεών μας ήταν να ενισχύσουμε τις προϋποθέσεις, ώστε να εκπληρωθούν οι στόχοι που επαγγέλλεται ο νομοθέτης. 
Στην κατεύθυνση αυτή, θα πρέπει να πω ότι  βρήκαμε ευήκοα ώτα από την πλευρά του Υπουργείου, με το οποίο συνεργαστήκαμε μεθοδικά όλο το προηγούμενο διάστημα. Και θα έλεγα, γενικότερα, ότι αυτό πρέπει να είναι το ζητούμενο για όλες τις νομοθετικές πρωτοβουλίες της συγκυβέρνησης: Να επιτυγχάνονται, όσο είναι δυνατόν, εκ των προτέρων συγκλίσεις, να λαμβάνονται τεκμηριωμένες αποφάσεις και να μην υπάρχουν αιφνιδιασμοί που ανατρέπουν τα δεδομένα. 
Αναφέρω συνοπτικά ορισμένες από τις πιο σημαντικές βελτιώσεις, όπως προκύπτουν από τις κατατεθειμένες τροπολογίες. 
Τέθηκαν –και το θεωρώ εξαιρετικά σημαντικό- συγκεκριμένες ασφαλιστικές δικλίδες απέναντι σε μια ενδεχόμενη προσχηματική κατασκευή γηπέδων γκολφ με απώτερο σκοπό την υπερδόμηση τουριστικών κατοικιών σε σύνθετα τουριστικά καταλύματα.
Επεκτάθηκε στα σχολάζοντα ξενοδοχεία εντός σχεδίου πόλης και στα ξενοδοχεία τριών αστέρων η δυνατότητα πώλησης και εκμίσθωσης τουριστικών κατοικιών, στο πλαίσιο των ξενοδοχείων συνιδιοκτησίας. 
Εξειδικεύθηκαν οι αρμοδιότητες της Ειδικής Υπηρεσίας Προώθησης και Αδειοδότησης Τουριστικών Επενδύσεων, ώστε να περιλαμβάνουν μόνο μεγάλες τουριστικές επενδύσεις σύνθετων τουριστικών καταλυμάτων και ξενοδοχείων πέντε αστέρων συνολικής δυναμικότητας άνω των τριακοσίων κλινών. 
Με αυτόν τον τρόπο το Υπουργείο αποκτά πιο άμεση εποπτεία τουριστικών επενδύσεων στρατηγικού χαρακτήρα, που συμβάλλουν στη βελτίωση της ποιότητας των τουριστικών υποδομών, χωρίς να αποδυναμώνεται αρνητικά και το τμήμα εκείνο του ΕΟΤ με τις ανάλογες διαδικασίες, που είναι κάτω από αυτό το πλαφόν που έχουμε βάλει. 
Οι τουριστικοί εντεταλμένοι που θα υπηρετήσουν σε χώρους όπου δεν υπάρχει γραφείο του ΕΟΤ θα υπάγονται στον ΕΟΤ και όχι στο Υπουργείο Τουρισμού, όπως αρχικά προβλεπόταν. Με αυτόν τον τρόπο, ενισχύονται οι προϋποθέσεις καλύτερου συντονισμού και ελέγχου των ενεργειών προσέλκυσης τουριστών από το εξωτερικό. 
Η δυνατότητα λειτουργικής ενοποίησης τουριστικών καταλυμάτων επεκτάθηκε και στα μη κύρια τουριστικά καταλύματα της ίδιας μορφής και κατάταξης σε κλειδιά αντί της αρχικής πρόβλεψης για ενοποίηση μόνο των κύριων τουριστικών καταλυμάτων. 
Νομίζω ότι με αυτόν τον τρόπο θα βοηθήσουμε στην αναβάθμιση της ποιότητας και γενικότερα θα ενισχύσουμε αυτού του είδους την επιχειρηματικότητα. Διότι έτσι και οι ιδιοκτήτες των ενοικιαζομένων και επιπλωμένων δωματίων μπορούν πραγματικά να μιλήσουν για ένα άλλο αναβαθμισμένο προϊόν. 
Δημιουργήθηκε η μεταβατική διάταξη για εκείνα τα σύνθετα τουριστικά καταλύματα, των οποίων η διαδικασία της αδειοδότησης βρίσκεται σε εξέλιξη κατά τη δημοσίευση του νόμου, ώστε να μπορούν να υπαχθούν στις προβλέψεις του νόμου. 
Όπως είπα, κυρία Υπουργέ, κυρίες και κύριοι συνάδελφοι, το νομοσχέδιο δεν φιλοδόξει να λύσει όλες τις εκκρεμότητες της τουριστικής αγοράς. Ειδικά σε ό,τι αφορά τη χωροταξική προσέγγιση της τουριστικής ανάπτυξης είναι πολλά και αρκετά αυτά που πρέπει να γίνουν. Έχουμε μεγάλο δρόμο να διανύσουμε. 
Πρώτα απ’ όλα, επείγει μια ολοκληρωμένη δέσμη παρεμβάσεων για την απαγόρευση της εκτός σχεδίου δόμησης. Δεν μπορεί, για παράδειγμα, να δημιουργούμε οργανωμένους υποδοχείς, δίχως να λαμβάνεται υπόψη η προηγούμενη πολεοδόμηση. 
Χρειαζόμαστε, επίσης, μια διαφοροποίηση των επενδύσεων, με κριτήριο το βαθμό κορεσμού της τουριστικής δραστηριότητας ανά περιοχή. Αυτή είναι η περίφημη «φέρουσα ικανότητα». 
Συμφωνούμε με την αναβάθμιση των τουριστικών υποδομών, αλλά δίχως να επιβαρύνουμε περιοχές με υπερβάλλουσα συγκέντρωση της προσφοράς, όπως η Βόρεια Κρήτη, η Χαλκιδική ή η ευρύτερη περιοχή της Αττικής. 
Αυτό σημαίνει ότι θέλουμε συγκεκριμένες κατευθύνσεις για τις τουριστικά αναπτυγμένες περιοχές και πάντα στη λογική της αναβάθμισης του τουριστικού μας προϊόντος. 
Γενικά, η υπερπροσφορά σε περιοχές με πυκνή δόμηση και υψηλή τουριστική ανάπτυξη είναι ένα ζήτημα που οφείλουμε να διαχειριστούμε με οξυδέρκεια, γιατί ήδη έχουμε αργήσει. 
Γνωρίζουμε ότι υπάρχει ένα τεράστιο απόθεμα γερασμένων καταλυμάτων, τα οποία μπορούμε να κινητροδοτήσουμε είτε για απόσυρση είτε για αλλαγή χρήσης. Εξάλλου, πώς μπορούμε να θέλουμε ανανέωση του τουριστικού προϊόντος δίχως να μεριμνήσουμε για τις υπάρχουσες παρωχημένες υποδομές; 
Είναι, επίσης, αναγκαίο να αναμορφώσουμε το σύστημα κατηγοριοποίησης των κύριων και μη κύριων τουριστικών καταλυμάτων, την απονομή αστέρων και κλειδιών αντίστοιχα. Κι αυτό, γιατί το προεδρικό διάταγμα που τα περιγράφει έχει ξεπεραστεί, αγαπητοί συνάδελφοι, προ πολλού από την πραγματικότητα της τουριστικής αγοράς. 
Τέλος, πρέπει να δημιουργήσουμε τις προϋποθέσεις για την ανάπτυξη ειδικών μορφών τουρισμού. Το αναφέρουμε σχεδόν όλοι. Άκουσα προηγουμένως και τον εκπρόσωπο του ΣΥΡΙΖΑ να αναφέρεται σε αυτό. 
Στο νομοσχέδιο που συζητούμε υπάρχουν δύο άρθρα πράγματι για τον ιαματικό και τον αλιευτικό τουρισμό αντίστοιχα. Είναι μια πρώτη απόπειρα να αντιμετωπιστούν κάποια κενά στην υπάρχουσα νομοθεσία –θα έλεγα αρκετά κενά- αλλά δεν πρέπει να σταματήσουμε εκεί. 
Στον ιαματικό τουρισμό υπάρχει πεδίο δόξης λαμπρό. Θα έχω την ευκαιρία και αύριο στη συζήτηση επί των άρθρων να μιλήσω περισσότερο γι’ αυτό. 
Έχουμε, όμως, ακόμη στο συρτάρι ένα θεσμικό πλαίσιο για την ανάπτυξη του αγροτουρισμού και γενικότερα του τουρισμού υπαίθρου, ένα επίσης πεδίο δόξης λαμπρό, που θα πρέπει η χώρα μας να επενδύσει με στρατηγική πολιτική. Κι αυτό παραμένει, όπως είπα, στο συρτάρι.
Κάνουμε τεράστιο λάθος εάν θεωρούμε τον εναλλακτικό τουρισμό πολυτέλεια. Εμείς, από πλευράς του τομέα της Κοινοβουλευτικής Ομάδας του ΠΑΣΟΚ, επεξεργαζόμαστε και πολύ σύντομα θα είμαστε σε θέση να δώσουμε μία ολοκληρωμένη πρόταση, δεδομένου ότι είχαμε δουλέψει αυτά τα θέματα και στο παρελθόν.
 Είμαι σίγουρη και πιστεύω, κύριε Υπουργέ, ότι θα συνεργαστούμε και θα έχουμε πια ένα αποτελεσματικό σχέδιο στρατηγικό, ολοκληρωμένο για τον εναλλακτικό τουρισμό. Είναι αυτό το σχέδιο και η εφαρμογή του που θα μας δώσει το πολυπόθητο για εμάς, την επιμήκυνση της τουριστικής περιόδου, ένα ζητούμενο για το οποίο έχουμε πάρα πολύ δρόμο, για να πούμε ότι το έχουμε επιτύχει.
Κύριε Υπουργέ, κυρίες και κύριοι συνάδελφοι, θέλω να σταθώ επιγραμματικά –θα πω, βέβαια, περισσότερα στην επί των άρθρων συζήτηση- στην τροπολογία, στην οποία αναφέρθηκαν αρκετοί συνάδελφοι, που αφορά τις τουριστικές επαύλεις. 
Ας μην κρυβόμαστε πίσω από το δάκτυλό μας. Έχουμε να αντιμετωπίσουμε μία πραγματικότητα, απέναντι στην οποία δεν μπορούμε να κλείνουμε άλλο τα μάτια: την παράνομη μίσθωση ιδιωτικών βιλών σε τουρίστες με υψηλότατο αντίτιμο. Αντιλαμβανόμαστε ότι μία τέτοια νομοθετική ρύθμιση θα ήταν περιττή βεβαίως, εάν οι ελεγκτικοί μηχανισμοί λειτουργούσαν αποτελεσματικά. Δυστυχώς, δεν λειτουργούν αποτελεσματικά γι’ αυτό και επιχειρείται με αυτήν την τροπολογία κατ’ ουσίαν μία «λειτουργική» αντιμετώπιση του φαινομένου. Επιχειρείται να περιοριστεί σε αυτήν την τόσο δύσκολη οικονομικά –και όχι μόνο- περίοδο για τη χώρα μας η παραοικονομία, ο αθέμιτος ανταγωνισμός και φυσικά τα διαφυγόντα δημόσια έσοδα. Αυτή η πρωτοβουλία ασφαλώς μέλλει να κριθεί στην πράξη, αλλά αξίζει να τη δοκιμάσουμε. 
Κύριε Υπουργέ, κυρίες και κύριοι συνάδελφοι, αναφέρθηκα στους στόχους που επιδιώκονται μέσα από τις ρυθμίσεις του νομοσχεδίου που συζητούμε. Υπογράμμισα κάποιες βασικές επιφυλάξεις και απαρίθμησα ορισμένες από τις αλλαγές που εισηγηθήκαμε και οι οποίες εκτιμούμε ότι υπηρετούν τη φιλοσοφία του. Θέσαμε κάποια ζητήματα, που κατά τη γνώμη μας παραμένουν σε εκκρεμότητα και είναι αντικείμενο μελλοντικών παρεμβάσεων. Θελήσαμε από την πρώτη στιγμή να έχουμε μία εποικοδομητική συμβολή στο παρόν νομοθέτημα. Αυτό δεν καθορίστηκε, πρέπει να ξέρετε, μόνο από το θεσμικό πόλο του ΠΑΣΟΚ ως έτερου πόλου της συγκυβέρνησης. 
Η στάση μας ήταν συνεπής προς ό,τι είχαμε αναφέρει κατά τη συζήτηση των προγραμματικών δηλώσεων τον Ιούνιο του 2012. Είμαστε εδώ για να επισημαίνουμε ότι θεωρούμε λανθασμένο, αλλά και να υποστηρίζουμε ό,τι θεωρούμε ότι είναι χρήσιμο αυτήν τη στιγμή για τη χώρα μας. Για εμάς ο ρόλος του συνεργάτη είναι πολύ πιο χρήσιμος και παραγωγικός αυτή τη στιγμή από το ρόλο του τιμητή. Πιστεύουμε ότι έτσι ανταποκρινόμαστε στην έννοια της εθνικής προσπάθειας και όχι στη λογική της κομματικής εκμετάλλευσης. 
Στηρίζουμε επί της αρχής αυτό το νομοσχέδιο, γιατί κατ’ αρχάς πιστεύουμε ότι η αδράνεια είναι ο χειρότερος εχθρός μας. Και ναι, κύριοι συνάδελφοι, του ΣΥΡΙΖΑ, αν σας καλούσα, λοιπόν, ως τομέας για μία συζήτηση επί των προτάσεών σας, για μία συζήτηση εποικοδομητική για να δούμε πού μπορεί επίσης να συμφωνούμε, πέρα από το να διαφωνούμε, θα ερχόσασταν; Τοποθετήθηκε προηγουμένως για το θέμα αυτό ο κύριος συνάδελφος και μας είπε ότι θα είναι κάτι πολύ αρνητικό για εμάς να συμβεί αυτό. Σας καλούμε, λοιπόν, γι’ αυτή τη συζήτηση με συγκεκριμένα επιχειρήματα και με συγκεκριμένο χρονοδιάγραμμα. Κάποια στιγμή, πρέπει να γίνει και μάλιστα διακομματικά, για να δούμε επιτέλους πώς μπορούμε να έχουμε αυτήν την περίφημη εθνική στρατηγική για όλα τα θέματα, που αφορούν την τουριστική ανάπτυξη στη χώρα μας. 
Το παρόν νομοσχέδιο μπορεί πράγματι να μην αντιμετωπίζει ολιστικά τον πολύμορφο τομέα της τουριστικής ανάπτυξης. Είναι, όμως, αυτό το νομοσχέδιο ένα βήμα, ένα καλό βήμα, που αξίζει να παρακολουθήσουμε στην εφαρμογή του και να το κρίνουμε στην πράξη και όπως είπα και προηγουμένως να το βελτιώσουμε εάν χρειαστεί.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε, κυρία Γκερέκου.
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής: «Αντιμετώπιση της αυθαίρετης δόμησης, περιβαλλοντικό ισοζύγιο και άλλες διατάξεις».
Το λόγο έχει η ειδική αγορήτρια των Ανεξάρτητων Ελλήνων, κ. Έλενα Κουντουρά.</ChairmanSpeech>
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σήμερα συζητάμε στην Ολομέλεια και ψηφίζουμε το νομοσχέδιο: «Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις».
Πράγματι, χρειαζόταν ένα νομοσχέδιο για να ρυθμίσει συνολικά το δαιδαλώδες τοπίο και τις αναρίθμητες επιμέρους ασάφειες, αναφορικά με τους κανόνες τις επιχειρηματικότητας και των επενδύσεων στον τουριστικό τομέα. 
Λόγω ακριβώς αυτών των ελλείψεων και των αδυναμιών, οι οποίες είναι καταγεγραμμένες διαχρονικά από τους περισσότερους εμπλεκόμενους φορείς και εκπροσώπους, είχε καθιερωθεί η δημιουργία μιας εικόνας άναρχης ανάπτυξης, μη προσαρμοσμένης σε ένα συγκεκριμένο πρότυπο ή στρατηγική. 
Φυσικά, έμενε ορθάνοικτο το παράθυρο για κάθε λογής αυθαιρεσία από τον μεγαλοξενοδόχο έως τον μικροϊδιοκτήτη ενοικιαζόμενων. Αξίζει να τονίσουμε ακόμη ότι εδώ και τριάμισι χρόνια οι κυβερνήσεις δεν έχουν έρθει καν να νομοθετήσουν για τον τουρισμό, γεγονός που σκιαγραφεί μία εικόνα γενικής πολιτικής αδιαφορίας, αν όχι εγκατάλειψης.
Σ’ αυτό, λοιπόν, το νομοσχέδιο υπάρχουν σημεία, παρ’ όλες τις ενστάσεις που καταγράφονται ανά περίπτωση, στα οποία διαφαίνεται η διάθεση για βελτίωση της κατάστασης. 
Παράδειγμα είναι κάποιες διατάξεις που αφορούν μαρίνες και λιμάνια ή το θέμα με τα χιονοδρομικά κέντρα, όπου τακτοποιείται η υπόθεση με τις άδειες και τα σήματά τους. Επίσης, σε ορισμένες περιπτώσεις το Υπουργείο δέχτηκε να προβεί σε κάποιες τροποποιήσεις σύμφωνα με τις τοποθετήσεις των μελών της αρμόδιας επιτροπής και είδαμε για παράδειγμα να αλλάζει κάτι το οποίο εμείς, οι Ανεξάρτητοι Έλληνες, είχαμε επισημάνει στην αρμόδια επιτροπή, ότι στο άρθρο 14 προστίθεται το ότι στην Υπηρεσία Αδειοδοτήσεων για τα καταλύματα που δημιουργούνται εντός του Υπουργείου, στις οργανικές θέσεις, θα μπορούν να τοποθετούνται και οι υπάλληλοι του ΕΟΤ, πέρα από τους αποσπασμένους στο δημόσιο και τους ΟΤΑ, διότι μεταξύ του ν. 4002/2011 και του ν. 4070/2012 οι υπάλληλοι του ΕΟΤ είχαν ως διά μαγείας εξαφανιστεί από την υπόθεση αυτή.
Δυστυχώς όμως, η κεντρική κατεύθυνση πάνω στην οποία κινείται το νομοσχέδιο είναι εσφαλμένη και εξηγώ το γιατί. Γίνεται λόγος για απλούστευση διαδικασιών. Είναι τόση η απλούστευση που γίνεται στις διαδικασίες που επιτρέπεται ακόμη και να αναπτυχθούν μεγάλα τουριστικά και ξενοδοχειακά επενδυτικά σχέδια σε μέρη που υπάρχουν περιοχές αρχαιολογικού και ιστορικού ενδιαφέροντος, όπως και δασικές εκτάσεις. 
Δεν χωρεί αμφιβολία ότι αυτή και μόνο η διάταξη θα χτυπούσε καμπανάκι κινδύνου σε όποιον νοιάζεται και ευαισθητοποιείται για θέματα προστασίας του πολιτισμού και του φυσικού περιβάλλοντός μας, τα οποία αποτελούν άλλωστε και το πλέον πολυτιμότερο κεφάλαιό μας σε ό,τι αφορά τους λόγους για τους οποίους προτιμούν οι τουρίστες την πατρίδα μας.
Σ’ αυτές τις ανησυχίες εσείς αντιτάσσετε μία γενική αναφορά και μελέτη της συμβατότητας ανάμεσα στην επέμβαση και στο ιστορικό αρχαιολογικό ή δασικό τοπίο, παραπέμποντάς μας ταυτόχρονα σε παράλληλες νομοθεσίες, χωρίς ωστόσο να τοποθετήστε με σαφήνεια, να δίνετε το δικό σας στίγμα ως Υπουργείο ή να ορίζετε ρητές και αδιαπραγμάτευτες δεσμεύσεις.
Είναι δυνατόν να αφήσουμε τέτοιες διατάξεις να περάσουν, όχι μόνο από την αρμόδια επιτροπή, αλλά όπως καταλαβαίνετε και από το Κοινοβούλιο, χωρίς να αντιδράσουμε;
Τις ίδιες παρατηρήσεις θα υπέβαλα και για τη δυνατότητα να σημειώνονται ανεξέλεγκτα παρεμβάσεις πάνω σε φυσικά εμπόδια για τα οποία γίνεται λόγος ότι διακόπτουν τη γεωγραφική συνέχεια μίας τουριστικής επένδυσης. Φυσικά, δεν υποστηρίζουμε την υπερβολή που επικρατούσε επί χρόνια, όπου δεκάδες ΜΚΟ και περιβαλλοντικές οργανώσεις να αποτρέπουν με κάθε λογής ενέργειες σημαντικές τουριστικές επενδύσεις.
Κάνετε λόγο για ενίσχυση της τουριστικής επιχειρηματικότητας. Ξεχάσατε όμως μία λέξη, της μεγάλης τουριστικής επιχειρηματικής, διότι το νομοσχέδιο που φέρνετε σήμερα είναι ξεκάθαρα ετεροβαρές ως προς την απόδοση διευκολύνσεων και προνομίων στους μεγαλοξενοδόχους και μεγαλοεπιχειρηματίες σε βάρος των ιδιοκτητών μικρότερων μονάδων και ενοικιαζόμενων δωματίων, αλλά και των υπόλοιπων τοπικών επιχειρηματιών που προσφέρουν τουριστικές υπηρεσίες. 
Παραδείγματος χάριν, στο άρθρο 1 ο λεγόμενος οργανωμένος υποδοχέας τουριστικών δραστηριοτήτων που παρουσιάζεται βάζει μέσα στο πακέτο εξυπηρέτησης του τουρίστα τα πάντα, όσα απαιτούν οι ανάγκες του, με αποτέλεσμα να μην περισσεύει σχεδόν τίποτα για την τοπική οικονομία και την απασχόληση. 
Παράλληλα, ο τουρίστας εγκλωβίζεται σε ένα αποστειρωμένο περιβάλλον, χάνεται η επαφή με το τοπικό στοιχείο και αλλοιώνεται ο χαρακτήρας της παραδοσιακής ελληνικής φιλοξενίας, που ήταν ανέκαθεν υπόθεση όλων των κατοίκων και των επιχειρηματιών κάθε τουριστικού προορισμού. Αμέσως μετά ακολουθούν οι διατάξεις για ιστορικούς αρχαιολογικούς χώρους και δάση που ανέφερα πριν. 
Στο άρθρο 3 δίνεται η δυνατότητα πώλησης κατοικίας σε ιδιώτες εντός ξενοδοχειακής υποδομής, δηλαδή κάποιος ξενοδόχος κάνει χρήση συντελεστών, ρύθμισης τυχόν αυθαιρεσιών ή παλαιών επιδοτήσεων και τώρα μπορεί να πουλάει, επιβαρύνοντας συν τοις άλλοις και το τοπικό real estate. Πάλι καλά που το περιορίσατε εντός αστικών ιστών και διασώθηκε κάπως ο τομέας αγοραπωλησιών των εξοχικών κατοικιών. 
Αντίστοιχες υπερβολές στο σκεπτικό του «δώστα όλα» υπάρχουν και στο άρθρο 4 για τους ΠΟΤΑ. 
Στο άρθρο 5 οι ξενοδόχοι δικαιοδοτούνται να φτιάξουν εγκαταστάσεις εξυπηρέτησης του πελάτη ακόμη και σε τριάμισι μέτρα ύψος, δέκα βήματα από εκεί που σκάει το κύμα. 
Πέρα από την Αντιπολίτευση, για όλα αυτά υπέβαλαν τις αντιρρήσεις τους και τους ενδοιασμούς τους φορείς που είναι επίσημοι θεσμικοί σύμβουλοι του κράτους όπως το Τεχνικό Επιμελητήριο Ελλάδος, Βουλευτές, όπως ο αγορητής της Δημοκρατικής Αριστεράς που μέχρι πρότινος στήριζε την τριμερή Κυβέρνηση, αλλά και Βουλευτής της Συμπολίτευσης που επισήμανε το αυτονόητο και είπε ότι δίνοντας τα πάντα στους ξενοδόχους δεν θα υπάρχει μέρος να ακουμπήσει την πετσέτα του στην παραλία ένας απλός λουόμενος. 
Στο μεταξύ, δίνοντας τα πάντα στους μεγαλοξενοδόχους και πριμοδοτώντας το all inclusive, αυτόματα αδικούνται οι μικροϊδιοκτήτες, που αποτελούν τον πυρήνα της παραδοσιακής ελληνικής φιλοξενίας και μέρος της ραχοκοκαλιάς των μικρομεσαίων επιχειρήσεων, που είναι φυσικά ζωτικής σημασίας για την πραγματική οικονομία και απασχόληση. 
Ακόμη και με τη δυνατότητα που παρέχεται σε μικρά καταλύματα να ενταχθούν στα λεγόμενα clusters, δηλαδή σε μία ομοιόμορφη αλυσίδα από ένα brand name, δηλαδή μία μητρική επιχειρηματική ομπρέλα –συγγνώμη που κάνω την επεξήγηση, αλλά μέσα στο νομοσχέδιο έχει αγγλικές ορολογίες και παρόλο που είμαι πραγματικά φανατική οπαδός των ξένων γλωσσών, νομίζω ότι θα έπρεπε τα νομοσχέδιά μας να είναι στα ελληνικά- οδηγείτε τους μικροϊδιοκτήτες είτε στην αφομοίωσή τους είτε στον αφανισμό τους. Εξαφάνιση είναι όμως τόσο το πρώτο, όσο και το δεύτερο. 
Το πρόγραμμα των Ανεξάρτητων Ελλήνων για τον τουρισμό τάσσεται σαφώς υπέρ της προσέλκυσης μεγάλων τουριστικών επενδύσεων, αρκεί όμως να υπάρχει εξισορροπημένο πλάνο ως προς την παράλληλη ενίσχυση του μικροϊδιοκτήτη και μικροεπιχειρηματία, να μπαίνουν κανονιστικά πλαίσια, όροι, όρια και περιορισμοί ως προς την προστασία της φύσης και των ιστορικών αρχαιολογικών τοπίων και να ενυπάρχει και να προσμετράται σε ισχυρότατο βαθμό ο παράγοντας της κοινωνικής ανταποδοτικότητας και ωφέλειας σε επίπεδο ανάπτυξης και απασχόλησης.
Στο δεύτερο κομμάτι του νομοσχεδίου στην ουσία επιχειρείτε να καταργήσετε τον ΕΟΤ, έναν οργανισμό που στηρίζει το τουριστικό προϊόν, τις υποδομές, τις υπηρεσίες, την προβολή από το 1960, έναν οργανισμό που πάνω του χτίστηκε το ελληνικό τουριστικό θαύμα και το οποίο η Υπουργός παρουσίασε στην τελευταία συνεδρίαση της επιτροπής ως κάτι εντελώς φθαρμένο και ξεπερασμένο. 
Το νομοσχέδιο παίρνει από τον ΕΟΤ τις αδειοδοτήσεις για μεγάλα ξενοδοχεία άνω των τριακοσίων κλινών και τις πάει στο Υπουργείο Τουρισμού. Εκεί θα εξυπηρετούνται εφεξής οι μεγαλοξενοδόχοι. Μόλις και μετά βίας πέρασε η μέριμνα για τοποθέτηση κάποιων στελεχών του ΕΟΤ με εμπειρία και τεχνογνωσία. Το Υπουργείο θα εγκρίνει και θα ελέγχει τις άδειες, δηλαδή ελέγχον και ελεγχόμενο.
 Γραφεία του ΕΟΤ στο εξωτερικό κλείνουν ήδη κατά το δοκούν σύμφωνα με αυτό το νομοσχέδιο, δίχως σχεδιασμό ή στάθμιση προτεραιοτήτων, όπως θα εξηγήσω και στην ομιλία φυσικά επί των άρθρων. Και την ίδια στιγμή καθιερώνονται τουριστικοί ακόλουθοι, πολλοί εκ των οποίων δεν θα προέρχονται από το έτοιμο και έμπειρο στελεχιακό δυναμικό που διαθέτει το Υπουργείο και ο ΕΟΤ, αλλά θα αποτελούν και επιτόπιες προσλήψεις. 
Η επαγγελματική τουριστική εκπαίδευση, από την άλλη πλευρά, αφού έφυγε από την ευθύνη του ΕΟΤ και στη συνέχεια απαξιώθηκε –ένας Θεός ξέρει γιατί- ως ΟΤΕΚ, τώρα πηγαίνει και αυτή σε μία Διεύθυνση του Υπουργείου, χωρίς να τίθενται εκ των προτέρων οι βάσεις και να αναλαμβάνονται οι δεσμεύσεις για αναβάθμιση και ανωτατοποίηση σε συνεργασία με το Υπουργείο Παιδείας, όπως απαιτούν οι πραγματικές ανάγκες του τουρισμού μας. Πάμε μήπως κι εκεί για ιδιωτικοποίηση; Πιθανόν.
Οι Ανεξάρτητοι Έλληνες πιστεύουμε σε ένα στρατηγικό πλάνο ανάπτυξης με βραχυπρόθεσμες, μακροπρόθεσμες και μεσοπρόθεσμες φάσεις και σχεδιασμό, το οποίο θα συνοδεύεται από τις κατάλληλες δέσμες νόμων και αποφάσεων, που θα υποστηρίζουν την ομαλή και παραγωγική λειτουργία της τουριστικής μας βιομηχανίας και θα ενισχύουν την ανταγωνιστικότητα του τουριστικού μας προϊόντος. 
Ποιες είναι, λοιπόν, οι προτάσεις μας; Έχουμε προτείνει τη δημιουργία Τουριστικού Επιμελητηρίου. Έχουμε προτείνει ΦΠΑ 5% στο σύνολο του τουριστικού πακέτου, για να είμαστε ανταγωνιστικοί. Έχουμε προτείνει χαμηλότερα τέλη και φόρους στον Διεθνή Αερολιμένα Αθηνών, πράγμα το οποίο μπορούμε να επιτύχουμε με την επαναδιαπραγμάτευση της σχετικής σύμβασης, όπως επίσης να φύγει και ο επαχθής όρος για απαγόρευση άλλου αεροδρομίου στα εκατό χιλιόμετρα. 
Έχουμε ακόμη προτείνει δυνατότερο άνοιγμα προς νέες μεγάλες αγορές σε τρίτες χώρες, που σημαίνει άμεση κατάργηση της γραφειοκρατίας και έγκριση βίζας εκτός Σένγκεν. Έχουμε προτείνει πέρα από το «ήλιος και θάλασσα», που εμείς καθόλου δεν υποτιμούμε, επιμήκυνση της τουριστικής περιόδου δώδεκα μήνες το χρόνο, με ένα κεντρικό σχέδιο πολυθεματικότητας, προκειμένου να αυξηθεί η χρονική διάρκεια και ο όγκος εισροής τουριστικού εισοδήματος και να τονωθεί περαιτέρω η απασχόληση.
Έχουμε προτείνει πολιτικές προσέλκυσης μεγάλων επενδύσεων, αλλά με παράλληλη στήριξη και διαφύλαξη της μικρομεσαίας επιχειρηματικότητας. Έχουμε προτείνει τη συστηματική και έγκαιρη προβολή προς τις διεθνείς τουριστικές αγορές. Έχουμε προτείνει αναβάθμιση και ανωτατοποίηση της επαγγελματικής τουριστικής εκπαίδευσης. Έχουμε προτείνει κεντρική διακυβέρνηση, τα συναρμόδια Υπουργεία, η αυτοδιοίκηση, οι θεσμικοί φορείς, οι κοινωνικοί εταίροι, οι ιδιώτες κ.λπ., να καθίσουν γύρω από το ίδιο τραπέζι, να συντονιστούν και να συνεννοηθούν και να βρουν κοινό πεδίο δράσης και λειτουργίας, ώστε να μην έχουμε φαινόμενα, όπως, για παράδειγμα, απεργίες υπαλλήλων στα μουσεία, σε αρχαιολογικούς χώρους, έως και στην Ακρόπολη, πάνω σε περίοδο αιχμής.
Έχουμε προτείνει, το κράτος να είναι ρυθμιστής που θα βάζει κίνητρα, πλαίσια και κανόνες για υγιή ανταγωνιστικότητα και ισόρροπη τουριστική ανάπτυξη και όχι να επιστρέφει στο συγκεντρωτισμό εξουσιών και στη γραφειοκρατία. Έχουμε προτείνει αξιοποίηση των θετικών σημείων και της τεράστιας εμπειρίας του ΕΟΤ, ώστε να μεταβληθεί σε ένα σύγχρονο εφαλτήριο για τον τουρισμό μας. Έχουμε προτείνει απεξάρτηση ειδικά της τουριστικής μας πολιτικής από τα μνημόνια. Παράδειγμα: Οι ξενοδόχοι μας αδυνατούν σήμερα να ανταποκριθούν στις δανειακές τους υποχρεώσεις. Οι προμηθευτές τους, ζητούν από αυτούς να πληρώσουν με μετρητά και την ίδια ώρα οι tour operators, όχι μόνο τους έχουν επιβάλει εξευτελιστικές τιμές στα πακέτα, αλλά καθυστερούν και να τους πληρώσουν.
Σε αντίθεση, λοιπόν, με τα όσα εμείς έχουμε προτείνει, αυτό το νομοσχέδιο δεν έχει όραμα. Δεν είναι ούτε αναπτυξιακό ούτε ισορροπημένο, αλλά ούτε και δίκαιο. Προάγει μονομερή συμφέροντα και επιδιώξεις, δεν διασφαλίζει ούτε σχέδιο ούτε προοπτική ούτε βιωσιμότητα για τον ελληνικό τουρισμό και ενώ το ζητούμενο σήμερα είναι η πολιτική και οργανωτική αποκέντρωση, δημιουργείται ένα υπέρ-Υπουργείο γεμάτο υπέρ-εξουσίες για τον υπέρ-Υπουργό.
Είναι τόσο ελλιπές αυτό το νομοσχέδιο, που και η κυρία Υπουργός στη δεύτερη ανάγνωση στην τελευταία επιτροπή αναγκάστηκε να πει ότι είναι μέρος της εθνικής τουριστικής στρατηγικής και όχι ένα ολοκληρωμένο νομοσχέδιο εθνικής τουριστικής ανάπτυξης. Είναι τόσο ελλιπές το νομοσχέδιο, όσο και η εκπροσώπηση των θεσμικών φορέων στην επιτροπή, από την ακρόαση στην οποία αποκλείστηκαν πεισματικά οι εργαζόμενοι του ΕΟΤ, να μη μας πουν τι συνέπειες θα είχε η αποψίλωσή του, οι δήμοι, που χάνουν απίστευτα εισοδήματα και άλλοι. Είναι τόσο πρόχειρο όσο και η απόφαση να ανακοινωθεί η πειραματική, μάλιστα, μείωση του ΦΠΑ εστίασης στο 13%, τη στιγμή που η θερινή περίοδος βαίνει προς το τέλος και εγκαλούν τους επιχειρηματίες να είναι αυτοί οι οποίοι θα το κάνουν να επιτύχει, λες και είναι στο χέρι τους.
Γι’ αυτούς τους λόγους και για άλλους που θα αναπτύξω στη συζήτηση επί των άρθρων, καταψηφίζουμε αυτό το νομοσχέδιο επί της αρχής.
Ευχαριστώ πάρα πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς, κυρία Κουντουρά.
Παρακαλώ να πάρει το λόγο ο ειδικός αγορητής της Χρυσής Αυγής, ο κ. Ηλιόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Πρόεδρε, κυρία Υπουργέ, θα ήθελα να απαντήσω στον εισηγητή της Νέας Δημοκρατίας, ο οποίος ανέφερε ότι έλειπε η Χρυσή Αυγή από τη συζήτηση στην επιτροπή.
Εγώ θα σας πω ότι εσείς, μαζί με το ΠΑΣΟΚ που συγκυβερνάτε σήμερα, κυβερνάτε τα τελευταία σαράντα χρόνια. Σήμερα καταθέσατε, όπως είπατε, πεντακόσιες σελίδες Πρακτικά και σε όλα αυτά τα σαράντα χρόνια έχετε καταθέσει δεκάδες νομοσχέδια για τον τουρισμό και τι πετύχατε; Το αποτέλεσμα που όλοι βλέπουμε σήμερα και που το βιώνουμε όχι μόνο στον τουρισμό, αλλά παντού.
Εσείς λέτε ότι έχετε θέσεις για τον τουρισμό, αλλά δεν μας λέτε ποιες είναι αυτές οι θέσεις. Διότι στο συγκεκριμένο νομοσχέδιο δεν τις έχετε συμπεριλάβει. Στο παρόν νομοσχέδιο βλέπουμε να ρυθμίζετε μόνο δευτερεύοντα ζητήματα, χωρίς κανένα όραμα. Πράγματα τα οποία θα έπρεπε να είχαν, ήδη, λυθεί εδώ και χρόνια προσπαθείτε να τα λύσετε κατά κάποιο τρόπο με το νομοθέτημα αυτό. Κατά τα άλλα, μας λέτε ότι έχετε θέσεις.
Είπατε ότι μετά από την τόσο εξαντλητική διαβούλευση στις επιτροπές –ένα μήνα, είπατε, πριν την επιτροπή- βγήκε αυτό το νομοσχέδιο.</Speech> 
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Και εσείς είπατε ότι…αλλά δεν είπατε τίποτα για το νομοσχέδιο…</Speech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Εσείς τι είπατε σ’ αυτό το νομοσχέδιο; Εσείς τι είπατε για τον τουρισμό στην πραγματική του έννοια και ρεαλιστικά, έτσι όπως βιώνει τον τουρισμό η αγορά του τουρισμού; Διότι αν βγείτε σήμερα έξω και πείτε ότι εμείς καταθέσαμε ένα νομοσχέδιο για τη βελτίωση του τουρισμού, κάποιος ο οποίος τον αφορά ο τουρισμός και κάποιος που δουλεύει στον τουρισμό σίγουρα θα περιμένει να δει ένα νομοσχέδιο το οποίο προάγει τον τουρισμό, δίνει ένα όραμα στον τουρισμό και θα μπορούσε να λύσει ίσως κάποια από τα προβλήματά του. 
Όταν, όμως, αυτό το νομοσχέδιο και ο τουρισμός ξεκινάει με το εξίσου τραγελαφικό και οξύμωρο «λεφτά υπάρχουν» και με το «success story» του κ. Σαμαρά, δεν θα γίνει τίποτα. Αυτό το «success story» βασιζόταν στην αρχή της τουριστικής περιόδου στον τουρισμό. Έτσι ξεκίνησε το «success story», με την πρόβλεψη ότι θα έρθουν δεκαεπτά εκατομμύρια τουρίστες.
Βέβαια, εμείς αμφισβητούμε ότι τελικά θα κλείσει η χρονιά, το 2013, μ’ αυτό το νούμερο. Μάλιστα, εμείς θεωρούμε ότι θα έπρεπε να ξεπεράσουμε αυτό το νούμερο, δεδομένου ότι στις γειτονικές και ανταγωνιστικές χώρες προς τα κάτω υπάρχουν εμφύλιοι και εσωτερικές αναταραχές, ενώ στις άλλες χώρες, όπως στην Ισπανία και στην Ιταλία κ.λπ., που επίσης είναι ανταγωνιστικές, υπάρχει και σε αυτές οικονομική κρίση. Θα έπρεπε, λοιπόν, να έχουμε ξεπεράσει αυτές τις χώρες. Βέβαια, εμείς θεωρούμε ότι όχι μόνο δεν θα τις ξεπεράσουμε, αλλά ότι δεν θα τις φτάσουμε καν. Επίσης, θεωρούμε ότι οι τουρίστες που θα επισκεφτούν τη χώρα μας δεν θα είναι –ας μου επιτραπεί η έκφραση- καλής ποιότητας. 
Μιλάτε για δεκαεπτά εκατομμύρια τουρίστες. Δεν ξέρω αν μέσα σ’ αυτά τα δεκαεπτά εκατομμύρια τουριστών που περιμένετε, βάζετε και τους λαθρομετανάστες που έχουν μια ιδιαίτερη προτίμηση στη χώρα μας τα τελευταία χρόνια. 
Μετά το «success story», μετά τον τουρισμό και μετά τα δεκαεπτά εκατομμύρια τουριστών που δεν θα έρθουν, ήρθε και η αποτυχία -και ευτυχώς που απέτυχε- πώλησης της ΔΕΠΑ, τα νέα μέτρα και πέντε, έξι Αλβανοί δολοφόνοι που έκαναν άνω-κάτω μία ολόκληρη χώρα που θέλει να θεωρείται πολιτισμένη. Γίναμε ο περίγελως όλης της Ευρώπης, αφού χίλιοι άνθρωποι κυνηγούσαν πέντε, έξι Αλβανούς δολοφόνους και στο τέλος ο τελευταίος τους διαφεύγει. Επίσης, ήρθε το κλείσιμο της ΕΡΤ και οι νέες απολύσεις που εκτός από τον ιδιωτικό τομέα, γίνονται πια και στο δημόσιο. Αυτό είναι το «success story» που συνεχίστηκε μετά την επιτυχημένη τουριστική περίοδο. 
Τώρα, λοιπόν, φέρνετε ένα νομοσχέδιο ακριβώς στη μέση της τουριστικής περιόδου, δηλαδή ένα νομοσχέδιο που δεν θα βελτιώσει κάτι φέτος, δεν θα αλλάξει κάτι στη φετινή τουριστική περίοδο και θα δούμε τα αποτελέσματά του –πιστεύω και ελπίζω- από του χρόνου. 
Από τη στιγμή, λοιπόν, που δεν υπήρχε βιασύνη αφού τελειώνει η τουριστική περίοδος, θα μπορούσατε να περιμένετε, ούτως ώστε με τους αρμόδιους φορείς που ασχολούνται με τον τουρισμό να φτιαχτεί ένα αρτιότερο νομοσχέδιο που θα προήγαγε τον τουρισμό όντως ρεαλιστικά. Αντ’ αυτού, λοιπόν, εσείς ασχολείστε με συστάσεις και αναδιαρθρώσεις διοικητικού προσωπικού και επιτροπών και με τη συλλογή στατιστικών στοιχείων, χωρίς βέβαια καμμία πρόταση. 
Εμείς σαφώς και δεν διαφωνούμε με τη βελτίωση του τουριστικού μας προϊόντος, με τη βελτίωση του brand name της χώρας μας, με την αύξηση του αριθμού και της ποιότητας των τουριστών, με τον εκσυγχρονισμό των υποδομών και με πολλά άλλα που πρέπει να γίνουν, ώστε να γίνουμε ανταγωνιστικοί ως τουριστικός προορισμός. Σ’ αυτό όλοι οι Έλληνες είμαστε στην ίδια κατεύθυνση. Σε εκείνο με το οποίο διαφωνούμε είναι τα μέσα υλοποίησης αυτής της ιδέας. 
Εσείς εδώ δεν καινοτομείτε και δεν φέρνετε κάτι νέο. Για παράδειγμα, ρυθμίζετε κάποιες εκκρεμότητες όσον αφορά τα χιονοδρομικά κέντρα και τον ιαματικό τουρισμό, αλλά χωρίς να λέτε κάτι επί της ουσίας για την ανάπτυξή τους, όπως και για κανένα είδος θεματικού τουρισμού, που θα μπορούσε να αποφέρει τεράστια έσοδα στη χώρα μας και να αναβαθμίσει ποιοτικά τον εισερχόμενο τουρισμό.
Είμαστε από τις λίγες χώρες που διαθέτουμε ιαματικά λουτρά και θα μπορούσαμε να αναπτύξουμε τον ιαματικό τουρισμό. Αυτό θεωρώ ότι το έχει κάνει επιτυχημένα ο Δήμος Λουτρακίου, ο οποίος έχει κάνει ένα υπερσύγχρονο χώρο που εκμεταλλεύεται τα ιαματικά λουτρά. Μάλιστα, δεν πιστεύεις ότι κάτι τέτοιο μπορεί να ανήκει σε κάποιο δημόσιο φορέα. 
Η πρότασή μας, λοιπόν, είναι η προώθηση του θεματικού τουρισμού, ο οποίος κατά κύριο λόγο είναι και ποιοτικός τουρισμός. Παράδειγμα αποτελεί ο θρησκευτικός τουρισμός που απευθύνεται σε τεράστιες αγορές, όπως είναι αυτές της Ρωσίας, της Ουκρανίας και των Βαλκανίων. Αυτές οι χώρες αντιπροσωπεύουν περίπου τετρακόσια εκατομμύρια χριστιανούς ορθόδοξους, οι οποίοι εν δυνάμει θα μπορούσαν να επισκεφθούν τη χώρα μας αν είχαμε κάποιο τρόπο να τους προσελκύσουμε σωστά. 
Υπάρχουν χιλιάδες μονοπάτια σε όλη την Ελλάδα, τα οποία διασχίζουν περιοχές απείρου κάλλους. Αυτά με ανάλογη διαφήμιση θα μπορούσαν να προσελκύσουν εκατοντάδες χιλιάδες τουρίστες και μάλιστα σε περιόδους χαμηλής τουριστικής επισκεψιμότητας, γιατί είναι ένας τουρισμός που μπορεί να λειτουργήσει όλο το χρόνο. Δεν είναι μόνο καλοκαιρινός προορισμός. 
Αναφέρθηκε και από τους προηγούμενους και από εσάς ότι θα πρέπει η τουριστική περίοδος –κι εδώ συμφωνούμε- να πάψει να είναι τρεις μήνες. Όσοι δηλαδή, ασχολούνται με τον τουρισμό θα πρέπει να πάψουν να βγάλουν σε τρεις μήνες τα χρήματα όλης της χρονιάς, γιατί έτσι οι υπηρεσίες που πωλούν έχουν πολλαπλάσιο κόστος. 
Για το νομοσχέδιο έχουν εκφραστεί αρνητικά –φαντάζομαι ότι θα το ξέρετε- είκοσι πέντε δήμαρχοι νησιών, οι οποίοι λένε –το διαβάζω αυτούσιο- ότι «το πρότυπο τουριστικής ανάπτυξης που προωθεί το σχέδιο νόμου ανοίγει το δρόμο για τη μαζική δόμηση κατοικιών, υπό το πρόσχημα της τουριστικής ανάπτυξης, αναπαράγοντας το αποτυχημένο πρότυπο άλλων χωρών, θίγοντας καθοριστικά τα απαράμιλλα συγκριτικά πλεονεκτήματα της Ελλάδας, δηλαδή, το περιβάλλον και τον πολιτισμό». Η κ. Γκερέκου είπε ότι δεν έχει καμμία σχέση με την Ισπανία. Αυτό, βέβαια, ισχυρίζονται αυτοί που αντιτίθενται σε αυτό το άρθρο. 
Εμείς έχουμε να συμπληρώσουμε ότι για οικολογικούς λόγους, βέβαια, και για να υπάρχει ένα αίσθημα δικαιοσύνης στον κόσμο, όταν βλέπει να υψώνονται κάποιες βίλες μέσα σε δάση και δεν έχουν γκρεμιστεί εδώ και τόσα χρόνια, θα πρέπει από αεροφωτογραφίες που έχει τραβήξει ο Στρατός τη δεκαετία του  1940 ό,τι είναι δασικό να ξαναγίνει πάλι δάσος. Να γκρεμιστούν αυτές οι «βιλάρες» που έχουν κτιστεί μέσα στα δάση και οτιδήποτε έχει καεί, οτιδήποτε έχει κτιστεί και καταπατηθεί να αναδασωθεί και να επιστρέψει στο φυσικό τοπίο και στο φυσικό περιβάλλον. 
Ερχόμαστε και στο γνωστό σε όλους all inclusive. Έχει γίνει μόδα τα τελευταία  χρόνια όχι μόνο στη χώρα μας αυτό το σύστημα, το οποίο έχει τσακίσει τις τοπικές αγορές και τα μικρότερα ξενοδοχειακά  συγκροτήματα, τα οποία δεν μπορούν να προσφέρουν αυτές τις υπηρεσίες. 
Οι υπηρεσίες που προσφέρουν είναι απίστευτα χαμηλής ποιότητας. Ο κάθε νοήμων καταλαβαίνει ότι δεν μπορεί με αυτό το κόστος και από τη στιγμή που συμπεριλαμβάνονται τα πάντα να υπάρχει ποιότητα σε αυτό το προϊόν. Έχουν φτάσει σε σημείο κάποια ξενοδοχεία να δυσφημούν και τη χώρα μας με τις υπηρεσίες που προσφέρουν. Κυκλοφορώντας ο καθένας με  ένα βραχιολάκι έχει τα πάντα  στη διάθεσή του μέσα στο ξενοδοχείο, χωρίς να χρειάζεται να ψωνίσει οτιδήποτε απ’ έξω. Μάλιστα  έχουν και την απαίτηση ένας tour operator  να στείλει μια διαμαρτυρία στις τοπικές αρχές, γιατί λόγω των πολλών κλειστών επιχειρήσεων –να μην αναφέρω την περιοχή- το περιβάλλον έμοιαζε με σκηνικό εγκαταλελειμμένου και μελαγχολικού τοπίου. Διαμαρτύρονται δηλαδή και οι ίδιοι ότι βγαίνουν έξω και βλέπουν κλειστά μαγαζιά. Σαφώς και βλέπουν κλειστά μαγαζιά, γιατί έχουν κλείσει λόγω αυτού του συστήματος. 
Αυτό μπορεί να αντιμετωπιστεί μόνο με κρατική πρωτοβουλία, η οποία δεν φαίνεται σε αυτό το νομοσχέδιο. Να γίνουν πολύ αυστηροί έλεγχοι και όσοι δεν πληρούν τις προϋποθέσεις, τουλάχιστον για αρχή να κλείσουν. Είναι μία κίνηση που πρέπει να γίνει, προτού αυτή η μάστιγα πάρει διαστάσεις και κλείσουν και άλλες επιχειρήσεις, οι οποίες κλείνουν με γεωμετρική πρόοδο. 
Ένα άλλο θέμα που δεν το έχει θίξει κανένας –κι εδώ θα προτείνουμε και μία λύση- είναι ότι ανοίγουν εστιατόρια, χωρίς να έχουν λάβει καμμία εκπαίδευση οι άνθρωποι που τα ανοίγουν. 
Να σας πω το πιο απλό παράδειγμα. Για να ανοίξει κάποιος ένα κομμωτήριο ή ένα κουρείο, πρέπει να έχει τελειώσει μία εκπαίδευση δύο χρόνων και να έχει και κάποια ένσημα σε σχετικό αντικείμενο. Είναι ένας άνθρωπος ο οποίος δεν παίζει με την υγεία μας, δεν παίζει με αυτά που τρώμε. Κάποιος άλλος που αντίστοιχα θέλει να ανοίξει μια ταβέρνα ή ένα εστιατόριο, μπορεί να το ανοίξει με μηδέν ώρες εκπαίδευσης. Αυτός ο άνθρωπος παίζει καθημερινά με την υγεία δεκάδων, εκατοντάδων και στο σύνολο χιλιάδων ανθρώπων, χωρίς να έχει ούτε μία ώρα εκπαίδευσης στο σχετικό αντικείμενο, από το πώς θα αγοράσει και θα μαγειρέψει τα τρόφιμα μέχρι και πώς θα τα σερβίρει. 
Προτείνουμε από εδώ και πέρα να αλλάξει το καθεστώς και να μην δίδεται σε υγειονομικού ενδιαφέροντος καταστήματα η άδεια, εάν δεν έχουν κάποια σχετική εκπαίδευση. Κι όσα, ήδη, υπάρχουν σαφώς και δεν λέμε να κλείσουν, αλλά προτείνουμε σε κάποιες χαμηλής τουριστικής εισροής περιόδους, αυτοί οι άνθρωποι να περνάνε κάποιου είδους σεμινάρια για να μην έχουμε τα φαινόμενα αυτά που συναντάμε όλοι –και δεν θέλω να τα αναφέρω, γιατί στην ύπαιθρο τα έχουμε συναντήσει- με τους υγειονομικούς κανονισμούς που λειτουργούν αυτά τα εστιατόρια και τη γενική φιλοσοφία που υπάρχει σε κάποιους ανθρώπους, οι οποίοι εμπλέκονται με τον τουρισμό.
Επίσης, σύμφωνα με το άρθρο 25 μεθοδεύεται η δυνατότητα νομιμοποίησης όλων των παράνομων ενοικιαζόμενων δωματίων. Η αδειοδότηση θα είναι εφικτή χωρίς πολεοδομικές εγκρίσεις, έναρξη στην εφορία, ασφάλιση στον ΟΑΕΕ και στον ΟΓΑ, απλά και μόνο με την κατάθεση ενός μισθωτηρίου και με ένα ειδικό σήμα που θα χορηγείται αυτόματα. Σαφώς κι εδώ ευνοείται η γιγάντωση της παρανομίας και επιβραβεύεται η παραοικονομία. Γιατί κάποιος που έχει ένα νόμιμο κατάλυμα να μην το κλείσει και να μην ασχοληθεί κι αυτός –έτσι όπως το θέτετε με το άρθρο 25, δηλαδή, να ανοίγει χωρίς ουσιαστικά να πληροί τις προϋποθέσεις- ώστε να γίνει νόμιμο το κατάλυμά του;
Υπάρχει βέβαια η ανασφάλιστη εργασία στις τουριστικές περιοχές. Ένας στους τρεις δουλεύει ανασφάλιστος. Τα ξέρετε αυτά. Αυτά είναι προβλήματα τα οποία δεν τα αγγίζει το νομοσχέδιό σας. Δεν έχει κάποια μέτρα ούτε υπάρχει κάποια μέριμνα. Αυτό, βέβαια, επιβαρύνει τα ασφαλιστικά ταμεία και κατ’ επέκταση όσους πληρώνουν κανονικά τις εισφορές τους. 
Τα ημερομίσθια, που τα περισσότερα είναι και μαύρα, έχουν πέσει απίστευτα, γιατί υπάρχει ο ανταγωνισμός με τους χιλιάδες ξένους που έχουν κατακλείσει αυτές τις περιοχές και προσφέρουν τις υπηρεσίες τους με πολύ χαμηλότερο κόστος απ’ ό,τι τις προσφέρουν οι συνέλληνές μας, που προσπαθούν, επειδή δεν έχουν από πουθενά αλλού να πιαστούν, να δουλέψουν έστω αυτούς τους μήνες που υπάρχουν κάποιες θέσεις εργασίας. Αλλά πάνε και τους εκμεταλλεύονται οι ξενοδόχοι, οι εστιάτορες και οι λοιποί ασχολούμενοι με τον τουρισμό, γιατί τους θέτουν προ των ανταγωνιστών τους ξένων, οι οποίοι παίρνουν πολύ χαμηλότερο μεροκάματο. Έτσι, βέβαια, έχετε καταντήσει τους Έλληνες «γκαρσόνια της Ευρώπης».
Ο εσωτερικός τουρισμός μηδενίστηκε. Το 73%, σύμφωνα με στατιστικά στοιχεία, δεν θα πάει διακοπές φέτος το καλοκαίρι και το 27% θα φιλοξενηθούν σε σπίτια συγγενών και φίλων. Αυτό είναι βέβαια το αποτέλεσμα των υπόλοιπων μέτρων που έχετε λάβει σαν κυβερνήσεις ΠΑΣΟΚ και Νέα Δημοκρατία με όλα αυτά τα μνημόνια κ.λπ., που έχετε φτάσει τον Έλληνα να μην μπορεί να πάει διακοπές το καλοκαίρι. Δεν φταίει αυτό το νομοσχέδιο. Φταίνε όλα τα υπόλοιπα, που έχουν μηδενίσει τον εσωτερικό τουρισμό.
Τα αεροδρόμια αντιμετωπίζουν πρόβλημα. Οι αεροπορικές εταιρείες μειώνουν τα δρομολόγια και σε προορισμούς εσωτερικού και σε προορισμούς εξωτερικού. Κατά συνέπεια μειώνεται και η εισροή τουριστών. Το αεροδρόμιο «Ελευθέριος Βενιζέλος» το έχετε αφήσει ελεύθερο –δεν ξέρω για ποιο λόγο- και είναι το πιο ακριβό αεροδρόμιο της Ευρώπης. Ούτε εδώ υπάρχει κάποια μέριμνα.
Η Αγχίαλος, για παράδειγμα, που είναι στο Νομό Μαγνησίας, λειτουργεί κάποιους μήνες το χρόνο και μάλιστα φέτος υπολειτουργεί. Ούτε καν υπάρχει κάποια σταθερή πτήση από το αεροδρόμιο της Αγχιάλου που είναι στο κέντρο της Ελλάδας και θα μπορούσε να εξυπηρετήσει τη μισή Ελλάδα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εννοείται ότι πιστεύουμε στο rebranding του ονόματος της χώρας μας μέσω ενός επιθετικού μάρκετινγκ, ώστε να αντιστραφεί η εικόνα της μιζέριας που έχουν σχηματίσει οι ξένοι για την πατρίδα μας.
Σε αυτό βέβαια -κι έτσι θέλω να κλείσω- θα βοηθήσει και η αλλαγή νοοτροπίας του Έλληνα. Γιατί δεν φταίτε ούτε εσείς και δεν φταίνε μόνο οι κυβερνήσεις. Φταίει κι ο Έλληνας, ο οποίος έχει τη νοοτροπία και του έχει καλλιεργηθεί τα σαράντα αυτά χρόνια της Μεταπολίτευσης, της «αρπαχτής». Βλέπει είτε τον ξένο είτε τον Έλληνα τουρίστα μόνο στην τσέπη. Δεν κοιτάει αυτός που ασχολείται κατά κύριο λόγο και στο μεγαλύτερο ποσοστό -για να είμαι δίκαιος- πώς θα εξυπηρετήσει τον τουρίστα, δεν κοιτάει να του προσφέρει. Κοιτάει μόνο να αρπάξει.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όχι, βέβαια!</Speech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Αν έχετε κυκλοφορήσει, το έχετε δει πάρα πολύ καλά.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Εμείς δεν κάνουμε «αρπαχτές».</Speech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Μπορεί εσείς να πηγαίνετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Ηλιόπουλε, είναι Ροδίτης, οπότε το ξέρει το θέμα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κύριε Υψηλάντη, εσείς μπορεί να πηγαίνετε σε κάποια εστιατόρια, σε κάποια καταλύματα στα οποία να είναι όντως εκπαιδευμένοι οι άνθρωποι. Θέλετε να σας πάω εγώ, να περιοδεύσουμε κάπου και να δείτε πώς κοιτάνε τους τουρίστες οι επιχειρηματίες, είτε ξενοδόχοi είτε εστιάτορες; Τους κοιτάνε μόνο στην τσέπη.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: … (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εντάξει, κύριε Υψηλάντη. Είναι γνωστή η ευαισθησία σας και η γνώση σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Δεν κατηγορώ όλους τους Έλληνες. Ίσως παρεξηγήθηκα. Να το πω αλλιώς, λοιπόν. Λέω ότι όσοι ασχολούνται με τον τουρισμό είναι ο καθρέφτης της πατρίδας μας στο εξωτερικό. Θα πρέπει πρώτα να φροντίζουν να περάσει καλά ο πελάτης τους, θα πρέπει να τού προσφέρουν και μετά να τού τα παίρνουν. Θα πρέπει να αλλάξει αυτή η νοοτροπία. Πιστεύω ότι συμφωνούμε ότι όσοι ασχολούνται με τον τουρισμό καθρεφτίζουν την πατρίδα μας στο εξωτερικό. Αυτός ο καθρέφτης θα πρέπει κατά τη γνώμη μου να αλλάξει. Θα πρέπει να υπάρχει ένας υγιής ανταγωνισμός, μια υγιής επιχειρηματικότητα η οποία όμως να βοηθάει στην ανάπτυξη του τουρισμού, να βοηθάει στο rebranding του ονόματος της πατρίδας μας. 
Όλα αυτά ξεκινάνε από την προσωπική επανάσταση του καθενός. Δεν φταίει συλλογικά κανένα κράτος. Όλοι μας θα πρέπει μέσα μας να δούμε τι μπορούμε να προσφέρουμε στην πατρίδα μας από το πόστο του ο καθένας. Κανένας Έλληνας δεν είναι άμοιρος ευθυνών, ούτε εμείς που είμαστε εδώ. Όλοι θα πρέπει να σηκώσουμε το βάρος που μας αναλογεί αν θέλουμε η πατρίδα μας να ξανασταθεί στα πόδια της. Αν λέμε ότι όλοι όσοι ασχολούνται με τον τουρισμό είναι άγιοι και δεν κοιτάνε τον πελάτη στην τσέπη, αυτή είναι μία λανθασμένη νοοτροπία. Αν λέμε ότι όλα λειτουργούν σωστά και ότι όλοι είναι άγιοι, είτε αυτοί που ασχολούνται με τον τουρισμό είτε σε κάθε άλλο επάγγελμα, τότε σίγουρα δεν θα υπάρξει καμμία αλλαγή.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Ηλιόπουλε. 
Πάντως κι εγώ, αν και δεν προέρχομαι από τόσο υψηλού επιπέδου και παρουσίας τουριστική περιοχή όπως είναι η Ρόδος, θα πω ότι όποιος επαγγελματίας δεν φέρεται καλά και δεν κάνει αυτά που είπατε, του χρόνου δεν θα υπάρχει. Δεν υπάρχουν πια οι «κουτόφραγκοι». Θα φύγουν και θα διαλέξουν άλλους προορισμούς.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Δεν ισχύουν αυτά για τη Ρόδο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν μιλάω μόνο για τη Ρόδο, κύριε Υψηλάντη. Όπου ισχύουν αυτά, του χρόνου αυτοί οι επαγγελματίες θα έχουν κλείσει. Είναι λογικό. Δεν θα ξαναπάνε τουρίστες.
Το λόγο έχει ο ειδικός αγορητής της Δημοκρατικής Αριστεράς κ. Ψύρρας.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Πέρασαν περισσότερα από τρία χρόνια από τότε που εισήχθη για τελευταία φορά νομοσχέδιο για τον τουρισμό. Μετά από ένα τόσο μεγάλο διάστημα, καθώς έχουμε περάσει πια στη δικαιοδοσία της κρίσης, θα περιμέναμε ένα άλλου είδους νομοσχέδιο, ένα νομοσχέδιο το οποίο θα ήταν ένα νομοσχέδιο βάσης που θα δημιουργούσε το πλαίσιο της στρατηγικής του ελληνικού τουρισμού. Πάνω σ’ ένα τέτοιο νομοσχέδιο θα μπορούσαμε να στήσουμε όλο το οικοδόμημα του ελληνικού τουρισμού για τα επόμενα χρόνια. 
Δυστυχώς το παρόν νομοσχέδιο δεν διαμορφώνει μία νέα τουριστική πολιτική. Δεν είναι το εθνικό σχέδιο για τον τουρισμό που έχει ανάγκη η χώρα. Είναι ένα νομοσχέδιο που δεν διαθέτει συγκεκριμένη στόχευση, που στερείται οράματος για την ανάπτυξη του τουρισμού στη χώρα γιατί τού λείπει η συνεκτική λογική, τού λείπει η φιλοσοφία για το τι είδους τουριστική ανάπτυξη επιδιώκει.
Είναι φανερό ότι το Υπουργείο Τουρισμού δίνει προτεραιότητα σ’ ένα μοντέλο τουριστικής ανάπτυξης που σε πάρα πολλά σημεία αντιγράφει επί τα χείρω την υπάρχουσα κατάσταση με την έννοια ότι στοχεύει στη μεγέθυνση της προσφοράς και όχι στην ίδια την ανάπτυξη.
Σε εθνικό επίπεδο παρατηρούμε στο σχέδιο νόμου ότι λείπουν οι βασικοί κατευθυντήριοι άξονες ως προς τη σύλληψη του χωρικού προτύπου, τη μείξη των μορφών τουρισμού και την ένταση της επιθυμητής τουριστικής ανάπτυξης στο χώρο και το χρόνο και με συγκεκριμένα κριτήρια.
Σε περιφερειακό επίπεδο το σχέδιο νόμου δεν κάνει αναφορά σε θέματα συμπληρωματικότητας με τους άλλους τομείς και κλάδους της οικονομικής δραστηριότητας, σε θέματα φέρουσας τουριστικής ικανότητας και συμβολής του τουρισμού στην ισόρροπη τοπική και περιφερειακή ανάπτυξη. 
Να κάνω κάποιες παρατηρήσεις για το νομοσχέδιο. 
Πρώτον, το παρόν σχέδιο νόμου περιλαμβάνει πλήθος από ετερόκλητα θέματα, χωροταξικά, ζητήματα αδειοδότησης τουριστικών καταλυμάτων, μορφές τουριστικών καταλυμάτων, τουριστική εκπαίδευση, τουριστικά λεωφορεία κ.λπ. Φαίνεται ότι το Υπουργείο αντιμετωπίζει τον τουρισμό με πολιτικές αποσπασματικότητας, ένα μωσαϊκό επιμέρους ρυθμίσεων, χωρίς λογικά δομημένες προτεραιότητες. 
Δεύτερον, το νομοσχέδιο είναι συγκεντρωτικό, δεδομένου ότι δεν κατανέμει τις αρμοδιότητες του τουριστικού τομέα στις τρεις διοικητικές βαθμίδες: στην κεντρική διοίκηση, η οποία έχει τις επιτελικές αρμοδιότητες για να καθορίζει την εθνική τουριστική πολιτική, στην Περιφέρεια με την οποία έχουμε περιφερειακή εξειδίκευση της τουριστικής πολιτικής και ένταξη του τουριστικού τομέα στο περιφερειακό αναπτυξιακό πρόγραμμα και τέλος στους δήμους. με τους οποίους έχουμε την οργάνωση και την υποστήριξη της λειτουργίας του τουριστικού τομέα σε τοπικό επίπεδο. 
Τρίτον, πριμοδοτούνται οι μεγάλες επιχειρήσεις. Το μοντέλο που περιγράφεται αφορά μόνο μεγάλες επενδύσεις κυρίως σε σύνθετα τουριστικά καταλύματα. 
Τέταρτον, αποδυναμώνεται ο ΕΟΤ. Και να σημειώσουμε ότι δεν κλήθηκε εκπρόσωπός του στην ακρόαση των φορέων που θα μπορούσε να διευκρινίσει αρκετά πράγματα. 
Πέμπτον, συντελείται περιβαλλοντική υποβάθμιση του συνόλου του φυσικού χώρου και ιδιαιτέρως περιοχών μεγάλης οικολογικής αξίας. Ενδεικτικά αναφέρω τις ρυθμίσεις για τη χωροθέτηση σύνθετων τουριστικών καταλυμάτων σε δάση και δασικές εκτάσεις, τη δυνατότητα οικοδόμησης τουριστικών επιπλωμένων κατοικιών μέσα στην παραλία –χωρίς οριοθέτηση της τελευταίας-, την άρση των περιορισμών του ειδικού χωροταξικού για την ανάπτυξη των περιοχών τουριστικών δραστηριοτήτων σε περιοχές «Natura», τη μείωση των αποστάσεων των τουριστικών εγκαταστάσεων από οχλούσες χρήσεις και την τακτοποίηση σωρείας παρανομιών, όπως είναι –για παράδειγμα- τα ενοικιαζόμενα δωμάτια εκτός προδιαγραφών σε βάρος των νομοταγών επιχειρηματιών.
Έκτον, σε πολλά άρθρα του νομοσχεδίου τα οποία αφορούν ζητήματα επενδυτικών διαδικασιών και ΤΑΙΠΕΔ γίνεται φανερό ότι επιλέγονται διαδικασίες fast track οριζόντιου χαραχτήρα, χωρίς ρήτρες και περιορισμούς σε εθνικό επίπεδο. 
Από εκεί και πέρα, υπάρχει μια σειρά από οφθαλμοφανείς ελλείψεις. 
Πρώτη έλλειψη, που εμείς ως Δημοκρατική Αριστερά τη θεωρούμε μέγιστη: Ενώ στην εισηγητική έκθεση τονίζεται ότι ο τουρισμός στηρίζει σταθερά την απασχόληση οκτακοσίων χιλιάδων εργαζομένων, δεν υπάρχει στο νομοσχέδιο η παραμικρή αναφορά σε εργασιακά ζητήματα των απασχολούμενων στον τουριστικό κλάδο. Γι’ αυτό έχουμε καταθέσει και συγκεκριμένη τροπολογία και θα παρακαλούσαμε να γίνει δεκτή και να συζητηθεί. 
Δεύτερη έλλειψη: Δεν υπάρχει αναφορά στον εσωτερικό τουρισμό, ο οποίος έχει υποστεί καθίζηση. Η κατάργηση των κοινωνικών προγραμμάτων που θα έδιναν στήριξη στα χαμηλής κατηγορίας ξενοδοχεία και η οικονομική κρίση υπήρξαν καθοριστικοί παράγοντες αυτής της καθίζησης. 
Τρίτη έλλειψη: Ενώ στο νομοσχέδιο γίνεται αναφορά στον ιατρικό, ιαματικό και αλιευτικό τουρισμό, παραλείπονται πάρα πολλές άλλες μορφές ειδικού τουρισμού και κυρίως δεν γίνεται ουδεμία αναφορά στις υποδομές που απαιτούνται για την ανάπτυξή τους. 
Τέταρτη έλλειψη: Πουθενά δεν υπάρχει λογική των συνεργιών. Και δεν είναι μόνο τα κοινά προγράμματα με άλλες χώρες. Προσέξτε το αυτό, σας παρακαλώ: Ακούσαμε τον κύριο Πρωθυπουργό να αναφέρεται στον τουρισμό που θα ‘ρθει από την Κίνα. Ο τουρίστας, ο προερχόμενος από την Κίνα, δεν είναι ένας τουρίστας ο οποίος έχει την κουλτούρα των διακοπών, όπως την αντιλαμβάνεται ο δυτικός άνθρωπος. Συνήθως, θα έρθει μία φορά στη ζωή του, για δέκα-δεκαπέντε μέρες και θα προσπαθήσει να περάσει μέσα σε αυτό το δεκαπενθήμερο από πολλές περιοχές και όχι μόνο σε ένα κράτος γιατί δεν έρχεται μόνο στην Ελλάδα. Συνήθως έρχεται στην Ευρώπη. 
Απαιτούνται, λοιπόν, συνεργασίες και επαφές και με άλλους οργανισμούς τουρισμού στην Ελλάδα και στο εξωτερικό που να διευκολύνουν αυτού του είδους τις συνέργειες σ’ αυτού του είδους τον τουρισμό. 
Δεν είναι όμως μόνο αυτό. Υστερούμε απελπιστικά και στις συνέργειες εντός της δικής μας επικράτειας ανάμεσα στις περιφέρειες, ανάμεσα σε επαγγελματικούς κλάδους ή ακόμα ανάμεσα στις κρατικές υπηρεσίες, με περίτρανη απόδειξη το Χωροταξικό. Οι συνέργειες όμως είναι εκείνες που οδηγούν πλέον και στην επιμήκυνση της τουριστικής περιόδου, αλλά και αναδεικνύουν τη διαφορετικότητα του κάθε προορισμού. 
Πέμπτη έλλειψη: δεν υπάρχει συγκροτημένη αναφορά στην αναβάθμιση του τουριστικού προϊόντος μέσα από την υιοθέτηση σύγχρονων εργαλείων ανάπτυξης και προβολής της τουριστικής δραστηριότητας. Υπάρχουν, βέβαια, διατάξεις με τις οποίες το σύνολο της τουριστικής προσφοράς σύρεται προς τα κάτω. 
Έκτη έλλειψη: δεν υπάρχει πρόνοια για την εντόπιση της γεωγραφικής και εποχικής συγκέντρωσης της ζήτησης, κάτι το οποίο παραμένει ένα μεγάλο ζητούμενο για την ανάπτυξη του ελληνικού τουρισμού. 
Να έρθω τώρα συγκεκριμένα στο πρώτο μέρος του νομοσχεδίου που αφορά στα χωροταξικά θέματα του σχεδίου νόμου. Δυο παρατηρήσεις έχω πρώτα να κάνω. 
Στις 20-7 έληξε η δημόσια διαβούλευση για το σχέδιο κοινής υπουργικής απόφασης για το ειδικό πλαίσιο χωροταξικού σχεδιασμού. Να σημειωθεί ότι το γενικό πλαίσιο χωροταξικού σχεδιασμού και αειφόρου ανάπτυξης, το Εθνικό Χωροταξικό, δηλαδή, θα έπρεπε να είχε οριστικοποιηθεί πριν το Χωροταξικό για τον τουρισμό. Παρατηρείται, λοιπόν, μια ανακολουθία χρονική καθώς το ειδικό προηγείται του γενικού. Από την άλλη πλευρά το νομοσχέδιο του τουρισμού περιλαμβάνει σειρά άρθρων τα οποία επεμβαίνουν στον χωροταξικό σχεδιασμό εκτός και πέρα από τη διαδικασία αναθεώρησης του ειδικού χωροταξικού πλαισίου για τις τουριστικές επενδύσεις, όπως περιγράφεται από το ΥΠΕΚΑ. Άρα, οι ρυθμίσεις τού υπό συζήτηση σχεδίου νόμου προηγούνται και της κύρωσης του ειδικού χωροταξικού. Αυτό είναι μια δεύτερη ανακολουθία χρονική και πρακτική. 
Δεύτερη παρατήρηση: οι ρυθμίσεις για τα χωροταξικά κατ’ ουσίαν στοχεύουν στη διευκόλυνση των μεγάλων επενδύσεων και την ανάπτυξη τουριστικών καταλυμάτων τεσσάρων και πέντε αστέρων. Δεν υπάρχει ούτε μια διάταξη που να αφορά μικρομεσαίες επιχειρήσεις του τουριστικού τομέα. 
Υπάρχει μια τραγική παρανόηση που παγιδεύει το νομοσχέδιο και την πολιτική ηγεσία του Υπουργείου. Βελτίωση της ποιότητας δεν σημαίνει μόνο τετράστερα και πεντάστερα ξενοδοχεία. Η εμμονή σ’ αυτά υποδηλώνει μάλλον εύνοια σε μια μερίδα ξενοδόχων αγνοώντας επιδεικτικά τους εννέα χιλιάδες ξενοδόχους που ανήκουν στις μικρότερες κατηγορίες. Κάτι σημαντικό: το νομοσχέδιο, δυστυχώς, δεν περιγράφει κίνητρα ώστε οι μικρομεσαίες τουριστικές επιχειρήσεις να μπορούν να εκσυγχρονίζονται σε δομές και σε λειτουργία. 
Απ’ αυτήν την πλευρά είναι κατανοητή η αντίδραση των είκοσι επτά δημάρχων με όσα υπάρχουν στο χωροταξικό. Έχω την εντύπωση ότι έχουν προστεθεί και περισσότερες υπογραφές, οι οποίες λένε το εξής: «ο τουρισμός χάρις στα μοναδικά συγκριτικά πλεονεκτήματα της χώρας οφείλει να αποτελέσει έναν από τους κύριους μοχλούς ανάπτυξης στη σημερινή συγκυρία. Αλλά ως τουρισμός ποιότητας και όχι ως ένα είδος κτηματομεσιτικής δραστηριότητας». Γιατί εκεί πέρα ουσιαστικά αθέλητα ξεπέφτει. Οι ίδιοι άνθρωποι λένε ότι είναι αντίθετοι στη σαφή προτίμηση των νομοθετών υπέρ εκείνων των τουριστικών επενδύσεων που είναι ξένες προς το περιβάλλον, την κοινωνική και πολιτιστική ταυτότητα. Σημειώνουν και παρακάτω: «Παρόμοιες προσπάθειες στο παρελθόν, όπως το άρθρο 148 του ν. 4070/2012 –να το θυμόμαστε κι αυτό- του Υπουργείου Υποδομών τότε, με τίτλο «Χωροθέτηση οργανωμένων υποδοχέων τουριστικών δραστηριοτήτων και άλλες σχετικές διατάξεις», είχαν προκαλέσει τη μαζική αντίδραση των Βουλευτών». Θα θυμούνται οι παλιότεροι που ήταν σ’ αυτήν εδώ την Αίθουσα την αντίδραση του κ. Καρτάλη, για παράδειγμα, τότε σ’ αυτό το ζήτημα και πώς αναγκάστηκαν εκείνη την εποχή να το πάρουν πίσω. 
(Στο σημείο αυτό την Προεδρική Έδρα  καταλαμβάνει ο Δ΄ Αντιπρόεδρος της Βουλής κ.  ΙΩΑΝΝΗΣ ΔΡΑΓΑΣΑΚΗΣ )
Αυτό λοιπόν το πράγμα επαναφέρουν οι δήμαρχοι, γιατί ακριβώς φοβούνται την υποβάθμιση του περιβάλλοντος κι επομένως την ίδια την ποιότητα του προϊόντος τους.
Θα έρθω τώρα σε κάτι επίσης σημαντικό, που αφορά τα ζητήματα που σχετίζονται με τον ΕΟΤ. Δυστυχώς και στην επιτροπή δεν έγινε ειδική αναφορά στην περίπτωση του ΕΟΤ. Σημασία έχει να αντιληφθούμε ότι σε σχέση με το νομοσχέδιο τίθενται τρία ζητήματα όσον αφορά τον ΕΟΤ. 
Η προώθηση και η αδειοδότηση αποτελεί επιτελικό θέμα; Γιατί αν συμφωνήσουμε στη γενική αρχή ότι οι επιτελικές αρμοδιότητες πρέπει να ανήκουν στο Υπουργείο Τουρισμού και οι εκτελεστικές στον ΕΟΤ, τίθεται το εξής ζήτημα: Η αδειοδότηση αποτελεί επιτελικό θέμα, θέμα πολιτικής που πρέπει να εποπτεύεται από τον εκάστοτε Υπουργό ή είναι μία άλλου είδους διαδικασία; Πού αποσκοπεί –γιατί πρέπει να είμαστε και πονηρεμένοι- η μεταφορά αρμοδιοτήτων τη δεδομένη χρονική στιγμή, δεδομένης της εκπόνησης νέου οργανογράμματος του ΕΟΤ από το Υπουργείο Διοικητικής Μεταρρύθμισης και Ηλεκτρονικής Διακυβέρνησης; Σε μία περίοδο που οι επενδύσεις είναι το ζητούμενο, δεν θα δημιουργηθεί σύγχυση στους υποψήφιους επενδυτές; 
Παραμένει ασαφές εάν ως προς την προκαταρκτική και τελική αδειοδότηση των τουριστικών επιχειρήσεων και τον έλεγχό τους διατηρούνται οι υπηρεσιακές μονάδες των δύο επιπέδων, κεντρικές και αποκεντρωμένες του ΕΟΤ. Με ποιες αρμοδιότητες; Τι ακριβώς θα κάνουν αυτές ως προς την ειδική υπηρεσία μιας στάσης που μεταφέρεται στο Υπουργείο; 
Βέβαια, έχω την εντύπωση ότι αύριο που θα έχουμε περισσότερο χρόνο θα μπορούμε να μιλήσουμε αναλυτικά -όσο γίνεται- για τα επιμέρους άρθρα. Γιατί ακριβώς αυτό το πρόβλημα παρουσιάζουν αυτού του είδους τα «πασπαρτού»-νομοσχέδια τα οποία λειτουργούν με αυτόν το συγκεκριμένο μωσαϊκό τρόπο. Δεν ξέρεις, δηλαδή, από πού να τα πιάσεις γιατί παράγουν διαρκώς πολλά επιμέρους ζητήματα, τα οποία δυστυχώς μένουν ασχολίαστα. 
Θα ήθελα, όμως, να τελειώσω την εισήγησή μου με ένα στοιχείο. Ανάμεσα στις υπόλοιπες τροπολογίες κατατέθηκε και η τροπολογία για την ΕΥΔΑΠ. Η ΕΥΔΑΠ αλλάζει το καταστατικό της. Πλέον το ελληνικό δημόσιο δεν θα έχει το πλειοψηφικό πακέτο των μετοχών. Με την τροπολογία αυτή προβλέπεται ότι θα εκδοθεί κοινή υπουργική απόφαση, η οποία θα προσδιορίζει το ύψος των οφειλών του δημοσίου και των δήμων προς την ΕΥΔΑΠ. Οι οφειλές αυτές υπολογίζονται περίπου στα 800 εκατομμύρια  ευρώ, αναμένονται συμψηφισμοί χρεών κ.λπ. και αντιλαμβανόμαστε ότι όλα αυτά γίνονται για έναν πάρα πολύ απλό λόγο: για την περιβόητη αποκρατικοποίηση της ΕΥΔΑΠ.
Πρέπει, όμως, να ξεκαθαρίσουμε ορισμένα πράγματα. Όταν αναφερόμαστε στην έννοια της αποκρατικοποίησης πρέπει να ξεκαθαρίζουμε ότι δεν είναι, όπως επιχειρείται συνειδητά να εδραιωθεί στη συνείδηση των Ελλήνων, μία άνευ όρων ιδιωτικοποίηση. Γιατί υπάρχουν πολλοί τρόποι για να προχωρήσει μία αποκρατικοποίηση. 
Και οι δύο εταίροι της Κυβέρνησης είχαν δεσμευθεί ένα χρόνο πριν, με την προγραμματική συμφωνία, ότι η αποκρατικοποίηση δεν θα αφορούσε και δεν θα συμπεριελάμβανε τις υποδομές. Δυστυχώς, γινόμαστε μάρτυρες μιας επιχείρησης πώλησης και υποδομών. Ήδη ένα τμήμα της ΔΕΗ πωλείται μαζί με τις υποδομές. Φοβόμαστε ότι θα ακολουθήσει και η ΕΥΔΑΠ.
Στο σημείο αυτό πρέπει να αναφέρω και κάτι άλλο. Στην Επιτροπή Προστασίας Περιβάλλοντος της Βουλής, πρόσφατα, με ομόφωνη απόφαση όλων των Βουλευτών από όλα τα κόμματα, ζητήθηκε να αποσυρθούν όλες οι διατάξεις που αφορούν την ιδιωτικοποίηση των υδάτων, σύμφωνα με την εισήγηση του Ευρωπαϊκού Κοινοβουλίου. Πρέπει να τα προσέξουμε αυτά τα πράγματα. 
Ζητάμε η συγκεκριμένη τροπολογία να αποσυρθεί κι επιπλέον, λέμε ότι δεν έχει καμμία σχέση με τον τουρισμό. 
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κ. Κατσώτης για δεκαπέντε λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>:  Ευχαριστώ, κύριε Πρόεδρε.
Στο όνομα του νέου προσανατολισμού στον τουρισμό και με τη γραμμή της Κυβέρνησης «κανένα εμπόδιο στις επενδύσεις», αυτή τα δίνει όλα στο κεφάλαιο: Ογκώδεις επενδύσεις, νέα προϊόντα –όπως τα ονομάζει- όπου και όπως δει.
Στόχος, όπως λέει, είναι η προσέλκυση υψηλής στάθμης πελατών. Μεγάλες εκτάσεις γης, ιαματικές πηγές, αρχαιολογικοί και ιστορικοί χώροι, λιμάνια, μαρίνες και κάθε σπιθαμή παράκτιας ζώνης και αιγιαλού παραδίδονται στο μεγάλο κεφάλαιο για χρήση. Χρήσεις γης αλλάζουν και από αγροτικές θα χαρακτηρίζονται τουριστικές. Κάνει πράξη τις βασικές απαιτήσεις του κεφαλαίου, όπως έχουν εκφραστεί κατά καιρούς από τον ΣΕΤΕ, το Ξενοδοχειακό Επιμελητήριο, την ΠΟΞ, αλλά και άλλους φορείς. 
Περιλαμβάνει ρυθμίσεις σύμφωνες με τις γενικότερες κατευθύνσεις της Ευρωπαϊκής Ένωσης και των προγραμμάτων που υλοποιούνται μέσω του ΕΣΠΑ. Δεν έχει καμμία σχέση με τις σύγχρονες λαϊκές ανάγκες για διακοπές, για αναψυχή, για περιήγηση, για τη βελτίωση της ζωής και των συνθηκών εργασίας εκατοντάδων χιλιάδων εργατοϋπαλλήλων που εργάζονται σε καθεστώς άγριας εκμετάλλευσης στους κλάδους του τουρισμού και της εστίασης.
Είναι χαρακτηριστικό ότι πέρα από τους μισθούς πείνας, την απλήρωτη εργασία που έχει πάρει μεγάλες διαστάσεις, κυρία Υπουργέ, και στην Κρήτη από όπου κατάγεστε, αυτήν την περίοδο έχουμε λιποθυμίες εργαζομένων από την εντατικοποίηση της δουλειάς κι έχουμε παραιτήσεις εργαζομένων παρά τον εφιάλτη της ανεργίας. 
Μεσαίωνα επιβάλλει η κερδοφορία του κεφαλαίου, γενικευμένο δουλεμπόριο με γενικευμένη μαθητεία και προγράμματα απασχόλησης των νέων με 400 ευρώ. Στόχος: η συνεχής μείωση του κατώτερου μισθού. 
Προκλητική, σκανδαλώδης είναι η παραχώρηση της Κυβέρνησης της διαχείρισης του προγράμματος «Επιταγή Εργασίας» στον ΣΕΤΕ. Οι μεγαλοεργοδότες του τουρισμού για τη στήριξη που προσφέρουν στην Κυβέρνηση πήραν από αυτήν ως δώρο δέκα χιλιάδες νέους και νέες για εργασία που όχι μόνο δεν θα τους κοστίσει ούτε ένα ευρώ, αλλά θα βγάλουν και από πάνω. Μ’ αυτό το πρόγραμμα μειώνονται οι μισθοδοτούμενες θέσεις εργασίας κατά δέκα χιλιάδες και αντίστοιχα λείπουν οι ασφαλιστικές εισφορές στα Ταμεία, όπως στο ΙΚΑ, δέκα χιλιάδων εργαζομένων κάθε μήνα.
Με αυτό το νομοσχέδιο, εργαλείο στα χέρια των πολυεθνικών, θα επιταχυνθεί η καταστροφή και το ξεκλήρισμα χιλιάδων οικογενειακών επιχειρήσεων προς όφελος των καπιταλιστικών και των μονοπωλιακών ομίλων. Το νομοσχέδιο υπηρετεί τις σύγχρονες ανάγκες των μεγαλοεπιχειρηματιών του τουριστικού τομέα. Τους παρέχει πλήρη ελευθερία κινήσεων, τους δίνει τη δυνατότητα να αυξήσουν την κερδοφορία τους και να συγκεντρώσουν ακόμα μεγαλύτερο κομμάτι της αγοράς σε βάρος των λαϊκών στρωμάτων.
Καταργεί τους όποιους στοιχειώδεις περιορισμούς υπήρχαν ακόμη μέχρι τώρα για την προστασία των αιγιαλών, δασών κ.λπ.. Δίνει πλήρη ελευθερία στην ιδιωτικοποίηση και επιχειρηματική εκμετάλλευση της δημόσιας περιουσίας για τουριστικούς σκοπούς, ακόμη και εκκλησιαστικών μνημείων έως ενενήντα εννέα χρόνια. Εισάγει τους Οργανωμένους Υποδοχείς Τουριστικών Δραστηριοτήτων, παρακάμπτει το Ειδικό Πλαίσιο Χωροταξικού Σχεδιασμού για τον τουρισμό με το επιχείρημα ότι βάζει εμπόδια στις επενδύσεις. 
Δίνεται ο ορισμός της έννοιας του «Οργανωμένου Υποδοχέα Τουριστικών Δραστηριοτήτων» ως χώρου υποδοχής δραστηριοτήτων μεγάλης κλίμακας, ο οποίος καταλαμβάνει και περιπτώσεις θεσμοθετημένων δραστηριοτήτων, όπως οι Περιοχές Ολοκληρωμένης Τουριστικής Ανάπτυξης, οι Περιοχές Οργανωμένης Ανάπτυξης Παραγωγικών Δραστηριοτήτων Τουρισμού, οι Περιοχές Ειδικά Ρυθμιζόμενης Πολεοδόμησης, τα Ειδικά Σχέδια Χωρικής Ανάπτυξης Δημοσίων Ακινήτων και τα Ειδικά Σχέδια Χωρικής Ανάπτυξης Στρατηγικών Επενδύσεων.
Για όλα τα παραπάνω δεν θα ισχύουν οι ρυθμίσεις του Ειδικού Χωροταξικού, αλλά θα εγκρίνονται μέσω προεδρικών διαταγμάτων. Για τη δημιουργία τους θα γίνονται αναγκαστικές απαλλοτριώσεις, αλλαγή χρήσεων γης, από αγροτική παραδείγματος χάριν σε τουριστική, θα συγκεντρώνονται τεράστιες εκτάσεις στις πολυεθνικές, στους επιχειρηματικούς ομίλους, με όλες τις συνέπειες. Ευνοούνται οι επιχειρηματικοί όμιλοι ακόμα και σε βάρος της φέρουσας ικανότητας νησιών και άλλων περιοχών και η Έκθεση της Επιστημονικής Επιτροπής της Βουλής το επισημαίνει.
Ακόμα πιο προκλητική είναι η νομιμοποίηση των ακινήτων που ανήκουν στην Ολυμπιακή Επιτροπή στην Αρχαία Ολυμπία, αφού έχει ως στόχο την εξυπηρέτηση επιχειρηματικών σχεδίων. 
Ενισχύει την κρατική καταστολή και τον αυταρχισμό απέναντι στους εργαζόμενους. 
Προβλέπει το νομοσχέδιο συντονιστικό ρόλο με το Υπουργείο Δημόσιας Τάξης -το διαλαλεί εξάλλου ο κ. Δένδιας- για να μπορεί να προλαμβάνει, να καταστέλλει τις κινητοποιήσεις των εργαζομένων στον τουρισμό. 
Στην Κέρκυρα έκανε ημερίδα γι’ αυτό ο κ. Δένδιας. Δεν αναφερθήκατε σε αυτό, κυρία Γκερέκου. Απ’ ό,τι φαίνεται, συμφωνείτε ότι η καταστολή είναι αναγκαιότητα στον τουρισμό. 
Επίσης, ενισχύει τη συρρίκνωση της αγροτοκτηνοτροφικής παραγωγής και της αλιείας και με την ΚΑΠ αυξάνεται η διατροφική εξάρτηση της χώρας από τα διεθνή μονοπώλια και επιταχύνεται το ξεκλήρισμα χιλιάδων μικρομεσαίων αυτοαπασχολουμένων παραγωγών. Προσανατολίζει τους αλιείς να εγκαταλείψουν τη δραστηριότητά τους, ενισχύοντας έτσι τους μεγάλους επιχειρηματικούς ομίλους και στην αλιεία και να στραφούν στον αλιευτικό τουρισμό, θεσπίζοντας εισιτήριο για τους πελάτες που θα πηγαίνουν μαζί τους για ψάρεμα. 
Ενισχύει μεγάλους κατασκευαστικούς και ξενοδοχειακούς ομίλους. Ενισχύονται τα all inclusive, με καταστροφικές συνέπειες για τους αυτοαπασχολούμενους. Οδηγεί μικρούς ιδιοκτήτες καταστημάτων ή ξενοδοχείων στην υποταγή στους ισχυρούς επιχειρηματικούς ομίλους. 
Αυτές οι κατευθύνσεις υπηρετούνται και με τα άρθρα για τους οργανωμένους υποδοχείς τουρισμού, τις ΠΟΤΑ, ΠΕΡΠΟ, τα σύνθετα τουριστικά καταλύματα κ.λπ.. Με αυτόν τον τρόπο παραχωρεί στους μονοπωλιακούς ομίλους φιλέτα της τουριστικής αγοράς, εξοβελίζοντας τους μικρούς ιδιοκτήτες ενοικιαζόμενων, βάζοντας χέρι και στην εξοχική κατοικία. 
Σε αυτά συμπεριλαμβάνονται και τα σχέδια για ανάπλαση σε αστικά κέντρα, το παραλιακό μέτωπο από το Φάληρο έως το Σούνιο, το Φαληρικό Δέλτα, τη Ζέα κ.α.. 
Ενισχύει την ιδιωτικοποίηση, την επιχειρηματική εκμετάλλευση των λιμένων σε βάρος των λαϊκών αναγκών. 
Ενισχύει τη διαδικασία ιδιωτικοποίησης ιαματικών πηγών, λουτρών, στερώντας από χιλιάδες λαϊκές οικογένειες και συνταξιούχους την ελεύθερη πρόσβαση και την αξιοποίησή τους για θεραπευτικούς σκοπούς από το δημόσιο σύστημα υγείας. Αφήνει το πεδίο ελεύθερο στους μεγαλοεπιχειρηματίες για υπερεκμετάλλευσή τους, με προφανείς καταστροφικές συνέπειες. 
Η φιλοσοφία της Κυβέρνησης, αλλά και των καπιταλιστών του τουρισμού είναι το πώς θα αυξήσουν την πελατεία και τα κέρδη τους κυρίως από τη διεθνή τουριστική κίνηση. Σύμφωνα με αυτούς ο τουρισμός είναι ένα ακριβοπληρωμένο εμπόρευμα και πολυτέλεια για το λαό. 
Φέτος η μεγάλη πλειοψηφία του λαού μας δεν μπορεί να πάει πουθενά. Ήδη, οι στατιστικές μιλούν για πάνω από 75% των Ελλήνων πολιτών που δεν θα κάνουν καθόλου διακοπές και από το 25% που θα πάνε κάποιες ημέρες διακοπές το 80% θα φιλοξενηθεί σε συγγενικά τους πρόσωπα. 
Φθάνει η Κυβέρνηση στο σημείο-πρόκληση να αυξάνει τα πρόστιμα για ελεύθερο κάμπινγκ που καταφεύγουν χιλιάδες νέοι και νέες, λαϊκές οικογένειες, με το προκλητικό, τρομοκρατικό πρόστιμο που φθάνει τα 300 ευρώ ημερησίως για κάθε πρόσωπο, ικανοποιώντας έτσι και αιτήματα των φίλων της των ξενοδόχων.
Αυτή η ρύθμιση είναι πρόκληση απέναντι στους νέους και στις νέες, απέναντι στους εργαζόμενους που δεν μπορούν να πάνε πουθενά αλλού διακοπές. Απ’ όλα τα στοιχεία προκύπτει ότι από 3,5 δισεκατομύρια ευρώ ο εσωτερικός τουρισμός έπεσε στο 1,5 δισεκατομύριο. και αυτό έχει να κάνει με τη φτώχεια και την εξαθλίωση που έχει εξαπλωθεί συνολικά στο λαό μας, από την πολιτική που ασκείτε για να φορτώσετε την κρίση στην εργατική τάξη, στα λαϊκά στρώματα και για να υπηρετηθούν οι ανάγκες των επιχειρηματικών ομίλων, ώστε να διασφαλίσουν και να αυξήσουν το μέσο ποσοστό κέρδους. 
Τα ψευδεπίγραφα προγράμματα κοινωνικού τουρισμού στην ουσία πραγματοποιούνται όχι για τις ανάγκες των εργαζομένων, αλλά για να παραταθεί η τουριστική σεζόν και να αυξηθεί η κερδοφορία των μεγαλοξενοδόχων. Το κράτος ενισχύει και με αυτόν τον τρόπο τους μεγαλοεπιχειρηματίες. 
Το νομοσχέδιο, όμως, δεν περιορίζεται μόνο στο να ικανοποιήσει τις απαιτήσεις των μεγαλοεπιχειρηματιών του τουρισμού. Προχωρά ένα βήμα πιο πέρα, στην αναδιάρθρωση του Υπουργείου Τουρισμού και του ΕΟΤ, ώστε να υπηρετεί πιο επιτελικά τις ανάγκες του κεφαλαίου, να παίζει έναν πιο επιτελικό ρόλο στο σχεδιασμό, στην έρευνα, στην άσκηση πολιτικής με βάση τις ανάγκες ενίσχυσης της καπιταλιστικής ανταγωνιστικότητας. Στο πλαίσιο αυτό των αναδιαρθρώσεων η Κυβέρνηση θα προχωρήσει και σε μέτρα ενάντια στους εργαζόμενους του ΕΟΤ. 
Υποτάσσει όλες τις βαθμίδες εκπαίδευσης στις ανάγκες του τουριστικού κεφαλαίου και της αγοράς, διαμορφώνοντας μία «σούπα» από σχολές βασισμένες στη διά βίου μάθηση και κατάρτιση. Με την κατάργηση των σχολών μετεκπαίδευσης του ΟΤΕΚ καταργεί και τα επαγγελματικά δικαιώματα των εργαζομένων στον τουρισμό που προέβλεπε ο ν. 1077/1980, όπως η  υπαλληλική ιδιότητα, η προσαύξηση στις αποδοχές κ.α..
Ενισχύει τις ιδιωτικές σχολές και τα Κέντρα Κατάρτισης. Με το τμήμα διασύνδεσης με την αγορά το Υπουργείο Τουρισμού μετατρέπεται σε ένα μεγάλο δουλεμπορικό  γραφείο εκμετάλλευσης των νέων εργαζομένων, σπρώχνοντας φτηνό εργατικό δυναμικό στους μεγαλοεπιχειρηματίες. 
Το νομοσχέδιο κατά απαίτηση των μεγαλοξενοδόχων μειώνει σε 0,5% επί των ακαθάριστων εσόδων από 2% επί των εισπράξεων την εισφορά υπέρ των ΟΤΑ των καταστημάτων υγειονομικού ενδιαφέροντος. Το κάνουν αυτό, ενώ την ίδια ώρα χαρατσώνουν και φορολογούν άγρια το λαό. Δίνει τη δυνατότητα για μίσθωση εννεαθέσεων μίνι μπας σε βάρος των μικρομεσαίων ταξιτζήδων και ταξιδιωτικών γραφείων, ενώ δίνει το δικαίωμα στους ξενοδόχους και στους μεγάλους των ταξιδιωτικών πρακτορείων για αξιοποίηση μεταχειρισμένων λεωφορείων κάνοντας και επιβατικό έργο, τη στιγμή που δίνει τη δυνατότητα να κινείται το λεωφορείο από τα αεροδρόμια, από τα λιμάνια και να έχει στάσεις στη διαδρομή κατεβάζοντας πελάτες. Είναι χαρακτηριστικό το αίτημα των ξενοδόχων για κατάργηση των προνομίων που έχουν τα ΚΤΕΛ. Θέλουν να επιτελέσουν τέτοιο έργο. 
Ανοίγει το δρόμο στην ιδιωτικοποίηση της φοιτητικής μέριμνας και στην εκμετάλλευση από μεγαλοεπιχειρηματίες της ανάγκης στέγασης χιλιάδων φοιτητών με τους ξενώνες νέων, εξασφαλίζοντας προφανώς και ανάλογη κρατική επιδότηση ή ανταποδοτικότητα από ΑΕΙ, ΤΕΙ και φοιτητές.
Το νομοσχέδιο είναι πραγματικά προκλητικό για το λαό. Υπηρετεί τους λίγους και βολεμένους. Αυτή ήταν και η ρήση του κ. Σαμαρά στο συνέδριο της Νέας Δημοκρατίας. 
Αποδεικνύει ότι ο καπιταλιστικός δρόμος ανάπτυξης δεν ωφελεί σε τίποτε το λαό και τους εργαζόμενους. Αντίθετα, η ενίσχυση του ανταγωνισμού και της επιχειρηματικότητας ενισχύει τη συγκέντρωση του τουρισμού σε λίγους επιχειρηματικούς ομίλους αυξάνοντας την κερδοφορία τους.
Ενισχύει την κρατική στήριξη με όλα τα μέσα. Συνοδεύεται από την ένταση της εκμετάλλευσης των εργατοϋπαλλήλων του κλάδου. Στερεί από το λαό το δικαίωμα να απολαύσει ελεύθερα τις θάλασσες, τη γη, τα δάση, τους φυσικούς πόρους, τα ιστορικά μνημεία. 
Πράγματι, το νομοσχέδιο βάζει τάξη. Επιβάλλει την τάξη της ελεύθερης καπιταλιστικής εκμετάλλευσης, που σημαίνει μεγαλύτερη εξαθλίωση για το λαό και λιγότερα δικαιώματα. Η συγκυβέρνηση έχει εθνικό σχεδιασμό. Είναι ο σχεδιασμός που απαιτούν τα μονοπώλια και υλοποιεί όλες τις κατευθύνσεις της Ευρωπαϊκής Ένωσης. Η Κυβέρνηση, τα κόμματα που στηρίζουν τον καπιταλιστικό δρόμο ανάπτυξης, οι μηχανισμοί της αστικής τάξης προβάλλουν τον τουρισμό σαν την ατμομηχανή της ανάπτυξης. «Βαριά βιομηχανία» την αποκαλείτε. Ισχυρίζονται ότι από την ανάπτυξή του θα ωφεληθεί και ο λαός. Προβάλλουν το ποσοστό συμμετοχής του τουρισμού στο ΑΕΠ, το ποσοστό απασχόλησης που δημιουργεί, τη συνολική ζήτηση στην οικονομία καθώς και το ποσοστό κάλυψης του ελλείμματος του εμπορικού ισοζυγίου. 
Όμως, η τουριστική ανάπτυξη όλα αυτά τα χρόνια συνοδεύτηκε από τη σχετική και απόλυτη εξαθλίωση των εργαζομένων με τη μεγάλη επίθεση που δέχτηκαν με αφορμή και την κρίση, αλλά και στο πλαίσιο της προώθησης της στρατηγικής της Ευρωπαϊκής Ένωσης, της ενίσχυσης της ανταγωνιστικότητας, δηλαδή, της κερδοφορίας, με την υλοποίηση των αποφάσεων για αναδιαρθρώσεις που μειώνουν το λεγόμενο κόστος εργασίας, και καταργούν κατακτήσεις χρόνων της εργατικής τάξης. 
Επειδή όλη αυτή η επίθεση έχει αποτέλεσμα την κάθετη μείωση της δυνατότητας διακοπών για την πλειοψηφία των εργαζομένων, του λαού, συνοδεύεται η τουριστική ανάπτυξη από τον αποκλειστικό προσανατολισμό στην ξένη τουριστική κίνηση, γιατί έτσι μπορεί να σταθεροποιήσει και να εξασφαλίσει την κερδοφορία. Έτσι, η πολιτική ενίσχυσης του ποιοτικού τουρισμού, δηλαδή, του τουρισμού που ικανοποιεί την παρασιτική χλιδή της πλουτοκρατίας, στηρίχθηκε τα τελευταία χρόνια απ’ όλες τις κυβερνήσεις και τα κόμματα του ευρωμονόδρομου. Συνοδεύτηκε από επενδύσεις πολυτελών καταλυμάτων που απευθύνονται σε πλούσιους, με κατασπατάληση πόρων, με περιβαλλοντική καταστροφή. Αυτή η ανάπτυξη συνοδεύτηκε από τις κρίσεις και την ανισόμετρη βέβαια και άναρχη ανάπτυξη. 
Οι εργαζόμενοι στον τουρισμό ζουν αυτήν την ανάπτυξη με χειροτέρευση όλων των όρων αμοιβής και εργασίας, όλων των όρων της ζωής τους. Η επιδείνωση αφορά όλες τις πτυχές της ζωής τους. Πεντακόσια ευρώ το μήνα, πέντε μήνες το χρόνο είναι η απασχόλησή τους. Είναι δυόμισι χιλιάδες ευρώ το χρόνο και πρέπει να ζήσουν δώδεκα μήνες. Το ξέρετε αυτό; Νομίζω ότι το ξέρετε. Και τι άλλο κάνουν; Τρεις μήνες το χειμώνα περνούν στα νοσοκομεία για να αποκαταστήσουν την υγεία τους από την εντατική δουλειά. Αυτή είναι η κατάσταση των εργαζομένων του κλάδου, που επαίρεται ο ΣΕΤΕ ότι δημιουργεί θέσεις απασχόλησης, και που εδώ η Κυβέρνηση συνέχεια επικαλείται την απασχόληση, την ανεργία για να τα δώσει όλα, γη και ύδωρ, στους μεγάλους του τουρισμού. 
Οι αυτοαπασχολούμενοι βιώνουν τη μεγαλύτερη καταστροφή. Οι διάφορες μορφές που αξιοποιούν οι μεγάλες τουριστικές επιχειρήσεις, όπως τα all inclusive, οι τουρίστες με τα βραχιολάκια όπως λέγονται, θα καταργηθούν; Πάτε και δεσμεύεστε στους μικρούς, επειδή δεν έχετε να τι να τους πείτε, ότι θα περιορίσετε τα all inclusive; Μα, είναι επιλογή των μονοπωλιακών ομίλων. Αυτοί κάνουν κουμάντο. Αυτοί σας επιβάλλουν και αυτό το σχέδιο νόμου. Είναι δυνατόν να επιβάλλετε περιορισμό του all inclusive; 
Η πλειοψηφία του λαού μας κάθε χρόνο στερείται σε όλο και μεγαλύτερο ποσοστό το δικαίωμα στις διακοπές και την ανάπαυση. Αυτός ο δρόμος ανάπτυξης στον τουρισμό, όπως εκφράζεται και με αυτό το νομοσχέδιο, στηρίζει τα μονοπώλια και τις ανάγκες τους. Η λαϊκή τάξη, τα φτωχά λαϊκά στρώματα χρειάζεται να τον απορρίψουν. Δεν αφορά τη ζωή τους και χρειάζεται βέβαια να παλέψουν στη διαχωριστική γραμμή που έχει καθοριστεί από καιρό, δηλαδή μονοπώλια-λαός. 
Η μόνη εναλλακτική λύση είναι η έξοδος τώρα από την Ευρωπαϊκή Ένωση, καμμία αναγνώριση και μονομερής διαγραφή του χρέους, κοινωνικοποίηση των μονοπωλίων και στον τουρισμό, η λαϊκή συμμαχία, η εργατική λαϊκή εξουσία και μέσα από αυτήν βέβαια ένας τουρισμός που θα υπηρετεί τις ανάγκες του λαού μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώθηκε ο κατάλογος των εισηγητών και των ειδικών αγορητών και προτείνω να προχωρήσουμε στους ομιλητές, στην πρώτη οκτάδα, στη συνέχεια να μιλήσει η Υπουργός και μετά όποιοι Κοινοβουλευτικοί Εκπρόσωποι …</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μέχρι τι ώρα θα πάει;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Υπολογίζουμε περίπου στις δώδεκα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, αν μιλήσουν οι ομιλητές, μιλήσει η Υπουργός, μιλήσουν και οι Κοινοβουλευτικοί Εκπρόσωποι, θα πάει δύο η ώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, υπολογίζουμε στις δώδεκα. Να κάνουμε πεντάλεπτο το χρόνο ομιλίας; Συμφωνείτε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν προτείνω κάτι τέτοιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία, προχωρούμε και βλέπουμε. Κανείς δεν αντέχει να ξενυχτίσουμε. Έχουμε και αύριο συνεδρίαση. Παράκληση μόνο να μείνουμε συνεπείς στο επτάλεπτο, για να προλάβουν να μιλήσουν περισσότεροι ομιλητές. Βλέπω και κάποιες απουσίες. Θα δούμε στην πορεία τι θα κάνουμε.
Πρώτος ομιλητής είναι ο κ. Μαρίνος. Ορίστε, έχετε το λόγο, κύριε συνάδελφε.</ChairmanSpeech>
<Speech><Parlmember>ΑΝΔΡΕΑΣ ΜΑΡΙΝΟΣ</Parlmember>: Κύριε Πρόεδρε, κυρία Υπουργέ, το τουριστικό προϊόν αποτελεί κύρια πηγή πλούτου για τη χώρα μας και είναι πολύ σημαντικό στην παρούσα χρονική περίοδο να το διατηρήσουμε ακμαίο. Για την ελληνική οικονομία είναι ένας από τους κεντρικούς πυλώνες ανάπτυξης με σημαντική προσφορά στο Ακαθάριστο Εθνικό Προϊόν, στην απασχόληση και στις επενδύσεις. Η πλούσια πολιτιστική μας κληρονομικά, η εκτεταμένη ακτογραμμή και το φυσικό περιβάλλον είναι ορισμένα από τα συγκριτικά πλεονεκτήματα που καθιστούν τη χώρα μας από τους σημαντικότερους τουριστικούς προορισμούς. Συνιστά ένα αποτελεσματικό εργαλείο, επίσης, για την τόνωση της οικονομίας στην περιφέρεια και σε τοπικές οικονομίες που παρουσιάζουν σημεία αυξανόμενης ύφεσης. 
Η διεθνής πρακτική έχει αποδείξει ότι ο τουρισμός αποτελεί έναν από τους σημαντικότερους παράγοντες στην τροφοδότηση της οικονομίας, αφού είναι αναμφισβήτητα μία από τις κύριες πηγές συναλλάγματος και εισροής κεφαλαίων. Από την άλλη πλευρά, στο πλαίσιο του ανθρωποκεντρικού χαρακτήρα δημιουργεί νέες θέσεις εργασίας, πρόσθετα εισοδήματα για τους κατοίκους και επιχειρήσεις που συμβάλλουν στην ανάπτυξη με ευκαιρίες επιχειρηματικότητας. 
Σήμερα η κρίση την οποία διέρχεται η ελληνική οικονομία αποδεικνύει την αναγκαιότητα υιοθέτησης δράσεων στην κατεύθυνση προσαρμογής σε ένα νέο αναπτυξιακό πρότυπο και μια τουριστική πολιτική που θα μετατρέψει και θα συμβάλει στη διαμόρφωση του τουριστικού προϊόντος κάνοντάς το οικονομικά αποδοτικότερο. Στο σημερινό περιβάλλον αβεβαιότητας απαιτείται ένα θεσμικό πλαίσιο που θα επιτρέπει την άσκηση νέας τουριστικής πολιτικής με σεβασμό στον επισκέπτη, στον ντόπιο κάτοικο, στον επιχειρηματία, δίνοντας έμφαση στην εισαγωγή νέων τουριστικών προϊόντων που θα βοηθήσουν τον τόπο με σεβασμό προς το περιβάλλον και στον αισθητικά πανέμορφο χαρακτήρα των ελληνικών τοπίων. 
Στο πνεύμα των καιρών προχωρά και το Υπουργείο Τουρισμού στον εκσυγχρονισμό των προσφερόμενων δικών του υπηρεσιών, αλλά και του ΕΟΤ, ώστε να υπάρξει μείωση στο χρονικό διάστημα από την υποβολή αιτήσεων ενδιαφερομένων για τουριστικές εκμεταλλεύσεις μέχρι και τη λήψη των αποφάσεων, που αφ’ ενός θα προσδώσει φερεγγυότητα και θα αποκλείσει την ανθρώπινη παρέμβαση και  αφ’ ετέρου θα ελαχιστοποιήσει τη γραφειοκρατία, μόνιμη τροχοπέδη αυτού του κράτους.
Με το παρόν σχέδιο νόμου προβλέπονται συγκροτημένες προσπάθειες ανάδειξης και άλλων μορφών τουρισμού, όπως αυτή του νεανικού τουρισμού, με τους ξενώνες φιλοξενίας των νέων, του ιαματικού τουρισμού, του εκθεσιακού τουρισμού, του συνεδριακού τουρισμού, του αλιευτικού τουρισμού, αλλά και του θρησκευτικού τουρισμού. 
Χωρίς να υπεισέλθω στις τεχνοκρατικές διατάξεις του παρόντος νομοσχεδίου, θεωρώ πως ρυθμίσεις όπως αυτές του άρθρου 20 περί ιαματικού τουρισμού, καθώς και αυτές του άρθρου 32 περί των ακινήτων της Ελληνικής Ολυμπιακής Επιτροπής, αφ’ ενός θέτουν ασφαλιστικές δικλίδες για τον τρόπο ανάδειξης του τουρισμού, για το καθεστώς εγκρίσεων-αξιολογήσεων λειτουργίας ιαματικών πηγών και αφ’ ετέρου λύνουν χρόνια προβλήματα με αυτονόητη λύση, όπως τη νομιμοποίηση των εγκαταστάσεων της Ελληνικής Ολυμπιακής Επιτροπής στην Αρχαία Ολυμπία. 
Πιστεύω πως μόνο στο ελληνικό κράτος θα μπορούσε να συμβαίνει κάτι τέτοιο, να μην μπορεί, δηλαδή, να συντηρήσει, να επισκευάσει, να λειτουργήσει και να βελτιώσει τις εγκαταστάσεις της Εθνικής Ολυμπιακής Επιτροπής. Επιτέλους, τέτοια προβλήματα δεν πρέπει να συμβαίνουν και να χρονίζουν στην Ελλάδα του 2013.
Κυρία Υπουργέ, κυρίες και κύριοι συνάδελφοι, σε αυτό το σημείο θα ήθελα να κάνω ιδιαίτερη μνεία στο καθεστώς αξιοποίησης των περιουσιών από τους ιδιοκτήτες εκτάσεων πέριξ των ιαματικών πηγών που βρίσκονται σε λειτουργία, όπως αυτών των λουτρών της Κυλλήνης, αφού συντελείται μια κατάφωρη αδικία εδώ και χρόνια, αποκλείοντάς τους από οποιαδήποτε αναπτυξιακή πρωτοβουλία, την ίδια στιγμή που σε μικρότερη απόσταση έχουν ανεγερθεί μεγάλα ξενοδοχεία. 
Δεν είναι δυνατόν να απαγορεύεται οποιαδήποτε εκμετάλλευση σε απόσταση χιλίων μέτρων από τις πηγές, αφού, σύμφωνα με περιβαλλοντικές έρευνες, η απόσταση αυτή είναι πολύ μεγαλύτερη από εκείνη που μπορεί να επιφέρει βλάβες σε αυτές. 
Συνοψίζοντας, κυρία Υπουργέ, θεωρώ πως πρέπει να άρετε την αδικία αυτή, η οποία στην περίπτωση των ιαματικών λουτρών της Κυλλήνης αφορά πολλούς συμπολίτες μου του Δήμου Ανδραβίδας-Κυλλήνης. 
Θεωρώ πως θα πρέπει να αλλάξει το ισχύον καθεστώς και να εξετάσετε με την Ειδική Επιτροπή Ιαματικών Φυσικών Πόρων τα ιδιαίτερα χαρακτηριστικά κάθε ιαματικής πηγής, καθώς και τις δυνατότητες αξιοποίησης της κάθε ιδιοκτησίας χωριστά, αφού σίγουρα θα ποικίλουν τα ιδιαίτερα τοπογραφικά και γεωγραφικά χαρακτηριστικά.  
Πιστεύω πως θα πρέπει να δοθεί η δυνατότητα στους ιδιοκτήτες αυτούς να αξιοποιήσουν τις περιουσίες τους, σεβόμενοι πάντα τους περιορισμούς και τις μελέτες των περιβαλλοντικών επιπτώσεων. 
Όσον αφορά τον τουρισμό μέσω των αυτοκινούμενων τροχόσπιτων ο οποίος έχει αυξητικές τάσεις σε όλη την Ευρώπη, αν και υποχρεώνονται να σταθμεύσουν σε οργανωμένα κάμπινγκ εδώ στην Ελλάδα, δεν έχει προβλεφθεί να υπάρξουν ειδικές εγκαταστάσεις για την αποχέτευση των λυμάτων, την ηλεκτροδότησή τους και την τροφοδότησή τους με πόσιμο νερό.
Τέλος, κυρία Υπουργέ, θεωρώ ότι έχει προηγηθεί επισταμένη μελέτη επί των δομών τουριστικής προώθησης της χώρας μας. Και είμαι βέβαιος ότι βρίσκονται στην κατεύθυνση της βελτίωσης των υπηρεσιών. 
Ψηφίζω το παρόν σχέδιο νόμου, αφού είμαι σύμφωνος με την εισήγηση που έκανε ο έμπειρος και διακεκριμένος συνάδελφος κ. Γιώργος Κωνσταντόπουλος. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.  
Ο κ. Ρήγας έχει το λόγο.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κύριε Πρόεδρε, έπρεπε να μιλήσει ένας Βουλευτής από το ΣΥΡΙΖΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Καλύτερα να το αφήσουμε αυτό το θέμα για τώρα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, συζητάμε σήμερα ένα νομοσχέδιο το οποίο, προφανώς, δεν μπορεί να υποκαταστήσει ούτε την εθνική στρατηγική για τον τουρισμό, ούτε το εθνικό σχέδιο τουριστικής ανάπτυξης. 
Είναι ένα σχέδιο το οποίο ρυθμίζει σε ένα πολύ μεγάλο και ικανοποιητικό βαθμό μορφές τουρισμού οι οποίες στη χώρα μας δεν έχουν τύχει ανάπτυξης όπως στον υπόλοιπο ευρωπαϊκό χώρο. 
Βεβαίως, αυτό δεν μας απαλλάσσει από την ανάγκη και από το καθήκον που έχουμε να αντιμετωπίσουμε με ολοκληρωμένο τρόπο την αναβάθμιση του τουριστικού μας προϊόντος, τη συμπλήρωση των τουριστικών μας υποδομών και, βεβαίως, τη στήριξη μιας δραστηριότητας στην οποία η χώρα μας διαθέτει σοβαρό συγκριτικό πλεονέκτημα.
Οι ρυθμίσεις που περιλαμβάνει το σχέδιο νόμου είναι ρυθμίσεις που αφορούν σε νέα τουριστικά προϊόντα, σε νέες μορφές τουριστικών υποδοχέων. Και, βεβαίως, αντιμετωπίζει και προβλήματα τα οποία άπτονται μαύρης οικονομίας, παραοικονομίας, στρεβλής λειτουργίας ενός μεγάλου και σημαντικού τμήματος της τουριστικής αγοράς.
Κυρία Υπουργέ, είναι γεγονός ότι ο διάλογος που προηγήθηκε, συνέβαλλε ουσιαστικά στο να υπάρξουν σημαντικές βελτιώσεις. Υπάρχει, όμως, ακόμα περιθώριο να δούμε ζητήματα τα οποία απασχολούν τη συγκεκριμένη οικονομική δραστηριότητα και βεβαίως, να κάνουμε τέτοιες ρυθμίσεις που θα διευκολύνουν την άσκηση της τουριστικής οικονομικής δραστηριότητας και βεβαίως, την προσέλκυση επενδύσεων κυρίως από το εξωτερικό.
Η νομοθέτηση θα πρέπει να έχει τη λογική θέσπισης σαφών κανόνων λειτουργίας. Δεν πρέπει να ρυθμίζουμε με ασφυκτικό τρόπο. Η πολυνομία, ο ασφυκτικός τρόπος με τον οποίο καθορίζαμε στο παρελθόν τον τρόπο λειτουργίας επιχειρήσεων και οικονομικών δραστηριοτήτων απέδειξαν ότι η γραφειοκρατία, ο υπερέλεγχος και η ασφυκτική ρύθμιση δεν έχει καλά αποτελέσματα.
Σε ορισμένες, λοιπόν, από τις ρυθμίσεις του νομοσχεδίου βλέπουμε ότι κυριαρχεί αυτό το πνεύμα γενικών κανόνων λειτουργίας ορισμένων νέων μορφών τουρισμού. 
Υπάρχει βέβαια κι ένα σοβαρό έλλειμμα, το οποίο πρέπει το Υπουργείο να αντιμετωπίσει με επόμενες νομοθετικές πρωτοβουλίες, όπως είναι το θεσμικό πλαίσιο για τις νέες μορφές εναλλακτικού τουρισμού. Ο εναλλακτικός τουρισμός θα πρέπει να είναι μέσα στις μέριμνες του Υπουργείου το αμέσως επόμενο χρονικό διάστημα, έτσι ώστε όπως σήμερα αντιμετωπίζεται μερικώς ο ιαματικός ή ο αλιευτικός τουρισμός, κατά τον ίδιο τρόπο και άλλες μορφές εναλλακτικού τουρισμού να ρυθμιστούν.
Υπάρχει ένα σημαντικό ζήτημα το οποίο έρχεται να αντιμετωπίσει το συγκεκριμένο νομοσχέδιο, που είναι τα σύνθετα τουριστικά καταλύματα. Υπάρχουν παρατηρήσεις που θα γίνουν αύριο στην επί των άρθρων συζήτηση, για τα οποία επιφυλασσόμεθα.
Θα ήθελα να τονίσω τα εξής: Εμείς δεν έχουμε κανένα λόγο να νομοθετούμε υπέρ συγκεκριμένων επαγγελματικών ομάδων. Και αυτό πρέπει να το προσέξουμε. Εμείς νομοθετούμε υπέρ συγκεκριμένων οικονομικών δραστηριοτήτων. 
Δεν θα πρέπει, λοιπόν, σε καμμία περίπτωση μέσα από τις ρυθμίσεις του νομοσχεδίου να μπορεί κάποιος -και μάλιστα όταν είναι κακόπιστος- να βγάλει το συμπέρασμα ότι ορισμένες ρυθμίσεις έχουν σαν στόχο απλά τη στήριξη επαγγελματικών συμφερόντων ή ομάδων που δραστηριοποιούνται στον τουρισμό. 
Αυτό θα πρέπει να το προσέξουμε, έτσι ώστε να μην υπάρχουν διακρίσεις, να μην υπάρχουν ευνοϊκές ρυθμίσεις και κυρίως να μη δημιουργείται η αίσθηση ότι οι νομοθετικές μας παρεμβάσεις έχουν σαν στόχο να στηρίξουν συγκεκριμένα συντεχνιακά συμφέροντα.
Από την άλλη πλευρά, είναι καιρός επιτέλους σε κάποια ζητήματα που είναι πρωτεύοντα για την ανάπτυξη της χώρας και μάλιστα σε περίοδο κρίσης, να συνεννοηθούμε. Δεν είναι δυνατόν από πλευράς των κομμάτων της αντιπολίτευσης -κυρίως της Μείζονος Αντιπολίτευσης- να υπάρχει ένας καθολικός αρνητισμός ο οποίος φτάνει στα όρια της ιδεοληψίας.
Δεν είναι δυνατό να ακούμε μονίμως, «Θέσεις έχουμε, αλλά δεν είναι η ώρα να τις πούμε». Πότε είναι η ώρα να τις πείτε επιτέλους; Συζητούμε ένα νομοσχέδιο το οποίο έρχεται να ρυθμίσει συγκεκριμένες αγκυλώσεις ή ελλείψεις που έχει η νομοθεσία μας. Τώρα θα πρέπει, λοιπόν, να καταθέσετε και εσείς τις δικές σας απόψεις.
Μία από αυτές τις ρυθμίσεις –και θα κλείσω με αυτό- είναι και το περίφημο ζήτημα των παρανόμως ενοικιαζόμενων επαύλεων ανά την Ελλάδα -σπεύδω να υπενθυμίσω ότι ο Μανώλης Γλέζος ήταν ένας εξ αυτών που έβαλε αυτό το ζήτημα- ένας χώρος στον οποίο ανθεί η παραοικονομία και η κερδοσκοπία. Έρχεται αυτήν τη στιγμή το νομοσχέδιο να ρυθμίσει με ένα συγκεκριμένο τρόπο αυτό το θέμα. Και σε αυτό υπάρχει μία άρνησή σας. 
Επιτέλους, καταλήξτε πώς θέλετε να αντιμετωπιστούν -με συγκεκριμένο, ρεαλιστικό τρόπο και όχι με γενικόλογες διακηρύξεις και αφορισμούς- αυτά τα ζητήματα!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Επίσης θα πρέπει να μας πείτε τις απόψεις σας και για τα θέματα της σύνθετης τουριστικής κατοικίας. Η ευαισθησία υπάρχει όσον αφορά την προστασία του περιβαλλοντικού μας αποθέματος. Υπάρχει η ευαισθησία και κινούμαστε στη λογική της αειφορίας. Όμως δεν μπορούμε να περνάμε στο άλλο άκρο, δηλαδή να μην υπάρξει καμμία ώθηση σε νέα, αναβαθμισμένα προϊόντα τουρισμού, να μην υπάρχει ενθάρρυνση και ενίσχυση της τουριστικής οικονομικής δραστηριότητας.
Σε όλα αυτά, λοιπόν, αύριο, επί των άρθρων, θα μας δοθεί η δυνατότητα να κάνουμε τις παρατηρήσεις μας, οι οποίες είναι αρκετές. Και πιστεύουμε ότι θα μπορέσουμε να βελτιώσουμε το νομοσχέδιο, έτσι ώστε –και καλούμε και τους συναδέλφους να το ψηφίσουν- να υπάρξουν ρυθμίσεις οι οποίες επιβάλλεται να γίνουν, χωρίς –επαναλαμβάνω και πάλι- να θεωρούμε ότι με αυτό το νομοσχέδιο απαντάμε στα τεράστια ερωτήματα και τα τεράστια κενά που έχουν να κάνουν με την τουριστική μας νομοθεσία.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε κι εμείς.
Το λόγο έχει ο κ. Αποστόλου, για πέντε λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Η Υπουργός που είναι; Χάθηκε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Κυβέρνηση ακούει τα πάντα, οπότε μπορείτε να είστε ήσυχος.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ρωτάω, επειδή θα αναφερθώ και προσωπικά στην κυρία Υπουργό. Διότι πιστεύω ότι με τις νομοθετικές της ρυθμίσεις, αλλά και με τις προσωπικές της παρεμβάσεις, επιφυλάσσει μια ανεπίστρεπτη και απαράδεκτη περιβαλλοντική υποβάθμιση για το σύνολο του φυσικού χώρου και ιδιαιτέρως για τις περιοχές μεγάλης οικολογικής αξίας.
Το νομοσχέδιο αυτό όχι μόνο επιχειρεί σκανδαλώδεις αλλοιώσεις στην ισχύουσα νομοθεσία για τον τουρισμό και τα δάση, αλλά και υποσκάπτει τις προοπτικές της χώρας για μια πραγματικά βιώσιμη οικονομική ανάκαμψη με όρους οικολογικούς και βεβαίως οικονομικούς.
Ιδιαίτερα η κυρία Υπουργός, με την προσωπική της παρέμβαση, όπως ανέφεραν πρόσφατα δημοσιεύματα που δεν διαψεύστηκαν, δεν άφησε πριν από λίγο καιρό το Υπουργείο Περιβάλλοντος να γκρεμίσει ούτε ένα μαντρότοιχο που βρισκόταν εντός αιγιαλού σε μια ξενοδοχειακή μονάδα στην Κρήτη. Αυτός είναι σεβασμός όσον αφορά τις περιβαλλοντικές, θα έλεγα, προτεραιότητες από πλευράς του συγκεκριμένου Υπουργείου. 
Είναι χαρακτηριστικό ότι πολλές από τις ρυθμίσεις που περιλαμβάνονται στο νομοσχέδιο, είχαν υποβληθεί παλαιότερα στη Βουλή, σε άλλο νομοσχέδιο, το 2012, και μετά από μια θύελλα αντιδράσεων αποσύρθηκαν. Σήμερα, όμως, επανακάμπτουν πάλι.
Όχι μόνο τροποποιείται ο ισχύων χωροταξικός σχεδιασμός για τον τουρισμό, αλλά δυστυχώς και παρακάμπτεται, διότι ήδη το Υπουργείο Περιβάλλοντος έχει δρομολογήσει μια διαδικασία αναθεώρησης του ειδικού πλαισίου χωροταξικού σχεδιασμού και εξέτασης των προτεινόμενων ρυθμίσεων από το Εθνικό Συμβούλιο. Αυτά παρακάμπτονται. 
Ιδιαίτερα η παράκαμψη του Υπουργείου Περιβάλλοντος τόσο από πλευράς πολεοδομικής όσο και χωροταξικής νομοθεσίας και δραστηριότητας, όσο και από το Υπουργείο Ανάπτυξης –πριν από λίγο καιρό, αν θυμάστε, με αντίστοιχο νομοσχέδιο που αφορούσε την προώθηση των επενδύσεων, υποκαταστάθηκε, υποκλάπηκε, θα έλεγα, η αρμοδιότητα πάνω στις περιβαλλοντικές μελέτες- όταν, δηλαδή, μέσα σε ένα χρόνο τριών μηνών δεν εξετάζονται, τότε όλα τα κάνει το Υπουργείο Ανάπτυξης, δείχνουν όλα αυτό το πράγμα.
Δείχνει ότι στοχεύουμε προς συγκεκριμένες κατευθύνσεις που υπηρετούν, βεβαίως, και συγκεκριμένα συμφέροντα. 
Όταν επιτρέπεται, με τη συγκεκριμένη ρύθμιση, η κατασκευή σύνθετων τουριστικών καταλυμάτων σε δάση και δασικές εκτάσεις, όταν αίρονται περιορισμοί που αφορούν την ανάπτυξη τουριστικών δραστηριοτήτων σε περιοχές «Natura», τι είναι όλα αυτά τα πράγματα; 
Εγώ δεν θα αναφερθώ διεξοδικά σε αυτά που αναφέρει η Επιστημονική Επιτροπή της Βουλής, η οποία σας τονίζει ιδιαίτερα ότι εκεί οι επιτρεπτές παρεμβάσεις γίνονται μόνο για δημόσιο συμφέρον, το οποίο πρέπει μέσα από ειδικές διαδικασίες να τεκμηριωθεί για να μπορέσει ουσιαστικά να προχωρήσει. Εσείς απλώς βάζετε μέσα στις προτεραιότητές σας και τις συγκεκριμένες περιοχές.
Ωστόσο, επιτρέψτε μου να σταθώ ιδιαίτερα σε ένα άρθρο που με διαφορετικές προϋποθέσεις, θα συνέβαλε τα μέγιστα στην ανάπτυξη της τουριστικής δραστηριότητας. Είναι το άρθρο 43, που αφορά τον αλιευτικό τουρισμό. Καμμία μορφή τουρισμού δεν δημιουργείται με οποιονδήποτε τρόπο αν δεν συμβαδίζει με την περιβαλλοντική, οικονομική και κοινωνική πραγματικότητα.
Υπάρχουν τα τεράστια θέματα της υπεραλίευσης, ερημοποίησης και ρύπανσης των ελληνικών θαλασσών. Χωρίς έρευνα, καταγραφή, μελέτη και αξιολόγηση της υπάρχουσας κατάστασης, δεν είναι δυνατόν να επιτευχθεί το ζητούμενο για τη συγκεκριμένη «επέμβαση», δηλαδή η βιωσιμότητα του συγκεκριμένου εγχειρήματος. Υπάρχει βεβαίως και σύγκρουση έργου και συμφερόντων μεταξύ ψαράδων και τουριστικών γραφείων, η οποία δεν είναι βέβαιο ότι θα αρθεί με μία απλή κοινή υπουργική απόφαση. 
Επιπλέον, με το νομοσχέδιο τακτοποιούνται και σωρεία παρανομιών σε τουριστικούς λιμένες, σε χιονοδρομικά κέντρα και σε τουριστικά καταλύματα. 
Εκείνο όμως, κυρία Υπουργέ, που είναι πραγματικά άξιο απορίας, είναι το εξής: Αυτές οι ρυθμίσεις που συζητάμε σήμερα είναι οι ίδιες ρυθμίσεις που συζητούσαμε χθες το απόγευμα στην Επιτροπή Παραγωγής και Εμπορίου με το νομοσχέδιο που αφορά την αντιμετώπιση της αυθαίρετης δόμησης από το Υπουργείο Περιβάλλοντος, Ενέργειας και Κλιματικής Αλλαγής. Και εκεί πραγματικά ολοκληρώθηκε η συζήτηση. Και τώρα εσείς πάτε μια μέρα πιο μπροστά. Τι συμβαίνει δηλαδή; Δεν υπήρξε μια σχετική συνεννόηση, παραδείγματος χάριν, για τα χιονοδρομικά κέντρα, τις παραλίες και τους αιγιαλούς; Ρυθμίσεις που φέρνετε εσείς, τις έχουμε και στο άλλο νομοσχέδιο. 
Άρα, λοιπόν, για εμάς δεν χρειάζονται τέτοιου είδους ρυθμίσεις. 
Εκείνο, όμως, που έχει ανάγκη η χώρα είναι επιτέλους αυτές οι νομοθετικές πρωτοβουλίες να μην περάσουν, διότι αυτή η οικολογική, η περιβαλλοντική προσέγγιση που θέλουμε να έχουμε, ιδιαίτερα στον Τουρισμό, με τέτοιες ρυθμίσεις δεν εξυπηρετείται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Ραχήλ Μακρή έχει το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε. 
Με το παρόν νομοθέτημα η συγκυβέρνηση προβαίνει σε ένα ακόμη βήμα προς τον τελικό της στόχο, ο οποίος μορφοποιείται ειδικότερα στην πλήρη διάλυση των μικρομεσαίων τουριστικών επιχειρήσεων και γενικότερα στην ολοκληρωτική αποδόμηση των ζωτικών οικονομικών και αναπτυξιακών θεσμών και υποδομών της χώρας. 
Μετά τις καταπληκτικές επιδόσεις της κυρίας Υπουργού για τον τουρκικό τουρισμό και την ανοχή πολύπλευρης προώθησής του ακόμη και στην καρδιά της χώρας, στην πλατεία Συντάγματος, η Υπουργός κατέθεσε το παρόν νομοσχέδιο προς ψήφιση. Πρόκειται για ένα σχέδιο νόμου που ενισχύει τις πολυεθνικές του τουρισμού και υποβαθμίζει τον ΕΟΤ σε διακοσμητικό στοιχείο βολέματος κομματικών υμετέρων. 
Η κυρία Υπουργός συμπλήρωσε ένα έτος κι έναν μήνα θητείας στο Υπουργείο Τουρισμού. Στο διάστημα αυτό, παρά την επιχειρούμενη παραπληροφόρηση των κυβερνητικών επικοινωνιολόγων και των προσκείμενων στην Κυβέρνηση μέσων υποτιθέμενης ενημέρωσης, η εικόνα και οι προοπτικές του ελληνικού τουρισμού είναι απογοητευτικές. 
Η εφαρμογή της άκρατης φορολόγησης, των χαρατσιών στα ξενοδοχεία και τις επιχειρήσεις, της υψηλής τιμής του πετρελαίου ειδικά τους χειμερινούς μήνες και της σκληρής πολιτικής της ΔΕΗ στην καταβολή των χρωστούμενων από τις επιχειρήσεις, οδηγούν στο να βάλετε ταφόπλακα στις ελληνικές μικρομεσαίες τουριστικές επιχειρήσεις. 
Για ποιον τουρισμό μιλάτε, όταν γονατίζετε τους ξενοδόχους με τα ανελέητα χαράτσια και μετά διακόπτετε την ηλεκτροδότηση με τη μη πληρωμή οφειλών, ακόμη και μεσούσης της τουριστικής περιόδου; Γιατί δεν κάνετε το ίδιο, όταν υμέτεροι μεγαλοοφειλέτες χρωστούν εκατομμύρια ακόμη και για χρόνια στη ΔΕΗ; Δύο μέτρα, λοιπόν, και δύο σταθμά! 
Μειώνετε το ΦΠΑ από το 23% στο 13% στην εστίαση, χωρίς σχεδιασμό, για πέντε μήνες, ενώ εσείς το είχατε αυξήσει. 
Σε ποιο σοβαρό κράτος θα προχωρούσε μια κυβέρνηση σε μια τέτοια ενέργεια χωρίς σχεδιασμό; Και το περαιτέρω ερώτημα που δημιουργείται είναι: του χρόνου πόσο θα είναι το ποσοστό του ΦΠΑ; 
Από τις ανωτέρω πράξεις σας καταδεικνύετε πως δεν αντιμετωπίζετε τα προβλήματα μακροπρόθεσμα και με προοπτικές ανάπτυξης, αλλά με τυχοδιωκτισμό και με προχειρότητα. Εδώ και χρόνια διαπράττετε ένα έγκλημα στον ελληνικό τουρισμό που ονομάζεται all inclusive. Η πολιτική του Υπουργείου  δεν ενισχύει τη ζήτηση προϊόντων και υπηρεσιών εκτός των ξενοδοχείων, με αποτέλεσμα να έρχονται τουρίστες στην Ελλάδα και να μην καταναλώνουν ούτε 1 ευρώ στην τοπική αγορά.
Ο κ. Χατζηδάκης μάς δήλωσε ότι επιθυμεί την κυριακάτικη λειτουργία των καταστημάτων παρά την πτώση του εισοδήματος των Ελλήνων πολιτών για τα χρήματα των τουριστών. Καλό θα ήταν να τον ενημερώσετε ότι οι επισκέπτες των κρουαζιερόπλοιων και των μεγάλων τουριστικών συγκροτημάτων σπάνια επισκέπτονται την τοπική αγορά και ακόμη πιο σπάνια ψωνίζουν απ’ αυτήν, καθώς όλες οι υπηρεσίες τους παρέχονται στα συγκροτήματα αυτά.
Αντί να προωθήσετε ενέργειες για την αύξηση του τουριστικού συναλλάγματος στη χώρα, ενισχύετε την κερδοσκοπία των ξένων πρακτορείων, στερώντας τη δυνατότητα από χιλιάδες ελληνικές επιχειρήσεις αναψυχής, διασκέδασης και εστίασης να προωθήσουν τα προϊόντα τους στους ξένους επισκέπτες. Με την τακτική σας τα περισσότερα χρήματα επιστρέφουν στο εξωτερικό μέσω των πολυεθνικών, ενώ παράλληλα μετατρέπετε τις ελληνικές επιχειρήσεις σε «νεροκουβαλητές» των ξένων τουριστικών γραφείων που διαπραγματεύονται τις τιμές άνευ όρων. 
Με την τακτική σας μετατρέπετε τη χώρα μας σε μια τουριστική αποικία με επισκέπτες αποκομμένους από την ελληνική αγορά. Σε λίγα χρόνια θα απομείνουν μόνο τα ισχυρά ξενοδοχειακά συγκροτήματα ξένων συμφερόντων που θα τα προσφέρουν όλα, την ώρα που οι μικρομεσαίες επιχειρήσεις θα έχουν βάλει λουκέτο. 
Είναι φανερό ότι με το συγκεκριμένο νομοσχέδιο η Κυβέρνηση συνεχίζει να πριμοδοτεί εντέχνως τις μεγάλες επιχειρήσεις στον τουρισμό. Όποιος διαθέτει μεγάλη ξενοδοχειακή μονάδα είναι ο ευνοημένος της πολιτικής σας. Φαίνεται καθαρά από τις διατάξεις για τη λειτουργία των επιχειρήσεων ότι οι πολυεθνικές τουριστικές επιχειρήσεις θα έχουν ευνοϊκότερη μεταχείριση. 
Η Κυβέρνηση οφείλει να φέρεται με τα ίδια μέτρα και τα ίδια σταθμά σε όλες τις επιχειρήσεις ανεξαρτήτου εύρους και όγκου εργασιών. Καρτέλ στον τουρισμό δεν χωράνε. Γιατί ο τουρισμός είναι και θα είναι η ατμομηχανή της ελληνικής οικονομίας και στυλοβάτης της ελληνικής κοινωνίας. Αν καταρρεύσει, αν περάσει εξ ολοκλήρου στα χέρια των tour operators, τότε οι συνέπειες για τον ελληνικό τουρισμό θα είναι καταστρεπτικές.
 Δημοσιεύματα σχολιάζουν το νομοσχέδιο αναφέροντας ότι «το νομοσχέδιο αποσκοπεί στο να κάνει τον τουρισμό της χώρας μας ακριβότερο και κατάλληλο μόνο για ημεδαπούς και αλλοδαπούς κροίσους, αλλά και να ανοίξει την όρεξη των επενδυτών εκείνων που βύθισαν στην ύφεση την Ισπανία με τη «φούσκα» των τουριστικών κατοικιών».
 Συγκεκριμένα, το νομοσχέδιο προβλέπει τη δημιουργία ξενοδοχείων συνιδιοκτησίας κατά των προτύπων του Ντουμπάι, την αδειοδότηση σύνθετων τουριστικών καταλυμάτων με γήπεδα γκολφ, μαρίνες, συνεδριακά κέντρα και την ίδρυση χώρων υποδοχής τουριστικών δραστηριοτήτων μεγάλης κλίμακας. Για την εξυπηρέτηση και την κερδοφορία των παραπάνω επενδύσεων, επιτρέπεται η δόμηση και η διάνοιξη δρόμων σε δάση, δασικές εκτάσεις και σε περιοχές «Natura».
Τα τουριστικά καταλύματα θα μπορούν να αυξήσουν τη δομημένη επιφάνειά τους κατά 30%. Θα απέχουν μόλις τριάντα μέτρα από τον αιγιαλό. Θα επιτρέπεται η ανέγερση κτισμάτων μέχρι και τρεισήμισι μέτρα ύψους σε απόσταση δέκα μέτρων από τη θάλασσα και θα δίνεται η δυνατότητα κατασκευής ξύλινης εξέδρας μέσα στη θάλασσα για την εξυπηρέτηση των σκαφών. Θα τακτοποιηθούν οι παρανομίες των χιονοδρομικών κέντρων και των ξενοδοχείων που δεν έχουν πάρει άδεια λειτουργίας. 
Γιατί προβαίνετε σ’ αυτές τις ρυθμίσεις, τη στιγμή που εισάγετε αύριο στην Ολομέλεια νομοσχέδιο ειδικά για τη ρύθμιση αυτών των θεμάτων; Γιατί επιτρέπετε χαριστικές διατάξεις για τον αιγιαλό, τη στιγμή που το άλλο νομοσχέδιο του αρμόδιου Υπουργείου αύριο, απαγορεύει την τακτοποίηση οποιουδήποτε αυθαιρέτου στον αιγιαλό; 
Η έλλειψη σχεδιασμού για την προώθηση του τουριστικού προϊόντος είναι ολοφάνερη εντός και εκτός Ελλάδος. Πώς να μην έχει βυθιστεί ο εσωτερικός τουρισμός, όταν στο Σύνταγμα λίγα μέτρα απ’ αυτήν την Αίθουσα διαφημιζόταν όλο το καλοκαίρι με κάθε επισημότητα η Τουρκία ως ιδανικός προορισμός; 
Με πολιτικές ηττοπάθειας δεν μπορεί να ανταποκριθεί ένα σύγχρονο κράτος, το οποίο δεν πρόσφερε τις απαιτούμενες υποδομές για την προσέλκυση ποιοτικού τουρισμού, ο οποίος όχι μόνο θα αυξήσει το παραγόμενο εισόδημα, αλλά και θα δημιουργήσει προστιθέμενη αξία και διαφήμιση της χώρας μας στο εξωτερικό. 
Για όλα αυτά αδιαφορείτε. Παράλληλα, αδιαφορείτε και για τον εσωτερικό τουρισμό. Απόδειξη της αδιαφορίας σας αποτελούν τα ακόλουθα γεγονότα. Έχετε φτάσει την τιμή της βενζίνης και των διοδίων σε δυσθεώρητα ύψη, όπως και τα εισιτήρια για τα πλοία, ενώ παρατηρούνται και πολλά έκτροπα εκ μέρους των εταιρειών, με τις ελεγκτικές αρχές του κράτους να είναι υποστελεχωμένες και θεσμικά ανίκανες να παρεμβαίνουν για την τιμωρία των υπευθύνων.
Έχετε καταντήσει κάθε διαδρομή εντός της χώρας με αυτοκίνητο αλλά και πλοίο να είναι απαγορευτική. Με το νομοσχέδιο που θέλετε να ψηφίσετε μόνο ανταγωνιστικός δεν θα είναι ο τουρισμός στη χώρα μας. Ουσιαστικά εξυπηρετείτε ορισμένα από τα συμφέροντα που εκπροσωπείτε. Διαμορφώνετε συνθήκες φωτογραφικά για συγκεκριμένα καρτέλ του τουρισμού και δεν λαμβάνετε ούτε μια απόφαση με όραμα αλλά και με προοπτικές. 
Αυτό έχει ως αποτέλεσμα να έρχονται οι γειτονικές χώρες και να καταλαμβάνουν τη μερίδα του λέοντος. Η προχειρότητα της σημερινής Κυβέρνησης και το χάος που έχει δημιουργήσει η πολιτική σας δεν μπορεί να προσελκύσει επισκέπτες. Χωρίς μακροπρόθεσμο σχεδιασμό για ολοκληρωμένο τουριστικό προϊόν και κατάλληλο συντονισμό για την ανάδειξη του συγκριτικού τουριστικού πλεονεκτήματος της χώρας δεν είναι δυνατόν να επιτευχθεί ο στόχος ικανοποίησης των επισκεπτών, ώστε να γίνουν οι καλύτεροι πρεσβευτές της χώρας μας απανταχού της υφηλίου. 
Τέλος σας υπογραμμίζουμε για ακόμη μια φορά ότι, για να αναδειχθεί οτιδήποτε στην Ελλάδα θα πρέπει πρώτα από όλα να αφανίσετε το κομματικό κράτος, να καταπολεμήσετε τη γραφειοκρατία που οι ίδιοι τόσα χρόνια δημιουργήσατε και να μειώσετε μόνιμα τη φορολογία που οι ίδιοι επιβάλατε. Όταν τα προβλήματα έχουν ονοματεπώνυμο, τότε δεν μπορούμε να περιμένουμε από τους πρωταίτιους να επιλύσουν το γόρδιο δεσμό της διαφθοράς. 
(Χειροκροτήματα από την πτέρυγα των ΑΝΕΛ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κ. Πανούσης για επτά λεπτά.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Δεν υπάρχει Υπουργός στα έδρανα βέβαια, έτσι;  Η Κυβέρνηση λείπει από τα έδρανα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Υποθέτω ότι είναι για λόγους ανάγκης, για λίγα λεπτά. Ας περιμένουμε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Καμμία αντίρρηση. Υπάρχουν όμως σαράντα οκτώ Υπουργοί!</Speech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, μοιάζει οι πυλώνες της εθνικής οικονομίας - που παρέχει η φύση και η γεωγραφία και όχι το σχέδιο επιβίωσης του ελληνισμού- να είναι δύο: Από τη μια μεριά ο ήλιος και από την άλλη μεριά η θάλασσα, δηλαδή ο τουρισμός και η ναυτιλία. Και αυτά τα δύο τα έχουμε αφήσει στον αυτόματο πιλότο τον τελευταίο καιρό, στην λογική «αφού όλα πάνε καλά, γιατί να ασχοληθεί το κράτος;». 
Και έτσι λοιπόν θεωρούμε ότι ο τουρισμός μπορεί να αναπτυχθεί αυτοδύναμα, μόνος του, αυτονομημένος από όλα τα άλλα, τα οποία συνθέτουν την εικόνα της χώρας -μεταφορές, υπηρεσίες υγείας, υποδομές, ασφάλεια, εμπόριο- γιατί αυτή η εικόνα συγκροτείται από το σύνολο των λειτουργιών και παραγόντων μιας χώρας. Και όσο δύσκολα φτιάχνεται, τόσο εύκολα χαλάει αυτή η εικόνα, όταν απευθύνεται κυρίως σε ξένους και μέσα σε μία συγκεκριμένη κρίση. 
Το νομοσχέδιο αυτό δεν απαντάει στην ανάγκη δημιουργίας μίας εθνικής στρατηγικής για τον τουρισμό. Είναι ένα νομοσχέδιο «σκούπα» που προσπαθεί να συμμαζέψει ετερόκλητα και πολλές φορές άσχετα μεταξύ τους στοιχεία. Ταυτόχρονα το νομοσχέδιο έχει και ένα άγχος να υπερβεί αυτήν την εποχικότητα του ήλιου και της θάλασσας, δηλαδή του μικρού χρόνου της τουριστικής περιόδου, δημιουργώντας νέες μορφές τουρισμού -μαζικού, πολυτελείας, θεματικού, δραστηριοτήτων, εναλλακτικού, πολιτιστικού, θερμαλιστικού κ.λπ.- όμως τα νέα τουριστικά προϊόντα για να μπορέσει κανείς να τα προβάλει, θα πρέπει να έχει και μηχανισμούς προβολής και επικοινωνίας. Και θα επανέλθω σε αυτό. 
Έτσι λοιπόν η εποχικότητα είναι τα πρώτο πρόβλημα. 
Το εντελώς άναρχο και πολυδιασπασμένο πλαίσιο είναι το δεύτερο πρόβλημα. Σας θυμίζω ότι για πολύ καιρό πολλοί έκαναν ό,τι ήθελαν, όποτε το ήθελαν, όπως το ήθελαν και δεν λογοδοτούσαν πουθενά. Αυτό είχε ως αποτέλεσμα να έχουμε κορεσμένες περιοχές, κατεστραμμένες από την αναρχία, και σε μεγάλη έκταση να έχει καταστραφεί και ο περιβάλλων χώρος. 
Από την άλλη μεριά έχουμε μια απόλυτη -σχεδόν- εξάρτηση του τουρισμού της χώρας από ένα μοντέλο τουρισμού δύο-τριών συγκεκριμένων χωρών προέλευσης των επισκεπτών -Μεγάλη Βρετανία, Γερμανία στο παρελθόν, σήμερα έχουμε στραφεί όλοι στη Ρωσία- ενώ θα πρέπει να αυξήσουμε τη γκάμα εξωτερικών αγορών. Και θα επανέλθω σχετικά με το πώς μπορεί να γίνει αυτό κατά τη γνώμη μας. 
Έχουμε μια αρνητική επίδραση της οικονομικής κρίσης στο επίπεδο των παρεχομένων υπηρεσιών. Αυτό είναι αλήθεια -ειπώθηκε. Υπήρξαν τεράστιες ζημίες και μειώσεις όλα τα προηγούμενα χρόνια λόγω της κρίσης και έτσι πολλοί έχουν ρίξει το επίπεδο ποιότητας των υπηρεσιών, χωρίς να ρίχνουν τις τιμές. 
Με απλά λόγια, μειώνεται η τουριστική περίοδος, μειώνεται η αγοραστική δυνατότητα των επισκεπτών, αλλά οι επιχειρηματίες του τουρισμού προσπαθούν να έχουν τώρα σε δεκαπέντε μέρες τα έσοδα που είχαν τα προηγούμενα χρόνια σε διάστημα τριών μηνών. Και έτσι βλέπουμε να έχουμε αστρονομικές τιμές και χρεώσεις σε απλά προϊόντα και υπηρεσίες. 
Όμως αυτή η θεωρία του «μια και έξω», αυτή η λογική του «one-off», δεν δημιουργεί μια μακρόχρονη εμπιστοσύνη στον πελάτη, επισκέπτη, τουρίστα ο οποίος για να επιστρέψει την επόμενη χρονιά, θα πρέπει να έχει δει μια συνέχεια και στο ελληνικό κράτος και στην τουριστική μας πολιτική.
Η άλλη άποψη της καταστροφής του φυσικού περιβάλλοντος, της πολιτιστικής ισοπέδωσης και της ομογενοποίησης του παρεχόμενου προϊόντος τι έχει δημιουργήσει; Σε πολλές χώρες -και φοβάμαι και στην Ελλάδα- θα φτιάξουμε τεράστιες κατασκευές μπετόν του τύπου εργατικές κατοικίες πάνω στην παραλία και στη θάλασσα, όπου θα είναι η θάλασσα και μολυσμένη και ακατάλληλη. 
Δεν μπορούμε να θέλουμε να πετύχουμε τα πάντα, δηλαδή να έχουμε το απόλυτο κέρδος με καμμία ζημία στο περιβάλλον, γιατί στο μυαλό μας είναι ότι το περιβάλλον είναι εχθρός, ότι είναι πρόβλημα, ότι είναι εμπόδιο στην τουριστική ανάπτυξη, ενώ είναι συγκριτικό πλεονέκτημα. 
Στο μυαλό μας είναι ότι οι πολιτιστικές ιδιαιτερότητες κάθε περιοχής της Ελλάδας αποτελούν πρόβλημα και ότι πρέπει να ομογενοποιήσουμε τον πολιτισμό, για να λειτουργήσει ο τουρισμός. Αυτό είναι λάθος. 
Στο μυαλό μας είναι –και το νομοσχέδιο το έχει αυτό- ότι η τουριστική επιχειρηματικότητα τελικά είναι μια κατασκευαστική αγορά. Γενικώς, θέλουμε  να χτίζουμε δηλαδή. 
Όσον αφορά το θέμα του ΕΟΤ, δηλαδή το θέμα της επικοινωνίας, της προβολής και του μάρκετιγκ, γνωρίζουμε πολύ καλά τι συμβαίνει στην παγκόσμια τουριστική αγορά. Έχουμε ολιγοπώλιο τεσσάρων, πέντε τεράστιων πολυεθνικών operators. Γνωρίζουμε πώς «παίζουν» αυτοί οι παίκτες του ολιγοπωλίου και διαμορφώνουν πρακτικά τις παγκόσμιες τάσεις. Άρα πρέπει να λειτουργήσουμε στο επίπεδο επικοινωνίας και προβολής, αλλά προς θεού, με όρους του 2013.
Σήμερα γνωρίζουμε πολύ καλά ότι η παγκόσμια τουριστική επιχειρηματικότητα έχει μεταφερθεί στο διαδίκτυο. Κατά συνέπεια είναι μάλλον φαιδρό πλέον, να θεωρεί κανείς ότι υπάρχει ανάγκη μια χώρα να έχει γραφεία σε όλες τις χώρες με σκοπό να μοιράσει φυλλάδια και μπροσούρες στην εποχή του internet. Αυτά μπορούν να γίνουν κάλλιστα με μια τουριστική εκπροσώπηση της χώρας, με έναν τουριστικό εντεταλμένο των πρεσβειών μας. 
Θέλω να τελειώσω λέγοντας: Τι είναι τελικά ο τουρισμός και πώς πρέπει να το δούμε; Ο τουρισμός είναι εργαλείο εθνικής διπλωματίας, ιδίως σήμερα και άρα συμπεριλαμβάνει πολιτισμό, ιστορία και παιδεία. Ο τουρισμός είναι ένας τρόπος επικοινωνίας των λαών, δεν είναι ξενοδοχειακές κατασκευές και απλώς οικονομικοί δείκτες.
Η Δημοκρατική Αριστερά δεν συμφωνεί με αυτήν τη μονοδιάστατη προσέγγιση του νομοσχεδίου.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς. 
Στη θέση του κ. Κακλαμάνη θα μιλήσει ο κ. Υψηλάντης. 
Κύριε συνάδελφε, έχετε το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, κυρία Υπουργέ, το υπό συζήτηση σχέδιο νόμου για τον τουρισμό είναι το πρώτο που επεξεργαζόμαστε και καλούμαστε να ψηφίσουμε από της επανασυστάσεως του Υπουργείου Τουρισμού, για ζητήματα που σαφώς επιδιώκουν πρώτον, τη βελτίωση της διεθνούς ανταγωνιστικότητας του και δεύτερον, την ορθολογιστική αναδιάρθρωση πολλών δομών που λειτουργούν γι’ αυτόν και τον υποστηρίζουν. 
Πρέπει δε, να τονίσουμε ότι την κρίσιμη αυτή στιγμή για τη χώρα, ο τομέας αυτός αντέχει, παράγει και προσφέρει τα μέγιστα για την επίλυση του ελληνικού προβλήματος. 
Δεν πρέπει να λησμονούμε ότι ο τουριστικός τομέας προσφέρει γύρω στο 17% στο ΑΕΠ, στην απασχόληση το 19% του εργατικού δυναμικού και καλύπτει το 1/3 του ελλείμματος του εμπορικού ισοζυγίου. 
Με προοπτική το 2020, η άμεση και έμμεση συνεισφορά του τουρισμού μπορεί να ξεπεράσει τα πενήντα δισεκατομμύρια και να δημιουργήσει περί τις διακόσιες πενήντα χιλιάδες θέσεις εργασίας. 
Παρ’ όλα αυτά και την αληθινή ανάγκη ακόμη περισσότερων, παρεμβάσεων, προκειμένου να πετύχουμε την ενίσχυση της διεθνούς ανταγωνιστικότητας του ελληνικού τουρισμού, του ελληνικού τουριστικού προϊόντος, κατά τη συζήτηση του νομοσχεδίου στην επιτροπή, αλλά και στην Αίθουσα της Ολομελείας, ακούστηκαν από την Αντιπολίτευση –κυρίως από την Αξιωματική Αντιπολίτευση- θέσεις που δεν αρμόζουν στην υφή του τουριστικού μας προϊόντος και στο πλαίσιο που καλείται η χώρα να ανταγωνιστεί άλλες χώρες γειτονικές, εντός και εκτός Ευρωπαϊκής Ένωσης.
Ακούστηκαν χαρακτηρισμοί του τύπου «φτιάχνετε τουρισμό κομμένο και ραμμένο στα μέτρα των νεοφιλελεύθερων πολιτικών, πολιτικών που βλάπτουν τις λαϊκές τάξεις» και άλλα παρόμοια, αλλά και θεωρίες, τις οποίες αν τις ακούσουν άνθρωποι που ασχολούνται με το τουριστικό προϊόν, θα πουν ότι οι εκπρόσωποι στο ελληνικό Κοινοβούλιο είναι εκτός τόπου και χρόνου με συνέπειες –αν θέλετε- δυσάρεστες για έναν τομέα που –όπως προείπα- προσφέρει τόσα πολλά στην οικονομία μας. 
Θα ήθελα μέσα σε αυτά τα θέματα να πω ότι από πλευράς Αξιωματικής Αντιπολίτευσης, η οποία ασκεί και μια κριτική στη σημερινή προσπάθεια, το πρόγραμμα, το οποίο έχουμε διαβάσει και μελετήσει, απλώς μας καταγράφει θέσεις ασύνδετες και ανερμάτιστες. 
Αγνοούν και μιλούν πολλοί για το all inclusive, χωρίς να ξέρουν τη λειτουργία του μέσα στο σύστημα αυτό. Βεβαίως έχουν σταματήσει να προβάλουν τη μείωση του ΦΠΑ στο 13%, όπως ήταν η απαίτηση τόσο καιρό.
Τώρα που ήρθε μαζί με το νομοσχέδιο αυτή η προσπάθεια, έχουν αλλάξει τις θέσεις σχετικά με όλα αυτά τα ζητήματα τα οποία έχουμε μπροστά μας και πρέπει να αντιμετωπίσει ο ελληνικός τουρισμός πραγματικά. Αλίμονο αν μέναμε πίσω και αν δεν προχωρούσαμε σε τέτοια μέτρα που υλοποιούν έστω και μερικά άλλα, σαφώς σε ικανοποιητικό βαθμό, αιτήματα διαχρονικά, που είναι αναγκαία σήμερα όσο ποτέ άλλοτε στο χώρο του τουρισμού.
Αυτό επιτυγχάνεται με το υπό ψήφιση νομοσχέδιο και με τον καθορισμό των οργανωμένων υποδοχέων τουριστικών δραστηριοτήτων, τα σύνθετα τουριστικά καταλύματα, τα ξενοδοχεία συνιδιοκτησίας, τους ξενώνες φιλοξενίας νέων που υπάρχουν σε όλο τον κόσμο, τις προβλέψεις για ειδικές μορφές τουρισμού, τις λειτουργίες του ΕΟΤ και άλλων διατάξεων.
Επιθυμώ να εστιάσω στο λίγο χρόνο, σε ορισμένες παρατηρήσεις γενικού και επιμέρους ενδιαφέροντος. Το υπό ψήφιση νομοσχέδιο θεωρώ ότι είναι η αρχή και είναι μια πολύ σημαντική απόφαση. Πρέπει όμως ταυτόχρονα, σε αυτήν τη συζήτηση του τουρισμού, που είναι, όπως είπα, τόσο σπουδαία για την οικονομία μας και για το μέλλον της χώρας, να αναφερθούμε και σε άλλα θέματα, που θα συνδεθούν και θα προσφέρουν περαιτέρω στην οικονομία και στην αντιμετώπιση και της κρίσης που βιώνει η χώρα.
Θεωρώ ότι πρέπει επιτέλους να τεθεί το θέμα της μείωσης του ΦΠΑ και στις μεταφορές, σε ποσοστό τουλάχιστον 6,5%. Να φτάσουμε στο 6,5%. Πρέπει να μειώσουμε τα κόστη.
Θεωρώ ότι με τη μέθοδο αυτή, κυρία Υπουργέ, θα πείσουμε ότι μπορούμε να βγάλουμε περισσότερα και η χώρα θα ξαναρχίσει να λειτουργεί. Μικρό ποσοστό στο ΦΠΑ τις μεταφορές, λοιπόν, δημιουργία ενός πραγματικά σταθερού φορολογικού συστήματος στον τουριστικό τομέα. Ως προς τις επενδύσεις οι οποίες γίνονται στον τουρισμό, εκεί δηλαδή που παράγουμε περισσότερο και μπορούμε να προσφέρουμε, να ξεκινήσουμε και πιλοτικά να υπάρχει ένα τέτοιο σύστημα, ώστε να μην υπάρχει καμμία αμφισβήτηση και ταυτόχρονα να παταχθεί οποιοδήποτε ίχνος γραφειοκρατίας υπάρχει στις διαδικασίες αυτές.
Ήδη στο νομοσχέδιο, το οποίο καλούμαστε να ψηφίσουμε, υπάρχουν θετικές διατάξεις για την οργάνωση του Ελληνικού Οργανισμού Τουρισμού. Ήθελα να πω ότι η διεύθυνση της τουριστικής εκπαίδευσης που προβλέπεται στο νομοσχέδιο πρέπει να είναι η αρχή για την τουριστική εκπαίδευση. Πρέπει να δώσουμε έμφαση στην ιστορική Σχολή της Ρόδου κυρίως στο πρακτικό θέμα.
Αναφορικά με την αναδιάρθρωση των γραφείων του ΕΟΤ, θα πρέπει να προσέξουμε ορισμένα πράγματα.
Είναι θετικές οι δεσμεύσεις τις οποίες έχετε λάβει, κυρία Υπουργέ και για την εσωτερική αναδιάρθρωση των γραφείων τουρισμού -και αναφέρομαι στα περιφερειακά γραφεία και ιδιαίτερα στο γραφείο της Ρόδου- αλλά όσον αφορά το εξωτερικό θα πρέπει να θεωρήσουμε ότι, για παράδειγμα, στη Benelux το γραφείο θα εξυπηρετήσει περισσότερο το εθνικό και ευρωπαϊκό τουριστικό ενδιαφέρον, αν παραμείνει στις Βρυξέλλες. Αυτό από κάθε πλευρά…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κλείσω, κύριε Πρόεδρε, τις αναφορές μου στο νομοσχέδιο, δηλώνοντας ότι η Ρόδος, η πρωτεύουσα του ελληνικού τουρισμού, υπέστη αυτές τις μέρες που πέρασαν άλλο ένα μεγάλο, τεράστιο πλήγμα, μια περιβαλλοντική καταστροφή. Τα δάση στη νότια Ρόδο έχουν κατακαεί. Πιστεύουμε ότι θα ξανασταθεί όρθια, θα μπορέσει να ξεπεράσει αυτήν τη δοκιμασία. Θεωρούμε και ζητάμε και το ενδιαφέρον της Κυβέρνησης να εκδηλωθεί σε αυτό το σημείο, στην αντιμετώπιση των καταστροφών που επήλθαν.
Σας ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Κατσαφάδος έχει το λόγο για επτά λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, το νομοσχέδιο που συζητάμε σήμερα, δημιουργεί ένα νέο πλαίσιο για τον τουρισμό. Αποτυπώνει μία νέα πολιτική και μία νέα προσέγγιση. 
Η χώρα μας, εάν διαθέτει ένα συγκριτικό πλεονέκτημα, αυτό είναι οι υποδομές που διαθέτει στον τουρισμό, αλλά και το ανθρώπινο κεφάλαιο που δραστηριοποιείται ή εργάζεται στον συγκεκριμένο τομέα. 
Η έννοια της τουριστικής ανάπτυξης αποκτά μία άλλη διάσταση κάτω από τις νέες συνθήκες που διαμορφώνονται. Είναι σαφές ότι το μονοδιάστατο μοντέλο τουριστικής ανάπτυξης έχει αγγίξει τα όριά του. Στη διεθνή τουριστική αγορά δεν είμαστε μόνοι μας. Υπάρχουν ανταγωνίστριες χώρες που προσπαθούν να είναι πιο ευέλικτες και πιο ανταγωνιστικές. Αυτό σημαίνει ότι η Ελλάδα πρέπει να αφήσει πίσω της το μονοδιάστατο μοντέλο τουριστικής ανάπτυξης, να διαφοροποιήσει το τουριστικό της προϊόν, να το εμπλουτίσει, να βάλει τις βάσεις για την ανάπτυξη νέων ή εναλλακτικών μορφών τουρισμού, να είναι σε θέση να προσφέρει νέα προϊόντα και υπηρεσίες στον τουρισμό. Όλα αυτά, όμως, δεν μπορούν να είναι αποκομμένα από την ανάγκη να στηριχθούν οι επιχειρηματίες που δραστηριοποιούνται στο συγκεκριμένο τομέα.
Η προσωπική μου λοιπόν εκτίμηση είναι, ότι οι βασικές αυτές αρχές εμπεριέχονται στο νομοσχέδιο που συζητάμε σήμερα. Η κυρία Υπουργός κατά τη συζήτηση του νομοσχεδίου στην επιτροπή αναφέρθηκε στους στόχους ενός εθνικού σχεδίου για τον τουρισμό. Με τους στόχους αυτούς δεν μπορεί κανείς παρά να συμφωνήσει αλλά και να τους ενισχύσει με συμπληρωματικές προτάσεις και ιδέες. Φαίνεται όμως, ότι για κάποιους, ακόμα και σε έναν τομέα της οικονομίας που εξακολουθεί να προσφέρει πλούτο και έσοδα, η συναίνεση είναι άγνωστη λέξη. 
Ποιοι θα πρέπει να είναι οι στόχοι; Η ενίσχυση της επιχειρηματικότητας και των επενδύσεων, η διαφοροποίηση και ο εμπλουτισμός του τουριστικού προϊόντος μας, η διασφάλιση της ποιότητας, αλλά και η αξιοποίηση του ανθρώπινου δυναμικού. Το νομοσχέδιο που έρχεται προς ψήφιση στη Βουλή στοχεύει στη διαμόρφωση ενός νέου πλαισίου τουριστικής ανάπτυξης και δημιουργεί ένα νέο θεσμικό πλαίσιο, εξαλείφει γραφειοκρατικές αγκυλώσεις, δημιουργεί προϋποθέσεις για νέα προϊόντα και υπηρεσίες. 
Αρχικά θα ήθελα να καταγράψω ως ιδιαίτερα θετική εξέλιξη, την επιτάχυνση και την απλοποίηση των διαδικασιών για την αδειοδότηση μίας επιχείρησης που δραστηριοποιείται στον τομέα του τουρισμού. Η δυνατότητα, η οποία δίνεται για ηλεκτρονική υποβολή των δικαιολογητικών, είναι βέβαιο ότι ελαχιστοποιεί τον απαιτούμενο χρόνο και παρακάμπτει ένα μεγάλο μέρος της γραφειοκρατίας. Ακόμα και η διάταξη για την ηλεκτρονική υποβολή των δικαιολογητικών για τη χορήγηση του ειδικού σήματος είναι μία θετική εξέλιξη.
Σημαντική καινοτομία, ως προς τη διαφοροποίηση του τουρισμού μας με την εισαγωγή νέων προϊόντων και υπηρεσιών, επιτελείται με την εισαγωγή τής έννοιας του οργανωμένου υποδοχέα τουριστικών δραστηριοτήτων. Πρακτικά αυτό σημαίνει ότι δημιουργούνται οι προϋποθέσεις για τη δημιουργία χώρων ανάπτυξης τουριστικών δραστηριοτήτων μεγάλης κλίμακας. Δίνεται η δυνατότητα ανάπτυξης τέτοιων υποδομών σε νησιά μεγαλύτερα των ενενήντα τετραγωνικών χιλιομέτρων, με παράλληλη μέριμνα για την προστασία του φυσικού περιβάλλοντος και την αποφυγή αλλοίωσης των χαρακτηριστικών, που ταυτίζονται με το νησιωτικό χαρακτήρα. Συγκεκριμένα, καθορίζεται ότι το ανώτατο προβλεπόμενο όριο του συντελεστή δόμησης είναι 0,05. 
Θετικές είναι και οι αλλαγές που έγιναν και αφορούν τα σύνθετα τουριστικά καταλύματα. Δεν θα συμπεριλαμβάνουν μόνο εγκαταστάσεις ειδικής τουριστικής υποδομής, όπως μαρίνες, συνεδριακά κέντρα ή γήπεδα γκολφ, αλλά και εγκαταστάσεις ιαματικού και θερμαλιστικού τουρισμού, κέντρα ευεξίας και αναζωογόνησης. Αυτή η αλλαγή είναι ιδιαίτερα σημαντική για νησιά και περιοχές που διαθέτουν ιαματικές πηγές. Η ανάπτυξη του ιαματικού τουρισμού δεν μπορεί να γίνει χωρίς υποδομές. Δίνεται επίσης η δυνατότητα σε ξενοδοχεία να μετατραπούν σε σύνθετα τουριστικά καταλύματα, να εκσυγχρονιστούν εκ βάθρων, να υπάρξουν επενδυτικές και επιχειρηματικές συνεργασίες στον τουριστικό τομέα.
Υπάρχει επίσης αλλαγή της νομοθεσίας για τις ΠΟΤΑ, που ουσιαστικά αποτελούν το βασικό υποδοχέα σύνθετων τουριστικών καταλυμάτων. Στο εξής πρέπει να έχουν έκταση άνω των οκτακοσίων στρεμμάτων και στο 85% να είναι ιδιόκτητη. Καθορίζεται με απόλυτη σαφήνεια ότι τα κτήρια τουριστικών εγκαταστάσεων πρέπει να βρίσκονται σε απόσταση πενήντα μέτρων από τη γραμμή του αιγιαλού και οι τουριστικές κατοικίες σε απόσταση τριάντα μέτρων.
Πολλοί είναι αυτοί που κινδυνολογούν για την τουριστική κατοικία και αναφέρονται στο αποτυχημένο μοντέλο ανάπτυξης τουριστικής κατοικίας που έγινε στην Ισπανία. Κατ’ αρχάς πρέπει να πούμε ότι συγκρίνουμε ανόμοιες περιπτώσεις. Στην Ισπανία υπήρχε και άναρχη ανάπτυξη και άναρχη δόμηση. Υπήρχαν δεκαπλάσιοι συντελεστές δόμησης, που δημιούργησαν πυκνές εγκαταστάσεις και πολυώροφα κτήρια. Εδώ όμως δεν υπάρχει κάτι τέτοιο. 
Υπάρχει αυξημένη ζήτηση, κυρίες και κύριοι συνάδελφοι, για την τουριστική κατοικία και αυτό πρέπει να το αξιοποιήσουμε. Τα σύνθετα και οργανωμένα τουριστικά καταλύματα αποτελούν κάτι νέο και η δυσανεξία ορισμένων απέναντι στις αλλαγές και στο νέο, δυστυχώς δεν κρύβεται. Ουσιαστικά είναι ένα νέο προϊόν που θα δώσει ώθηση. Υπάρχει πλέον, ένα πλαίσιο για να ενοποιηθούν εγκαταστάσεις και μικρές διάσπαρτες τουριστικές μονάδες, ιδιαίτερα σε περιοχές που η έννοια της τουριστικής ανάπτυξης είναι υποβαθμισμένη ή φθίνουσα. 
Στα θετικά του νομοσχεδίου συμπεριλαμβάνεται και η δυνατότητα που δίνεται σε δήμους και περιφέρειες να νοικιάζουν ή να παραχωρούν προς αξιοποίηση, ακίνητα, τα οποία έχουν, για να αναπτυχθούν δραστηριότητες που σχετίζονται με τον τουρισμό.
Κυρίες και κύριοι συνάδελφοι, θέλω και εγώ να καταθέσω σε αυτό το σημείο τον προβληματισμό μου για την απώλεια εσόδων, τη μεγάλη φοροδιαφυγή και εισφοροδιαφυγή που συντελείται από τουριστικές κατοικίες που νοικιάζονται παράνομα από Έλληνες ή και αλλοδαπούς ιδιοκτήτες. 
Εδώ πρέπει να παραδεχθούμε ότι οι ελεγκτικοί μηχανισμοί δεν έχουν ασχοληθεί με αυτές τις περιπτώσεις που συνιστούν ένα τεράστιο πρόβλημα. Είναι λοιπόν προς τη σωστή κατεύθυνση η κίνηση του Υπουργείου να δημιουργήσει ένα κανονιστικό πλαίσιο για τη νομιμοποίησή τους. 
Θεωρώ όμως ότι θα πρέπει και οι ιδιοκτήτες αυτών των κατοικιών να επωμίζονται τα ίδια βάρη που επωμίζονται οι ιδιοκτήτες των μικρών οικογενειακών επιχειρήσεων και αναφέρομαι στα ενοικιαζόμενα δωμάτια. Δεν είναι αποδεκτό ούτε κοινωνικά δίκαιο να υποχρεούνται σε ασφάλιση στον ΟΑΕΔ όσοι έχουν έξι ενοικιαζόμενα δωμάτια και να μην ισχύει το ίδιο για τους ιδιοκτήτες των τουριστικών κατοικιών, σε μια περίοδο μάλιστα, που το ασφαλιστικό μας σύστημα χρειάζεται πόρους για να καταστεί βιώσιμο. Νομίζω λοιπόν ότι η συγκεκριμένη διάταξη πρέπει να επανεξεταστεί. 
Κυρίες και κύριοι συνάδελφοι, χρειαζόμαστε οπωσδήποτε ένα νέο πλαίσιο και ένα νέο πρότυπο τουριστικής ανάπτυξης, ένα εθνικό σχέδιο τουρισμού, που θα δίνει δυνατότητα στον αγροτουρισμό, στον ιαματικό, στον ιατρικό, στο θρησκευτικό, αλλά και στο θαλάσσιο τουρισμό, με θεματικά θαλάσσια πάρκα στο Αιγαίο και στο Ιόνιο, που θα μπορέσει να προβάλει τη μεγάλη ιστορία και το μεγάλο πολιτισμό της πατρίδας μας, με ευελιξία στις δυνατότητες μετακίνησης των τουριστών, όπως έγινε με το θεσμό των υδροπλάνων, με ενίσχυση της κρουαζιέρας, που ο Πειραιάς θα πρέπει να καταστεί home port λιμάνι γι’ αυτήν. 
Το νέο λοιπόν νομοσχέδιο προσπαθεί και θέτει τις βάσεις για όλα αυτά, για έναν τομέα που μαζί με τη ναυτιλία αποτελούν τα μεγάλα μας πλεονεκτήματα. Γι’ αυτούς τους λόγους λοιπόν, υπερψηφίζω ,το συγκεκριμένο νομοσχέδιο
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Το λόγο έχει ο κ. Ταλιαδούρος.</ChairmanSpeech>
<Speech><Parlmember>ΣΠΥΡΙΔΩΝ ΤΑΛΙΑΔΟΥΡΟΣ</Parlmember>: Κυρίες και κύριοι συνάδελφοι, το νομοσχέδιο που συζητούμε σήμερα, είναι αποτέλεσμα αναλυτικής διαβούλευσης και διαλόγου μεταξύ όλων των αρμοδίων φορέων. 
Έχει ως στόχο την προώθηση της τουριστικής πολιτικής της πατρίδας μας προς την κατεύθυνση της προσφοράς υψηλής ποιότητας και ανταγωνιστικών τουριστικών προϊόντων, που θα προσελκύσουν επενδύσεις και θα συμβάλουν με τον τρόπο αυτό στην ανάπτυξη. 
Στόχος είναι η πλήρης αναδιάρθρωση του εθνικού τουριστικού προϊόντος μέσα από την αναβάθμιση των υπηρεσιών και των διαδικασιών, διασφαλίζοντας σταθερό οικονομικό περιβάλλον, νέες επενδυτικές και αναπτυξιακές ευκαιρίες και αύξηση της τουριστικής κίνησης προς τη χώρα μας. 
Ο τουρισμός ιδιαίτερα μάλιστα στη σημερινή δύσκολη οικονομική συγκυρία, αποτελεί καθοριστικό παράγοντα προόδου και ευημερίας για ολόκληρη την Ελλάδα. Συγκεκριμένα με αυτό το σχέδιο νόμου, πρώτον, συγκροτείται ένα νέο θεσμικό πλαίσιο, που επιτρέπει την άσκηση της νέας τουριστικής πολιτικής, της πολιτικής των οργανωμένων τουριστικών αναπτύξεων, προσφέροντας υψηλής ποιότητας τουριστικά προϊόντα. 
Δίνεται προτεραιότητα, στο πλαίσιο της παγκοσμιοποίησης και του διεθνούς ανταγωνισμού, στη δημιουργία σύνθετων και οργανωμένων τουριστικών εγκαταστάσεων που υπόκεινται σε αυστηρό περιβαλλοντικό έλεγχο, τόσο ως προς τη λειτουργία τους όσο και ως προς το σεβασμό προς το περιβάλλον, με παράλληλη στήριξη των μικρών ξενοδοχειακών μονάδων.
Δεύτερον, διαμορφώνεται ένα νέο πρότυπο τουριστικής ανάπτυξης που έχει ως στόχο την αναβάθμιση της ποιότητας του τουριστικού προϊόντος και τη μετάβαση σε ένα ποιοτικό, διαφοροποιημένο και πολυθεματικό τουρισμό, οικονομικά αποδοτικότερο, που απευθύνεται σε κοινό με υψηλότερες απαιτήσεις. Κατά την εφαρμογή του νέου θεσμικού πλαισίου, θα πρέπει να διαμορφωθεί βεβαίως και ένα πρότυπο ανάπτυξης που θα σέβεται το φυσικό περιβάλλον καθώς και τις αρχές της αειφορίας.
Τρίτον, λύνονται σημαντικά προβλήματα, τα οποία υπάρχουν ιδιαίτερα στο κομμάτι που αφορά στη γραφειοκρατία, τη χωροταξία και την πολεοδομία. Με τον τρόπο αυτό επέρχεται απλούστευση των διαδικασιών, η οποία θα συμβάλει στην προσέλκυση επενδυτών και στην τόνωση της τουριστικής επιχειρηματικότητας της χώρας μας. 
Τέταρτον, δημιουργούνται σταθερές δομές υποστήριξης των πολιτικών, των επιλογών και των διαδικασιών του τουρισμού με την ενίσχυση του επιτελικού και στρατηγικού ρόλου του Υπουργείου Τουρισμού και την αναδιάρθρωση του ΕΟΤ με ένα σκοπό, τη διευκόλυνση των επενδύσεων. 
Επίσης με τις ρυθμίσεις του νομοσχεδίου, εκτός από το θαλάσσιο τουρισμό, λαμβάνεται μέριμνα και για τον ορεινό τουρισμό. Δίνεται λύση στο πρόβλημα της αδειοδότησης των χιονοδρομικών κέντρων της χώρας μας, ώστε να μπορούν να αξιοποιήσουν τα ευρωπαϊκά προγράμματα χρηματοδότησης, να αναπτυχθούν και να προσελκύεται τουρισμός και στις ορεινές περιοχές της πατρίδας μας. Η Ελλάδα έχει και θάλασσα, έχει και βουνά. Πρέπει και τα δύο να τα αξιοποιήσουμε. 
Ρυθμίζονται θέματα για τον ιαματικό τουρισμό και τα κέντρα αναζωογόνησης. Είναι σημαντικό ότι ανάμεσα στις δράσεις που έχει προωθήσει μέχρι σήμερα το Υπουργείο Τουρισμού, είναι η ενίσχυση του θρησκευτικού τουρισμού. Έχει υπογραφεί πρωτόκολλο -και αυτό είναι ιδιαίτερα σημαντικό- συνεργασίας μεταξύ της Εκκλησίας της Ελλάδος και του Υπουργείου. Έχει συγκροτηθεί επιτροπή που προωθεί το προϊόν των προσκυνηματικών περιηγήσεων, διαμορφώνοντας τον προσκυνηματικό χάρτη της Ελλάδας. 
Θεωρώ ότι σε αυτό το πλαίσιο, προτεραιότητα θα πρέπει να δοθεί και να ενταχθούν στη προσκυνηματική περιήγηση τα ιστορικά μοναστήρια της κεντρικής Ελλάδας, των Αγράφων και της Πίνδου, που μπορούν να αποτελέσουν σημαντικό πόλο έλξης τουριστών από όλο τον κόσμο και να συμβάλει στην ανάπτυξη πολλών περιοχών της ορεινής περιφέρειας της πατρίδας μας. Η τουριστική ανάπτυξη των ορεινών περιοχών που συνδέονται με την ιστορία του τόπου μας, πρέπει να στηριχθεί και να προωθηθεί ιδιαίτερα προς τις βαλκανικές χώρες. 
Με τις οργανωμένες και συντονισμένες αυτές παρεμβάσεις ο τουρισμός θα αναδειχθεί σε καθοριστικό παράγοντα προόδου, συμβάλλοντας ουσιαστικά στην ανάπτυξη που έχει ανάγκη η πατρίδα μας και οι πολίτες. 
Κυρίες και κύριοι συνάδελφοι -και κλείνω με αυτό- το νομοσχέδιο διαμορφώνει πραγματικά μία νέα τουριστική πολιτική. Προωθεί ένα νέο πρότυπο τουριστικής ανάπτυξης. Για τους λόγους αυτούς το υπερψηφίζω και το στηρίζω.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς.
Το λόγο έχει η Υπουργός Τουρισμού για δεκαοκτώ λεπτά.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού):  Κυρίες και κύριοι συνάδελφοι, σήμερα βρισκόμαστε σε μία κρίσιμη και ιδιαίτερα σημαντική, θα έλεγα, συγκυρία για τον ελληνικό τουρισμό. 
Ένα χρόνο μετά τις εθνικές εκλογές ο ελληνικός τουρισμός κατακτά βήμα-βήμα την πρωταγωνιστική θέση που του αναλογεί. Έχουν ήδη μπει οι βάσεις για να αποκτήσει η χώρα μακροχρόνια, βιώσιμη και υγιή τουριστική ανάπτυξη. Έναν χρόνο μετά τις εκλογές, ο ελληνικός τουρισμός θωρακίζεται θεσμικά, αποκτά ένα σύγχρονο νομοθετικό πλαίσιο, απαλλάσσεται από βάρη και κακοδαιμονίες δεκαετιών και αναδεικνύει τα συγκριτικά του πλεονεκτήματα. Το κράτος χαράσσει και εφαρμόζει ένα συγκροτημένο, εθνικό, στρατηγικό σχέδιο ανάπτυξης του τουρισμού. 
Παράλληλα, ο ιδιωτικός τομέας καταλαμβάνει τη θέση που του αρμόζει ως κοινωνικός εταίρος με πολλά δικαιώματα αλλά και εξίσου πολλές υποχρεώσεις. Με αυτόν τον τρόπο, ο καθένας κάνει τη δουλειά που του αναλογεί, χωρίς παρερμηνείες, χωρίς παρεξηγήσεις και με ξεκάθαρους στόχους: Την υπεράσπιση του δημοσίου συμφέροντος, την υγιή ανάπτυξη της επιχειρηματικότητας και κυρίως την επιτυχία του ελληνικού τουρισμού και τη διάχυση των ωφελειών σε ολόκληρη την ελληνική κοινωνία. 
Σε αυτήν την αλληλουχία οι Έλληνες πολίτες αντιλαμβάνονται πλέον, τη δύναμη του τουρισμού ως κεντρικού παράγοντα προόδου και ευημερίας για ολόκληρη την Ελλάδα και όχι μόνο για τις τουριστικές περιοχές. Η Κυβέρνηση αποδεικνύει στην πράξη με συγκεκριμένα έργα ότι αναγνωρίζει την τεράστια σημασία του τουρισμού και την προοπτική που προσφέρει, στην προσπάθεια ανασυγκρότησης της οικονομίας της χώρας. 
Κυρίες και κύριοι συνάδελφοι, μέσα σε ένα χρόνο διανύσαμε μία σημαντική απόσταση. Από την περίοδο της ηττοπάθειας, της μοιρολατρίας και του αυτόματου πιλότου περάσαμε στην περίοδο που σχεδιάζουμε, που αισιοδοξούμε για τον ελληνικό τουρισμό. 
Με την ξεκάθαρη πολιτική επιλογή του Πρωθυπουργού ότι ο τουρισμός αποτελεί κορυφαία κυβερνητική προτεραιότητα, χαράξαμε ένα σχέδιο εθνικής στρατηγικής το οποίο εξυπηρετεί συγκεκριμένους στόχους: Την αύξηση του αριθμού των εισερχόμενων τουριστών, την ποιοτική αναβάθμιση των τουριστικών υποδομών, την προσέλκυση τουρισμού υψηλών απαιτήσεων, την αύξηση της απασχόλησης και του τουριστικού εισοδήματος.
Τα πρώτα στοιχεία δείχνουν ότι οι κόποι όλων αποδίδουν. Και όταν λέω «όλων», κυριολεκτώ. Και ως Αντιπολίτευση, αλλά και ως Υπουργός Τουρισμού έκανα εκκλήσεις για κοινωνική ειρήνη, συνεννόηση και συνεργασία. Ζητούσα να γίνει ο τουρισμός εθνική υπόθεση, ένα κοινό στοίχημα για μια σημαντική εθνική επιτυχία. Σε μεγάλο βαθμό το πετύχαμε. Οι επιχειρηματίες του τουρισμού, οι εργαζόμενοι και η ελληνική κοινωνία έδειξαν να αντιλαμβάνονται όλοι την εθνική διάσταση που έχει ο ελληνικός τουρισμός, κάτι που είναι ένα μεγάλο, ένα σημαντικό βήμα ωριμότητας. Όμως ένα είναι σίγουρο. Ότι έχουμε πολύ δρόμο ακόμα μπροστά μας και ότι δεν είναι καιρός ούτε για πανηγυρισμούς αλλά ούτε και για χαλάρωση. Είναι καιρός για πιο εντατικούς ρυθμούς, για πιο τολμηρές κινήσεις. Είναι καιρός για νέες συνθέσεις, για περισσότερα και γρηγορότερα βήματα. 
Στόχος για το 2012 ήταν να κλείσει η χρονιά με τις λιγότερες δυνατές απώλειες, να μπορέσει ο τουρισμός να αποτελέσει μια ιστορία επιτυχίας της Ελλάδας και των Ελλήνων που μπορούν και αντιμετωπίζουν την κρίση, να στείλουμε το μήνυμα ότι η Ελλάδα μπορεί και αλλάζει όχι μόνο την εικόνα της, αλλά και τον τρόπο που σκέφτεται, που παράγει, που αντιδρά στην κρίση. 
Ο πρώτος στόχος επετεύχθη. Το 2012 έκλεισε πολύ καλύτερα απ’ ό,τι αρχικά αναμέναμε. Η πολιτική σταθερότητα με την ύπαρξη μιας ισχυρής Κυβέρνησης που αποφάσισε να επενδύσει στον τουρισμό, η εφαρμογή ενός άμεσου σχεδίου για ταχεία ανάκαμψη επέδρασαν καταλυτικά. 
Στόχος για το 2013 ήταν και είναι να πραγματοποιηθεί η ολική επαναφορά του ελληνικού τουρισμού στον παγκόσμιο τουριστικό χάρτη. Ο δεύτερος στόχος επιτυγχάνεται. Μάλιστα για ενημέρωση των συναδέλφων, θέλω να καταθέσω για τα Πρακτικά τα επίσημα στοιχεία της Τράπεζας της Ελλάδος, από τα οποία προκύπτει ότι το ταξιδιωτικό ισοζύγιο για το πρώτο πεντάμηνο του 2013 παρουσίασε πλεόνασμα πάνω από 1 δισεκατομμύριο ευρώ με αύξηση των ταξιδιωτικών εισπράξεων κατά 15,4%, ενώ η αύξηση των αφίξεων ήταν 9,5%, γεγονός που σημαίνει ότι αυξήθηκε και η μέση, ανά ταξίδι, δαπάνη. 
(Στο σημείο αυτό η Υπουργός Τουρισμού κ. Όλγα Κεφαλογιάννη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εφαρμόσαμε μια επιθετική πολιτική συνεχούς παρουσίας στα ξένα Μέσα Μαζικής Ενημέρωσης, με στόχο την αλλαγή της εικόνας που είχε διαμορφωθεί τα τελευταία χρόνια της κρίσης και την αντιμετώπιση όλων των αρνητικών στερεοτύπων. 
Παράλληλα, ξεκινήσαμε την προώθηση σημαντικών αλλαγών σε όλο το φάσμα της τουριστικής πολιτικής με τη συνεργασία πολλών Υπουργείων. Έτσι το Υπουργείο Τουρισμού απέκτησε τον αναγκαίο επιτελικό και συντονιστικό του ρόλο. 
Επόμενος στόχος για το 2014 είναι η μακροχρόνια ανάπτυξη, είναι να γίνει ο ελληνικός τουρισμός ένας ώριμος, σύγχρονος και κερδοφόρος κλάδος της ελληνικής οικονομίας, ανθεκτικός στις συγκυρίες, δυνατός στις κρίσεις, διαρκώς εξελισσόμενος. Για να επιτευχθεί και ο τρίτος στόχος στο σύνολό του, χρειάζεται συντονισμένη και σε βάθος δουλειά, μεγάλο μέρος της οποίας οφείλει να είναι θεσμικού χαρακτήρα. 
Σ’ αυτήν την κατεύθυνση και με αυτούς τους στόχους κινείται και το σχέδιο νόμου που συζητούμε σήμερα, διότι η μακροπρόθεσμη και βιώσιμη άνοδος για τον ελληνικό τουρισμό επιτυγχάνεται μέσω έξι κεντρικών κατευθύνσεων. 
Η πρώτη κατεύθυνση είναι η ενίσχυση της επιχειρηματικότητας και η διευκόλυνση των επενδύσεων. 
Η δεύτερη κατεύθυνση είναι η διαφοροποίηση του τουριστικού προϊόντος με την εισαγωγή νέων ειδών τουριστικών εκμεταλλεύσεων. 
Η τρίτη κατεύθυνση είναι η διασφάλιση της ποιότητας στις τουριστικές υποδομές και υπηρεσίες. 
Η τέταρτη κατεύθυνση είναι ο εμπλουτισμός της τουριστικής προσφοράς με τον εκσυγχρονισμό και την κωδικοποίηση του θεσμικού πλαισίου ορισμένων ειδικών μορφών τουρισμού. 
Η πέμπτη κατεύθυνση είναι η αξιοποίηση του ανθρώπινου δυναμικού της χώρας με την αναβάθμιση της επαγγελματικής εκπαίδευσης και τη δημιουργία νέων και νέου τύπου θέσεων εργασίας. 
Η έκτη κατεύθυνση είναι η βελτίωση της αποδοτικότητας των επιτελικών και εκτελεστικών δομών τουριστικής πολιτικής. 
Το σχέδιο νόμου που συζητούμε σήμερα, υπηρετεί όλες τις παραπάνω κατευθύνσεις, ενώ οι παρεμβάσεις που υπολείπονται θα ολοκληρωθούν σε σύντομο χρονικό διάστημα. Είναι προϊόν μεθοδικής επεξεργασίας, συστηματικής συνεργασίας με συναρμόδια Υπουργεία και εξαντλητικής διαβούλευσης με κοινωνικούς και κλαδικούς φορείς. Διαμορφώνει ένα λειτουργικό και σύγχρονο επενδυτικό περιβάλλον, προάγει ένα νέο και ουσιαστικά αναβαθμισμένο προϊόν. Διαμορφώνει μια νέα πραγματικότητα για την εγχώρια αλλά και για τη διεθνή τουριστική επιχειρηματικότητα. 
Κυρίες και κύριοι συνάδελφοι, στο πρώτο μέρος του, υπό συζήτηση, νομοσχεδίου εισάγονται νέοι και σημαντικοί θεσμοί τουριστικής δραστηριότητας. Έχοντας ως στόχο την προσέλκυση και διευκόλυνση των επενδύσεων, παρεμβαίνουμε όπου χρειάζεται στο υφιστάμενο θεσμικό πλαίσιο. Με σεβασμό στο φυσικό και πολιτιστικό περιβάλλον, δίνουμε προτεραιότητα στη δημιουργία σύνθετων και οργανωμένων τουριστικών αναπτύξεων, που, βεβαίως, υπόκεινται σε αυστηρό περιβαλλοντικό έλεγχο. Εισάγουμε νέα προϊόντα, που δεν περιλαμβάνονταν στο υφιστάμενο ειδικό χωροταξικό σχέδιο για τον τουρισμό. Δημιουργούμε το κατάλληλο περιβάλλον, για να αναπτυχθούν οι οργανωμένοι υποδοχείς τουριστικών δραστηριοτήτων. 
Στο σημείο αυτό θέλω να επισημάνω ότι η φύση των προτεινόμενων ρυθμίσεων επιβάλλει τη θεσμοθέτηση μέσω της κοινοβουλευτικής νομοθετικής διαδικασίας και όχι με μία κοινή υπουργική απόφαση, όπως είναι το ειδικό χωροταξικό σχέδιο για τον τουρισμό. 
Το συγκεκριμένο δε σχέδιο νόμου δεν χωροθετεί αφ’ εαυτού οργανωμένους υποδοχείς τουριστικών δραστηριοτήτων. Δεν μοιράζει αξίες γης. Η εισαγόμενη διάταξη απλώς δεν απαγορεύει την ίδρυσή τους. 
Κάθε επένδυση θα κρίνεται βάσει των ειδικών χαρακτηριστικών της με αυστηρούς  περιβαλλοντικούς και αρχιτεκτονικούς κανόνες. Κάθε επένδυση θα εγκρίνεται με τις προβλεπόμενες διοικητικές διαδικασίες, χωρίς καμμία έκπτωση. 
Χαρακτηριστικό είναι το παράδειγμα των νησιωτικών περιοχών όπου ο ανώτατος επιτρεπόμενος συντελεστής δόμησης προβλέπεται στο 0,05 για νησιά άνω των ενενήντα τετραγωνικών χιλιομέτρων. Αντίστοιχα ο ίδιος συντελεστής δόμησης προβλέπεται και για τη δόμηση κατοικίας σε περιοχές εκτός σχεδίων πόλεων και εντός ορίων οικισμών. 
Στο σημείο αυτό θα ήθελα να παρατηρήσω, σε σχέση με την επιστολή που κατέθεσε για τα Πρακτικά ο κ. Κριτσωτάκης, μία επιστολή νησιωτικών δημάρχων, την οποία ουδέποτε μας κοινοποίησαν -αντιπαρέρχομαι και το γεγονός ότι τουλάχιστον δύο δήμαρχοι που ρωτήσαμε, δεν έχουν ιδέα για την υπογραφή τους- ότι οι Δήμοι Μυκόνου, Σύρου, Θήρας, Σικίνου, Παξών, Λειψών και πολλοί άλλοι δεν έχουν κανένα λόγο να εκδηλώνουν την αντίθεσή τους με το σχέδιο νόμου, καθώς εκφεύγουν του πεδίου εφαρμογής του. Όπως έχουμε ήδη κατ’ επανάληψη τονίσει, οι διατάξεις για τα σύνθετα τουριστικά καταλύματα και για τους οργανωμένους υποδοχείς τουριστικών δραστηριοτήτων εφαρμόζονται μόνο σε νησιά με έκταση μεγαλύτερη των ενενήντα τετραγωνικών χιλιομέτρων. 
Το επιχείρημα ότι το σχέδιο νόμου ανοίγει το δρόμο για τη μαζική δόμηση κατοικιών, υπό το πρόσχημα της τουριστικής ανάπτυξης, απαντάται από μία απλή προσεκτική ανάγνωση του σχεδίου νόμου, το οποίο διατρέχεται από το πνεύμα και το σκοπό να προωθήσει την οργανωμένη τουριστική ανάπτυξη αντί της άναρχης, εκτός σχεδίου, ανάπτυξης τουριστικών δραστηριοτήτων, που έχουν συμβάλει στο μοντέλο ανάπτυξης του τουρισμού στη χώρα μέχρι σήμερα. 
Για του λόγου το αληθές καταθέτω για τα Πρακτικά μία φωτογραφία που αποτυπώνει το χάος της σημερινής, εκτός σχεδίου, δόμησης. Αν θέλετε, πιστεύετε ότι αυτό εδώ είναι κατασκευή διακοσίων τετραγωνικών, σε τέσσερα  στρέμματα. 
(Στο σημείο αυτό η Υπουργός Τουρισμού κ. Όλγα Κεφαλογιάννη καταθέτει για τα Πρακτικά την προαναφερθείσα φωτογραφία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Άλλωστε, όπως έχουμε πει πολλές φορές, οι τουριστικές επενδύσεις εντός οργανωμένων υποδοχέων υπόκεινται σε ιδιαίτερα αυστηρό διαδικαστικό και περιβαλλοντικό έλεγχο, στρατηγική μελέτη περιβαλλοντικών επιπτώσεων, προληπτικό έλεγχο συνταγματικότητας από το Συμβούλιο της Επικρατείας, έγκριση από τον Πρόεδρο της Δημοκρατίας.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έγκριση από τον Πρόεδρο της Δημοκρατίας;</Speech> 
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Υπογράφεται με Προεδρικό Διάταγμα. Όμως, δεν θα απαντήσω τώρα σε εσάς.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άλλο υπογράφεται, άλλο εγκρίνεται.</Speech> 
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Το υπό διαβούλευση νέο ειδικό χωροταξικό σχέδιο για τον τουρισμό θα δώσει τις ειδικότερες κατευθύνσεις και προτεραιότητες για τους οργανωμένους υποδοχείς και τις υπόλοιπες αναπτύξεις. Με στοχευμένες παρεμβάσεις βελτιώνουμε επίσης, τους όρους λειτουργίας των υφιστάμενων προϊόντων. 
Ειδικότερα για τα σύνθετα τουριστικά καταλύματα  και με τροπολογία που καταθέτουμε, παρέχονται κίνητρα για τη φιλοξενία ειδικών εγκαταστάσεων διαφόρων τύπων, που μπορούν να προσελκύσουν διάφορα είδη τουρισμού, όπως γκολφ, τουρισμός σκαφών αναψυχής και καταδύσεις, που μπορούν να προστεθούν στα προσφερόμενα τουριστικά προϊόντα. Έτσι συμβάλλουμε στην άμβλυνση του προβλήματος της εποχικότητας του ελληνικού τουρισμού. 
Σημαντική θέση κατέχει και η ανάγκη τόνωσης του τουρισμού και της  ξενοδοχειακής υποδομής των πόλεων. Οι κατηγορίες των ξενοδοχείων συνιδιοκτησίας, condo hotels και οι ξενώνες φιλοξενίας νέων εισάγονται στη λογική δημιουργίας νέων τύπων καταλυμάτων. Με τον τρόπο αυτό δίνουμε την ευκαιρία σε απαξιωμένες τουριστικές μονάδες να αναδιαμορφωθούν και ταυτόχρονα δίνουμε νέα ώθηση σε επιβαρυμμένα ελληνικά αστικά κέντρα. 
Σε ό,τι αφορά το θεσμό των ΠΟΤΑ γίνονται εκσυγχρονιστικές παρεμβάσεις, προκειμένου να εναρμονίζονται με το πλαίσιο για τα σύνθετα τουριστικά καταλύματα. 
Να σημειώσω εδώ ότι δεν εξορθολογίζεται μόνο το πλαίσιο για τις υφιστάμενες επενδύσεις, αλλά διαμορφώνεται ένα νέο ελκυστικότερο περιβάλλον για τη δημιουργία νέων, που είναι άλλωστε και στόχος της πολιτικής μας.
Στόχος μας επίσης είναι η αναβάθμιση των ειδικών τουριστικών υποδομών, ο εκσυγχρονισμός της λειτουργίας τους και η αντιμετώπιση των προβλημάτων χωροθέτησης. Στο σχέδιο νόμου προβλέπεται η δυνατότητα της λειτουργικής τακτοποίησης και χωροθέτησης τουριστικών λιμένων, χιονοδρομικών κέντρων και ορειβατικών καταφυγίων. 
Ειδικά για τα χιονοδρομικά κέντρα έχουμε υποχρέωση και λύνουμε οριστικά ένα πρόβλημα που μέχρι σήμερα, αντιμετωπιζόταν με προσωρινά μέτρα και διαδοχικές αναστολές των διοικητικών κυρώσεων.
Κυρίες και κύριοι συνάδελφοι, στο εθνικό σχέδιο τίθεται ως πρώτη, κρίσιμη προτεραιότητα, η ισχυροποίηση των δομών άσκησης τουριστικής πολιτικής.
Και αυτό επιτυγχάνεται με τέσσερις κινήσεις: Πρώτον, την ανασύσταση του Υπουργείου Τουρισμού, δεύτερον την απορρόφηση του Οργανισμού Τουριστικής Εκπαίδευσης και Κατάρτισης στο Υπουργείο, τρίτον τη δημιουργία ειδικής υπηρεσίας συντονισμού και εφαρμογής στο Υπουργείο Τουρισμού, τέταρτον την έναρξη της διαδικασίας αναδιάρθρωσης του Ελληνικού Οργανισμού Τουρισμού.
Οι τρεις πρώτες κινήσεις έχουν ήδη γίνει. Η τέταρτη, η διαδικασία αναδιάρθρωσης του ΕΟΤ, ξεκινάει με το παρόν νομοσχέδιο. 
Ειδικότερα για τον ΕΟΤ θα ήθελα και από το Βήμα του Κοινοβουλίου, να αποσαφηνίσω ορισμένα πράγματα.
Από την πρώτη στιγμή εξηγήσαμε τους στόχους μας για τον οργανισμό.
Θέλουμε τον ΕΟΤ ένα σύγχρονο οργανισμό προβολής του ελληνικού τουρισμού, που να ανταποκρίνεται με τον καλύτερο δυνατό τρόπο σε όλες τις αυξημένες ανάγκες της αγοράς. 
Αντισταθήκαμε σε εύκολες φωνές που πρότειναν ισοπεδωτικές λογικές ουσιαστικής διάλυσης του. Δεν ήταν και δεν είναι αυτή η πρόθεσή μας.
Αποτρέψαμε προσπάθειες απαξίωσης και ουσιαστικής αντικατάστασής του με νεφελώδη σχήματα, που δεν θα εξυπηρετούσαν ούτε τον ελληνικό τουρισμό ούτε κυρίως το δημόσιο συμφέρον.
Είπαμε με όλους τους τρόπους ότι θέλουμε τον ΕΟΤ ισχυρό, αυτόνομο, σύγχρονο, απαλλαγμένο από βάρη και κακοδαιμονίες του παρελθόντος. Ισχυρό, για να μπορεί να ανταποκρίνεται στις αυξημένες ανάγκες που απαιτεί ο ρόλος του τουρισμού στα χρόνια της κρίσης, αυτόνομο απέναντι σε κάθε λογής πιέσεις που θα μπορούσε να δέχεται ένας αποδυναμωμένος οργανισμός, σύγχρονο για να μπορεί να επιτελέσει το σύνθετο ρόλο του, που απαιτεί ευελιξία και ευρύτερες συνέργειες, απαλλαγμένο από όλα όσα ξέρουμε ότι πλήγωσαν στο παρελθόν το κύρος και τη λειτουργία του οργανισμού. 
Ο δρόμος ήταν και είναι ένας: Ο εκσυγχρονισμός του, η απαλλαγή του από περιττές λειτουργίες και η προσήλωσή του στο σημαντικό έργο της προώθησης του ελληνικού τουρισμού. Μια τέτοια εξηντάχρονη ιστορία και ένα σημαντικό, εξειδικευμένο ανθρώπινο δυναμικό η πολιτεία οφείλει να το προστατεύσει, να του δώσει τη δυνατότητα να παραγάγει στο μέγιστο των δυνατοτήτων του. 
Με βάση όλο αυτό το σκεπτικό, στοχεύουμε στην αποδοτικότερη κατανομή των ρόλων ανάμεσα στο Υπουργείο και τον ΕΟΤ. 
Πρώτος μας στόχος είναι ο συνολικός σχεδιασμός, διαχείριση και αδειοδότηση των σχεδίων τουριστικών επενδύσεων. Για το λόγο αυτό μεταφέρουμε την Ειδική Υπηρεσία Προώθησης και Αδειοδότησης Τουριστικών Επενδύσεων από τον ΕΟΤ στο Υπουργείο Τουρισμού.
Δεύτερος στόχος μας είναι η αναδιάρθρωση των γραφείων του ΕΟΤ στο εξωτερικό. Αποβλέπουμε στη βελτίστη στελέχωση και λειτουργία των γραφείων του εξωτερικού του ΕΟΤ. Επανεξετάζουμε τη δομή του δικτύου υπηρεσιών του εξωτερικού με τη δημιουργία γραφείων με ευρύτερες χωρικές αρμοδιότητες αλλά και τη σύσταση νέων, που εξυπηρετούν τις νέες ανάγκες της τουριστικής αγοράς.
Με αυτόν τον τρόπο θα έχουμε σημαντική εξοικονόμηση πόρων αλλά και αποδοτικότερα γραφεία εξωτερικού. Άλλωστε, σύμφωνα με την έκθεση του Γενικού Λογιστηρίου του Κράτους, η ετήσια εξοικονόμηση δαπάνης ανέρχεται σε 1.500.000 ευρώ.
Στο πλαίσιο αυτό, δημιουργούμε θέσεις τουριστικών εντεταλμένων στα γραφεία ελληνικών αποστολών, όπως είναι οι πρεσβείες. Με τον τρόπο αυτό ενισχύουμε σημαντικά την προβολή του τουριστικού προϊόντος της χώρας σε αγορές-στόχους όπου δεν υπάρχει έδρα, γραφείο εξωτερικού.
Σε κάθε περίπτωση, θέλω να είμαι σαφής. Θα κάνουμε και τώρα και στο άμεσο μέλλον, οτιδήποτε χρειαστεί, έτσι ώστε ο ΕΟΤ να γίνει ένα σύγχρονος, ευέλικτος, δυναμικός οργανισμός προώθησης του ελληνικού τουριστικού προϊόντος. 
Σε ό,τι αφορά το κρίσιμο θέμα της τουριστικής εκπαίδευσης και κατάρτισης, το Υπουργείο Τουρισμού καταβάλλει κάθε δυνατή προσπάθεια για την ομαλή λειτουργία των σχολών και την εξυπηρέτηση των σπουδαστών.
Σκοπός μας, αντίθετα με κάποιες απόψεις που ακούστηκαν, είναι η αναβάθμιση των τουριστικών σπουδών, σε συνεργασία με το Υπουργείο Παιδείας, και ο εμπλουτισμός τους με νέα προγράμματα. Έτσι δημιουργείται στο Υπουργείο Τουρισμού η διεύθυνση τουριστικής εκπαίδευσης, με αρμοδιότητα τη διαμόρφωση εκπαιδευτικών προγραμμάτων, τη διοικητική μέριμνα και την αξιολόγηση εκπαιδευτικού έργου. 
Επίσης στο πλαίσιο ενίσχυσης του επιτελικού ρόλου του Υπουργείου, συστήνεται το Παρατηρητήριο Τουρισμού, μια σημαντική προσπάθεια, με στόχο τον αποδοτικότερο και πλέον ρεαλιστικό σχεδιασμό πολιτικών. 
Να παρατηρήσω εδώ ότι για τη λειτουργία του Παρατηρητηρίου δεν απαιτείται επιπλέον δαπάνη και δεν συνεπάγεται περαιτέρω πρόσληψη προσωπικού. 
Παράλληλα, δημιουργούμε συντονιστικές επιτροπές υπό τον Υπουργό Τουρισμού με συμμετοχή των γενικών γραμματέων του Υπουργείου Τουρισμού και των γενικών γραμματέων άλλων συναρμόδιων Υπουργείων, έτσι ώστε να αξιοποιήσουμε την πληροφόρηση και το συντονισμό των διαφόρων εμπλεκομένων φορέων. 
Επίσης προκειμένου να απαλλαγεί η ξενοδοχειακή επιχείρηση από πρόσθετες γραφειοκρατικές διαδικασίες και δαπάνες, το Ξενοδοχειακό Επιμελητήριο Ελλάδος θα μπορεί να παρέχει υπηρεσία γενικού εμπορικού μητρώου και υπηρεσία μιας στάσης, προκειμένου να εξυπηρετήσει τα μέλη του. 
Για εμάς –και θέλω να το τονίσω με έμφαση αυτό- ο ρόλος του Ξενοδοχειακού Επιμελητηρίου Ελλάδος είναι σημαντικός. Αποτελεί ένα κεντρικό και αξιόπιστο συνομιλητή μας με κύρος και θεσμικό ρόλο που θέλουμε και να διασφαλίσουμε αλλά και να αναπτύξουμε περαιτέρω. 
Επίσης φέρνουμε τροποποιήσεις που αφορούν στη λειτουργία των τουριστικών καταλυμάτων. Δίνονται κίνητρα για την ενίσχυση της ανταγωνιστικότητας, ώστε να χορηγείται το ενιαίο ειδικό σήμα λειτουργίας σε όμορα τουριστικά καταλύματα, προωθώντας τη λειτουργική ενοποίησή τους.
Τέλος, καταθέσαμε τροπολογία, προκειμένου να προτείνουμε την επίλυση του προβλήματος της δραστηριότητας εκμίσθωσης ακινήτων για τουριστικούς σκοπούς. Το κράτος έρχεται να νομοθετήσει για να λυθεί επιτέλους το τεράστιο ζήτημα της φοροδιαφυγής από την ενοικίαση κατοικιών. Δεν κλείνουμε τα μάτια μας στο φαινόμενο, αλλά το αντιμετωπίζουμε προς όφελος της ελληνικής οικονομίας, προς όφελος του τουρισμού.
Τέλος, επιχειρούμε να διαφοροποιήσουμε το τουριστικό προϊόν. Έτσι εισάγουμε απαραίτητες τροποποιήσεις στους βασικούς νόμους που ορίζουν τρεις ειδικές μορφές τουρισμού, τον ιαματικό, τον αλιευτικό και εισάγουμε την έννοια του ιατρικού τουρισμού. Άλλωστε έχουμε δεσμευθεί ήδη ότι η επόμενη νομοθετική πρωτοβουλία του Υπουργείου Τουρισμού θα αφορά τις ειδικές και εναλλακτικές μορφές τουρισμού.
Κυρίες και κύριοι συνάδελφοι, τα μέχρι τώρα στοιχεία δείχνουν ότι βαδίζουμε στο σωστό δρόμο. Μας κάνουν να νιώθουμε ασφάλεια για τις επιλογές μας. Αυτό όμως δεν σημαίνει σε καμμία περίπτωση ότι λύθηκαν όλα τα προβλήματα. Σε καμμία περίπτωση δεν ωραιοποιούμε την υφισταμένη κατάσταση. Το αντίθετο μάλιστα. Είμαστε οι πρώτοι που λέμε ότι έχουμε πολύ δρόμο να διανύσουμε μπροστά μας. Πολλά πράγματα πρέπει να αλλάξουν. 
Το νομοσχέδιο που συζητάμε σήμερα, δεν επιλύει προφανώς όλα τα εκκρεμή ζητήματα του τουρισμού, όμως έρχεται με συστηματικό τρόπο να αντιμετωπίσει δεκάδες θέματα που απασχολούσαν τον τουριστικό κλάδο. Έρχεται να δείξει ότι η ελληνική πολιτεία, η Κυβέρνηση, το Υπουργείο Τουρισμού είναι εδώ. Με σχέδιο και σοβαρότητα αποδεικνύουμε την αναγκαιότητα για ένα ισχυρό και επιτελικό Υπουργείο Τουρισμού που νομοθετεί, παράγει πολιτική και χαράσσει στρατηγική. 
Η επιτυχία του παρόντος νομοθετικού εγχειρήματος θα κριθεί και από το βαθμό ανταπόκρισης της τουριστικής αγοράς και της επιχειρηματικότητας. Όλοι πρέπει να επιδείξουν την ωριμότητα αλλά και τη διορατικότητα που επιτάσσουν οι συνθήκες. 
Το κράτος και η Κυβέρνηση επιτελούν το καθήκον τους. Έφτασε η στιγμή που τα λόγια μετατρέπονται σε πράξεις και αυτό αφορά όλους. Πέρασε η εποχή των ουδέτερων παρατηρητών, των συντεχνιακών εκπροσώπων ή των ανέξοδων σχολιαστών. Πέρασε η εποχή του «όχι σε όλα» και της τυφλής αντιπολίτευσης. Ο καθένας αναλαμβάνει τις ευθύνες που τού αναλογούν και κρίνεται βάσει αυτών.
Με τη σημερινή νομοθετική πρωτοβουλία κάνουμε ένα μεγάλο βήμα μπροστά. Ανοίγουμε μία νέα σημαντική σελίδα για τον ελληνικό τουρισμό.
Σας ευχαριστώ για την προσοχή σας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, όταν ανακοίνωσα πριν το πρόγραμμα, απουσίαζαν πάρα πολλοί Βουλευτές και Κοινοβουλευτικοί Εκπρόσωποι. Τελικά ήρθαν όλοι. Αυτό είναι ευχάριστο. Προτείνω οι Κοινοβουλευτικοί Εκπρόσωποι να μιλήσουν για δέκα λεπτά, ούτως ώστε να τελειώσουμε μία λογική ώρα, να ψηφίσουμε το νομοσχέδιο επί της αρχής απόψε και συνεχίζουμε αύριο. 
Ποιος Κοινοβουλευτικός Εκπρόσωπος θέλει το λόγο; Ο κ. Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δέκα λεπτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Λαφαζάνη, έπρεπε να σας ακούσω πριν και να κάνω άλλο πρόγραμμα για να τελειώσουμε στις δώδεκα. Το δεκάλεπτο είναι, για να τελειώσουμε μια λογική ώρα. Αν διαφωνείτε, να πάμε για όσο θέλετε. Αύριο θα πάρουν το λόγο οι υπόλοιποι και θα μπορούν να μιλήσουν εφ’ όλης της ύλης.
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εν πάση περιπτώσει, η Βουλή είναι, για να μιλάνε οι Βουλευτές. Δεν έχουν απεριόριστο χρόνο. Νομίζω ότι τα επτά λεπτά για ένα νομοσχέδιο τόσο μεγάλης σημασίας δεν είναι υπερβάλλων χρόνος ούτε κατάχρηση του χρόνου. Δεν βλέπω να μιλάνε και πάρα πολλοί Βουλευτές από το Τμήμα. Μίλησαν ορισμένοι και βεβαίως αυτό είναι θετικό. Πρέπει να έχουν τα επτά λεπτά. Τα δώδεκα λεπτά για τους Κοινοβουλευτικούς Εκπροσώπους δεν νομίζω ότι είναι κατάχρηση χρόνου.
Μπαίνω τώρα στην ουσία. Θέλετε να στηρίξετε τον τουρισμό, κυρία Υπουργέ; Δεν μου λέτε: Την ΕΡΤ γι’ αυτό την κλείσατε, για να στηρίξετε τον τουρισμό;
Δεν ξέρετε ότι ο μεγαλύτερος κράχτης για τον ελληνικό τουρισμό –με την καλή έννοια- είναι η ΕΡΤ; Η ΕΡΤ πάει την Ελλάδα στις πέντε ηπείρους. Την πάει στον ελληνισμό των πέντε ηπείρων. Και υπάρχει ελληνισμός στις πέντε ηπείρους. Αυτός είναι ο μεγαλύτερος αγγελιαφόρος για τον ελληνικό τουρισμό. Και ρίξατε «μαύρο» στην ΕΡΤ, ενώ έπρεπε να στηρίξετε και να αναβαθμίσετε την προσπάθεια της δημόσιας τηλεόρασης, προκειμένου να ενδυναμώσει την τουριστική προβολή της χώρας μας παντού. 
Και όχι μόνο αυτό. Εδώ βλέπουμε ότι κάνετε συλλήψεις –η Κυβέρνηση σας εννοώ- και μάλιστα έναν πολίτη, ο οποίος διαμαρτυρόταν για το «μαύρο» και το κλείσιμο της ΕΡΤ, τον πηγαίνετε με κακούργημα. Έλεος! «Παρακώλυση συγκοινωνιών» η κατηγορία, στον Υμηττό. Παρακώλυση συγκοινωνιών στην κορυφή του Υμηττού, στην κεραία της ΕΡΤ! Τόσος πολύς συγκοινωνιακός φόρτος υπάρχει στην κορυφή του Υμηττού, που τον παρεμπόδισε ένας και μόνο πολίτης; 
Ξέρετε τι προσπάθησε να παρεμποδίσει; Την κλούβα των ΜΑΤ, η οποία είχε συλλάβει τον κόσμο και ήθελε να τον οδηγήσει προς τα κάτω. Και εκεί κάποιος ύψωσε το ανάστημά του και είπε: «Πού πάτε  τους συμπολίτες μας που διαμαρτύρονται;» Παρακώλυση συγκοινωνιών, κακούργημα. 
Έτσι θα αναπτύξετε τον τουρισμό στη χώρα; Αυτά τα μηνύματα στέλνετε στο εξωτερικό: Συλλαμβάνετε δημοσιογράφους που καλύπτουν ειρηνικές διαμαρτυρίες πολιτών.
Το λέω αυτό, διότι το πρώτο πράγμα που πρέπει να κάνουμε, είναι να προβάλουμε την Ελλάδα. Κι αν θέλουμε να προβάλουμε την Ελλάδα, θέλουμε μια ισχυρή, δημόσια, κοινωνικά ελεγχόμενη, αντικειμενική, πλουραλιστική τηλεόραση, η οποία θα αναδεικνύει τον ελληνικό πολιτισμό παντού. Και η ΕΡΤ έχει δυνατότητες να αναδείξει αυτόν τον ελληνικό πολιτισμό. Και το κάνει, δυστυχώς, ιδιαίτερα τώρα που της έχετε επιβάλει το κλείσιμο. 
Δεν κατάλαβα τα νούμερα που παραθέσατε. Ξέρετε ότι χρόνο με το χρόνο το κύμα τουριστών αυξάνει στη χώρα μας και ιδιαίτερα τα τελευταία χρόνια. Ξέρετε όμως, ότι αυτό δεν εμπόδισε η Ελλάδα να βυθιστεί στην πιο μεγάλη κρίση από την ανεξαρτησία της. Δεν την εμπόδισαν τα κύματα των εκατομμυρίων τουριστών-επισκεπτών. Ξέρετε γιατί; Διότι καμμία χώρα δεν μπορεί να σταθεί με τουριστικούς αριθμούς, επισκέπτες-τουρίστες και διανυκτερεύσεις. Καμμία χώρα δεν μπορεί να δει το μέλλον της μέσα από αυτού του είδους τη μονομερή αριθμολαγνεία, η οποία δεν λέει απολύτως τίποτα. Και ξέρετε γιατί δεν λέει απολύτως τίποτα; Διότι αν δεν συνδεθεί ο τουρισμός με μία ισχυρή εγχώρια παραγωγική βάση, οι επισκέπτες μπορεί να αυξάνονται, αλλά θα είναι δώρον άδωρον. 
Γι’ αυτό να μας δώσετε ποιοτικά στοιχεία, για να κρίνουμε τι σημαίνουν αυτοί οι επισκέπτες: Πόσες διανυκτερεύσεις; Τι αγοράζουν; Πόσο πληρώνουν; Πού διοχετεύεται το συνάλλαγμα αυτό και ποιοι το προσπορίζονται; Τι συνεισφέρει λοιπόν αυτό στο ΑΕΠ της χώρας;
Αυτά τα ποιοτικά στοιχεία φοβάμαι ότι ούτε καν τα έχετε ερευνήσει ως Υπουργείο, γιατί δεν έχετε τουριστική πολιτική. Έχετε μηδενική τουριστική πολιτική. 
Ξέρετε, μπορεί να έχεις δεκαεφτά εκατομμύρια τουριστικούς επισκέπτες και να αγοράζουν όλοι εισαγόμενα προϊόντα, να αγοράζουν προϊόντα της πατρίδος τους, να μην υπάρχει εγχώρια παραγωγική κατανάλωση από τους τουρίστες αυτούς. Και δεν υπάρχει για χίλιους δύο λόγους που δεν έχω την ώρα να σας αναλύσω, πέραν του γεγονότος ότι βυθίζεται και ερημώνει παραγωγικά αυτή η χώρα και ιδιαίτερα ο αγροτοδιατροφικός της τομέας, που θα έπρεπε να είναι πολύ ψηλά. 
Γι’ αυτό κιόλας τα αριθμητικά στοιχεία με τις επισκέψεις δεν λένε απολύτως τίποτα. Τα ποιοτικά στοιχεία πρέπει να μετρήσουμε. Το μοντέλο αυτό που λέει «Ελλάδα, τουριστικό, ναυτιλιακό, χρηματοπιστωτικό κέντρο», είναι το μοντέλο που μας έφερε στην κρίση. Αυτό είναι το νεοεφεύρημα το οποίο άρχισε ιδιαίτερα να διατυμπανίζεται στη χώρα επί κυβερνήσεων Σημίτη, συνεχίστηκε επί κυβερνήσεων Καραμανλή και δυστυχώς το βλέπω να δοξάζεται και στις μνημονιακές κυβερνήσεις. 
Δεν έχει μέλλον όμως η χώρα ως χρηματοπιστωτικό κέντρο. Διαλύονται οι τράπεζες. Ως ναυτιλιακό κέντρο δεν αποφέρει τίποτα στην παραγωγική βάση και τα πλοία των εφοπλιστών χτίζονται στην Ασία. Δεν έχει μέλλον ως τόπος διανυκτέρευσης και επισκεψιμότητας, αν αυτό δε συνοδεύεται με μια σειρά άλλων ποιοτικών στοιχείων. Γι’ αυτό λέμε ότι δεν έχετε εθνικό ποιοτικό σχέδιο τουρισμού. 
Αυτό το οποίο έχετε είναι ένα στρατηγικό σχέδιο για το μεγάλο κεφάλαιο στο χώρο του τουρισμού και ιδιαίτερα για τους μεγάλους ξενοδόχους. Αυτό πράγματι το έχετε. Τίποτα όμως πέραν αυτού δεν υπάρχει ως πολιτική. Γι’ αυτό κιόλας φέρατε ένα νομοσχέδιο, το οποίο δεν λέει μια κουβέντα μέσα, μια λέξη για την ύπαρξη της μικρής και μεσαίας επιχειρηματικής δραστηριότητας στον τουρισμό. Δεν λέει μια κουβέντα. Δε λέει ότι μπορεί η βάση για την ανάπτυξη του τουρισμού στην Ελλάδα να είναι η μικρή και η μεσαία τουριστική επιχείρηση, η οποία προσφέρει συχνά ποιοτικές υπηρεσίες, είναι οικογενειακού χαρακτήρα, προσφέρει απασχόληση στην περιοχή και διαμορφώνει όρους ποιότητας τουρισμού. 
Όλα αυτά τα στοιχεία σάς λείπουν. Δεν έχετε το παραμικρό στο νομοσχέδιό σας. Είναι ένα νομοσχέδιο βασισμένο σε μεγάλες επενδύσεις, που υποτίθεται ότι θα έρθουν στην Ελλάδα για τον τουρισμό. Για την προσέλκυσή τους προσφέρετε τα πάντα. Γη και ύδωρ. Αλλά δεν μας λέτε και ποιες είναι αυτές οι μεγάλες επενδύσεις που με τη γη και το ύδωρ που τους προσφέρετε, θα έρθουν στην Ελλάδα. Δεν μας το λέτε αυτό, διότι βλέπω εδώ και καιρό να έρχονται από το Υπουργείο Τουρισμού νομοσχέδια επί νομοσχεδίων, σχέδια επί σχεδίων στο χαρτί, ρόλοι επί ρόλων, επενδύσεις με διάφορα ονόματα που δεν τα ξέρει κανένας. Εδώ αν τα διαβάσουμε, τα δώσουμε στους συναδέλφους και σε εμένα τον ίδιο και μου πείτε τι λένε αυτά τα αρκτικόλεξα, δεν θα μπορέσω να σας τα πω. 
Πόσες επενδύσεις ήρθαν με όλα αυτά τα κατασκευάσματα κατά καιρούς; Πόσες επενδύσεις; Δεν υπάρχουν επενδύσεις. Και προσφέρετε γη και ύδωρ για να τις προσελκύσετε. Και διαμορφώνετε ένα μήνυμα, ότι «Εδώ είναι η Ελλάδα, προσφέρει τις παραλίες της, τα δάση της, τα τοπία της, τα μνημεία της, τους αρχαιολογικούς χώρους για τους μεγάλους επενδυτές. Ελάτε στο Ελ Ντοράντο και κάντε ό,τι θέλετε. Σας παραδίδουμε αυτήν τη χώρα». Αυτό το μήνυμα στέλνετε. Και νομίζετε ότι αυτό το μήνυμα θα προσελκύσει ποτέ επενδύσεις στην Ελλάδα; 
Δεν πρόκειται να έρθει κανένας επενδυτής με τέτοιους όρους. Είναι άλλοι οι όροι που ίσως θα μπορούσαν να προσελκύσουν επενδύσεις στον τουρισμό. Αλλά οι όροι πάντοτε είναι ποιοτικοί. Δεν είναι όροι «παραδίδω τα πάντα». Γιατί αυτό κάνετε με το νομοσχέδιο που μας έχετε φέρει. Εδώ βλέπουμε ορεινές περιοχές, δάση, δασικές εκτάσεις, «Natura 2000», αρχαιολογικοί χώροι, παραλίες, ακτές, όλα να προσφέρονται στο όνομα των οργανωμένων υποδοχέων τουριστικών δραστηριοτήτων. Μεγαλεπήβολοι και ωραίοι τίτλοι. Τους προσφέρετε τα πάντα. 
Είναι δυνατόν να διαλύετε τη χώρα, από την άποψη των περιβαλλοντικών της ποιοτικών χαρακτηριστικών και, να θέλατε, αν υλοποιούντο αυτά τα πράγματα, να έχουμε τουριστική ανάπτυξη; Αν κάτι χρειάζεται η χώρα για να αναπτύξει τον τουρισμό της, αυτό είναι η αναβάθμιση του περιβάλλοντός της, η αναβάθμιση και στήριξη των δασών, των φυσικών της τοπίων. Η στήριξη και αναβάθμιση των πόλεων. Έχουν καταστραφεί οι πόλεις μας. 
Μιλάτε για δεκαεπτά εκατομμύρια. Ορισμένες ιταλικές πόλεις δεύτερης κατηγορίας μαζεύουν δεκάδες εκατομμύρια επισκεπτών. Γιατί; Γιατί είναι πόλεις. Έχουν να προσφέρουν στον επισκέπτη κάτι. Τι έχουν να προσφέρουν οι ελληνικές πόλεις, που έχουν τσιμεντοποιηθεί, καταστραφεί από μια αυθαίρετη δόμηση και από την απίστευτη διάλυση, κυρίως από την πλευρά του κράτους; Και όχι μόνο φυσικά.
Εδώ βλέπουμε να καταστρέφεται ραγδαία το περιβάλλον και σε κρίσιμους τουριστικούς τομείς. Το περιβάλλον στο Αιγαίο είναι εύθραυστο. Η δόμηση έχει καταστρέψει πολλά νησιά. Στην ουσία, όλα τα νησιά έχουν μετατραπεί σε χώρους δόμησης. Είναι μία μεγάλη πόλη όλο το νησί. 
Αυτά έχουν γίνει με τη δική σας κατεδαφιστική πολιτική, η οποία δεν αφήνει τίποτα όρθιο, παραχωρεί τα πάντα στην αυθαιρεσία, στην αυθαίρετη δόμηση και στις διευκολύνσεις. 
Αυτά πρέπει να αλλάξετε, αν θέλουμε να αποκαταστήσουμε κάποια πράγματα στην Ελλάδα, τα οποία είναι ελκυστικά για μία τουριστική προοπτική. Και όχι ελκυστικά απλώς σε έναν ξένο, αλλά ελκυστικά και στον Έλληνα πολίτη, ο οποίος βλέπει γύρω του συντρίμμια. Ό,τι διασώζεται, δεν διασώζεται από την πολιτική σας, αλλά από την ιστορία, από τους ανθρώπους, από τις καταστάσεις και από την ομορφιά που περιβάλλει αυτήν τη χώρα. Εσείς τα γκρεμίζετε. 
Εκεί λοιπόν πρέπει να ρίξετε το βάρος. 
Εδώ έχουμε την Επιστημονική Επιτροπή της Βουλής, η οποία κάνει σημαντικότατες παρατηρήσεις για την αντισυνταγματικότητα των διατάξεων τις οποίες εισάγετε. Μιλάω για τα σύνθετα τουριστικά καταλύματα και τη δυνατότητα που δίνετε, να συμπεριλαμβάνονται ιδιωτικά δάση και δασικές εκτάσεις. Αυτό κρίνεται αντισυνταγματικό, στην ουσία του, από την Επιστημονική Επιτροπή, όπως και η διάνοιξη οδών διά μέσου των δασών και δασικών εκτάσεων. 
Αυτά θα έπρεπε να γίνονται μόνο για λόγους δημοσίου συμφέροντος -το οποίο έπρεπε να αιτιολογείται- και όχι για λόγους ιδιωτικής κερδοσκοπίας. Δεν μπορείτε να το κάνετε αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ να ολοκληρώσετε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω με αυτήν τη φράση, κύριε Πρόεδρε. 
Το ίδιο λέμε και για τα σύνθετα τουριστικά καταλύματα και αυτά που κάνετε για κατοικίες στα τριάντα μέτρα από την παραλία. Με συγχωρείτε, αλλά τι είναι αυτό το πράγμα; Κατοικίες στα τριάντα μέτρα από την παραλία και τον αιγιαλό;</Speech> 
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Έχουν φύγει αυτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, όχι διακοπές, για να ολοκληρώνουν οι ομιλητές.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Χώροι εστίασης στα τριάμισι μέτρα από την παραλία και δέκα μέτρα από τον αιγιαλό;</Speech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Έχουν διαγραφεί, μετά τη διαβούλευση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μακάρι να τα έχετε διαγράψει, αλλά δείχνετε και την αντίληψη η οποία εμφορείται. 
Τις εξέδρες στα ξενοδοχεία τις έχετε διαγράψει κι αυτές; Τις εξέδρες, τις οποίες μπορούν να κάνουν τα ξενοδοχεία στα τριάντα μέτρα μέσα στη θάλασσα και μετά από τα τριάντα μέτρα, εκατό τετραγωνικά πάνω στα οποία θα γίνονται χώροι αναψυχής με πέργκολες, με τέντες κ.λπ., όπως λέτε, τις έχετε διαγράψει; Πού ακούστηκαν αυτά τα πράγματα; 
Η Επιστημονική Επιτροπή τα κρίνει αντισυνταγματικά όχι μόνο από την άποψη των ρυθμίσεων που επιβάλλουν, αλλά και από μία άλλη σκοπιά. Λέει ότι δεν είναι δυνατόν να εκχωρείτε –και τελειώνω με αυτήν τη φράση, κύριε Πρόεδρε- τέτοιου είδους προνόμια σε ξενοδοχεία τεσσάρων και πέντε αστέρων και την ίδια ώρα να αποκλείετε από αυτό το προνόμιο μικρομεσαίες επιχειρήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Λαφαζάνη, σας παρακαλώ, ολοκληρώστε γιατί πρέπει να προχωρήσουμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το λέει ρητά η Επιστημονική Επιτροπή. Και όμως το κάνετε. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Βούλτεψη έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Άρα τηρούμε τον παραδοσιακό χρόνο, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, μπορούμε να πάμε όσο θέλετε. Καλή καρδιά. Εν πάση περιπτώσει, όμως, κάποια συνεννόηση χρειάζεται.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ένα αστείο είπαμε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το αξιοποίησα επαρκώς.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ονειρεύομαι τη μέρα που θα τηρηθεί το καινούργιο σύστημα. Θα πέφτει ο χρόνος την ώρα εκείνη και δεν θα ακούγεται τίποτα. 
Κυρίες και κύριοι συνάδελφοι, τόση ώρα που παρακολουθώ αυτήν τη συζήτηση αναρωτιέμαι αν ζούμε όλοι στην ίδια χώρα και αν βλέπουμε όλοι τα ίδια πράγματα.
Τελικά αυξάνει ή όχι ο τουρισμός; Είναι μηδενική η τουριστική πολιτική, αλλά παρ’ όλα αυτά μας επισκέπτονται οι τουρίστες ή κάτι συμβαίνει στη χώρα, κάτι έχει αλλάξει, και μας επισκέπτονται περισσότεροι τουρίστες φέτος; 
Πρέπει να σας πω ότι πριν από μερικές μέρες –επειδή ο συνάδελφος αναφέρθηκε και σε παραδείγματα- έτυχε να βρεθώ σε ένα μαγαζί στο κέντρο της Αθήνας. Ήταν μέσα μία μπριόζα, ευτραφής Αμερικάνα, η οποία δοκίμαζε όλα τα φορέματα του καταστήματος και κάθισα από επαγγελματικό ενδιαφέρον πραγματικά να δω τι θα γίνει. 
Τα αγόρασε όλα. Μάλιστα, η καταστηματάρχης που με είδε ότι το παρακολουθούσα και την ρώτησα, μου είπε: «Να δείτε ότι θα τα αγοράσει όλα, αρκεί να μην υπάρξει καμμία διαδήλωση που θα περάσει από εδώ και σηκωθούν να φύγουν όλοι.»</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπράβο! Μπράβο! Συγχαρητήρια!</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα, έτσι είναι.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θέλει διαδηλώσεις η Αμερικάνα.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν κατάλαβα. Θα διαλύεται το κέντρο της Αθήνας και αυτοί πώς θα πουλάνε; Πώς θα γίνει; 
Σε μια άλλη περίπτωση που υπήρχε μια τέτοια διαδήλωση, σε ένα άλλο κατάστημα στη Σταδίου, την ώρα που περνούσαν και ήταν μέσα όλοι οι πελάτες, έκλεισαν τα ρολά, έμειναν μέσα εγκλωβισμένοι και ξένοι πελάτες, τουρίστες, τους οποίους φυγάδευσαν από άλλη έξοδο, από την πλευρά του «ZONAR’S». 
Με συγχωρείτε, είναι αυτή χώρα όπου μπορεί να κυκλοφορεί τουρίστας; Όχι.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να απαγορεύσουμε τις διαδηλώσεις. Η Αμερικάνα να ψωνίζει μόνη της.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν ξέρω τι θα κάνετε. Πάντως, η χώρα -το ξέρετε όλοι πολύ καλά- δεν πρόκειται να πουλήσει τίποτα. Εντάξει.
Αυτή, δε, η Αμερικάνα προερχόταν από κρουαζιερόπλοιο, το οποίο είχε έρθει στον Πειραιά. Αυτή είχε έρθει στην Αθήνα, είχε πάει στην Ακρόπολη -κάθισα και τα ρώτησα ένα-ένα αυτά- και μετά πήγε να κάνει ψώνια και στην Αθήνα. Και έλεγε μάλιστα ότι: «Εμείς τέτοια φουστάνια δεν τα έχουμε στην Αμερική, τέτοια σχέδια».
Το λέω, γιατί υπάρχουν άνθρωποι οι οποίοι περιμένουν να ζήσουν από τον τουρισμό ποικιλοτρόπως. Και από τα καταλύματα και από τα ξενοδοχεία και από όλα αυτά τα οποία λέτε εσείς, αλλά και από τα καταστήματα στο κέντρο της Αθήνας και από οποιονδήποτε φτιάχνει και πουλάει κάτι σε αυτήν τη χώρα. Διότι τα φουστάνια που πήρε η Αμερικάνα ήταν ελληνικά. Τι να κάνουμε, δηλαδή;</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κινέζικα φορέματα.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Πραγματικά, όποιος άκουσε σήμερα τις ομιλίες κάποιων συναδέλφων -δεν λέω όλων- της Αντιπολίτευσης, με τα μελανά χρώματα με τα οποία περιέγραψαν την κατάσταση του ελληνικού τουρισμού, σίγουρα, χωρίς αμφιβολία, θα σχημάτιζε την εντύπωση ότι μιλούσαν για άλλη χώρα.
Ευτυχώς, δηλαδή, που δεν τα ακούν αυτά που λέμε εδώ μέσα κάποιοι οι οποίοι βρίσκονται στο εξωτερικό και ετοιμάζονται να έρθουν στην Ελλάδα. Δηλαδή, δεν τα ακούν προφανώς οι Αυστριακοί, διότι πάνω από τετρακόσιες πενήντα χιλιάδες Αυστριακοί πρόκειται να έρθουν φέτος στην Ελλάδα. Είναι μεγάλη η αύξηση σε σχέση με το 2012. Επίσης, αποτελεί το 6% του αυστριακού πληθυσμού που επισκέπτεται κάθε χρόνο την Ελλάδα. Αυτοί, δηλαδή, γιατί έρχονται; 
Και ενδεχομένως αυτοί οι οποίοι έρχονται, να θέλουν και κάποια πράγματα παραπάνω, πέρα από τον ήλιο και τη θάλασσα, που εμείς αυτήν την στιγμή δεν τους τα προσφέρουμε. Και ήρθαμε εδώ να δούμε πώς μπορούμε να τα φτιάξουμε καλύτερα. 
Υπήρξε ένα νομοσχέδιο, το οποίο, όπως είδατε, άλλαξε, στη διαμόρφωση του οποίου έλαβαν μέρος όλοι. Ακούστηκαν όλοι οι φορείς. Ήμασταν εκεί και είδαμε ότι οι παρατηρήσεις τους έγιναν αποδεκτές και σε γενικές γραμμές ήταν ευχαριστημένοι. 
Πραγματικά, δηλαδή, δεν καταλαβαίνω. Τα μηνύματα είναι αισιόδοξα, απλώς εμείς πρέπει να κάνουμε κάτι παραπάνω διότι αυτό είναι αναγκαίο. Τα μηνύματα έρχονται από την Ολλανδία, από το Βέλγιο, από τη Σερβία. 
Επειδή ζητήσατε και στοιχεία -το είπα και με άλλη ευκαιρία- θέλω να σας πω το εξής: Η Θεσσαλονίκη αυτήν τη στιγμή βουλιάζει. Υπάρχει αριθμός διανυκτερεύσεων, κύριε Λαφαζάνη. Μόνο οι Ρώσοι τουρίστες στη Θεσσαλονίκη παρουσίασαν αύξηση της τάξης άνω του 62%.
Υπάρχουν οι έρευνες της ΕΛΣΤΑΤ. Διότι, όπως ξέρετε, η Τράπεζα της Ελλάδας διενεργεί συνεχώς μια έρευνα συνόρων και από εκεί προκύπτει ο αριθμός των τουριστών που μπαίνουν. Μα κι ένα μπουκαλάκι νερό να πάρουν. Δεν είναι έτσι όπως τα λένε τα πράγματα. 
Έτσι, λοιπόν, το πρώτο τρίμηνο οι αυξήσεις υπερέβησαν το ένα εκατομμύριο και το πρώτο πεντάμηνο υπερέβησαν τα τρία εκατομμύρια. Μάλιστα, παρουσιάστηκε σημαντική αύξηση από τη Βουλγαρία, από την Ισπανία, από τη Ρωσία, από τη Γερμανία αλλά και από την Ασία.
Άκουσα μια συνάδελφο να λέει ότι έπεσε το ταξιδιωτικό συνάλλαγμα. Το ταξιδιωτικό συνάλλαγμα -το είπε και η Υπουργός, έφερε και την έκθεση της Τράπεζας της Ελλάδας- αυξήθηκε κατά 15,4% στο πεντάμηνο. Πού είναι, δηλαδή, η μείωση για την οποία συζητούμε;
Επίσης, έχουμε μεγάλη αύξηση στους τουρίστες εκτός χωρών Ευρωπαϊκής Ένωσης. Δηλαδή, έχουμε μια αύξηση άνω του 21% σε σχέση με πέρσι. Λέμε και ξαναλέμε -το είπε και ο ΣΕΤΕ- ότι ως το 2020 μπορούμε να έχουμε ένα εκατομμύριο θέσεις εργασίας στον τουρισμό. Αυτή τη στιγμή έχουμε επτακόσιες ογδόντα χιλιάδες θέσεις εργασίας. Αυτό σημαίνει, δηλαδή, ότι οι θέσεις εργασίας μπορούν να αυξηθούν σχεδόν κατά τριακόσιες χιλιάδες. Αυτό δεν μας ενδιαφέρει; Ο τζίρος μας, δηλαδή, το 2021 μπορεί να φτάσει τα πενήντα δισεκατομμύρια.
Υπάρχει άλλος τρόπος αυτήν τη στιγμή η χώρα, όπως είναι –και το έχω ξαναπεί αυτό- αποβιομηχανισμένη, διαλυμένη, ταλαιπωρημένη από τα μνημόνια, να κερδίσει άμεσα από κάπου αλλού ζεστό χρήμα που θα μπαίνει κατευθείαν στον περιπτερά, στον εστιάτορα, στον ξενοδόχο, στον καταστηματάρχη; Κατευθείαν πάνε αυτά τα χρήματα. Δεν περνάνε καν από το κράτος παρά μόνο υπό τη μορφή φόρων που πληρώνει αυτός ο οποίος εισπράττει. 
Άλλα έσοδα εγώ δεν βλέπω. Το λέω γιατί μου είπατε: «Πώς να μην κάνουμε διαδηλώσεις;». Εγώ δεν λέω να μην κάνουμε διαδηλώσεις. Όμως, εδώ είχε γίνει ένα πράγμα απίστευτο η χώρα. Είχε διαλυθεί πλήρως. Αρκεί να σας πω ότι το 2012 που πηγαίναμε σε εκλογές, αν θυμάστε, μεταξύ του Ιανουαρίου και του  Μαρτίου είχαμε πτώση εσόδων πάνω από 15%. Γιατί; Γιατί δεν μπορούσε να περπατήσει κανείς στην Αθήνα και στις μεγάλες πόλεις. 
Το Μάιο που είχαμε εκλογές είχαμε πτώση σε όλη την Ελλάδα που κυμάνθηκε από 30% έως 50%. Θα μου πείτε «να μην κάνουμε εκλογές;». Ναι, αλλά να μην κάνουμε Τρίτη, Πέμπτη, Σάββατο. Δεν γίνεται αυτό. Πώς θα γίνει; Έχουμε κάνει δύο εκλογές σε ένα χρόνο και τώρα συζητούμε πάλι και λέμε για εκλογές τώρα κ.λπ.. Ας τα διαλύσουμε όλα! 
Διότι εδώ ή θα επενδύουμε στο μπάχαλο και σε διάφορες μορφές με τις οποίες εκδηλώνεται το μπάχαλο ή θα επενδύουμε στην τουριστική ανάπτυξη της χώρας. Όπως και να το κάνουμε οι διαχωριστικές κοινωνικές γραμμές που μπαίνουν, τελικά δεν αφορούν τη χώρα, αφορούν αυτούς οι οποίοι τις βάζουν. Όλοι οι υπόλοιποι κοιτάζουν να κερδίσουν από τον τουρισμό  μας. Διότι λέμε ότι νοιαζόμαστε για τους ανέργους, αλλά δεν βλέπω πώς μπορούμε να νοιαζόμαστε όταν δεν κάνουμε αυτό που πρέπει για να δουλέψουμε σε αυτό το οποίο αποκαλούσαμε πάντα «βιομηχανία της χώρας» και είναι βιομηχανία της χώρας, εάν όμως το δουλέψουμε σωστά. 
Δεν καταλαβαίνω πώς είναι δυνατόν να συζητάμε τώρα σε γενικές γραμμές. Διότι επειδή τα άλλα λύθηκαν -δηλαδή έγιναν παρατηρήσεις και ενδεχομένως και αύριο να γίνουν και άλλες τροποποιήσεις- επειδή αυτά όλα έγιναν αποδεκτά, μιλάμε γενικά. Δαιμονοποιούμε το μοντέλο της χώρας, λέμε ότι είναι φαντάσματα οι τουρίστες, δεν έρχονται, δεν υπάρχει ανάπτυξη, δεν υπάρχει ταξιδιωτικό συνάλλαγμα. Δηλαδή ουσιαστικά εμείς οι ίδιοι δυσφημούμε τη χώρα μας, αντί να εμφανιζόμαστε ενωμένοι εδώ και να λέμε «πάμε καλά, ας κοιτάξουμε να πάμε καλύτερα». Αύριο θα επανέλθω, γιατί δεν θέλω να πάρω άλλο χρόνο. 
Δεν ξέρω ποιο είναι αυτό το εναλλακτικό μοντέλο το οποίο προτείνετε. Αν πράγματι έχετε κάτι σημαντικό να πείτε και πολύ εναλλακτικό, προτείνετέ το. Είναι βέβαιο ότι θα αξιοποιηθεί. Δεν υπάρχει στραβός που να μη θέλει το φως του! 
Επομένως -και τελειώνω με αυτό, κύριε Πρόεδρε- θεωρώ ότι πρέπει σε αυτόν τουλάχιστον τον τομέα, δηλαδή τον τομέα του τουρισμού, οι Έλληνες Βουλευτές να εμφανιστούν έστω και μία φορά ενωμένοι. Αυτό το πράγμα που γίνεται, δηλαδή αντιπολίτευση για την αντιπολίτευση, είναι απίθανο, απαράδεκτο, αντιπαραγωγικό και τελικά ανήκει σε άλλες εποχές. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, επειδή με διέψευσε προηγουμένως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βλέπω εδώ τις τροποποιήσεις. Παραμένουν κατοικίες…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα έχουμε αύριο τη δυνατότητα να συζητήσουμε κατ’ άρθρο και να διευκρινιστούν τα θέματα.
Ο κ. Κωνσταντίνος Τριαντάφυλλος έχει το λόγο για δέκα λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε. 
Κυρία Υπουργέ, κυρίες και κύριοι συνάδελφοι, θα ήθελα να ξεκινήσω την ομιλία μου με τέσσερις παρατηρήσεις σε αυτά τα οποία άκουσα. 
Παρατήρηση πρώτη: Όταν έρχονται εδώ οι Υπουργοί σε διάφορες συνεδριάσεις και δεν προβαίνουν σε τροποποιήσεις μετά τη διαβούλευση στις επιτροπές, μετά την ακρόαση των φορέων ή τις τοποθετήσεις των Βουλευτών, τότε ακούγεται πολύ συχνά σε αυτήν την Αίθουσα ότι οι Υπουργοί είναι αλαζόνες ή ότι υπάρχει πλήρης κυβερνητική αδιαλλαξία. 
Σήμερα που είχαμε νομοτεχνικές βελτιώσεις, που ήρθαν οι τροπολογίες στο πνεύμα των επιτροπών, ακούσαμε ότι υπάρχει προχειρότητα και ότι αλλάζουν όλα. 
Νομίζω ότι κάπου πρέπει να βρίσκουμε τη μέση. Κάπου, δηλαδή, πρέπει να λέμε την κοινή λογική και να εκφράζουμε αυτά τα οποία, τέλος πάντων, κάθε φορά συμβαίνουν.
Παρατήρηση δεύτερη. Αναρωτιόμουν όση ώρα άκουγα, όχι όλους, αλλά τους περισσότερους Βουλευτές της Αντιπολίτευσης, τι ακριβώς θα έλεγαν, αν η χώρα δεν περνούσε κρίση. Τι ακριβώς θα έλεγαν, αν η χώρα ήταν σε μία οικονομική κατάσταση ευημερίας, αν σήμερα βρισκόμασταν στο 2002-2003. Έχω την αίσθηση ότι η απάντηση είναι ότι θα έλεγαν ακριβώς τα ίδια. Και αυτό, ξέρετε, κυρίες και κύριοι Βουλευτές της Αντιπολίτευσης, είναι κάτι το οποίο πρέπει να προβληματίσει όχι εμένα, αλλά πρέπει να προβληματίσει κυρίως τα συλλογικά υποκείμενα, που είναι τα κόμματά σας. 
Διότι, αν υπάρχει μία κρίση, την οποία δεν κατανοούμε, δηλαδή δεν μπαίνουμε στις αιτίες, στα συμπτώματα, στο τι ακριβώς συμβαίνει, τότε προφανώς και δεν μπορούμε να προτάξουμε πολιτικές και λέμε ότι δεν είναι επί του παρόντος να πούμε τη θέση μας. Διότι, αν σήμερα που η χώρα, η πατρίδα, ο τόπος βρίσκεται σε αυτήν την πολύ δύσκολη οικονομική συγκυρία, εμείς εδώ μέσα δεν διερευνούμε τις ανεξερεύνητες δυνατότητες που έχει η χώρα, αν δεν ψάχνουμε να βρούμε πού είναι οι πόροι που δεν τους έχουμε εκμεταλλευτεί μέχρι τώρα, τότε δυστυχώς την κατάσταση δεν θα τη διορθώσουμε, δεν θα την αλλάξουμε και δεν θα βγούμε από την κρίση. 
Επομένως πρώτο θέμα είναι η κατανόηση και δεύτερο κατά την άποψή μου και σημαντικότερο αν θέλετε -και θα περίμενα κυρίως από τις δυνάμεις της Αριστεράς να είναι μπροστά σε αυτήν τη διερεύνηση- είναι να διερευνήσουμε τους ανεξερεύνητους πόρους, να βρούμε τους ανεκμετάλλευτους πόρους και εκεί ακριβώς να αποδείξουμε ότι το νεοφιλελεύθερο δόγμα ότι «δεν υπάρχει δωρεάν γεύμα» δεν επαληθεύεται. Διότι, ακριβώς εκεί που αντιστρέφεις την οικονομική θεωρία της αγοράς και λες «μπορώ να βρω τους πόρους, ούτως ώστε να ξεπεράσω την κρίση», ακριβώς εκεί μπορείς να απαντήσεις με έναν τρόπο προοδευτικό στην κρίση. 
Παρατήρηση τρίτη. «Σκανδαλώδεις αλλοιώσεις στην τουριστική νομοθεσία». Ειπώθηκε επί λέξει από Βουλευτή. Είναι ο ορισμός της αδράνειας, δηλαδή να μην πειράξουμε τίποτα, διότι η κατάσταση είναι μία χαρά, η τουριστική νομοθεσία μας λειτουργεί, το παγκόσμιο περιβάλλον είναι αυτό που είναι και εμείς αντεπεξερχόμεθα μια χαρά στην οικονομική κατάσταση. Είναι ο ορισμός της αδράνειας αυτός.
Παρατήρηση τέταρτη. Δαιμονοποιούμε τον τελευταίο καιρό το all inclusive. Ακούμε ότι η κρουαζιέρα δεν προσφέρει εισοδήματα και λέμε ότι νομοθετούμε και τελικά ευνοημένες είναι οι επιχειρήσεις. Και αναρωτιέμαι: θα απαγορεύσει κάποιο κόμμα στην Ελλάδα το all inclusive; Θα το απαγορεύσει; Το all inclusive δεν υπάρχει σε όλες μα όλες τις άλλες τουριστικές χώρες του πλανήτη, ακόμη και σε αυτές που υπάρχει δικτατορία; Είναι κάτι το οποίο θα το αντιμετωπίσει κάποιο πολιτικό κόμμα με ένα άρθρο; 
Αναρωτιέμαι: Τα στοιχεία της κρουαζιέρας, δηλαδή το τι ξοδεύει στις τοπικές αγορές ο άνθρωπος ο οποίος κατεβαίνει από το καράβι, είναι κρυφά; Δεν γνωρίζουμε τι ακριβώς προσφέρει και τι εισοδήματα έχασε η χώρα όσο δεν μπορούσαν να προσεγγίσουν σε όλα τα λιμάνια τα κρουαζιερόπλοια; 
Αναρωτιέμαι: όταν ευνοούνται οι επιχειρήσεις του τουρισμού, δεν αυξάνεται η απασχόληση; Και, τέλος πάντων, πώς θα αυξηθεί η απασχόληση στην Ελλάδα, πώς θα αυξήσουμε την απασχόληση και το εισόδημα για το νοικοκυριό, αν δεν ευνοηθεί η επιχείρηση, αν δεν δημιουργηθεί η επιχείρηση, αν δεν δημιουργήσουμε δυνατότητες για να αναπτυχθούν θέσεις απασχόλησης; Η αναδιανομή του πλούτου προϋποθέτει την ύπαρξη του πλούτου και αυτό είναι το κομβικό στοιχείο της διαφοράς της λογικής της αδράνειας με τη λογική της προόδου. 
Ακούμε πολλές φορές -η πρώτη που το είπε ήταν η Μελίνα Μερκούρη- ότι η βαριά βιομηχανία αυτού του τόπου είναι ο τουρισμός. Ο τουρισμός -προσθέτω εγώ- και η ναυτιλία. Όμως από τότε έχουν αλλάξει πάρα πολλά. Έχουν αλλάξει πολλά σε τοπικό επίπεδο, σε εθνικό επίπεδο, έχουν αλλάξει πολλά στην περιοχή μας, έχουν αλλάξει πολλά στην παγκόσμια αγορά του τουρισμού. Η χώρα δεν πρέπει να κάνει τα απαραίτητα βήματα; Εγώ πιστεύω ότι πρέπει να τα κάνει. Είναι ένα ικανοποιητικό βήμα αυτό το νομοσχέδιο; Είναι απόλυτα ικανοποιητικό. 
Γιατί είναι ικανοποιητικό; Γιατί δεν ρυθμίζει με έναν τρόπο «θα τα βρούμε αργότερα» ή «θα τα δούμε σε μακροπρόθεσμο επίπεδο». Ρυθμίζει άμεσα, δημιουργεί νέους τύπους επενδύσεων, νέες μορφές τουρισμού και δημιουργεί εκείνες τις προϋποθέσεις ούτως ώστε να έχουμε πρόσθεση στα εισοδήματα. Γιατί, κυρίες και κύριοι Βουλευτές του ΣΥΡΙΖΑ, εάν νομοθετούμε μόνο σε μακροπρόθεσμο επίπεδο, τότε σε βραχυπρόθεσμο επίπεδο θα ισχύσει αυτό που είχε πει πρώτος ο Κέινς, ότι μακροπρόθεσμα θα έχουμε όλοι πεθάνει. 
Θεωρώ ότι όσο μεταβάλλεται η τουριστική αγορά παγκοσμίως –που μεταβάλλεται και το γνωρίζουμε αυτό- εμείς πρέπει να λειτουργούμε με αρχές και με στόχους. Αρχή μας πρέπει να είναι η προστασία του περιβάλλοντος και πρέπει η κάθε επένδυση να είναι συμβατή με το περιβάλλον, με το τοπικό περιβάλλον. Αρχή και προτεραιότητά μας πρέπει να είναι η πολιτισμική μας ιδιαιτερότητα, η ιδιαιτερότητα του κάθε τόπου. Η Ελλάδα είναι μοναδική στην τοπική ιδιαιτερότητα. Κάθε νησί της είναι ένας ξεχωριστός πολιτισμός. Κάθε χωριό της είναι ένας ξεχωριστός πολιτισμός. Αυτό είναι το συγκριτικό μας πλεονέκτημα. Αρχή μας πρέπει να είναι η προστασία του τοπίου, γιατί αυτό είναι τελικά που έρχεται να αγοράσει ο τουρίστας. 
Επίσης, οι αρχές μας πρέπει να υπηρετούν τους στόχους, οι οποίοι πρέπει να είναι η αναβάθμιση του τουριστικού μας προϊόντος και η αύξηση της τουριστικής μας κίνησης. Και θα φέρω το εξής παράδειγμα. Στις αρχές της δεκαετίας του 2000 η Τουρκία ήταν στο ΔΝΤ και ήταν χρεοκοπημένη ή ήταν στα πρόθυρα της χρεοκοπίας με πληθωρισμούς που άγγιζαν το 100%. Τότε είχαμε περίπου τον ίδιο τουρισμό με την Τουρκία. Σήμερα εμείς παλεύουμε για να έχουμε το 1/4 με 1/5 του τουρισμού που έχει σήμερα η Τουρκία. Και το λέω αυτό, γιατί πρέπει να κοιτάζουμε μπροστά. Πρέπει να αυξήσουμε την τουριστική κίνηση και πρέπει να δούμε πώς λειτουργούν οι ανταγωνιστές που βρίσκονται στην περιοχή. 
Για να γίνει, όμως, αυτό χρειάζεται απλοποίηση των διαδικασιών. Κι αυτό κάνει το σημερινό νομοσχέδιο: απλοποίηση των διαδικασιών στα χωροταξικά ζητήματα, στα πολεοδομικά, στα περιβαλλοντικά. Για να γίνει η απλούστευση των διαδικασιών, πρέπει να λαμβάνουμε υπ’ όψιν την ανάγκη που υπάρχει για να δημιουργηθούν επενδύσεις. Η ανάπτυξη της τουριστικής επιχειρηματικότητας είναι κάτι στο οποίο πρέπει να στοχεύουμε ως ελληνικό κράτος. Τέλος, αυτό που προανέφερα και έπεται της ανάπτυξης της τουριστικής επιχειρηματικότητας είναι οι ποιοτικές θέσεις απασχόλησης, η ανάπτυξη των θέσεων εργασίας.
Άκουσα με μεγάλη προσοχή τον κ. Λαφαζάνη να λέει να αλλάξουμε τις πόλεις μας και συμφωνώ απόλυτα σε αυτό. Το μεγάλο ζητούμενο για τα επόμενα χρόνια σε βραχυπρόθεσμο επίπεδο, που θα επηρεάσει και το μακροπρόθεσμο, είναι να μπορέσουμε να αλλάξουμε τις πόλεις. Η Αθήνα και η Θεσσαλονίκη πρέπει να γίνουν μητροπόλεις στην Ανατολική Μεσόγειο. Για να γίνει όμως αυτό, πρέπει όλοι να φύγουμε από τις ιδεοληψίες, να αντιληφθούμε ότι οι πόλεις μας μπορούν να έχουν το μέτωπο στη θάλασσα, μπορούν να συνδυάσουν την επιχειρηματικότητα. Μπορούμε να φέρουμε ζωή στο κέντρο των πόλεων και να αναπτύξουμε πόλεις για τις οποίες θα είμαστε υπερήφανοι, όπου θα είμαστε ασφαλείς, θα περπατάμε στο δρόμο και δεν θα έχουμε το πρόβλημα της ανασφάλειας που επικρατεί σήμερα σε πολλές γκετοποιημένες περιοχές της Αθήνας.
Κλείνω λέγοντας το εξής. Κυρία Υπουργέ, θεσμοθετείτε εδώ νέους τύπους επενδύσεων ή καλύτερα, τύπους επενδύσεων που δεν είχαν αξιοποιηθεί στο παρελθόν, όπως είναι οι ΠΟΤΑ, τα σύνθετα τουριστικά καταλύματα, οι ξενώνες φιλοξενίας νέων. Έχετε αναφορά και ρυθμίσεις σχετικά με ειδικές μορφές τουρισμού όπως είναι ο αλιευτικός τουρισμός, ο θερμαλιστικός ή ο ιαματικός τουρισμός. 
Επειδή έχω καταθέσει κατ’ επανάληψη ερωτήσεις για τον αλιευτικό τουρισμό που προϋποθέτει συνεργασία με πολλά Υπουργεία και που δυστυχώς μετά από την παρέλευση αρκετών μηνών, ενάμιση τουλάχιστον έτους από την ψήφιση του ν. 4070/2012, έρχεται ξανά διάταξη για τον αλιευτικό τουρισμό, θα σας έλεγα ότι το κυριότερο καθήκον σας μετά την αυριανή –ευελπιστώ- ψήφιση του νόμου θα είναι να τρέξει αυτός ο νόμος, να γίνει πραγματικότητα. Είναι πιο κρίσιμο από τη σύλληψη, από την επεξεργασία, από τη διαβούλευση που ήταν μακρά, εκτενής και αναλυτική. Ακόμη πιο μεγάλη προσπάθεια χρειάζεται για να εφαρμοσθεί ο νόμος, να γίνει πραγματικότητα, ούτως ώστε αυτές οι μικρές βελτιώσεις, μεγάλες αλλαγές όμως στο τουριστικό μας προϊόν, να γίνουν πραγματικότητα.
Ευχαριστώ πολύ.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Μαριάς έχει το λόγο για δέκα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κυρία Υπουργέ, κυρίες και κύριοι Βουλευτές, συζητούμε σήμερα το νομοσχέδιο για τον τουρισμό, τη στιγμή που ουσιαστικά τελειώνει η φετινή τουριστική περίοδος, τη στιγμή που έχουμε τα επικοινωνιακά τρικ για δεκαεπτά εκατομμύρια τουρίστες, χωρίς να λέμε ή να λέτε πόσες μέρες κατά μέσο όρο μένουν αυτοί οι τουρίστες, πόσο ξοδεύουν κατά μέσο όρο αυτοί οι τουρίστες και εάν πέρυσι που είχαμε λιγότερους τουρίστες ή πριν από μερικά χρόνια ο μέσος χρόνος διαμονής τους ήταν πολύ περισσότερος και τα ποσά τα οποία κατέβαλαν ήταν πολύ περισσότερα. 
Διότι πώς μπορείς να αναπτύξεις τουρισμό εάν πρώτα απ’ όλα δεν στηριχθείς στον εγχώριο τουρισμό; Αυτή είναι βασική αρχή κάθε χώρας. Πώς θα στηριχθείς στον εγχώριο τουρισμό, όταν με τα μνημόνιά σας έχετε στείλει ενάμισι εκατομμύριο ανθρώπους στην ανεργία, όταν αυτό που ετοιμάζεται από αύριο είναι μια νέα φοροεπιδρομή 28 δισεκατομμυρίων ευρώ -από σήμερα μέχρι το τέλος της χρονιάς- όταν ζητάτε –σύμφωνα με τη χθεσινή εφημερίδα «ΝΑΥΤΕΜΠΟΡΙΚΗ»- 4,7 δισεκατομμύρια ευρώ από τους Έλληνες πολίτες κάθε μήνα;
 Πώς θα υπάρχει δυνατότητα καταναλωτικής δαπάνης των ίδιων των Ελλήνων πολιτών; Πώς μπορείς να έχεις ανάπτυξη του τουρισμού, όταν αυτά που δανείζεσαι αντί να επενδυθούν στις ίδιες τις υποδομές και στον τουρισμό, κατά 98% όλα τα δάνεια που πήρε η χώρα, έχουν πάει ξανά στους ίδιους τους δανειστές; 
Δεν το λέμε μόνο εμείς που το λέγαμε εδώ και πάρα πολλούς μήνες και ουσιαστικά από το 2010, το γράφει ακόμη και η «ΚΥΡΙΑΚΑΤΙΚΗ ΕΛΕΥΘΕΡΟΤΥΠΙΑ» η οποία λέει: «Το 98% των δανείων που μας φεσώνει η τρόικα επιστρέφει στην τσέπη της». Το λέει ακόμη και η «ΝΑΥΤΕΜΠΟΡΙΚΗ», η οποία δεν νομίζω ότι είναι εχθρική: «Από τα δάνεια του μηχανισμού στήριξης ελάχιστα διατέθηκαν για τις ανάγκες». Όταν, λοιπόν, έχεις αυτήν την κοινωνική και οικονομική κατάσταση, για ποια ανάπτυξη στον τουρισμό μιλάτε; 
Και ξεχνάτε, βεβαίως, να μας πείτε ότι ουσιαστικά όλα όσα γίνονται είναι στην υπηρεσία του μνημονίου, είναι τα πάντα για την εξόφληση του χρέους και όπου έχουμε ιαματικές πηγές, ξενοδοχειακές μονάδες, λιμάνια, αεροδρόμια, χιονοδρομικά, όλα αυτά γίνονται για το ξεπούλημα. Αυτή είναι πραγματικότητα
Επομένως, για να δούμε τους αριθμούς, έτσι όπως τους λέει η εισηγητική έκθεση: «Απασχολούνται οκτακόσιες χιλιάδες στον τουρισμό». Ερώτημα: Πόσοι από αυτούς είναι με τη μορφή «Stage» ως μαθητευόμενοι από άλλες χώρες; Πόσοι από αυτούς αντικατέστησαν όσους ξενοδοχοϋπαλλήλους εργάζονταν επί χρόνια ολόκληρα; 
Δεύτερη μεγάλη αποκάλυψη είναι ότι ο τουρισμός προσφέρει στο ΑΕΠ 30 δισεκατομμύρια ευρώ. Πολύ ωραία. Ερώτημα δεύτερο: Από τα 30 δισεκατομμύρια ευρώ πόσα έχουν πληρώσει οι ασχολούμενοι με τον τουρισμό και κυρίως οι μεγαλοξενοδόχοι για φόρους; Πόσα από αυτά έπεσαν στην ελληνική οικονομία; 
Παλιά στον ΕΟΤ έκαναν μία μελέτη, για κάθε δολάριο που ερχόταν πόσα δολάρια κέρδιζε η χώρα ή πόσα έβγαιναν στο εξωτερικό. Διότι, επειδή λέτε για αριθμούς, όταν μια χώρα έχει πάρα πολλούς τουρίστες, κάνει και εισαγωγές κρέατος, κάνει και εισαγωγές προϊόντων για να τους θρέψει. 
Επομένως εσείς τι μετράτε; Μετράτε το ευρώ που ήρθε, αλλά δεν μετράτε πόσα ευρώ μπορεί να έφυγαν εκτός χώρας, διότι δεν έχετε διασυνδέσει τον τουρισμό με τη βιομηχανία, με τη βιομηχανία τροφίμων, με μια καθετοποιημένη λειτουργία με τον πρωτογενή τομέα, ούτως ώστε για κάθε ευρώ του τουρίστα το 90% να μένει στην Ελλάδα και όχι το 90% να φεύγει εκτός Ελλάδας. Γιατί το τι φεύγει δεν το μετράτε. Μετράτε μόνο το τι έρχεται. 
Εδώ, επειδή τα πράγματα είναι πολύ απλά, πρέπει να καταλάβετε ότι πράγματι εισέρχονται αυτά τα ποσά στη χώρα. Το ερώτημα είναι, πρώτον, πόσα φεύγουν και, δεύτερον πώς διανέμονται. 
Θα σας πω ένα απλό παράδειγμα. Στο Ηράκλειο, λοιπόν, προσγειώνονται δεκάδες τσάρτερ, τα οποία δεν πληρώνουν καθόλου τέλη προσγείωσης αεροδρομίου. Tα έξοδα για την επισκευή του αεροδρομίου, για φύλαξη, για αστυνομία, για νοσοκομειακά που θέλεις, αφού έχεις τόσους τουρίστες, πάνε στον κρατικό κορβανά. Είναι οι δαπάνες τις οποίες πληρώνουν τα «υποζύγια». Το 55% θα το πληρώσουν οι μισθωτοί και οι συνταξιούχοι. 
Βεβαίως, υπάρχουν τα έσοδα, αλλά ποιος τα εισπράττει; Τα εισπράττουν αυτοί που εκμεταλλεύονται τις συγκεκριμένες μεγάλες επιχειρήσεις. Πολλά απ’ αυτά τα χρήματα δεν μένουν καν εδώ, διότι με τις διαδικασίες περί ενδοομιλικών συναλλαγών φεύγουν έξω και δεν πληρώνουν ούτε τα ποσά που βγαίνουν από τα μερίσματα. 
Άρα, λοιπόν, να μιλάτε με πραγματικά στοιχεία, γιατί δεν απευθύνεστε σε ιθαγενείς. Αυτήν τη στιγμή πρέπει να μιλήσετε και για τα κόστη που υπάρχουν και τα οποία πληρώνει τώρα ο ελληνικός λαός. 
Εμείς κάναμε προτάσεις. Η κ. Κουντουρά ανέλυσε επί τέσσερα λεπτά τις προτάσεις που έχουν οι Ανεξάρτητοι Έλληνες για το συγκεκριμένο θέμα. Δεν υπάρχει καθετοποίηση, δεν υπάρχει στήριξη στον πρωτογενή τομέα και δεν λέτε και τα επενδυτικά εργαλεία που πρέπει να υπάρξουν. 
Ποια είναι τα επενδυτικά σας εργαλεία; Από πού θα έρθει η φθηνή χρηματοδότηση; Με 10% μπορεί να αναπτυχθεί η μικρή ξενοδοχειακή επιχείρηση όταν οφείλει τόσα χρήματα, όταν τους κυνηγάτε να τους βάλετε φυλακή, όταν τους ζητάτε να πληρώσουν ασφαλιστικές εισφορές, όταν δεν δέχεστε την πρόταση που κάναμε γι’ αυτόν τον εθνικό λογαριασμό που θα μπουν όλες οι οφειλές και εν συνεχεία θα πάνε να εξοφλούν με δόσεις και θα πάρουν και ασφαλιστική ενημερότητα για να δουλέψει η μικρή επιχείρηση; Πώς θα αναπτυχθεί λοιπόν; 
Γι’ αυτό, λοιπόν, έχουμε πρόταση και για επενδυτικά εργαλεία, όταν εσείς δεν έχετε. Μιλήσαμε γι’ αυτήν την επενδυτική τράπεζα η οποία με χαμηλά επιτόκια θα δίνει ανάπτυξη και η οποία θα παίρνει κεφάλαια με 0,5% επιτόκιο από την Ευρωπαϊκή Κεντρική Τράπεζα. Δεν έχετε πει ποια θα είναι η θέση της χώρας στον παγκόσμιο καταμερισμό εργασίας. 
Επομένως έχετε ένα μονοδιάστατο νομοσχέδιο υπέρ των μεγάλων επιχειρήσεων για το all inclusive. Να πάτε στην Κρήτη, να πάτε στην Κέρκυρα, να πάτε στη Ρόδο και να δείτε πώς υποφέρουν οι μικρές οικογενειακές επιχειρήσεις έξω από τα μεγάλα ξενοδοχεία που δεν υπάρχει φράγκο. Όλα πάνε μόνο στη συγκεκριμένη επιχείρηση, όπου το 90% των τροφίμων που έχει είναι κι αυτά εισαγόμενα. 
Δεν αναπτύσσεται, λοιπόν, η περιοχή, δεν υπάρχει ισόρροπη ανάπτυξη, δεν υπάρχει κατανομή σε όλους αλλά σε μερικούς και οι υπόλοιποι με φόρους στηρίζουν τις δαπάνες που έχει το τουριστικό προϊόν για να κερδίσουν αυτοί που εκμεταλλεύονται το all inclusive. Αύριο θα πούμε και τρόπους για το πώς θα περιοριστεί το all inclusive. 
Δεν είδα να λέτε τίποτα για τα εργασιακά δικαιώματα των απασχολουμένων. Εδώ με το νέο νόμο που περάσατε, εάν οι ξενοδοχοϋπάλληλοι έχουν συγκεκριμένο αριθμό ημερομισθίων –νομίζω τετρακόσια πενήντα στη τετραετία- δεν θα πάρουν καν -και δεν παίρνουν- επίδομα ανεργίας. Αυτή είναι η πολιτική σας. Δεν έχετε ρυθμίσεις για τις οικογενειακές επιχειρήσεις, που είναι τα ενοικιαζόμενα δωμάτια. 
Εδώ έχουμε ξένους κατά Ελλήνων, αφελληνισμό του τουρισμού, μιας και οι ξένοι αγοράζουν μαζικά ελληνικές επιχειρήσεις, αντικατάσταση των Ελλήνων ξενοδοχοϋπαλλήλων με μαθητευόμενους, αντικατάσταση των Ελλήνων τουριστών που δεν μπορούν να πάνε ούτε για ένα μπάνιο, με ξένους τουρίστες. Έχουμε μεγάλους ενάντια σε μικρούς, tour operators ενάντια σε μικρούς ξενοδόχους, μεγάλους ξενοδόχους ενάντια στις μικρές ξενοδοχειακές επιχειρήσεις, ενάντια στους ταξιτζήδες, ενάντια στο ΚΤΕΛ, ενάντια στα τουριστικά λεωφορεία. Δημιουργείτε αντιθέσεις, διότι το μνημόνιο βλάπτει σοβαρά και τον τουρισμό.  Έχετε ρυθμίσεις για το ΤΑΙΠΕΔ, όπου τα πάντα θα μπουν και θα ξεπουληθούν. 
Πώς θα αναπτύξετε τουρισμό, όταν η Ολυμπιακή Αεροπορία δήλωσε ότι από τον Οκτώβριο δεν θα πετάει στην Κρήτη; Και επειδή μερικοί στο Ηράκλειο είπαν ότι δεν μίλησαν οι Βουλευτές, να τους υπενθυμίσω ότι την προηγούμενη εβδομάδα απ’ αυτό το Βήμα το επεσήμανα στον κ. Χατζηδάκη. 
Πώς θα προχωρήσουμε όταν έχουμε τουρκοποίηση των αεροδρομίων, όταν πλέον το Εθνικό Επιτελείο Στρατού και κυρίως το Υπουργείο Άμυνας δεν δέχεται να υπάρξει εκποίηση των αεροδρομίων από το ΤΑΙΠΕΔ και να πάει στην τουρκική εταιρεία «TAV» είτε τα Χανιά; Πώς θα προχωρήσουμε όταν έχουμε τουρκοποίηση των λιμανιών που θέλετε να γίνει και στη Σούδα και στο Ρέθυμνο με το άρθρο 9 ή όταν οι μαρίνες στη Μυτιλήνη έχουν πάει στους Τούρκους; Αυτή είναι η πολιτική την οποία έχετε;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Πώς, λοιπόν, θα προχωρήσουμε –σε μισό λεπτό τελειώνω, κύριε Πρόεδρε- όταν τα συνταγματικά δικαιώματα παραβιάζονται; Διότι με το άρθρο 40 –και θα το αναλύσουμε αύριο- ο παραχωρησιούχος του ΤΑΙΠΕΔ έχει πολλά δικαιώματα τα οποία περιορίζουν τα δικαιώματα των υπολοίπων. 
Κλείνοντας θα ήθελα να πω το εξής. Πώς θα προχωρήσετε με διαδικασίες που δεν στηρίζουν την εκπαίδευση στο τουριστικό πεδίο; Έχετε, όμως, τον κ. Φούχτελ που ήρθε στην Κρήτη και είπε στους άνεργους ξενοδοχοϋπαλλήλους «Ελάτε στη Γερμανία, για να σας εκπαιδεύσουμε πώς να δουλέψετε στον τουρισμό». Αυτή είναι η πολιτική σας!
Καταψηφίζουμε το νομοσχέδιό σας. Τα υπόλοιπα θα τα πούμε αύριο στην κατ’ άρθρον συζήτηση.
Ευχαριστώ.
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κ. Αρβανίτης για δέκα λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, εγώ δεν είμαι αριθμομέτρης ούτε οικονομολόγος και απεχθάνομαι τους αριθμούς οι οποίοι ζαλίζουν τον κόσμο ο οποίος μας ακούει και δεν καταλαβαίνει τίποτα απολύτως, ούτε από οικονομολογία ούτε από αριθμούς γενικότερα. Θα περιοριστώ ενδεικτικά σε ορισμένα σημεία του νομοσχεδίου αν και είμαι εξ εκείνων που επανειλημμένως έχουν δεχτεί και έχουν τονίσει ότι παίζουμε εν ου παικτοίς. Δεν υφίσταται νομοθετική εξουσία. Υφίσταται εκτελεστική εξουσία η οποία νομοθετεί. Ξέρετε πολύ καλά όλοι σας ότι αύριο θα υπερψηφιστεί αυτό το σχέδιο νόμου. Αυτό είναι βέβαιο.
Γι’ αυτό έβλεπα την κυρία Υπουργό η οποία ήτο διαρκώς ευδιάθετη και πολλές φορές, όταν μιλούσαν οι αγορηταί ενωρίτερον, χαμογελούσε. Και βεβαίως χαμογελούσε, διότι ήξερε ότι ομιλούμεν εις ώτα μη ακουόντων, διότι η υπερψήφισις είναι βεβαία.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Είναι η δεδηλωμένη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, αφήστε να ολοκληρώσει την ομιλία του ο κύριος συνάδελφος.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Άκουσα έναν ομιλητή της Νέας Δημοκρατίας, ο οποίος είπε ότι αυτό το νομοσχέδιο είναι αποτέλεσμα και προϊόν αναλυτικής διαβούλευσης και διαλόγου.
Ήθελα να τον ρωτήσω το εξής: Έκαναν διαλόγους με τους μικρούς τουριστικούς επιχειρηματίες; Έκαναν κάποιον διάλογο με αυτούς που διαθέτουν μικρά τουριστικά μαγαζιά; Με ποιον έκαναν διάλογο; Δεν μας είπε συγκεκριμένα. Διότι αν έκαναν διάλογο με αυτούς οι οποίοι πλήττονται κυριολεκτικά από προβλέψεις και παραλείψεις αυτού του νομοσχεδίου, τότε πιστεύω ότι δεν θα έφταναν στην κατάρτισή του. Αλλά κατά πάσαν περίπτωση, πιστεύω ότι ενδεικτικό του γεγονότος ότι συνετάγη προχείρως αυτό το νομοσχέδιο είναι το ότι μας ήρθε εδώ ένα έγγραφο με συνολικά εξήντα πέντε διαγραφές, προσθέσεις κι αντικαταστάσεις. Αυτό δείχνει την προχειρότητα με την οποία συνετάγη.
Πέραν αυτού, πολλά από τα άρθρα έχουν λυθεί ήδη. Είναι λυμένα θέματα και παρουσιάζονται ίσως με διαφορετική μορφή. Καλώς ή κακώς, έχουν λυθεί. Εδώ δεν βλέπω να προστίθεται τίποτα το ιδιαίτερο. 
Είπαν πολλοί αγορητές ότι λείπει το όραμα. Ξέρετε, προσέχω πολύ τις λέξεις. Είμαι εξ εκείνων που προσέχουν πολύ τις λέξεις και την έννοια των όρων. Όραμα; Ακούγεται αυτή η λέξη στην Ελλάδα; Εξέλιπον τα οράματα! Δεν υπάρχουν πλέον οράματα. Τα έσβησαν τα οράματα! Μόνο προοπτικές του χάους υπάρχουν! 
Ούτε καν πνοή δεν έχει το υπό κρίση νομοσχέδιο. Ούτε καν πνοή! Ένα τεχνοκρατικό νομοσχέδιο είναι -θα μπορούσα να πω- το οποίο στερείται πνοής και δεν έχει να προσφέρει τίποτα το ιδιαίτερο, τίποτα το καινούργιο. Δηλαδή, δεν έχει εκείνη την πνοή που θα εξετόξευε στα ύψη την τουριστική ανάπτυξη, πράγμα το οποίο έχουμε ανάγκη. 
Πέραν αυτού, δεν άκουσα τίποτα ούτε είδα τίποτα για αγροτικό τουρισμό. Αλήθεια, υπάρχει αγροτικός τουρισμός; Μήπως, αν τυχόν είχαμε καλλιεργήσει τον αγροτικό τουρισμό δεόντως και τον είχαμε αναπτύξει, θα δημιουργούσαμε ένα κίνητρο στους νέους μας, στους ανέργους και σε άλλους να αγκαλιάσουν τη γη μας, που έχουμε τόσο ανάγκη την πρωτογενή παραγωγή, η οποία βεβαίως είναι σε οικτράν κατάστασιν και για την οποία αδιαφορεί παντελώς η Κυβέρνησις του μνημονίου; 
Όμως πέραν αυτών, ξέρετε πολύ καλά πως οτιδήποτε εισάγεται προς ψήφισιν πρώτα έχει περάσει από το κόσκινο και την έγκριση της τρόικας, των δανειστών μας, των τοκογλύφων τραπεζιτών. Τίποτα δεν γίνεται χωρίς αυτήν την έγκριση. Όλοι αυτοί δεν ενδιαφέρονται για την ανάπτυξη της πατρίδος μας, κυρίες και κύριοι Βουλευταί. Ενδιαφέρονται να αποκτά έσοδα η πατρίδα μας, δημόσια έσοδα, είτε με τη φορολογία είτε δι’ άλλου τρόπου, για να παίρνουν τους τόκους τους και τα κεφάλαιά τους πίσω. Αυτή είναι όλη η ιστορία. 
Πλήγμα μεγάλο εδέχθη -και δεν βλέπω μέριμνα- η μεσαία τάξις. Υπάρχει δημοσκόπηση, η οποία κατά το μάλλον ή ήττον είναι ακριβής αλλά κατά πάσαν περίπτωσιν είναι βάσιμος, που λέει ότι το 73% των Ελλήνων -γιατί μιλάω για τον εσωτερικό τουρισμό που πρωτίστως και βασίμως ενδιαφέρει- δεν θα πάνε πουθενά, θα κάτσουν στα σπιτάκια τους. Το 23% θα φιλοξενηθούν σε σπίτια συγγενών σε διάφορα χωριά, παραλιακά ή ορεινά. 
Ο ομιλών πέρασε αυτό το διήμερο, όσο είχα χρόνο βεβαίως, και εξήντλησα και την τελευταία γωνιά ανατολικής και δυτικής Αχαΐας. Αυτές οι περιοχές ειδικά τροφοδοτούνται από τη μεσαία τάξη στον τουριστικό τομέα. Δεν πάνε εκεί -πώς τον λένε αυτόν, Κόκκαλη δεν τον λένε, ή ο άλλος ο Μπόμπολας;- ούτε Μπόμπολες ούτε Κοκκαλαίοι. Εκεί πάνε μεσαίοι, συντηρητικοί άνθρωποι με λίγο μισθό και λίγη σύνταξη που τους έχει απομείνει. Ε, λοιπόν, ήταν έρημα! Και σας το λέω υπευθύνως. Και οι άνθρωποι προβληματίζονται αν θα πληρώσουν το ενοίκιό τους, τη ΔΕΗ και άλλες υποχρεώσεις στην εφορία. Ήταν έρημα, από την ανατολή μέχρι τη δύση! Κατά συνέπεια για τι είδους τουριστική ανάπτυξη μιλάμε;
Εδώ βλέπω να λύνονται διαδικαστικά θέματα μεταξύ ΕΟΤ και Υπουργείου Τουρισμού, που δεν νομίζω ότι ενδιαφέρουν. Για υποδομές, για προώθηση, για καλυτέρευση της ποιότητος του τουρισμού δεν είδα τίποτα, όσο δύναμαι να διαβάζω και να ερμηνεύω την ελληνική γλώσσα, έτσι όπως είναι στο νομοσχέδιο αυτό, αποτετυπωμένη και χιλιοδιορθωμένη, με καταργήσεις. Τα υπόλοιπα τα είπα νωρίτερα. 
Για τον ΦΠΑ είπαν ότι από 1η Αυγούστου θα μειωθεί στον τομέα της εστιάσεως. Γιατί από 1η Αυγούστου; Δεν θα μπορούσε να μειωθεί πριν από το Πάσχα; Διότι ξέρουμε ότι σε πολλά νησιά μας, όπως στη Ρόδο και στην Κέρκυρα, η τουριστική περίοδος αρχίζει από τότε, κανονικότατα. Γιατί; Για ποιον λόγο; Θα μας το απαγόρευσαν τα αφεντικά μας, η τρόικα και οι υπόλοιποι. Είναι γνωστά αυτά. 
Περιττό να πω ότι πρέπει να αποσυρθεί οπωσδήποτε η άσχετη με το αντικείμενο του νομοσχεδίου τροπολογία για την ΕΥΔΑΠ. Δεν έχει καμμία θέση εδώ. Είναι ένα ξεχωριστό σχέδιο νόμου, το οποίο πρέπει οπωσδήποτε να αποσυρθεί και αυτό είναι αυτονόητο.
Ο προλαλήσας μίλησε για αφελληνισμό του τουρισμού. Πράγματι, το είχα κι εγώ σημειώσει. Είναι σημαντικότατο αυτό. Μα, εδώ αφελληνίζονται τα πάντα! Τα πάντα! Με σύστημα, εδώ και τριανταεννιά χρόνια. Στον τουρισμό μόνο το είδαμε αυτό; Απεθνοποιούνται τα πάντα. Κι ο κύριος Υπουργός προηγουμένως, σε επίκαιρη ερώτηση που είχα, μου μίλησε για κοσμοπολίτη Έλληνα, για ευρωπαίο Έλληνα και για Έλληνα. Πώς είναι δυνατόν να είμαστε Έλληνες όταν είμαστε κοσμοπολίτες και Ευρωπαίοι; Οι Ευρωπαίοι να γίνουν Έλληνες! Κοσμοπολίτες; Και τότε γιατί μιλάμε για Ελλάδα; Ας μπουν οι πάντες εδώ, μπάτε σκύλοι, αλέστε κι αλεστικά μη δώσετε!
Μου έστειλαν μία αναφορά από τα Χανιά. Απίστευτα είναι αυτά που συμβαίνουν  και υπεύθυνος ο συντάξας. 
Τι γίνεται εκεί; Πλήττονται τα μικρά τουριστικά μαγαζάκια. Οι άνθρωποι την περίοδο αυτή -πόσο κρατάει στα Χανιά στην Κρήτη, τρεις, τέσσερις μήνες;- κοιτάζουν να ζήσουν και για τους υπόλοιπους μήνες την οικογένειά τους. Όμως, τι γίνεται; Υπάρχουν έγχρωμοι πολλών χρωμάτων, που ούτε φορολογούνται ούτε αποδίδουν λογαριασμό σε κανέναν και οι οποίοι πουλάνε –συγγνώμη, γιατί εγώ δεν ξέρω τους όρους αυτούς, πώς τα λένε αυτά τα βραχιολάκια;- από κορδονάκια, ζώνες, υφαντά, χένα tattoo, καλαμπόκια, φρούτα, ντόνατς, γυαλιά ηλίου, ρολόγια, μέχρι καπέλα και φορέματα! 
Ε, τι θα κάνει ο μικροεπαγγελματίας; Φαινομενικά τους συλλαμβάνουν για λίγο, όπως κάνουν με τους αναρχικούς κάτω στην Πάτρα. Πάνε και πίνουν καφέ στην Αστυνομική Διεύθυνση και μετά όλοι απέρχονται, χωρίς να συλληφθεί και να κρατηθεί  κανείς! Τους κρατάνε για δύο ώρες και μετά ξαναγυρίζουν. Κινέζοι, Πακιστανοί, Αφρικανοί, χίλιες δύο φυλές του κόσμου! Δεν βλέπω να υπάρχει για αυτό καμμία μέριμνα. Μήπως θα ήταν ρατσιστικό; Μάλλον, θα μας έλεγε κάποιος υπερδημοκράτης. 
Τέλος πάντων, εμείς το καταψηφίζουμε. Όσον αφορά τα υπόλοιπα θέματα, θα συμπληρώσω ορισμένα αύριο που θα έχω την ευκαιρία να ξαναμιλήσω στην κατ’ άρθρον συζήτηση. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κ. Οικονόμου, Κοινοβουλευτικός Εκπρόσωπος της ΔΗΜΑΡ, έχει το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Παίρνοντας αφορμή από τον προλαλήσαντα, κύριε  Πρόεδρε, πραγματικά θα είχε ενδιαφέρον να εφαρμοζόταν η θεωρία του χάους στη χώρα μας.  Όμως, για να εφαρμοστεί αυτή η θεωρία θα ήθελε και την οργάνωσή της. Η οργάνωση των ενεργειών και των δράσεων σε αυτήν τη χώρα, αγαπητοί συνάδελφοι, είναι στοιχείο που αναζητείται. Βέβαια, προσπαθεί, νομίζω, εδώ η κυρία Υπουργός να οργανώσει το φαινόμενο του τουρισμού, αυτήν τη μεγάλη δράση όπου όλοι ποντάρουν και ελπίζουν και εύχονται να πάει καλά. Είναι και αυτά τα δεκαεπτά εκατομμύρια τουρίστες που τα ακούμε συνέχεια. Γυρνάμε γύρω από αυτά τα δεκαεπτά εκατομμύρια, αλλά ή δεν τους βλέπουμε ή τους βλέπουμε και δεν ξέρουμε τι αφήνουν και τι κάνουν εδώ. 
Θα πάρω μια αφορμή από αυτό που είπε η κ. Βούλτεψη προηγουμένως, για το αν ζούμε κι αν βιώνουμε τα ίδια όλοι σε αυτήν τη χώρα. Πραγματικά, σε μια χώρα όπου όλοι είναι εν δυνάμει Πρωθυπουργοί και προπονητές του Ολυμπιακού, τα ξέρουν όλα. Είναι μια από τις παθογένειες αυτές. 
Δυστυχώς, δεν έχω δει άνθρωπο, ο οποίος να μην ξέρει κάτι σε αυτήν τη χώρα. Ακόμα και σ’ εμένα που είμαι δικηγόρος λίγοι έρχονται να με ρωτήσουν για κάποιο ζήτημα να τους το λύσω. Είναι φοβερό αυτό που γίνεται. Σε αυτήν τη χώρα, λοιπόν, όπου όλοι τα ξέρουν όλα, όπου όλοι στον καφενέ είναι «Πρωθυπουργοί» και κυβερνάνε εύκολα και άνετα «κοουτσάρουν» την ομάδα -το λέω γιατί είμαι και Ολυμπιακός- πρέπει να δούμε αν η υπόθεση του τουρισμού είναι μια ιστορία η οποία είναι και αυτή εύκολη στη συζήτηση, όχι στον καφενέ, αλλά τουλάχιστον μέσα εδώ, στη Βουλή. Όλοι λίγο-πολύ έχουμε κάνει τους τουρίστες και έχουμε πάει σε ωραία μέρη και έχουμε ζήσει όμορφα, ειδικά σε αυτήν τη χώρα που είναι ένα γωνιακό οικόπεδο στην υφήλιο, ευλογημένος τόπος που από μόνος του δουλεύει. Το ερώτημα, λοιπόν, είναι το εξής: Σε αυτήν την όμορφη γωνιά της γης, την οποία πραγματικά πολύ την εκθειάζουν, έχουμε οργανώσει τη δουλειά μας έτσι, ώστε να πούμε με περηφάνια ότι έχουμε δεκαεπτά εκατομμύρια τουρίστες φέτος, αλλά αυτό είναι αποτέλεσμα διεργασίας, λειτουργίας και οργανωμένης δουλειάς; Μου είπε κάποιος κακεντρεχής «μα, κλείσανε δέκα αγορές γειτονικές της χώρας μας». Φυσικά, εμφύλιοι πόλεμοι, δυσάρεστα γεγονότα στρέφουν εκ των πραγμάτων κάποια πράγματα στη χώρα μας. 
Τα περυσινά δεκαπέντε εκατομμύρια και τα φετινά δεκαεπτά εκατομμύρια τουριστών είναι αποτέλεσμα ενός σχεδιασμού; Εγώ θέλω να πιστεύω ότι υπάρχει ένας σχεδιασμός. Όμως, όπως πολύ σωστά παρατήρησε κάποιος προηγούμενος ομιλητής, τρία χρόνια είχαμε να δούμε σχέδιο νόμου στο κομμάτι του τουρισμού, οργανωμένο και όχι ως παρεμπίπτον ζήτημα. 
Εδώ πρέπει να κάνουμε κάποιες παρατηρήσεις. Αυτό το σχέδιο νόμου δεν έχει μια φιλοσοφία συγκεκριμένη, η οποία να έχει διαβαθμίσεις και στοχεύσεις 
Κάποιος ομιλητής προηγουμένως είπε ότι είναι αποσπασματικές οι διατάξεις του. Εντάξει, είναι αποσπασματικές οι περισσότερες διατάξεις. Το στοιχείο που τις ενώνει είναι η Ελλάδα και ο τουρισμός, αυτές οι δύο λέξεις. Αυτό δεν λέει πολλά πράγματα. Πρέπει να υπάρχουν και άλλα στοιχεία για να μπορεί να υπάρχει μία σειρά στα ζητήματα. 
Ο ελληνικός τουρισμός δουλεύει κατά τύχη μέχρι τώρα; Φοβάμαι πως ναι, όπως και πολλά πράγματα στη χώρα. Όπου υπάρχει πολλή ιστορία, όπου υπάρχει καλό κλίμα, όπου υπάρχει καλή γεωγραφία, έχουμε συγκεντρώσεις τουριστικών μονάδων και την ανάπτυξη του τουριστικού φαινομένου. Όπου δεν υπάρχουν αυτά -υποτίθεται- δεν έχουμε τίποτα.  Αναφέρομαι στην ίδια χώρα, για το ίδιο θέμα. Λένε κάποιοι, όμως, ότι όλη η χώρα είναι όμορφη. Εγώ θα σας ρωτήσω κάτι. Στην Αττική, αυτός ο επισκέπτης από το εξωτερικό που θα έρθει να κάτσει για δύο μέρες, ποια μέρη ξέρει; Ξέρει την Ακρόπολη, ξέρει το Θησείο, ξέρει το Μοναστηράκι, ξέρει δυο-τρία σημεία μέσα στην Αθήνα. 
Εγώ θα σας πω δύο-τρία παραδείγματα από τη δική μου εκλογική περιφέρεια. Υπάρχει για παράδειγμα περίπτωση να φύγει ποτέ το τουριστικό λεωφορείο από την Αθήνα και να πάει μία εκδρομή στα Μέγαρα, που είναι από τις πιο αρχαίες ελληνικές πόλεις; Υπάρχει περίπτωση να φύγει ένα λεωφορείο και να πάει στην Ελευσίνα, που είναι από τις πιο αρχαίες ελληνικές πόλεις; Υπάρχει περίπτωση να φύγει και να πάει στο Μαραθώνα; Άντε το πολύ -νομίζω ότι το έχω δει- σε κάποια διαφημιστικά να πάει λίγο στο Σούνιο, ίσως λόγω του ωραίου δειλινού του! 
Άρα το τουριστικό προϊόν είναι άναρχο. Δουλεύει κατά τύχη, όπως προλάβει και μπορέσει κάποιος να το προσεγγίσει. Αυτή είναι, λοιπόν, μία πολιτική απολιτίκ με το «α» μπροστά, όπου πραγματικά δούλευε το πράγμα από μόνο του. Θα έρθει κόσμος να δει την Ακρόπολη. Θα έρθει κόσμος να κάνει τις ωραίες του βόλτες, στις ωραίες παραλίες στα ωραία μας νησιά. Το ζήτημα είναι άλλο. Πώς οργανώνεις εσύ αυτό το οποίο έχεις στα χέρια σου, δηλαδή μια πολύ ωραία χώρα, όπως είπα, ένα πολύ ωραίο κλίμα, ένα ωραίο περιβάλλον, μία ιστορία τρομακτικής, φοβερής αξίας; Πώς το οργανώνεις; 
Αυτό το νομοσχέδιο προσπαθεί να οργανώσει όλα αυτά τα στοιχεία που έχουμε στα χέρια μας ως Ελλάδα; Νομίζω ότι δεν έχει μεγάλη επιτυχία στη στόχευσή του.
Πρώτον, πρέπει να πούμε και να δεχθούμε ότι τουρισμός δεν είναι μόνο ο τουρισμός που περιμένουμε από το εξωτερικό αλλά είναι και ο εσωτερικός. Στον τομέα αυτό βλέπω πλήρη απουσία παρεμβάσεων. Αυτό το λέω διότι πραγματικά ο εσωτερικός τουρισμός θα μπορούσε και θα έπρεπε να κρατήσει πολύ μεγάλο μερίδιο αυτής της βαριάς βιομηχανίας, όπως θέλουμε να την ονοματίζουμε πολύ συχνά. 
Το τουριστικό προϊόν κάποιοι το δουλεύουν.  Αυτοί είναι οι εργαζόμενοι. Ακούω τις μελέτες και τις αναλύσεις. Μιλάμε για οκτακόσιες χιλιάδες και ελπίζουμε το 2020 να είναι ένα εκατομμύριο. Αυτοί οι εργαζόμενοι με ποια δικαιώματα θα δουλέψουν; Δεν βλέπω εδώ κάποια σχετική μέριμνα. Θα μου πείτε: «Με αυτά θα ασχολούμαστε ή με τους δεκαεπτά εκατομμύρια τουρίστες;». Θεωρώ ότι πρέπει να ασχοληθούμε και με τα δύο, αλλά και με πολλά άλλα που θα σας πω. Πάντως, αν ασχολούμαστε μόνο με το πώς κάποιος θα κάνει την τουριστική του επίσκεψη και δεν ασχοληθούμε με την εκπαίδευση αυτών που θα τον υποδεχθούν, με τα δικαιώματά τους ως εργαζομένων, τι νόημα έχει να συζητάμε; Εκτός αν πάρουμε «δανεικό» εργατικό προσωπικό. Νομίζω ότι κανένας δεν το ισχυρίζεται και κανένας δεν το θέλει αυτό. Όχι γιατί έχουμε πρόβλημα με τους ξένους, αλλά γιατί πρώτα από όλα…</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Αυτό γίνεται.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Συμφωνώ, αγαπητέ μου. Συμφωνώ ότι γίνεται. Γι’ αυτό λέω, προσπαθώντας να φέρω ανάποδα τη συζήτηση και τα επιχειρήματα, ότι θέλω να πιστεύω πως δεν είναι αυτός ο στόχος. Άρα πρέπει να βρούμε τη θεραπεία αυτών των προβλημάτων. 
Υπάρχουν περιβαλλοντικές υποβαθμίσεις. Δεν θέλω να μπω σε ονοματολογίες ή συνωμοσιολογίες του τύπου «φτιάχτηκε ένα νομοσχέδιο για τρεις-τέσσερις μεγάλους επιχειρηματίες». Δεν μπαίνω σε αυτά, δεν τα πιστεύω, δεν με ενδιαφέρουν. Όμως θέλω να πω και κάτι άλλο. Αν εγώ ο μεγάλος ξενοδόχος, το μεγάλο όνομα, το μεγάλο κεφάλαιο, η μεγάλη δύναμη και οικονομική συγκέντρωση έχω αυτές τις δυνατότητες που μου δίνει το νομοσχέδιο, οι οποίες είναι πραγματικά σημαντικές, θέλω να ξέρω πώς πιστεύει η Κυβέρνηση ότι μπορεί να εξελίξει την επένδυσή του το επόμενο διάστημα. Τι προσδοκά, δηλαδή, με αυτά τα σημαντικά, σε σημείο που να φαίνονται  και προκλητικά, μπόνους που δίνει η Κυβέρνηση;
Δηλαδή, αν μπορώ να κάνω παρεμβάσεις στο δάσος, στην παραλία, στον αιγιαλό, σε αρχαιολογικό και σε ιστορικό χώρο, σε λιμένα, σε όλα αυτά τα ζητήματα που εννοιολογικά διαμορφώνουν την έννοια του περιβάλλοντος και του περιβαλλοντικού χαρακτήρα αυτής της χώρας, τότε αυτό είναι ένα σοβαρό μπόνους. 
Ποιο είναι το αντίκρισμα; Τέλος πάντων, έχει υπ’ όψιν της η Κυβέρνηση και τις επενδύσεις όπου πρέπει να κάνει χρήση αυτών των μπόνους; Πρέπει να μου πείτε δηλαδή ότι ο κ. Οικονόμου, ο μέγας επενδυτής, έχει στο μυαλό του να επενδύσει στις ωραίες παραλίες της Κατερίνης –ας πούμε- και θα κάνει χρήση αυτών των στοιχείων. Πρέπει να ξέρουμε όμως αν αξίζει τον κόπο τελικά. Διότι θεωρητικά με αυτόν τον τρόπο διαμορφώνουμε τις συνθήκες, ώστε στο όνομα του τουρισμού να αλλοιώσουμε και πολλές συνταγματικές συνθήκες στη χώρα μας.
Ο τουρισμός είναι ένα μονοδιάστατο φαινόμενο και θέλει μια μονοδιάστατη προσέγγιση; Βάζετε στο νομοσχέδιο το θεματικό τουρισμό και πολύ καλά κάνετε. Νομίζω ότι αυτή είναι μια καλή κίνηση, την οποία κάνετε, και λείπει από τη χώρα. Δεν έχουμε αθλητικό τουρισμό ανεπτυγμένο στη χώρα των Ολυμπιακών Αγώνων. 
Βέβαια, βλέπω να δίνεται μεγάλη έμφαση –στα όρια της εμμονής- για το γκολφ. Εντάξει, υπάρχει και το γκολφ. Νομίζω όμως ότι εάν κάναμε μία ιεράρχηση των σπορ και των δυνατοτήτων προσέλκυσης τουριστών, το γκολφ δεν θα ήταν στην πρώτη κλίμακα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Κι όμως, είναι.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Είναι; Δεν είμαι ειδικός. Λέω όμως ότι στη χώρα των Ολυμπιακών Αγώνων θα μπορούσαμε να έχουμε κι άλλες ενέργειες και δράσεις στο αθλητικό τουριστικό προϊόν. 
Επίσης, ο θρησκευτικός τουρισμός –τα είπαν κι άλλοι- ή ο αγροτουρισμός είναι στοιχεία που λείπουν από το νομοσχέδιο, ενώ υπάρχουν κάποια στοιχεία που τα βάλατε, όπως τον ιαματικό ή τον αλιευτικό τουρισμό ή τον ιατρικό τουρισμό. 
Βέβαια, οι συνέργειες πρέπει να υπάρχουν και δεν τις βλέπουμε. Θέλω να ξέρω, δηλαδή, ο κ. Γεωργιάδης στο Υπουργείο Υγείας πώς προσεγγίζει την έννοια του ιατρικού τουρισμού ή τον ιαματικό τουρισμό, ο οποίος πάει μαζί εκ των πραγμάτων; Υπάρχει μια τέτοια συνέργεια; Δεν τη βλέπουμε στο νομοσχέδιο. Με πολύ ενδιαφέρον θα ακούσουμε αν υπάρχουν αυτές οι προβλέψεις και οι μελέτες. 
Θέλω να ολοκληρώσω και να σας πω τα εξής: Η Δημοκρατική Αριστερά πολιτικά επενδύει στο μικρό και στο μεσαίο μέγεθος. Το είπα αυτό και στον κ. Σταϊκούρα όταν έφερε το εμβόλιμο φορολογικό νομοσχέδιο. Αυτή είναι η άποψή μας, η προσέγγισή μας, το σχέδιό μας. Εμείς πιστεύουμε ότι μπορούμε να εκφράσουμε το μικρό και το μεσαίο μέγεθος. 
Το μεγάλο μέγεθος –το είχα πει και τότε, στο φορολογικό, το λέω και σήμερα- έχει βρει εκφραστές. Έχει τις δυνατότητες, και τις οικονομικές και των διασυνδέσεων και των δυνατοτήτων των επαφών και των εκφράσεων. Θα μου πείτε «και πολιτικές δυνατότητες έχει;». Δυστυχώς έχει και πολιτικές δυνατότητες. 
Το μικρό και το μεσαίο μέγεθος όμως, δυστυχώς, χάνεται. Θα μου πείτε «μα, είναι χιλιάδες επιχειρήσεις». Εννιά χιλιάδες ξενοδοχειακές μονάδες αυτή τη στιγμή, από αυτό το νομοσχέδιο μάλλον με προβληματισμό πρέπει να δουν το μέλλον τους. Διότι αυτό το νομοσχέδιο πηγαίνει να διαμορφώσει ένα νέο σχέδιο για την τουριστική ανάπτυξη: Μεγάλα τουριστικά συγκροτήματα, το all inclusive και όλη αυτήν τη λογική που λέει ότι «παίζουμε με το μεγάλο μέγεθος». 
Το μικρό και το μεσαίο μέγεθος εμείς θέλουμε να το εκφράσουμε. Θέλουμε, δηλαδή, να εκφράσουμε τη μικρή και μεσαία ξενοδοχειακή μονάδα, τον επιχειρηματία, τον επαγγελματία, ο οποίος έχει το πολύ αξιοπρεπές, αξιόλογο, ποιοτικά διαβαθμισμένο κατάλυμά του ή τη μονάδα του, την οποία με πολύ μεράκι έχει φτιάξει. Εμάς αυτό μας ενδιαφέρει πολιτικά να το εκφράσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ολοκληρώστε σας παρακαλώ, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ολοκληρώνω, κύριε Πρόεδρε. 
Ξέρετε τι σας λέμε; Σας λέμε ότι όλους αυτούς τους χιλιάδες το ΠΑΣΟΚ και η Νέα Δημοκρατία με αυτό το νομοσχέδιο τους βάζετε απέναντι, γιατί πηγαίνετε να παίξετε πολιτικά με πέντε παίκτες. Αυτό είναι το συμπέρασμα και το «διά ταύτα» αυτού του νομοσχεδίου. 
Εσείς παίζετε με πέντε τουριστικούς παίκτες. Θα μαζέψετε πάνω σ’ αυτούς μια δραστηριότητα. Εμείς όμως θα είμαστε μαζί με τους χιλιάδες μικρομεσαίους επαγγελματίες και επιχειρηματίες στη χώρα, που δουλεύουν το τουριστικό προϊόν και βλέπουν απέναντί τους δυο κόμματα, τα οποία με περίεργο τρόπο και για περίεργους λόγους τους βάζουν απέναντι. 
Γιατί τους βάζετε απέναντι; Γιατί θέλετε να τους ισοπεδώσετε; Γιατί θέλετε σε κάθε περιοχή και σε κάθε γειτονιά της χώρας αυτές οι δεκάδες, εκατοντάδες επιχειρήσεις, σε όλα τα επίπεδα -το εστιατόριο, το κατάλυμα, το κατάστημα με τα σουβενίρ- να εξαφανιστούν και να τους μαζέψετε, κυρία Γκερέκου, στο μεγάλο μέγεθος;</Speech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Κάνετε λάθος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να συνεχίσουμε αύριο, κύριοι συνάδελφοι.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Να συνεχίσουμε αύριο, επειδή είναι και αργά.</Speech> 
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Πού τα είδες αυτά;</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Είναι μια πολύ ωραία πρόκληση αυτή, κύριε Κωνσταντόπουλε.</Speech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Δεν υπάρχει στο νομοσχέδιο το «all inclusive».</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ξέρετε ότι σας παρακολουθώ, σας σέβομαι και σας εκτιμώ. Αύριο, λοιπόν, επί των άρθρων…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Καταχράσθε την ανοχή του Προεδρείου.</ChairmanSpeech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Λαϊκίζετε και εσείς, κύριε Οικονόμου;</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ποιος είναι ο λαϊκισμός;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ολοκληρώσουμε τώρα ήρεμα.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Αφήστε το λαϊκισμό και προσέξτε τις πολιτικές αναγορεύσεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ τους εισηγητές για την κατανόηση.
Η κυρία Υπουργός θέλει να προσθέσει κάτι;</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, εμείς δεν θα μιλήσουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ως Κοινοβουλευτικό Εκπρόσωπο του ΚΚΕ έχετε δώσει τον κ. Παφίλη. Δεν υπάρχει αντίρρηση. Απλώς να ξεκαθαριστεί η αλλαγή.
Ορίστε, κύριε Καραθανασόπουλε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Παρακολουθήσαμε και σήμερα από τη μια μεριά -για παράδειγμα, της Κυβέρνησης- την ωραιοποίηση της κατάστασης στα ζητήματα του τουρισμού: Τα δεκαεπτά εκατομμύρια, οι πολύ σπουδαίες ξενοδοχειακές υποδομές, από το «COSTA NAVARINO» μέχρι οπουδήποτε θέλετε. Για το λαό, όμως, όλα αυτά είναι «φάτε μάτια ψάρια και κοιλιά περίδρομο». Από την άλλη μεριά, από τα κόμματα της Αντιπολίτευσης, παρακολουθήσαμε την καταστροφολογία: μνημόνιο, Φούχτελ, λες και το all inclusive το έφερε ο Φούχτελ και το μνημόνιο ή τα δουλεμπορικά γραφεία ενοικιάσεως εργαζομένων στα ξενοδοχεία, που στην Κρήτη έκαναν πάρτι τα προηγούμενα χρόνια –πολύ πριν το μνημόνιο- τα έφερε το μνημόνιο και αυτά! 
Αυτός είναι ο καπιταλισμός. 
Και για να το ξεκαθαρίσουμε πολύ καλά, θα σας πω το εξής: Ανθρώπινος καπιταλισμός όμορφος, ηθικά και αγγελικά πλασμένος δεν πρόκειται να υπάρξει. Όσοι το λένε αυτό, λένε συνειδητά ψέματα. Και αυτό είναι πολύ χειρότερο από αυτούς που προσπαθούν να το ωραιοποιήσουν. 
Γιατί το λέμε αυτό; Διότι εδώ πέρα προβλήθηκε και από την κυρία Υπουργό ότι ο τουρισμός είναι εθνική υπόθεση. Αλήθεια; Πού το βρήκατε αυτό γραμμένο; Βεβαίως, γι’ αυτούς με τους οποίους συνομιλείτε, για τους μεγαλοξενοδόχους, για τους εφοπλιστές και τους tour operators το σχέδιο νόμου αναδεικνύεται σε εθνική υπόθεση. Με αυτήν τη λογική και η Κοινοβουλευτικός Εκπρόσωπος της Νέας Δημοκρατίας στοχοποίησε τις απεργιακές διαδηλώσεις και όχι τους «μπαχαλάκηδες», το δικαίωμα στην απεργία, την ταξική πάλη. Γιατί αυτή θέλει να αποφύγει, αυτή θέλει με κάθε τρόπο να στοχοποιήσει. 
Και δεν μου λέτε, από πού και ως πού τα συμφέροντα των μεγαλοξενοδόχων, των tour operators και των εφοπλιστών είναι και εθνικό συμφέρον; Πού το βρήκατε αυτό γραμμένο; 
Αυτό είναι πρόκληση για την κατάσταση την οποία βιώνουν οι εργαζόμενοι και η λαϊκή οικογένεια. Είναι πρόκληση να αναδεικνύετε σε εθνικό συμφέρον τα συμφέροντα των κεφαλαιοκρατών! 
Βεβαίως, περίσσεψε και ο πατριωτισμός από τη Χρυσή Αυγή. Οι πολιτικοί της πρόγονοι παρέδωσαν τη μισή Κύπρο στους Τούρκους. Γι’ αυτό, βεβαίως, δεν μπορούμε να πούμε κουβέντα. 
Αλήθεια, το ξέρετε, κυρία Υπουργέ, ότι στα υπόγεια βρίσκεται η θέα και ότι υπάρχει και η σκοτεινή πλευρά του φεγγαριού; Ξέρετε ποια είναι η κατάσταση που βιώνουν σήμερα οι εργαζόμενοι στο χώρο του τουρισμού και ιδιαίτερα στα ξενοδοχεία; Για τη «μαύρη», νομιμοποιημένη εργασία, που εσείς έχετε κάνει, γνωρίζετε; Βεβαίως, διότι είναι νόμος που έχετε ψηφίσει. Μπορεί εδώ πέρα ο Κοινοβουλευτικός Εκπρόσωπος της ΔΗΜΑΡ να αναφέρθηκε στη μαθητεία, το δάνειο από το εξωτερικό εργατών, όμως τις διακρατικές συμβάσεις για τον τουρισμό που τα προβλέπουν αυτά, τις ψηφίζουν. Και αυτές επιτρέπουν ακριβώς αυτήν τη μαθητεία –όνομα «μαθητεία»- που αντικαθιστά τους εργαζόμενους.
Κυρία Υπουργέ, τυχαίνει να είστε και γυναίκα. Τον ηλικιακό ρατσισμό που υπάρχει στα ξενοδοχεία τον γνωρίζετε; Έχετε δει σερβιτόρες πάνω από τριάντα χρόνων; Ή είναι προϋπόθεση στις αγγελίες και σε αυτούς που τις επιλέγουν να είναι μέχρι είκοσι πέντε χρόνων; 
Ο τουρισμός είναι ακριβώς η πρωτοπορία της βαθύτατης εκμετάλλευσης και της ανατροπής των εργασιακών σχέσεων για τις ημερήσιες συμβάσεις. Υπάρχει κάποιο μέτρο για όλα αυτά και για πολλά άλλα -που ανέφερε και ο εισηγητής μας- που βιώνουν οι εργαζόμενοι, τα οποία να συμπεριλαμβάνονται στο νομοσχέδιο; Έχετε κάτι να πείτε που να προκαλεί βελτίωση; Σας απασχολεί, σας νοιάζει καθόλου αυτό; 
Βεβαίως σας απασχολεί, από την ταξική άποψη, για το πώς θα γίνουν ακόμα πιο ευάλωτοι οι εργαζόμενοι, πώς θα έχουν ακόμα λιγότερα εργασιακά δικαιώματα, για να μπορούν να τους εκμεταλλεύονται σε μεγαλύτερο βαθμό και να κερδίζουν οι μεγαλοξενοδόχοι, οι εφοπλιστές και οι tour operators.
Δεύτερο ζήτημα, το οποίο αναφέρθηκε και από άλλους είναι το εξής: Η λαϊκή οικογένεια -μια οικογένεια τεσσάρων- πέντε ατόμων, είτε είναι εργαζόμενοι, άνεργοι ή επαγγελματίες- μπορεί να κάνει τουρισμό στην Ελλάδα, εκτός αν είναι πολυτέλεια τον 21ο αιώνα να μπορείς να πας μια βδομάδα διακοπές. Δεν μιλάω για ένα μήνα αλλά για μια βδομάδα, ενώ θα έπρεπε να πάει κανείς ένα μήνα διακοπές για να μπορεί να αναπληρώσει τις δυνάμεις που έχει χάσει το προηγούμενο χρονικό διάστημα εργαζόμενος. Είναι πολυτέλεια λοιπόν τον 21ο αιώνα μια βδομάδα διακοπών και ποιοι μπορούν να πάνε από τους Έλληνες; Σας ενδιαφέρει αυτό; Σας νοιάζει; Αυτό είναι το ζήτημα. 
Βεβαίως, να έχουμε τουρισμό, αλλά είναι απαραίτητο να μπορεί και ο εργαζόμενος, ο επαγγελματίας, ο αγρότης, ο νέος της λαϊκής οικογένειας να πάει να ξεκουραστεί, να απολαύσει και να γνωρίσει τις ομορφιές και τις ιστορικές παραδόσεις της πατρίδας. Πώς μπορεί να γίνει αυτό για ένα άνεργο; Θα πάει στο «COSTA NAVARINO» ή στo «ELOUNDA BEACH»; Βεβαίως, πρώτα απ’ όλα εκεί θα πάει!
Απ’ αυτήν την άποψη υπάρχει, λοιπόν, ένα τεράστιο ζήτημα εδώ; Εμείς λέμε ότι δεν είναι πολυτέλεια, αλλά δικαίωμα ο τουρισμός και απαραίτητη προϋπόθεση για την ολόπλευρη ανάπτυξη της ανθρώπινης αξιοπρέπειας, του ίδιου του ανθρώπου. 
Μη μειδιάτε, κυρία Υπουργέ. Μη μειδιάτε, γιατί ορισμένα πράγματα είναι πολύ πιο σοβαρά από ένα γενικό μειδίαμα. 
Υπάρχουν, επίσης, ζητήματα που είναι συνδεδεμένα άμεσα με τα «σαπάκια» της απελευθέρωσης των ακτοπλοϊκών γραμμών. Μπορεί κάποιος να πάει με τα πανάκριβα ακτοπλοϊκά εισιτήρια; Εκεί τι μέτρα παίρνετε; 
Επειδή ακριβώς μιλάτε για τον τουρισμό και θέλετε να τον αναπτύξετε, τι κάνετε για το θέμα των υποδομών; Είχα πάει στην Ιθάκη και έκανα περιοδεία. Στο κέντρο υγείας δεν μπορούν να ικανοποιήσουν ούτε καν τους μόνιμους κατοίκους. Για τα δεκαεπτά εκατομμύρια των ξένων τουριστών που θα έρθουν τι θα κάνουμε; Σε ποιο κέντρο υγείας θα πάνε; Εκεί δεν μπορούν να κάνουν ούτε καν εξέταση αίματος. Υπάρχουν τα μηχανήματα, αλλά δεν υπάρχουν οι εργαζόμενοι. Το καράβι μάλιστα δεν έκανε το πρωινό δρομολόγιο, γιατί χάλασε η μηχανή. 
Επίσης υποδομές ύδρευσης δεν υπάρχουν για να πιουν πόσιμο νερό και όλη η αποχέτευση στο Βαθύ πηγαίνει στο λιμάνι. Εκεί που πηγαίνεις για να κάνεις βόλτα, έχεις τις ευωδιές της φύσης. 
Αυτά είναι ζητήματα που έχουν να κάνουν πρώτα απ’ όλα με την ποιότητα ζωής των κατοίκων εκεί, αλλά και με τον τουρισμό όπως εσείς τον εννοείτε. Εδώ έχουμε υποβάθμιση της υγείας. Θα κλείσει το κέντρο υγείας. Σε λίγο θα γίνει αγροτικό ιατρείο και όχι μόνο εκεί, παντού, σε όλες τις νησιωτικές περιοχές. 
Και τα σαπάκια ζουν και βασιλεύουν και με πανάκριβα εισιτήρια. Στο όνομα της καπιταλιστικής κερδοφορίας όλα αυτά! Και κατά τα άλλα θα μπορέσετε να αντιμετωπίσετε την κατάσταση!
Αν για κάποιο πράγμα -εμείς το λέμε καθαρά- είμαστε υπερήφανοι για το σοσιαλισμό που γνωρίσαμε, είναι γι’ αυτό. Διότι ο σοσιαλισμός, ακριβώς αυτός που ανατράπηκε, με τα λάθη τα οποία έκανε, είχε διασφαλίσει το δικαίωμα σε όλους στις διακοπές, στα θέρετρα, δωρεάν για τους εργαζόμενους, δωρεάν για τη νέα γενιά, να μπορούν να πάνε ένα μήνα το χρόνο διακοπές πληρωμένες.</Speech>
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Τώρα τι κάνουν;</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτό είναι το ζήτημα λοιπόν. Και το είχε διασφαλίσει σε πολύ πιο δύσκολες συνθήκες και με λιγότερη τεχνολογία και ανάπτυξη των παραγωγικών δυνάμεων. 
Από αυτή, λοιπόν, την άποψη εμείς λέμε το εξής: Αν θες να κατοχυρωθεί ως δικαίωμα, πρέπει να ανατρέψεις συνολικά αυτό το σύστημα το οποίο εμπορευματοποιεί, καταδικάζει τον εργαζόμενο να είναι χωρίς δικαιώματα, αναλώσιμο εργαλείο στα χέρια του καπιταλιστή κεφαλαιοκράτη και ο λαός να μην μπορεί να πάει και μία μέρα διακοπές, να ξεκουραστεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ολοκληρώσαμε για σήμερα με τους ομιλητές. 
Η κυρία Υπουργός θέλει να κάνει μία παρέμβαση.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Αντιλαμβάνομαι το άγχος της Αντιπολίτευσης. Δεν θα ακολουθήσω, όμως, μία στείρα αντιπαράθεση που δεν αφορά το παρόν νομοσχέδιο. 
Όσον αφορά τα στοιχεία που κατέθεσα, σας προκαλώ πρώτα να τα διαβάσετε. Αφορούν και τα έσοδα και τη μέση κατά κεφαλήν δαπάνη και είναι ήδη πολύ αυξημένα το πρώτο πεντάμηνο του 2013. Αυτό είναι το σημαντικότερο και όχι φυσικά ο αριθμός των τουριστών.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Για τον ηλικιακό ρατσισμό να μας πείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Καραθανασόπουλε, να ακούσουμε την Υπουργό και αύριο μπορείτε να απαντήσετε.</ChairmanSpeech> 
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Από εκεί και πέρα θα πω ότι σήμερα δεν ήρθαμε εδώ να καταθέσουμε και να μιλήσουμε για όλες τις δράσεις που έχει αναπτύξει το Υπουργείο αυτόν το χρόνο. Θα καλέσω όλους τους αγαπητούς συναδέλφους που κατέθεσαν πολύ ενδιαφέρουσες προτάσεις, να παρακολουθήσουν τις συνεργασίες και τις δράσεις που έχουν αναπτυχθεί από το Υπουργείο Τουρισμού όλο αυτόν το χρόνο. Για παράδειγμα, είναι βασική μας πολιτική η σύνδεση του τουρισμού με την πρωτογενή παραγωγή. Αυτό γίνεται τόσο σε επίπεδο προβολής όσο και σε συγκεκριμένες πρακτικές, όπως τα Τοπικά Σύμφωνα Ποιότητας τα οποία αναπτύσσονται με το πρόγραμμα «Ελληνικό Πρωινό» που γίνεται σε συνεργασία με το Ξενοδοχειακό Επιμελητήριο Ελλάδος. 
Άλλωστε, για τον εσωτερικό τουρισμό το Υπουργείο Τουρισμού και φέτος θα οργανώσει το πρόγραμμα «Τουρισμός για όλους», δίνοντας την ευκαιρία σε εβδομήντα δύο χιλιάδες συμπολίτες μας να κάνουνε διακοπές.
Από εκεί και πέρα, για να κλείσουμε και τη σημερινή συζήτηση -θα έχουμε την ευκαιρία αύριο να συζητήσουμε επί των άρθρων και επί των τροπολογιών- θέλω να καταθέσω ότι με πολύ μεγάλη έκπληξη άκουσα να σας φαίνεται περίεργο ότι υπάρχει μια τροπολογία που φέρνει διορθώσεις και αλλαγές στο σχέδιο νόμου. 
Πρέπει να σας πω ότι ο διάλογος στην επιτροπή για το σχέδιο νόμου υπήρξε εξαντλητικός και ουσιαστικός. Και πιστεύω ότι προσέφερε πολλά στο τελικό κείμενο. Υπήρξαν παρατηρήσεις, τις ακούσαμε, διαβάσαμε γνώμες και εντάξαμε πολλές από αυτές. Γι’ αυτό έρχεται τροπολογία, η οποία έχει κατατεθεί και εμπρόθεσμα και θα συζητηθεί αύριο. Μου κάνει εντύπωση, γιατί θεωρώ ότι ακολουθήθηκε μία πραγματικά παραδειγματική διαδικασία προς όφελος και του τουρισμού, αλλά κυρίως προς όφελος της δημοκρατίας και του κοινοβουλευτισμού.
Και λέγοντας για το θέμα της δημοκρατίας, απορώ γιατί από τη Χρυσή Αυγή μέχρι το Κομμουνιστικό Κόμμα Ελλάδος δεν μου επιτρέπουν ούτε να χαμογελάω σε αυτήν την Αίθουσα.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θέλει πολύ μεγάλο θράσος να λέτε τέτοια πράγματα, εξυπνακισμούς. Μεγάλη θρασύτητα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Τουρισμού: «Απλούστευση διαδικασιών για την ενίσχυση της τουριστικής επιχειρηματικότητας αναδιάρθρωση του Ελληνικού Οργανισμού Τουρισμού και λοιπές διατάξεις». 
Ερωτάται το Τμήμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Συνεπώς το νομοσχέδιο του Υπουργείου Τουρισμού: «Απλούστευση διαδικασιών για την ενίσχυση της τουριστικής επιχειρηματικότητας, αναδιάρθρωση του Ελληνικού Οργανισμού Τουρισμού και λοιπές διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.58΄ λύεται η συνεδρίαση για σήμερα ημέρα Τετάρτη 31 Ιουλίου 2013 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	23/8/2013 9:24:00 πμ		Από: M.ΒΕΛΙΩΤΗ 
Εκτυπώθηκε:	23/8/2013 9:24:00 πμ</body>
</html>