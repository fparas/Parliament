<html><head><meta name="cp:revision" content="2"><meta name="date" content="2012-12-17T09:47:00Z"><meta name="Company" content="OTS"><meta name="Keywords" content=""><meta name="meta:word-count" content="8652"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-12-14T08:19:00Z"><meta name="Word-Count" content="8652"><meta name="dcterms:created" content="2012-12-17T09:47:00Z"><meta name="dcterms:modified" content="2012-12-17T09:47:00Z"><meta name="Last-Modified" content="2012-12-17T09:47:00Z"><meta name="Last-Save-Date" content="2012-12-17T09:47:00Z"><meta name="meta:character-count" content="46725"><meta name="Template" content="Normal"><meta name="meta:save-date" content="2012-12-17T09:47:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-12-17T09:47:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-12-17T09:47:00Z"><meta name="Last-Printed" content="2012-12-14T08:19:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-12-17T09:47:00Z"><meta name="xmpTPg:NPages" content="1"><meta name="resourceName" content="11-12-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="46725"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
44
ΣΥΝΕΔΡΙΑΣΗ 11-12-2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΠΘ΄
Τρίτη  11 Δεκεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1.  Άδεια απουσίας του Βουλευτή κ. Α. Κουτσούμπα, σελ. 
2. Ανακοινώνεται ότι τη συνεδρίαση παρακολουθούν μαθητές από το 2ο Δημοτικό Σχολείο Αχαρνών, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Συζήτηση αναφορών και ερωτήσεων:
Προς τον Υπουργό Ανάπτυξης και Τροφίμων:
 i)σχετικά με την παρακράτηση 4,5 εκατομμυρίων ευρώ από την πρόσθετη ενίσχυση των γεωργών που παράγουν ελαιοκομικά προϊόντα, σελ. 
 ii) σχετικά με τη διάθεση γαλακτοκομικών-τυροκομικών προϊόντων από παραγωγούς στις λαϊκές αγορές, σελ. 
iii) σχετικά με την πιστοποίηση βιολογικών προϊόντων, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής:
 Η Διαρκής Επιτροπή Οικονομικών Υποθέσεων καταθέτει τις Εκθέσεις της στα σχέδια νόμων του Υπουργείου Οικονομικών:
 i) &quot;Κύρωση του Πρόσθετου Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας που υπεγράφη στη Βέρνη στις 4 Νοεμβρίου 2010 και τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της Διπλής Φορολογίας αναφορικά με τους φόρους εισοδήματος και το συνημμένο στη Σύμβαση Πρωτόκολλο&quot;, σελ. 
 ii) &quot;Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος&quot;, σελ. 
2. Κατάθεση πρότασης νόμου: 
Ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς/Ενωτικού Κοινωνικού  Μετώπου κ. Αλέξης Τσίπρας και οι Βουλευτές του κόμματός του κατέθεσαν πρόταση νόμου: &quot;Για την ένταξη των τριτέκνων οικογενειών στο ν.1910/1944&quot;, σελ. 
3. Κατάθεση σχεδίου νόμου: 
Οι  Υπουργοί Διοικητικής Μεταρρύθμισης, Ηλεκτρονικής Διακυβέρνησης, Οικονομικών, Εθνικής  Άμυνας, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων, Τουρισμού, Μακεδονίας και Θράκης και Επικρατείας, κατέθεσαν σχέδιο νόμου: &quot;Κατάργηση και συγχώνευση νομικών προσώπων του δημοσίου και του ευρύτερου δημόσιου τομέα-Σύσταση Γενικής Γραμματείας για το συντονισμό του κυβερνητικού έργου και άλλες διατάξεις&quot;, σελ. 
 
ΠΡΟΕΔΡΕΥΩΝ
ΓΡΗΓΟΡΑΚΟΣ Λ., σελ.
ΟΜΙΛΗΤΕΣ
Επί των αναφορών και ερωτήσεων:
ΑΠΟΣΤΟΛΟΥ Ε. , σελ.
ΚΕΓΚΕΡΟΓΛΟΥ Β. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΣΑΥΤΑΡΗΣ Α. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΠΘ΄
Τρίτη 11 Δεκεμβρίου 2012
Αθήνα, σήμερα στις 11 Δεκεμβρίου 2012, ημέρα Τρίτη και ώρα 18.13΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ . 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η πρώτη με αριθμό 3375/24-10-2012 ερώτηση πρώτου κύκλου του Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Αγροτικής Ανάπτυξης και Τροφίμων, σχετικά με την παρακράτηση 4,5 εκατομμυρίων ευρώ από την πρόσθετη ενίσχυση των γεωργών που παράγουν ελαιοκομικά προϊόντα.
Ο κ. Μαρκογιαννάκης έχει το λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Πρόεδρε, κύριε Υπουργέ, μια από τις πλέον χειμαζόμενες σε περίοδο κρίσης, όπως αυτή που περνάει σήμερα η χώρα μας, κοινωνικές τάξεις είναι εκείνη των αγροτών μας και ιδιαίτερα εκείνων οι οποίοι ασχολούνται με την ελαιοπαραγωγή και γενικά με τα ελαιοκομικά προϊόντα. Όχι πως τα πράγματα ήταν καλύτερα τα προηγούμενα χρόνια, που δεν είχε ενσκήψει αυτή η κρίση. Τώρα, όμως, τα προβλήματα ενετάθησαν.  Βλέπουμε να πωλούνται τα προϊόντα αυτά σε εξευτελιστικές τιμές. 
Σήμερα, το ελαιόλαδο οξύτητος τριών γραμμών στο Νομό Χανίων πωλείται από 2,10 έως 2,15 λεπτά το κιλό. Δεν ξέρω οι βρώσιμες ελιές τι τιμή έχουν. Τα έξοδα παραγωγής και συλλογής είναι σε δυσθεώρητα ύψη. Ο δάκος κυριολεκτικά θερίζει, με αποτέλεσμα και η ποιότητα και η ποσότητα να πέφτει. 
Διαχρονικά οι ευρωπαϊκές ενισχύσεις είχαν ευνοήσει όλους εκείνους τους λεγόμενους «πανωγραψίες» και οι συνεπείς και σωστοί παραγωγοί ήταν εκείνοι οι οποίοι συνήθως υφίσταντο τις συνέπειες.
Κύριε Υπουργέ, αυτή η δυσάρεστη κατάσταση πιστεύω ότι δεν επιτρέπει σε κανέναν να μειώνει ουδ’ επ’ ελάχιστον όσα δικαιούται να πάρει σήμερα ένας παραγωγός ελαιολάδου. Ουδ’ επ’ ελάχιστον!
Έρχομαι τώρα στο θέμα της ερώτησης που κατέθεσα. Στο πλαίσιο της ΚΑΠ και των σχετικών ευρωπαϊκών κανονισμών προς ενίσχυση της ποιότητας των ελαιοκομικών προϊόντων εκδόθηκε η με αριθμό 263343∕2010 απόφαση του Υπουργού Γεωργικής Ανάπτυξης και Τροφίμων, με την οποία απόφαση καθορίζονταν οι διαδικασίες και οι προϋποθέσεις κάτω από τις οποίες εδίδετο η πρόσθετη ενίσχυση σε ελαιοκομικά προϊόντα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου της Βουλής) 
Κύριε Πρόεδρε,  θα ήθελα λίγο την ανοχή σας.
Ειδικότεροι όροι ήταν οι εξής:  Πρώτον, αφορούσε τις ελαιοκομικές περιόδους 2009-2010, 2010-2011, 2011-2012. Αφορούσε τα προϊόντα προστατευόμενης ονομασίας προέλευσης και προστατευόμενης γεωγραφικής ένδειξης. Το συνολικό κονδύλι, το κόστος, ο προϋπολογισμός, που αφορούσε ευρωπαϊκά κονδύλια αποκλειστικά, ήταν 10 εκατομμύρια για όλη την επικράτεια και η ενδεικτική ενίσχυση κατά στρέμμα ήταν γύρω στα 30 ευρώ.
Το 2011 που κατεβλήθη η πρόσθετη ενίσχυση της περιόδου 2009-2010 δόθηκαν πράγματι 35 ευρώ ανά στρέμμα ή 350 ευρώ ανά εκτάριο. Κατεβλήθησαν, όμως, μόνο τα 5,5 εκατομμύρια. Τα 4,5 εκατομμύρια έμειναν στην άκρη και ο ΟΠΕΚΕΠΕ υπεσχέθη ότι θα δοθούν την επόμενη. Την επόμενη χρονιά, δηλαδή φέτος, 15-6-2012, που κατεβλήθη η πρόσθετη ενίσχυση για την ελαιοκομική περίοδο 2010-2011, κατεβλήθησαν 9.100.000 ευρώ ως πρόσθετη ενίσχυση συνολικά. Ενώ, αν θα προσθέταμε στα 10 εκατομμύρια, που ήταν για την ελαιοκομική περίοδο που αφορούσε και τα 4,5 που ήταν τα χρωστούμενα, έπρεπε να καταβληθούν 14,5 εκατομμύρια. Κατεβλήθησαν μόνο 9.100.000. Τα 5 εκατομμύρια περίπου έγιναν άφαντα, δεν κατεβλήθησαν. 
Υπάρχει η φημολογία –και αυτό ενοχλεί αφαντάστως τους παραγωγούς, οι οποίοι είναι παθόντες από τα πανωγραψίματα- ότι κάποιες γεωργικές ενώσεις έδωσαν τα ονόματα παραγωγών που δεν πληρούσαν τα κριτήρια ώστε να στοιχίζονται με τις στοχεύσεις της Ευρωπαϊκής Ένωσης, απλά μόνο και μόνο για να πάρουν την πρόσθετη ενίσχυση.
Τέλος πάντων, αυτήν τη στιγμή οι αγρότες λένε ότι θέλουν ακόμη 5,5 εκατομμύρια, τα οποία τους χρωστάμε. Τι έγιναν αυτά τα χρήματα; Θα δοθούν και πότε; Υπήρχε στο διαδίκτυο και μία πληροφορία ότι θα δοθεί ενίσχυση για το 2012-2013. Αν αυτό είναι αληθές, τότε παρακαλούν να εκδώσετε σχετική απόφαση να το δουν και γραπτά από εσάς, διότι ξέρουν τη συνέπειά σας και πως ό,τι πείτε το κάνετε. 
Τα υπόλοιπα θα τα πω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων):  Ευχαριστώ πολύ, κύριε Πρόεδρε.
 Σας ευχαριστώ για την ερώτησή σας, κύριε συνάδελφε. Κατ’ αρχάς να πω ότι δεν αντιλέγουμε πως και οι γεωργοί, όπως και όλος ο κόσμος, περνάνε δύσκολες στιγμές. Εμείς τουλάχιστον θα πρέπει να παραδεχτείτε ότι σαν Υπουργείο Γεωργίας κάνουμε ό,τι μπορούμε για να τους βοηθήσουμε. Γι’ αυτό και από την αρχή του καλοκαιριού που αναλάβαμε προσπαθήσαμε να μειώσουμε το κόστος των εισροών δίνοντας το 50% του πετρελαίου, για να μειώσουμε κάπως το κόστος της ενέργειας. Εντός της εβδομάδας, μάλιστα, θα δώσουμε και το υπόλοιπο 50% της επιστροφής του ειδικού φόρου κατανάλωσης πετρελαιοειδών. Δώσαμε την ενιαία ενίσχυση για να βοηθήσουμε τους αγρότες και ειδικά τους κτηνοτρόφους που υπέφεραν σε αυτό το διάστημα ένεκα της ραγδαίας αύξησης στις διεθνείς τιμές των ζωοτροφών. Πήραμε την προκαταβολή για την ενιαία ενίσχυση και όπως είχαμε υποσχεθεί τη δώσαμε μετά τη 15η Οκτωβρίου και θα τηρήσουμε τη δέσμευσή μας να δώσουμε και το υπόλοιπο 50% μετά τη 15η Δεκεμβρίου, δηλαδή, σε λίγες ημέρες. 
Θέλω να σας διαβεβαιώσω ότι τηρούμε τις υποσχέσεις μας. Είδατε σήμερα στο διαδίκτυο την ανακοίνωση για το de minimis. Πολλοί βιάστηκαν να πουν «de minimis και κουραφέξαλα», αλλά είδαν ότι θα μοιράσουμε 30 εκατομμύρια ευρώ για να ενισχύσουμε τους κτηνοτρόφους διαφόρων κατηγοριών.
Έρχομαι, λοιπόν, τώρα στην ερώτησή σας, εις ό,τι αφορά αυτούς τους ποιοτικούς δείκτες στην καλλιέργεια. Εμείς από την πρώτη στιγμή είπαμε ότι θα κάνουμε μία στροφή στη γεωργία μας προς μία ποιοτικότερη γεωργία. Μέσα σε αυτήν την προσπάθεια θα υποστηρίξουμε όλους αυτούς τους δείκτες ποιότητας είτε αναφέρονται σαν προϊόντα ονομασίας προέλευσης είτε σαν γεωγραφικής ένδειξης είτε σαν βιολογικής γεωργίας κ.λπ.. Μάλιστα, ζητήσαμε και καταφέραμε στη νέα ΚΑΠ πολλοί από αυτούς τους δείκτες να αρχίσουν να δρουν σωρευτικά. Δηλαδή, κάποιος που έχει ΠΟΠ και θέλει να το κάνει και βιολογικό ή, στην προκειμένη περίπτωση, ολοκληρωμένη διαχείριση του ελαιώνα του, να έχει επιπρόσθετα οφέλη. 
Σ’ αυτήν την προσπάθεια, λοιπόν, εντάσσεται και το συγκεκριμένο θέμα που περιγράφετε. Δηλαδή, είπαμε στους γεωργούς που έχουν ελαιώνες, όσοι ανήκουν σε προϊόντα ΠΟΠ ή γεωγραφικής ένδειξης, όπως κι εσείς επισημαίνετε, να έχουν τη δυνατότητα, εφόσον το θελήσουν, να μπουν σε ένα σύστημα ολοκληρωμένης διαχείρισης του ελαιώνα τους και με αυτόν τον τρόπο να πάρουν ένα επιπρόσθετο ποσό. 
Το ποσό αυτό προσδιορίστηκε στα 10 εκατομμύρια ευρώ το χρόνο. Σας γνωρίζω ότι είναι ετήσια η δαπάνη αυτή και βάσει του κανονισμού δεν μπορεί να μεταφερθεί στην επόμενη χρονιά. Πρέπει να τα ξοδέψουμε τη χρονιά αυτή, γιατί την επόμενη χρονιά προβλέπονται άλλα 10 εκατομμύρια ευρώ. Και έτσι και έγινε. 
Την πρώτη χρονιά κάναμε εκτιμήσεις ότι τόσοι περίπου θα ζητήσουν να μπουν σε αυτήν τη διαδικασία και δώσαμε μια ενδεικτική τιμή. Σύμφωνα με τους υπολογισμούς μας, αν δίναμε περί τα 30 ευρώ, θα ήταν καλό κίνητρο για να μπει κάποιος σε αυτήν τη διαδικασία. Την πρώτη χρονιά μπήκαν πάρα πολλοί και πήραν από 12 έως 14 ευρώ, αν θυμάμαι καλά.</Speech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Την πρώτη χρονιά πήραν 35 ευρώ.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Όχι, τη δεύτερη πήραν 35 ευρώ. Την πρώτη χρονιά πήραν 14 ευρώ και είπαν «μα, δεν αξίζει τον κόπο. Γιατί να παιδευόμαστε να μπούμε σε αυτήν τη διαδικασία; Θα ξοδέψουμε 5, για να πάρουμε 12 ευρώ». Την επόμενη χρονιά, λοιπόν, δεν δήλωσαν πολλοί. Έτσι ανέβηκε το νούμερο και πήγαμε στα 35 ευρώ.
Θα μου πείτε, αφού είχατε περιθώριο να δώσετε 10 εκατομμύρια, γιατί δώσατε μόνο τα 5,5 εκατομμύρια ευρώ; Δεν επιτρέπει ο κανονισμός, αν εσύ κάνεις μία εκτίμηση ότι θα δώσεις 30 ευρώ για ενίσχυση, να διπλασιάσεις αυτό το νούμερο και να το πας στο 60. Θα πάρει τη μορφή βασικής ενίσχυσης και δεν το επιτρέπει ο κανονισμός. Γι’ αυτό και δώσαμε μόνο 5,5 εκατομμύρια ευρώ τότε, μάλλον έδωσαν, γιατί εγώ δεν ήμουν. 
Αυτά τα χρήματα, όμως, που περισσεύουν δεν μπορούν να μεταφερθούν την άλλη χρονιά. Κακώς δόθηκε η εντύπωση στους αγρότες «ναι μεν πήρατε τόσα τώρα, αυτά τα 5,5, αλλά τα υπόλοιπα 4 ή 4,5 εκατομμύρια θα τα μεταφέρουμε την άλλη χρονιά». Δεν μπορεί να γίνει αυτό. 
Όταν, λοιπόν, την επόμενη χρονιά –και τελειώνω με αυτό, κύριε Πρόεδρε- είδαν πάρα πολλοί ότι όσοι μπήκαν πέρυσι στην ολοκληρωμένη διαχείριση πήραν 35 ευρώ, τότε έπεσαν χιλιάδες να κάνουν δηλώσεις και την επόμενη χρονιά μοιράζαμε πάλι 10 εκατομμύρια, αλλά πήραν χαμηλά ποσά. 
Μου θυμίζει ό,τι γινόταν στα χωριά μας με τα κρεμμύδια, τα σκόρδα και τις τομάτες. Μια χρονιά έβαζαν όλοι, με αποτέλεσμα να τα πετούν, δεν μπορούσαν να τα διαθέσουν. Την επόμενη χρονιά έλεγαν «αν βάλω εγώ κρεμμύδι, να μου τρυπήσετε τη μύτη». Υπήρχε παντελής έλλειψη κρεμμυδιού και όσοι τυχεροί έβαζαν, κέρδιζαν πάρα πολλά χρήματα. 
Προσπαθούμε να ισορροπήσουμε το σύστημα, πιστέψτε με. Δυστυχώς, έχουμε μόνο ένα χρόνο ακόμα μέχρι το τέλος της επόμενης περιόδου. Θα δώσουμε και του χρόνου τα προβλεπόμενα 10 εκατομμύρια. Έχουμε κάνει ανακοίνωση επ’ αυτού και θα τα δώσουμε, να είστε σίγουρος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό. 
Ορίστε, κύριε Μαρκογιαννάκη, έχετε το λόγο για τρία λεπτά.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Τελικά, κύριε Υπουργέ, μάλλον έχω δίκιο για το ότι την πρώτη χρονιά δώσατε τα 35 ευρώ, είδαν πως ήταν πολλά τα λεφτά και τη δεύτερη χρονιά έπεσαν πολλοί και χαμήλωσε το ποσό. Άρα στην αρχή δεν μου τα είπατε και τόσο καλά. Ο ευρισκόμενος εδώ συνεργάτης σας συμφωνεί μαζί μου, νεύοντας το κεφάλι συγκαταβατικά. 
Κύριε Υπουργέ, η ουσία είναι μία, 4,5 εκατομμύρια ευρώ συν 900.000 ευρώ της περυσινής περιόδου, 5,5 περίπου εκατομμύρια ευρώ έπρεπε να δοθούν στους αγρότες, στους ελαιοπαραγωγούς και δεν δόθηκαν. Και δεν δόθηκαν επ’ ωφελεία όχι του ελληνικού προϋπολογισμού. 
Τώρα το να μου λέτε ότι, αν αντί για τα 35 ευρώ έπαιρναν 50 ευρώ οι παραγωγοί τη χρονιά εκείνη, αυτό θα τους κάθιζε στο στομάχι και θα πάθαιναν ζημιά, εγώ δεν το υιοθετώ. Ποια τιμή; Η τιμή δεν είναι ούτε το 50% ούτε το 60%. Σε δραχμές αν θέλετε να το υπολογίσουμε ή σε ευρώ αν θέλετε να το υπολογίσουμε, είναι ελάχιστη ενίσχυση στην παραγωγή τού αγρότη ανά στρέμμα. Είναι ελάχιστη! Δηλαδή οι συνάδελφοί σας που έκαναν αυτούς τους υπολογισμούς, κακώς τους έκαναν, με αποτέλεσμα να χαθούν τόσα χρήματα για τους παραγωγούς. 
Αυτό δηλαδή που έλεγε ο ΟΠΕΚΕΠΕ, «ξέρετε κάτι, μη στενοχωριέστε, πέρυσι δεν μπορέσατε να τα πάρετε, θα τα πάρετε του χρόνου», δεν ήταν η αλήθεια, αφού τα πράγματα είναι έτσι, όπως μας τα λέτε εσείς σήμερα. 
Εγώ συγκρατώ αυτό που είπατε, ότι θα δοθεί αυτή η πρόσθετη ενίσχυση για το 2012-2013 και είναι θετικό. Προσέξτε μόνο να γίνουν καλά οι υπολογισμοί, να μην επιστραφούν πάλι χρήματα πίσω στην Ευρώπη, διότι διάγουμε περίοδο όχι λιτότητας για τους παραγωγούς, αλλά πενίας. 
Έλεγα προχθές σε μία πρωινή εκπομπή πως, εάν έλειπαν από τις αγροτικές μας περιοχές –και δεν μιλώ για τους μεγαλοκτηματίες των εκατοντάδων, χιλιάδων στρεμμάτων, μιλώ για τη συντριπτική πλειοψηφία των αγροτών με την ελάχιστη γη που έχουν και την ελάχιστη αγροτική περιουσία- οι αγροτικές συντάξεις, κάποιες αναπηρικές ή αντιστασιακές, θα τους μαζεύαμε από τα χωριά, όπως το 1941 στην Αθήνα με την Κατοχή.
Σας διαβεβαιώνω ότι η κατάσταση είναι απελπιστική. Άρα ούτε ένα ευρώ δεν πρέπει να χάνεται. Τώρα μάλιστα αποφάσισε ο ΟΠΕΚΕΠΕ να είναι αυστηρός. Τόσα χρόνια όμως έδιναν παράνομες επιδοτήσεις και κάποιοι πλούτισαν και συνεχίζουν να πλουτίζουν εις βάρος των άλλων. 
Η ενίσχυση δίνεται τώρα βάσει της τετραετίας, νομίζω, 1999-2003. Ο μέσος όρος δίνεται βάσει αυτής της τετραετίας. Οι πανωγραψίες ωφελήθηκαν τα μέγιστα, ενώ οι υπόλοιποι απλά κοιτάζουν. 
Τώρα λοιπόν «έπιασε» τον ΟΠΕΚΕΠΕ η αυστηρότητα, που θυμήθηκε ότι υπάρχουν προϋποθέσεις των προϋποθέσεων, για να δοθούν οι ενισχύσεις είτε στους κτηνοτρόφους είτε στους παραγωγούς, με αποτέλεσμα να χάνονται πάρα πολλά χρήματα σε αυτήν τη δύσκολη περίοδο.
Έρχεται τώρα και το φορολογικό και λέει ότι μειώνουμε την επιστροφή ΦΠΑ και επιβαρύνεται το πετρέλαιο. Μειώσαμε τις αγροτικές συντάξεις και φροντίζουμε για την υγεία των αγροτών! Φαίνεται ότι υιοθετήθηκε η άποψη ότι όσο πιο αδύνατος είναι κάποιος τόσο πιο υγιής είναι και περισσότερο για τους αγρότες, με αποτέλεσμα η κατάσταση από μέρα σε μέρα να χειροτερεύει.
Οφείλω να πω ότι εσείς, κύριε Υπουργέ, έχετε ευαισθησίες τις οποίες δείχνετε και οι οποίες μετουσιώνονται σε πράξεις. Οφείλω να το ομολογήσω αυτό. Υπάρχουν όμως προβλήματα που μπορείτε ακόμη να τα διορθώσετε. Επαναλαμβάνω, δείτε τι γίνεται με τον ΟΠΕΚΕΠΕ. Οι μισοί αγρότες και οι μισοί κτηνοτρόφοι δεν έχουν μπορέσει να πάρουν την επιδότηση από απίστευτες τυπικότητες, τις οποίες στο παρελθόν δεν κοιτούσε κανείς. 
Σας ευχαριστώ που μας ανακοινώσατε ότι θα δοθεί η ενίσχυση του 2012-2013. Μας στενοχωρήσατε που είπατε πως απωλέσατε τα 5,5 εκατομμύρια. Θα επαναλάβω για άλλη μία φορά όμως ότι εσείς έχετε τη συμπάθεια των αγροτών, διότι λέτε την αλήθεια, τα σύκα-σύκα και τη σκάφη-σκάφη και κάνετε πραγματικά ό,τι μπορείτε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Τσαυτάρης για τρία λεπτά. Πήρατε και τα εύσημα του κ. Μαρκογιαννάκη!</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θέλω να σας διαβεβαιώσω ότι όσο είμαι στο Υπουργείο, κάνω μεγάλη προσπάθεια. Δεν πρέπει να χαθεί ούτε ένα ευρώ. Έχετε απόλυτο δίκιο. Προσπαθούμε προς την κατεύθυνση αυτή. 
Δεν χάθηκαν ευρώ, απλά αν μπήκαν κάποια πρόστιμα, πρέπει να μας κάνουν να συμμορφωθούμε για να μην ξαναμπούν πρόστιμα. Πρέπει δηλαδή ό,τι δικαιούται κάποιος να το πάρει, αλλά να το πάρει με νόμιμο τρόπο και σύμφωνα με τους κανονισμούς που βάζει και η χώρα και η Ευρωπαϊκή Ένωση. Σας περιέγραψα πώς ήταν οι κανονισμοί.
Επίσης δεν θέλουμε να στερήσουμε επιδοτήσεις από τους αγρότες. Από τη συγκεκριμένη περίπτωση αναφερόμαστε μόνο σε εκείνη την κατηγορία των αγροτών που είναι μεν ελαιοπαραγωγοί, αλλά είναι ελαιοπαραγωγοί που παράγουν μόνο προϊόντα ΠΟΠ ή γεωγραφικής ένδειξης και αυτήν την καλλιέργεια θέλουν να την κάνουν ολοκληρωμένη. Πρέπει λοιπόν να ακολουθηθούν οι κανόνες που σας είπα. 
Δυστυχώς κάποιοι είδαν ότι η ενίσχυση είναι μικρή και δεν δήλωσαν αρχικά, όπως σας το τόνισα. Όταν είδαν όμως ότι το ποσό είναι σεβαστό και θα άξιζε τον κόπο να καταπιαστούν, τότε δήλωσαν πολλοί περισσότεροι. Θέλω να πιστεύω ότι το μέτρο θα εξισορροπηθεί έτσι, ώστε να δίνονται τα χρήματα αυτά στους αγρότες, αυτούς που πραγματικά παιδεύονται να βελτιώσουν την ποιότητά τους.
Όσον αφορά την ενιαία ενίσχυση στην οποία αναφερθήκατε -γιατί μιλούμε γι’ αρκετές εκατοντάδες χιλιάδες αγροτών- θέλω να σας διαβεβαιώσω ότι αυτοί που πήραν τα χρήματά τους είναι αυτές οι εκατοντάδες χιλιάδες. Ήταν πολύ μικρά τα νούμερα. Ήταν δεκάδες αγροτών που ήταν κυρίως κτηνοτρόφοι του Έβρου και της Θάσου όπου είχαμε κάποια προβλήματα με τις παλαιές πυρκαγιές και δεν είχαν πάρει χρήματα και κάποιοι στην Πελοπόννησο, που καθυστέρησαν για τον ίδιο λόγο να τα πάρουν. Αυτοί όμως δεν ξεπερνούσαν τους χίλιους εξακόσιους έως δύο χιλιάδες συνολικά. 
Μπορεί να είναι και τρεις χιλιάδες, γιατί θα υπήρχαν και κάποιοι σκόρπιοι από άλλες παλαιές πυρκαγιές. Όμως να λέτε ότι οι μισοί δεν πήραν, από τις εξακόσιες εξήντα χιλιάδες τις επιδοτήσεις τους, είναι υπερβολή, τη στιγμή που το πήραν –ας πούμε- οι πεντακόσιες πενήντα πέντε χιλιάδες και δεν το πήραν τρεις-τέσσερις. Δεν είναι έτσι.</Speech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Υπουργέ, με συγχωρείτε που σας διακόπτω, αλλά δεν πήραν αυτοί οι οποίοι έχουν ελαιόδεντρα ή που βόσκουν τα ζώα τους μέσα σε περιοχή NATURA, ενώ μέχρι πέρυσι δεν συνέβαινε αυτό.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Όχι, δεν είναι έτσι. 
Εγώ προχθές ήμουν στα μέρη σας και πήγα στα Ανώγεια στον Ψηλορείτη και μίλησα με τους ανθρώπους και μάλιστα με την παρουσία του κ. Κορασίδη, που είναι και έξπερτ, όπως και εσείς είπατε, ως παλιός αντιπρόεδρος του ΟΠΕΚΕΠΕ.
Επίσης πρέπει να διαβεβαιώσω το Σώμα –γιατί πρέπει να υποστηρίξουμε τον ΟΠΕΚΕΠΕ- ότι τα τελευταία χρόνια κάνει σημαντικά καλά τη δουλειά του και χάριν σε αυτήν την προσπάθεια που κάνει και ο ΟΠΕΚΕΠΕ, η αξιοπιστία της χώρας μας ενώπιον των υπηρεσιών της Ευρωπαϊκής Ένωσης έχει ανεβεί σημαντικά. 
Πρέπει να βοηθήσετε να είμαστε εντάξει σε αυτούς τους λογαριασμούς. Δεν υπάρχει κανένας λόγος να νομίζουμε πρόσκαιρα ότι θα κερδίσουμε ή θα πάρουμε ένα ευρώ και μετά να έρθει ένα πρόστιμο πολλαπλάσιο. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα ήθελα να ανακοινώσω προς το Σώμα ότι η Διαρκής Επιτροπή Οικονομικών Υποθέσεων καταθέτει τις εκθέσεις της στα σχέδια νόμων του Υπουργείου Οικονομικών:
α) «Κύρωση του Προσθέτου Πρωτοκόλλου μεταξύ της Ελληνικής Δημοκρατίας και της Ελβετικής Συνομοσπονδίας στο Πρωτόκολλο μεταξύ της Ελληνικής Δημοκρατίας και της Ελβετικής Συνομοσπονδίας που υπεγράφη στη Βέρνη, στις 4 Νοεμβρίου 2010 και τροποποιεί τη Σύμβαση μεταξύ της Ελληνικής Δημοκρατίας και της Ελβετικής Συνομοσπονδίας για την αποφυγή της Διπλής Φορολογίας αναφορικά με τους φόρους εισοδήματος και το συνημμένο στη Σύμβαση Πρωτόκολλο». 
β) «Κύρωση του Πρωτοκόλλου που τροποποιεί τη Σύμβαση μεταξύ της Ελληνικής Δημοκρατίας και του Βασιλείου του Βελγίου για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος».
Επίσης θα ήθελα να σας ανακοινώσω ότι ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ κ. Αλέξης Τσίπρας και οι Βουλευτές του κόμματός του κατέθεσαν πρόταση νόμου: «Για την ένταξη των τριτέκνων οικογενειών ως πολυτέκνων στο ν. 1910/1944».
Παραπέμπεται στην αρμόδια Διαρκή Επιτροπή.
Τέλος ο Βουλευτής της Νέας Δημοκρατίας κ. Ανδρέας Κουτσούμπας ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλή ενέκρινε τη ζητηθείσα άδεια.
Η δεύτερη με αριθμό 2369/201/1-10-2012 ερώτηση και αίτηση κατάθεσης εγγράφων πρώτου κύκλου του Βουλευτή Μεσσηνίας&#160;του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ. Αθανασίου Πετράκου προς τον Υπουργό Οικονομικών, σχετικά με την ιδιωτικοποίηση των ΔΕΠΑ-ΔΕΣΦΑ, δεν συζητείται λόγω κωλύματος του κυρίου Υπουργού και διαγράφεται. 
Θα συζητηθεί η τρίτη με αριθμό 3695/2-11-2012 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασίλειου Κεγκέρογλου προς τον Υπουργό Αγροτικής Ανάπτυξης και Τροφίμων,&#160;σχετικά με τη διάθεση γαλακτοκομικών-τυροκομικών προϊόντων από παραγωγούς στις λαϊκές αγορές.&#160;
Ορίστε, κύριε Κεγκέρογλου, έχετε το λόγο για δύο λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε. 
Κύριε Υπουργέ, όλοι σε αυτήν την Αίθουσα συμφωνούμε σε ένα πράγμα, ότι η αναπτυξιακή και παραγωγική αναδιάρθρωση της χώρας είναι προϋπόθεση εξόδου από την κρίση. Σε αυτό συμφωνούν όλα τα κόμματα, όλοι οι φορείς –θα έλεγα- όλοι οι πολίτες. 
Όμως, για να γίνει αυτό, πρέπει να σπάσουμε το αντιπαραγωγικό καρτέλ, το οποίο λειτούργησε για χρόνια και συνεχίζει ακόμα να λειτουργεί και σε θεσμικό και σε πολιτικό και σε οικονομικό πεδίο. Για να στηριχθεί η παραγωγή, για να ανοίξει ο δρόμος για τα τοπικά προϊόντα μας, πρέπει πραγματικά να βρούμε και νέους τρόπους διάθεσής τους και επαφής των παραγωγών με τους καταναλωτές. 
Έτσι, θεωρώ ότι στις λαϊκές αγορές, που αποτελούν έναν σημαντικό θεσμό, παρά τα προβλήματα, θα πρέπει να υπάρξει η δυνατότητα πώλησης όλων των αγροτικών προϊόντων-τροφίμων που παράγει ο Έλληνας αγρότης, των προϊόντων πρώτης μεταποίησης, προκειμένου να βρουν το δρόμο τους. 
Επιπλέον, θεωρώ ότι η θεσμοθέτηση αγορών μόνο παραγωγών –κυριακάτικων πρότυπων αγορών, ας πούμε- θα δώσει νέες δυνατότητες στους παραγωγούς για την απευθείας επαφή τους και ειδικά αν αυτές οι αγορές στηριχθούν από τους κατά τόπους δήμους. 
Όμως, δεν είναι δυνατόν η γραφειοκρατία ουσιαστικά, η οποία συμμετέχει στο αντιπαραγωγικό καρτέλ στο οποίο αναφέρθηκα, εδώ και καιρό να μην αφήνει να εξελιχθεί θετικά το αίτημα των παραγωγών γαλακτοκομικών και τυροκομικών προϊόντων να πωλούνται αυτά στις λαϊκές.
Το Υπουργείο Ανάπτυξης, στο οποίο έχω κάνει τρεις ερωτήσεις, μου λέει εδώ και έξι μήνες -και πιο μπροστά μου το έλεγε, αλλά στους τελευταίους έξι μήνες θα αναφερθώ- ότι περιμένει την πρόταση του Υπουργείου Αγροτικής Ανάπτυξης και του ΕΦΕΤ. Γι’ αυτό απευθύνθηκα σε εσάς.
Εν τω μεταξύ, όμως, τι ανακάλυψα; Ότι από τον Ιούλιο υπάρχει αναλυτικότατο έγγραφο του ΕΦΕΤ στο οποίο αναφέρονται οι προϋποθέσεις, οι δυνατότητες και ο τρόπος που πρέπει να θεσμοθετηθεί η πώληση των συγκεκριμένων προϊόντων στις λαϊκές αγορές. Το υπογράφει ο Αντιπρόεδρος του ΕΦΕΤ κ. Τιμολέων Ράλλης, συνάδελφός σας καθηγητής στο Πανεπιστήμιο Θεσσαλονίκης.
Επομένως θα πρέπει να δούμε για το συγκεκριμένο θέμα πώς προχωράμε σε αυτήν τη ρύθμιση που πρέπει να αφορά και άλλα προϊόντα για τις λαϊκές αγορές, ούτως ώστε να μην ικανοποιηθεί απλά ένα αίτημα παραγωγών, αλλά και η τοπική παραγωγή να ενισχυθεί στο πλαίσιο της παραγωγικής αναδιάρθρωσης και ο καταναλωτής να απολαύσει το ασφαλές ελληνικό προϊόν στην τιμή που πρέπει. Να κλείσει επιτέλους αυτή η ψαλίδα η οποία υπάρχει.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός κ. Τσαυτάρης για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κύριε Κεγκέρογλου δεν χρειάζεται να επαναλάβω τις κουβέντες σας, γιατί είναι κουβέντες που είπα και εγώ και από αυτά τα έδρανα και από εκείνο το Βήμα. Εάν δεν στηριχθούμε στον πρωτογενή τομέα και τα συν αυτά, δηλαδή, τα εξαιρετικής ποιότητας προϊόντα να πάνε στο δευτερογενή, δηλαδή, στον τομέα της μεταποίησης -θα είδατε, μάλιστα, ότι εγώ έκανα και ένα βήμα πιο κάτω, να συνδέσω τον πρώτο και το δεύτερο τομέα με τον τρίτο τομέα των υπηρεσιών και δη με τον τουρισμό, γιατί και εκεί μπορούν να υπάρχουν συνέργειες προς αμοιβαίο όφελος- δεν θα βγούμε από αυτά τα οικονομικά αδιέξοδα.
Άρα δεν χρειάζεται να το επαναλάβω, ούτε να επαναλάβω ότι, όπως και εσείς επισημαίνετε, το μέλλον δεν θα είναι προς μια χαμηλού κόστους γεωργία, αλλά προς τα ποιοτικά μας προϊόντα. Και μάλιστα ανέφερα τους παλαιούς δείκτες ΠΟΠ -τους είπαμε και προηγουμένως- γεωγραφική ένδειξη. Σε λίγο θα μιλήσουμε για τη βιολογική γεωργία, που είναι άλλος ένας δείκτης ποιότητας. Σας ανέφερα ήδη τους καινούργιους δείκτες που ήρθαν με τους νέους κανονισμούς στα προϊόντα της παραδοσιακής μας γεωργίας, τα προϊόντα της ορεινής οικονομίας και αναμένεται και αυτός της νησιωτικής παραγωγής.
Επομένως είμαστε στην ίδια πλευρά και στον ίδιο άξονα αυτής της προσπάθειας.
Έρχομαι στο συγκεκριμένο θέμα. Εις ό,τι αφορά το κλείσιμο της ψαλίδας μεταξύ του γεωργού και του καταναλωτή, ένα τέτοιο εργαλείο ήταν και είναι η προσπάθεια που κάνουμε με τις λεγόμενες αγορές γεωργών, τα farmers markets. Όπως και εσείς σωστά επισημαίνετε, προσπαθούμε να στήσουμε τρία-τέσσερα τέτοια σε όλη την Ελλάδα πιλοτικά, να αποκτήσουμε εμπειρία, να δούμε πού και πώς θα εμπλακούν, ποιοι θα εμπλέκονται, ποιος θα είναι ο ρόλος του δήμου κ.λπ..
Ήδη αυτό που λειτουργεί στην Πρέβεζα, πραγματικά γίνεται με τη βοήθεια του δήμου, πραγματικά γίνεται με τη βοήθεια της Ενώσεως των Νέων Αγροτών, των καταναλωτικών οργανώσεων και άλλων. Σε λίγο, από αυτήν την εμπειρία θα βγει πώς θα λειτουργήσουν αυτά, γιατί εξυπηρετούν την καρδιά του σκοπού που περιγράψατε, δηλαδή, να έρθει κοντά και σε απευθείας σχέση ο παραγωγός με τον καταναλωτή, χωρίς όλα τα βήματα των μεσαζόντων, που, όπως και εσείς επισημαίνετε, συχνά οδηγούν σε αύξηση των τιμών που φτάνουν στον καταναλωτή.
Έρχομαι τώρα, όμως, στη συγκεκριμένη περίπτωση των λαϊκών αγορών και ιδιαίτερα στους κτηνοτρόφους που αναφέρεστε. Όπως ξέρετε, στις λαϊκές επιτρέπεται να πωλούνται προϊόντα φυτικής παραγωγής, αλλά όχι ζωικής παραγωγής. Έτσι είναι τα προεδρικά διατάγματα του Υπουργείου Ανάπτυξης, παλιού Υπουργείου Εμπορίου, που διέπουν τη λειτουργία των λαϊκών αγορών. Ήρθε το αίτημα να μπουν και οι κτηνοτρόφοι και τα δικά τους κτηνοτροφικά προϊόντα να μπορούν να τα πωλούν στις λαϊκές αγορές.
Πολύ ωραία! Εμείς το θεσμοθετήσαμε αυτό με το ν. 4016/2012, όπως ξέρετε και επιτρέπουμε να γίνεται αυτή η διεργασία με τις λεπτομέρειες που θα αναφέρω ίσως και παρακάτω.
Είπαμε, λοιπόν, ότι ο δικός μας νόμος επιτρέπει αυτή τη διαδικασία. Πρέπει, λοιπόν, με βάση αυτόν το νόμο να διαμορφωθούν τα προεδρικά διατάγματα του Υπουργείου Ανάπτυξης, προκειμένου να ενσωματωθούν και οι κτηνοτρόφοι με τα κτηνοτροφικά τους προϊόντα στις λαϊκές αγορές.
Τι συμβαίνει όμως; Έχουμε δύο ειδών κτηνοτρόφους. Η πρώτη κατηγορία περιλαμβάνει αυτούς που μπορούν να πάνε το γάλα τους και αυτό να μεταποιηθεί σε μία παραγωγική μεταποιητική διαδικασία. Δηλαδή, αν ο κ. Κεγκέρογλου έχει ένα τυροκομείο, μπορεί να πάω εγώ εκεί το γάλα μου και να το μεταποιήσει αυτός για μένα υπεργολαβικά. Εγώ μετά μπορώ να πάρω το τυρί μου που βγήκε απ’ αυτό το τυροκομείο –ένα τυροκομείο, δηλαδή, αδειοδοτημένο, ελεγχόμενο, κ.λπ.- και μ’ αυτά τα χαρτιά να πάω και να διαθέσω τα προϊόντα στη λαϊκή αγορά.
Το πρόβλημα δημιουργείται –και θα επανέλθω στη δευτερολογία μου γι’ αυτό, για να μην καταναλώνω πολύ χρόνο- μ’ αυτούς που δεν ακολουθούν αυτήν τη διεργασία και θέλουν οι ίδιοι οικοτεχνικά –ας το πούμε έτσι- σε μία μονάδα, στο σπίτι τους, να κάνουν το δικό τους τυρί και να το πηγαίνουν στη λαϊκή αγορά, όπου έχουμε τα προβλήματα που συζητάτε και θα σας πω τι κάνουμε, για να τα λύσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κεγκέρογλου έχει το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, γνωρίζω τη διάταξη και είναι ακριβώς όπως το είπατε. Χρειάζεται τροποποίηση του προεδρικού διατάγματος, ούτως ώστε να καθοριστούν οι όροι με τους οποίους οι κτηνοτρόφοι –με τον τρόπο που είπατε- ή οι τυροκόμοι τοπικών προϊόντων θα δύνανται να διαθέσουν στη λαϊκή αγορά τα προϊόντα. Θεωρώ ότι αυτό είναι μίας μέρας δουλειά. Όσο το Υπουργείο Ανάπτυξης κωλυσιεργεί, προσωπικά το εντάσσω στο αντιπαραγωγικό καρτέλ, μαζί με τις λογικές των εισαγωγών, μαζί με τις λογικές εκείνων που τόσα χρόνια δημιουργούσαν προσκόμματα για παραγωγές και παραγωγικές επενδύσεις, μαζί μ’ αυτούς που δημιουργούσαν ένα τερατώδες θεσμικό πλαίσιο –το οποίο σιγά-σιγά μπαίνει σε κανόνα- που δεν επέτρεπε την παραγωγή, μαζί με τις τράπεζες, οι οποίες δυστυχώς ευνόησαν τις εισαγωγές και το εμπόριο αντί για την παραγωγή και τις εξαγωγές. Τους βάζω μ’ αυτούς που για διάφορους λόγους –είτε φορείς είτε κόμματα- αποτρέπουν τις επενδύσεις και, μάλιστα, τις παραγωγικές. Τους βάζω μαζί μ’ αυτούς που έχουν και οικονομικά συμφέροντα. 
Πρέπει αυτά τα θέματα να λήγουν με πράξη νομοθετικού περιεχομένου, όπως γίνεται για πάμπολλα θέματα απ’ αυτήν την Κυβέρνηση. Δεν κατάλαβα γιατί έξι μήνες δεν λαμβάνουν υπ&apos; όψιν τους το έγγραφο το οποίο σας είπα, το δικό σας, την άποψη του Υπουργείου σας, του ΕΦΕΤ, που τακτοποιεί τα πράγματα. Είναι απλό το ζήτημα. Δυστυχώς, όπως γνωρίζετε, οι μεγάλες αλυσίδες βάζουν περισσότερο εύκολα τα εισαγόμενα και του συγκεκριμένου κλάδου γαλακτοκομικά και τυροκομικά προϊόντα, παρά τα ντόπια. Πού θα πάει, δηλαδή, ο Έλληνας παραγωγός; 
Αναφερθήκατε σε τρία σημαντικά θέματα. Αναφερθήκατε στα νέα σήματα που έχουν να κάνουν με την ορεινή γεωργία, τη νησιωτική, αλλά κυρίως τα παραδοσιακά προϊόντα. Ο παραδοσιακός τρόπος παραγωγής για τα γαλακτοκομικά και τυροκομικά προϊόντα θα βρει το δρόμο του μέσα απ’ αυτό το σήμα, για να μπορέσει να επιτραπεί να πάει στις λαϊκές αγορές και στις πρότυπες. Μέχρι τότε, ίσως υπάρχει πρόβλημα. Όμως, για τα τυποποιημένα, για τα πιστοποιημένα, αυτά που παράγουν τα τυροκομεία- που, δόξα τω θεώ, έχουμε πάρα πολλά στον τόπο μας- πρέπει να δοθεί άμεση λύση.
Κύριε Υπουργέ, είστε στο σωστό δρόμο. Θα πρέπει να δώσουμε έμφαση στην εκπαίδευση, την πληροφόρηση και τη στήριξη των αγροτών. Νομίζω ότι στον τομέα της εκπαίδευσης και της πληροφόρησης μπορούν να λειτουργήσουν ταχύρρυθμα αγροτικά σχολεία σε συνεργασία με το Υπουργείο Παιδείας, το οποίο διαθέτει κονδύλια για τη διά βίου μάθηση, ώστε να μπορέσουν να χρηματοδοτηθούν.
Βέβαια, θα πρέπει να είστε σε συνεργασία και με το Υπουργείο Εργασίας, για να δούμε την ενίσχυση της απασχόλησης ανέργων στον αγροτικό τομέα, ακόμα και τη στήριξή τους να μετοικήσουν κοντά στους τόπους παραγωγής, είτε με μια μικρή επιδότηση ενοικίου –τα ενοίκια είναι πάμφθηνα στις αγροτικές περιοχές- είτε με μια μικρή ενίσχυση, προκειμένου να ανακαινίσουν τα πατρογονικά σπίτια, εφόσον πρόκειται για τον τόπο καταγωγής τους. Από τη συνεργασία με αυτά τα δύο Υπουργεία, θεωρώ ότι μπορεί να βγει ένα αποτέλεσμα προς την κατεύθυνση την οποία έχετε χαράξει ως Υπουργός. 
Και θα θυμάστε, κύριε Υπουργέ,  ότι τις πρώτες μέρες που αναλάβατε, σας έστειλα μια επιστολή στην οποία αναφερόμουν ακριβώς σ’ αυτό το οποίο κάνετε, δηλαδή στη σύζευξη του τουριστικού και του αγροτικού τομέα. Αυτό είναι το κλειδί. Όμως, για να υπάρξουν προϊόντα, θα πρέπει να στηριχθούν, ενώ χρειάζεται και όλη η υπόλοιπη δουλειά προκειμένου να το πετύχουμε. 
Και κλείνω κάνοντας μια τελευταία αναφορά για τους ελέγχους. 
Κάναμε μια σύσκεψη στο Υπουργείο Αγροτικής Ανάπτυξης με τον κ. Κορασίδη. Απ’ ό,τι φαίνεται, λοιπόν, το Υπουργείο σας έχει δώσει όλα τα στοιχεία στο Υπουργείο Ανάπτυξης για τους απαραίτητους ελέγχους. Αυτοί οι έλεγχοι θα πρέπει να γίνουν ουσιαστικοί. Θα πρέπει να ληφθούν δείγματα από την αγορά, γιατί προϊόντα τρίτων χωρών και κυρίως από τα βόρεια σύνορά μας -αυτήν την περίοδο είναι η ντομάτα- εισάγονται και είτε ελληνοποιούνται και διατίθενται στους Έλληνες καταναλωτές ως ελληνικά, είτε σύμφωνα με τις καταγγελίες έχουν παραχθεί με τη χρήση ακόμα και απαγορευμένων φυτοφαρμάκων από την Ευρωπαϊκή Ένωση και από τη χώρα μας. Αυτό πρέπει να μας βάλει σε επιπλέον δράση. 
Οι υπηρεσίες του Υπουργείου Ανάπτυξης, αλλά και του ΕΦΕΤ, πρέπει πέρα από τα τυπικά στοιχεία τιμολογίων κ.λπ., να πάρουν δείγματα και να εξετάσουν αυτά τα προϊόντα και όσον αφορά τα υπολείμματα, αλλά και όσον αφορά όλα τα υπόλοιπα. Υπάρχουν καταγγελίες ότι ακόμα και από τα τελωνεία δεν περνούν. Βέβαια έχω ζητήσει από το Υπουργείο Οικονομικών όλα τα στοιχεία για τα τελωνεία, προκειμένου να δούμε ακριβώς για τι όγκο ποσοτήτων πρόκειται. 
Όμως, θα ήθελα και σ’ αυτόν τον τομέα να δώσετε το βάρος που πρέπει, στο πλαίσιο βέβαια των αρμοδιοτήτων σας, γιατί υπάρχει συναρμοδιότητα με τα άλλα Υπουργεία. 
Σας ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Αγροτικής Ανάπτυξης και Τροφίμων κ. Τσαυτάρης. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων)  Κύριε συνάδελφε, θίξατε τρία, τέσσερα θέματα που είναι εκτός ημερησίας διάταξης. Όμως, θα σας απαντήσω και σ’ αυτά. 
Κατ’ αρχάς, σας ευχαριστώ για τις καλές σας κουβέντες και θα σας αποδείξω ότι έχουμε ήδη κινητοποιηθεί. Σήμερα το πρωί ήταν εξήντα δύο γεωτεχνικοί από όλα τα σύνορα της χώρας, προκειμένου να δουμε μαζί με τους κεντρικούς υπηρεσιακούς παράγοντες το πώς θα βελτιώσουμε ακόμα περισσότερο αυτήν την εικόνα που περιγράφετε, της λαθραίας διακίνησης προϊόντων ή αγαθών ή σημαντικών εισροών. 
Θυμηθείτε τη μεγάλη παρέμβαση που κάναμε για τη λαθραία εισαγωγή φυτοφαρμάκων, την οποία και σταματήσαμε χάρη σ’ αυτές τις προσπάθειες. Δείτε πόσα τέτοια φορτία λαθραίας διακίνησης προϊόντων αρχίζουν να πιάνονται και όχι μόνο απ’ έξω προς τα μέσα. Μάλιστα, πολύ πρόσφατα πιάσαμε φορτηγά με δικά μας προϊόντα, πορτοκάλια κακής ποιότητας, μαζεμένα από κάτω, να περνούν στις γειτονικές χώρες και από εκεί να εξάγονται ως ελληνικά, δυσφημώντας αφάνταστα στις διεθνείς αγορές τα ελεγμένα ελληνικά προϊόντα. Και μάλιστα, αυτό είναι ένα από τα θέματα που συζητούμε διμερώς με τους γείτονές μας, προκειμένου να προσπαθήσουμε να λύσουμε αυτά τα προβλήματα. 
Θα πω ίσως περισσότερα πράγματα για τους ελέγχους, απαντώντας στην τρίτη επίκαιρη ερώτηση. Όμως, θέλω να γυρίσω πίσω για να πω κάποια πράγματα σε ό,τι αφορά τα θέματα των λαϊκών. 
Σέβομαι τις απόψεις σας, κύριε συνάδελφε, αλλά δεν συμμερίζομαι τις απόψεις που έχετε για το Υπουργείο Ανάπτυξης. Θέλω να είμαι ειλικρινής μαζί σας. Εμείς συνεργαζόμαστε και προσπαθούμε να κάνουμε ό,τι είναι δυνατόν για να αλληλοβοηθηθούμε στο κοινό έργο. Κάναμε τη δουλειά μας βάσει του νόμου και δώσαμε τις εξηγήσεις που πρέπει να δώσουμε, προκειμένου να τροποποιηθούν τα προεδρικά διατάγματα που αφορούν αυτούς που μεταποιούν το γάλα σε αδειοδοτημένα και ελεγχόμενα τυροκομεία. Είναι, όμως, δική μας η ευθύνη να κάνουμε και το άλλο μισό της δουλειάς μας. Θα πάρει ένα περίπου μήνα, όπως μου λέει ο ΕΦΕΤ, να ολοκληρώσουν σε ό,τι αφορά τις οικοτεχνικές μορφές μεταποίησης του γάλακτος σε τυρί. 
Πρέπει να λάβουμε υπ’ όψιν ότι ενώ θέλουμε πραγματικά να υποστηρίξουμε την κτηνοτροφία -ξέρετε ότι είναι διακηρυγμένη θέση μας και ειδικά τρομερά δική μου ευαισθησία, διότι ξέρω ότι αυτό είναι ένα ανισόρροπο κομμάτι-είμαστε τρομερά ανισοβαρείς και ελλιπείς σε ό,τι αφορά τα ζωοκομικά προϊόντα. 
	Λέω, λοιπόν, ότι σε αυτήν την περίπτωση πρέπει να προσέξουμε, πέραν του συμφέροντος του κτηνοτρόφου και παραγωγού τυριού, και την υγιεινή κατάσταση των προϊόντων και την προστασία του καταναλωτή σε αυτές τις λαϊκές αγορές. Πρέπει δηλαδή να διασφαλίσουμε ότι τα πράγματα θα γίνονται με τον ίδιο ποιοτικό τρόπο. Ελέγχουμε και τα άλλα τυροκομεία, για να σιγουρέψουμε ότι αυτό το εξαιρετικής ποιότητας τυρί όπως παράγεται υγιεινά από το γεωργό –συμφωνώ μαζί σας- θα φθάσει στα χέρια του καταναλωτή και μέσω της λαϊκής αγοράς με τον πιο κατάλληλο τρόπο: Θα πρέπει να ‘ναι σε ψυγείο μέσα στη λαϊκή, θα είναι στο αυτοκίνητό του, θα ψύχεται, θα ελέγχεται, θα φοράει τα γάντια κ.λπ.. Πρέπει να διασφαλίσουμε, μαζί με το συμφέρον του παραγωγού του τυριού, και το συμφέρον και την υγιεινή κατάσταση των τροφίμων προς όφελος και του καταναλωτή. 
	Σας ευχαριστώ πολύ.</ChairmanSpeech> 
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε τον κύριο Υπουργό. 
	Νομίζω ότι ήταν κατατοπιστικότατος, κύριε Κεγκέρογλου, διότι μας αφορούσε όλους το θέμα. 
	Συνεχίζουμε.
	Η με αριθμό 2255/186/27-9-2012 ερώτηση και αίτηση κατάθεσης εγγράφων του Προέδρου της Κοινοβουλευτικής Ομάδας και Βουλευτή Β΄ Αθήνας των Ανεξαρτήτων Ελλήνων κ. Παναγιώτη Καμμένου προς τον Υπουργό Οικονομικών, σχετικά με την ανάκληση της άδειας λειτουργίας της Συνεταιριστικής Τράπεζας Λαμίας και τη θέση της σε ειδική εκκαθάριση δεν συζητείται λόγω κωλύματος του κυρίου Υπουργού και διαγράφεται. 
	Η πέμπτη με αριθμό 3749/5-11-2012 ερώτηση πρώτου κύκλου της Βουλευτού Β΄ Αθηνών του Λαϊκού Συνδέσμου – Χρυσή Αυγή κ. Ελένης Ζαρούλια προς τον Υπουργό Οικονομικών, σχετικά με τον τραπεζικό δανεισμό των κομμάτων, δεν συζητείται λόγω κωλύματος του κυρίου Υπουργού και διαγράφεται. 
	Η έκτη με αριθμό 2433/2-10-2012 ερώτηση πρώτου κύκλου του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την απαγόρευση χορήγησης εκπαιδευτικών αδειών στους δημοσίους υπαλλήλους, δεν συζητείται λόγω κωλύματος του κυρίου Υπουργού και διαγράφεται. 
	Η έβδομη με αριθμό 3743/5-11-2012 ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδας κ. Νικόλαου Καραθανασόπουλου προς τον Υπουργό Υγείας, σχετικά με την υποβάθμιση του Γενικού Νοσοκομείου  Αμαλιάδας-Ηλείας, δεν συζητείται λόγω κωλύματος του κυρίου Βουλευτή και διαγράφεται. 
	Επίσης, από τις αναφορές-ερωτήσεις δευτέρου κύκλου η πρώτη με αριθμό 3356/24-10-2012 ερώτηση δεύτερου κύκλου του Βουλευτή Λακωνίας της Νέας Δημοκρατίας κ. Αθανάσιου Δαβάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιμήκυνση του χρόνου αποπληρωμής των δανείων που έχουν ληφθεί από τον Οργανισμό Εργατικής Κατοικίας δεν συζητείται λόγω κωλύματος του κυρίου Υπουργού και διαγράφεται. 
	Εισερχόμεθα στην τελευταία αναφορά - ερώτηση της ημέρας. Πρόκειται για τη δεύτερη με αριθμό 2982/16-10-2012 ερώτηση δεύτερου κύκλου του Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την πιστοποίηση βιολογικών προϊόντων. 
	Ο κ. Αποστόλου έχει το λόγο για δύο λεπτά.</ChairmanSpeech> 
	<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, εκ των πραγμάτων πρέπει να ευχαριστήσουμε τον κύριο Υπουργό για την παρουσία του, γιατί, όπως και εσείς προηγούμενα ανακοινώσατε, η διαδικασία του κοινοβουλευτικού ελέγχου έχει φθάσει πλέον σε σημείο ευτελισμού από πλευράς της Κυβέρνησης. 
	Κύριε Υπουργέ, νομίζω και πιστεύω πως και εσείς συμφωνείτε ότι η βιολογική γεωργία αποτελεί τη σοβαρότερη πρόταση ανάπτυξης του αγροτικού τομέα της χώρας μας. Οι λόγοι είναι απλοί. Θα σταθώ μόνο σε τρεις. 
	Πρώτον, εστιάζεται σε συστήματα παραγωγής φιλικά προς το περιβάλλον. 
	Δεύτερον, δίνει προτεραιότητα στην υγεία, στον καταναλωτή, στη διατροφή γενικότερα. 
	Τρίτον, αξιοποιεί και μάλιστα αποτελεσματικά τα συγκριτικά πλεονεκτήματα της χώρας μας. 
	Δυστυχώς, όμως, όπως και εσείς ξέρετε, ένα κύκλωμα συμβούλων και παραγωγών γεωργικών και κτηνοτροφικών προϊόντων που δραστηριοποιούνταν σε πέντε νομούς της χώρας μας πλαστογραφούσε τη σφραγίδα του βιολογικού, χορηγώντας  έγγραφα για αγροτεμάχια και ζώα. Ξέρετε ότι σε αυτές τις πλαστές βεβαιώσεις αναφέρονταν ότι οι εκτάσεις των συγκεκριμένων παραγωγών και ο αριθμός των ζώων πληρούσαν τα κριτήρια του προγράμματος βιολογικής γεωργίας και κτηνοτροφίας. Ωστόσο ένα μέρος αυτών πληρούσε τις συγκεκριμένες προϋποθέσεις. 
Εσείς, το ξέρω καταδικάσατε τα συγκεκριμένα περιστατικά, αλλά δεν αναφερθήκατε στα αίτια που προκάλεσαν αυτά τα περιστατικά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όπως και εσείς και εμείς πραγματικά νοιαζόμαστε για το χώρο όμως, ουσιαστικές υπηρεσίες θα δώσουμε στο χώρο μόνο όταν προτείνουμε ριζοσπαστικές και συγκεκριμένες λύσεις. 
Γι’ αυτό, λοιπόν, θα σας κάνω δυο, τρία ερωτήματα, κύριε Υπουργέ:
Πόσα πρόστιμα και ποινές έχουν επιβληθεί στα τελευταία δυο χρόνια στους παραγωγούς, αλλά και στους οργανισμούς πιστοποίησης; Μήπως απλά γίνονται παραπομπές και κανείς δεν πληρώνει; 
Όταν σε κάποιον επιβάλλονται κυρώσεις, διασταυρώνονται τα στοιχεία, είτε με τον ΟΠΕΚΕΠΕ, είτε με τα προγράμματα του Άξονα 2 για τη βιολογική γεωργία, ώστε να γλιτώσουμε μερικές επιχορηγήσεις και να τις δώσουμε σε πραγματικούς δικαιούχους; 
Τι θα κάνετε για τη διάθεση στην αγορά πιστοποιημένου βιολογικού αιγοπρόβειου κρέατος που όντως παράγεται, αλλά δεν διατίθεται ως βιολογικό; Να, ένας τρόπος που μπορείτε να αντιμετωπίσετε το μεγάλο πρόβλημα της ελληνοποίησης των αμνοεριφίων. 
Και κάτι άλλο, κύριε Υπουργέ, θα σας στεναχωρήσω σε αυτό. Πιστοποιήσατε χθες με την παρουσία σας και την ομιλία σας το μαλακό αλεύρι ελληνικής παραγωγής, όταν γνωρίζετε ότι τουλάχιστον τα 2/3 των μαλακών σιτηρών που εισάγονται, καταλήγουν σε αυτά τα μαλακά άλευρα τα οποία εσείς πιστοποιήσατε. Και ξέρετε; Εμείς πιστεύουμε ότι ήταν ατόπημά σας. Και μάλιστα και ο ίδιος ο διευθύνων σύμβουλος του ΕΛΓΟ κατά κάποιον τρόπο με την παρέμβασή του σας πρόλαβε, εκδήλωσε τη μετάνοιά του. 
Άρα, λοιπόν, κύριε Υπουργέ, πρέπει να προσέχετε ειδικά αυτόν το συγκεκριμένο τομέα. Όλοι τον θέλουμε, όλοι τον στηρίζουμε, αλλά όμως πρέπει να τον φυλάσσουμε ως κόρη οφθαλμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός, κ. Αθανάσιος Τσαυτάρης, έχει το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Λάθος σας πληροφορούν, κύριε Αποστόλου, οι πληροφοριοδότες σας. Επειδή δεν ήσασταν στην εκδήλωση, εγώ ήμουν παρών στην εκδήλωση, μαζί με τον κ. Βασιλόπουλο, επιτρέψτε μου να σας πω την αλήθεια πώς ήταν τα πράγματα. 
Εγώ πήγα ακριβώς γι’ αυτόν το λόγο σε αυτήν την εκδήλωση που λέτε. Γιατί δεν μπορούσα να δεχθώ ένα σήμα που θα λέει «προϊόν ελληνικό» όταν ήξερα ότι το σήμα αυτό είχε το στάχυ και όχι το αλεύρι και ότι ήταν απλά μόνον ελληνική η άλεσις και ήταν προϊόν της Ελληνικής Αλευροβιομηχανίας. 
Είπα, λοιπόν, από το βήμα εκείνης της συνάντησης, κύριοι, το σήμα αυτό δεν είναι αποδεκτό αφού δεν είναι ελληνικό το στάρι, δεν μπορείτε να έχετε ένα στάχυ. Και αφού είναι μόνο προϊόν της αλευροβιομηχανίας της ελληνικής, γράψτε στο σήμα σας, «προϊόν ελληνικής αλέσεως». Και έτσι είναι το σήμα και είναι απόλυτα σωστό. Επομένως, δεν ξέρω πώς σας πληροφόρησαν, αλλά έτσι έχουν τα πράγματα. 
Πάμε τώρα στο θέμα της βιολογικής γεωργίας. Δεν χρειάζεται να επαναλάβω τις κουβέντες σας. Ξέρετε ότι είναι πεποίθησή μου και πεποίθηση όλης της πολιτικής ηγεσίας του Υπουργείου Γεωργίας, αλλά και των Υπηρεσιών και του κόσμου ότι πρέπει να πάμε σε μια ποιοτική γεωργία και ειδικά το κομμάτι το ποιοτικό που αναφέρεται στο βιολογικό τρόπο παραγωγής, που και εσείς επισημαίνετε, εκτός των άλλων αποτελεί βάση αειφόρας διαχείρισης των φυσικών μας πόρων, πέραν της ικανοποίησης των αναγκών και των απαιτήσεων του καταναλωτή. Επομένως, το υποστηρίζουμε και γι’ αυτό κάναμε προσπάθειες στα  πλαίσια της Ευρωπαϊκής Ένωσης να έρθουν χρήματα για τη βιολογική γεωργία. 
Και γι’ αυτό, όπως πολύ καλά ξέρετε, το είπα μάλιστα λίγες ημέρες πριν απ’ αυτήν την Αίθουσα, ότι ενώ περιμέναμε έναν άλφα αριθμό αιτήσεων των ανθρώπων που θα ήθελαν να ενταχθούν στη βιολογική γεωργία και είχαμε υπολογίσει ένα άλφα ποσό χρημάτων, ήρθαν σχεδόν 250% περισσότεροι. Δεχτήκαμε περίπου δέκα χιλιάδες τετρακόσιες σαράντα αίτησης νέων ανθρώπων που θα ήθελαν να μπουν στη βιολογική γεωργία. 
Μάλιστα, επειδή καθυστερήσαμε να αξιολογήσουμε τόσες πολλές αιτήσεις, γιατί δεν υπολογίζαμε ότι θα έφταναν σε αυτό το ύψος, θυμηθείτε ότι δεχθήκαμε τον έλεγχο και την επερώτηση συναδέλφων σας από τους Ανεξάρτητους Έλληνες, γιατί καθυστερήσαμε ένα μήνα παραπάνω. Καθυστερήσαμε για να μπορέσουμε να αξιολογήσουμε τόσες πολλές και να βρούμε τα λεφτά. Και βρήκαμε και δώσαμε 90 εκατομμύρια και για τη βιολογική γεωργία. Επομένως, ξέρετε την πεποίθηση και βλέπετε και τις πράξεις υποστήριξης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Μισό λεπτό, κύριε Πρόεδρε.
Έρχομαι στο θέμα των ελεγκτικών μηχανισμών. Η μαγική λέξη είναι ΟΣΔΕ και θα την μάθετε τη λέξη αυτή όσο το δυνατόν περισσότερο, γιατί είναι οι δραστηριότητες αυτής της προσπάθειας, που δεν αφήνει πλέον τίποτα ανεξέλεγκτο. 
Τι έγινε στην προκειμένη περίπτωση, όπως κι εσείς επισημαίνετε; Το κράτος, ναι, θέλει να υποστηρίξει τη βιολογική γεωργία. Πολλοί αγρότες μπαίνουν μέσα από ιδέα και από μεράκι προς τη βιολογική γεωργία. Ένας, λοιπόν, που θέλει να μπει στη βιολογική γεωργία, επειδή δεν μπορεί να κάνει τα χαρτιά του μόνος του, συνήθως χρησιμοποιεί έναν τεχνικό σύμβουλο για να τα συμπληρώσει. Μάλιστα, επειδή είναι τόσοι πολλοί και δεν μπορεί να κάνουμε εμείς την πιστοποίηση, έχουμε και πιστοποιημένους ιδιώτες που κάνουν αυτήν την προσπάθεια, όπως ο Οργανισμός ΔΗΩ, η ΒΙΟ Ελλάς κι άλλοι. 
Τι συνέβη όμως στην προκειμένη περίπτωση και πώς το σκαλώσαμε αυτό; Θα σας το πω στη δευτερολογία μου τι κάναμε σε ό,τι αφορά τις τιμωρίες. 
Ένας γεωργός προκειμένου να αποφύγει να πει ότι «κάνω είκοσι στρέμματα και πρέπει να δώσω από 20 ευρώ στον οργανισμό πιστοποίησης» όπως είναι η ΒΙΟ Ελλάς ή το ΔΗΩ που τα παρακολουθεί, λέει «πέντε στρέμματα έκανα όχι είκοσι», για να δώσει μόνο 5 ευρώ. Ο σύμβουλός του συνεργεί σ’ αυτό. Το βρήκαν αυτό σαν ένα κόλπο να γλυτώσουν κάποια λεφτά. Όμως τα στοιχειά τηρούνται στον ΟΣΔΕ και μόλις άρχισαν να γίνονται οι διασταυρωτικοί έλεγχοι, φάνηκε η συγκεκριμένη απάτη. Πώς είναι δυνατόν, εσύ να πληρώνεσαι για είκοσι στρέμματα και να έχεις δηλώσει πέντε εδώ; 
Αυτή η απάτη, όμως, τιμωρεί το γεωργό με αφαίρεση όλων των ενισχύσεών του και την έξοδό του από το πρόγραμμα της βιολογικής γεωργίας. Δεν μπορούμε να κάνουμε τίποτα στον τεχνικό σύμβουλο γιατί δεν επιδοτείται από εμάς, παρά μόνο να τον παραπέμψουμε στον εισαγγελέα και να αφήσουμε τα δικαστήρια να τον τιμωρήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω προς το Σώμα ότι οι Υπουργοί Διοικητικής Μεταρρύθμισης, Ηλεκτρονικής Διακυβέρνησης, Οικονομικών, Εθνικής Άμυνας, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων, Τουρισμού, Μακεδονίας και Θράκης και Επικρατείας, κατέθεσαν σχέδιο νόμου: «Κατάργηση και συγχώνευση νομικών προσώπων του δημοσίου και του ευρύτερου δημόσιου τομέα – Σύσταση Γενικής Γραμματείας για το συντονισμό του κυβερνητικού έργου και άλλες διατάξεις».
Παραπέμπεται στην αρμόδια Διαρκή Επιτροπή.
Ο κ. Αποστόλου έχει το λόγο για τρία λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, χαίρομαι που αλλάξατε άποψη, γιατί όντως αυτό συνέβη. Έχω μπροστά μου ποιο ήταν το σήμα εκείνη την ημέρα στη συγκεκριμένη εκδήλωση που παρουσιάστηκε ως πρότυπο «ελληνικής παραγωγής». Το κάνατε «ελληνικής άλεσης», απλά έτσι για να επιβεβαιώσετε ουσιαστικά αυτό που σας είπα.
Πραγματικά κι εμείς θέλουμε αυτήν την προσπάθεια που γίνεται για τη στήριξη της βιολογικής γεωργίας κι αυτός ήταν και ο σκοπός της ερώτησης που καταθέσαμε. Γι’ αυτό εγώ θα σας καταθέσω και τέσσερις-πέντε προτάσεις, τις οποίες νομίζουμε ότι πρέπει να λάβετε υπ’ όψιν, για να φανεί επιτέλους ότι κι εμείς ως χώρος έχουμε τις δικές μας προτάσεις για την αντιμετώπιση των προβλημάτων ανασυγκρότησης της χώρας.
Πρώτον, γιατί, κύριε Υπουργέ, αφού από την 1/112009 έχει τεθεί σε ισχύ η νέα κοινοτική νομοθεσία, δεν έχει τροποποιηθεί η εθνική νομοθεσία; Αυτό έχει ως αποτέλεσμα πρακτικά να μην υπάρχει το εφαρμοστικό πλαίσιο για τη βιολογική γεωργία στην Ελλάδα και οι όποιες αποφάσεις να κινδυνεύουν να χαρακτηριστούν παράνομες. 
Άρα, γιατί δεν βγάζετε αμέσως τη σχετική κοινή υπουργική απόφαση; 
Δεύτερον, από το 2006 έχουν γίνει τουλάχιστον δέκα εισηγήσεις για επιβολή κυρώσεων σε οργανισμούς ελέγχου και πιστοποίησης βιολογικών προϊόντων, οι οποίοι βρέθηκε να μη συμμορφώνονται με την κείμενη νομοθεσία. Όμως, δεν τους έχει επιβληθεί καμμία κύρωση. Για να λειτουργήσει ορθά και αξιόπιστα το σύστημα, θα πρέπει να επιβάλλονται οι προβλεπόμενες κυρώσεις όπου πρέπει.
Τρίτον, ως εποπτεύουσα αρχή έχει οριστεί από το 2004 η Διεύθυνση Βιολογικής Γεωργίας στο Υπουργείο Αγροτικής Ανάπτυξης και Τροφίμων, η οποία όμως δεν ασκεί πλήρως την αρμοδιότητά της. Πρέπει να υπηρετήσει όλες τις αρμοδιότητες της και παράλληλα, να ενισχυθεί ο ρόλος του οργανισμού «Δήμητρα» για να επιβλέπει σωστά τους ιδιωτικούς φορείς. Και έχουμε τις πληροφορίες μας ότι ετοιμάζεται ένα οργανόγραμμα σχετικά στο πόδι. Θέλει μεγάλη προσοχή το συγκεκριμένο ζήτημα.
Τέταρτον, δεν έχει καταρτιστεί επίσημο μητρώο παραγωγών βιολογικών προϊόντων με αποτέλεσμα σήμερα να μην υπάρχει μια σαφής εικόνα για τις επιχειρήσεις που δραστηριοποιούνται. Άρα, απαιτείται άμεσα η κατάρτιση επίσημου μητρώου και η δημιουργία ενιαίας βάσης δεδομένων για το συνεχή έλεγχο.
Πέμπτον, έχει καθοριστεί το πλαίσιο λειτουργίας των λαϊκών αγορών βιολογικών προϊόντων, το οποίο λόγω λαθών και αντιφάσεων είναι πρακτικά μη εφαρμόσιμο. Αυτό έχει ως αποτέλεσμα όλοι οι υπαίθριοι χώροι πώλησης βιολογικών προϊόντων –που είναι πολλοί- να είναι παράνομοι. Γι’ αυτό απαιτείται άμεση νομοθετική ρύθμιση.
Έκτον, για την περίοδο 2006-2013 και στο πλαίσιο του προγράμματος «Αλέξανδρος Μπαλτατζής», προκηρύχθηκε μόνο μια φορά πρόγραμμα για την επιδότηση των παραγωγών βιολογικών προϊόντων. Ξέρετε ότι η προθεσμία υποβολής αιτήσεων, έληξε για μεν τη φυτική παραγωγή το Μάιο 2012 και για δε τη ζωική παραγωγή, τον Ιούνιο του 2012. Από τότε μέχρι σήμερα δεν έχουν ανακοινωθεί τα αποτελέσματα της αξιολόγησης των φακέλων. Ξέρετε ότι είναι χιλιάδες αυτοί οι παραγωγοί οι οποίοι ουσιαστικά είναι στον αέρα και πρακτικά δεν ελέγχονται. 
Άρα, απαιτείται η άμεση αξιολόγηση και η υπογραφή των συμβάσεων. 
Κύριε Υπουργέ, όλοι θέλουμε να στηρίξουμε το συγκεκριμένο χώρο. Πρέπει όμως οι ελεγκτικές αρχές όσο και οι οργανισμοί πιστοποίησης αλλά και οι παραγωγοί, να αρθούν στο ύψος των περιστάσεων υπηρετώντας τον αγροτικό χώρο. Αυτό το έχει ανάγκη η χώρα μας όσο ποτέ άλλοτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο για τρία λεπτά. 
Σήμερα έχετε την τιμητική σας. Απαντάτε σε όλη τη Βουλή.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Με κρατάτε ξύπνιο για να μη κοιμάμαι και να μην πέφτω. Πάντως να τη φτιάξετε αυτή την καρέκλα, κύριε Πρόεδρε. Ένα σπασμένο πόδι είναι, να το φτιάξετε, σας παρακαλώ. Είμαι ο τρίτος που πέφτει. 
Είπα από αυτό το Βήμα πως σε αυτά που λέμε σε ό,τι αφορά την υποστήριξη της ποιότητας, όλοι είμαστε προς την ίδια κατεύθυνση. Έδειξα όλη τη Βουλή. Χαίρομαι που συμφωνείτε με αυτές τις προτεραιότητες. Σαφέστατα το μέλλον της γεωργίας μας είναι στην ποιότητα. Μας χαροποιεί το γεγονός ότι καθημερινά ενισχύεται αυτό το πράγμα, διότι ήρθαν μαζί με τα τρία σήματα και άλλα τρία σήμερα όπως προανέφερα. 
Δεν ήταν λιγότερος ο αριθμός, όπως τον περιμέναμε, σε ό,τι αφορά τις αιτήσεις για τη βιολογική γεωργία. Οι υπηρεσίες έβαλαν ένα συγκεκριμένο ποσό και περίμεναν ότι θα δεχθούν γύρω στις πέντε με έξι χιλιάδες. Αυτές ήταν οι εκτιμήσεις τους καλώς ή κακώς. 
Πίστευαν ότι θα έδιναν αυτό το ποσό και στη δεύτερη δόση θα έκαναν επαναπροκήρυξη, όπως συμβαίνει σε αρκετά προγράμματα, για να αξιολογηθούν και να πάρουν και τα υπόλοιπα. Έλα όμως που ήλθαν 10.491, όπως σας είπα, και χρειάστηκε ενάμισης μήνας παραπάνω για την αξιολόγηση. Σας είπα ότι έχει ολοκληρωθεί, έχει καταρτιστεί αυτός ο πίνακας. Ήδη αναρτάται κατά περιφέρεια το ποιοι είναι οι δικαιούχοι και σιγά-σιγά θα το μάθουν όλοι. Αν κάπου δεν έχει βγει ακόμα, πείτε μου πού είναι, για να το δούμε και να προσπαθήσουμε να το «σπρώξουμε», για να μάθουν οι άνθρωποι ότι οι αιτήσεις τους έχουν ήδη γίνει δεκτές και θα χρηματοδοτηθούν.
	Νομίζω ότι πρέπει να κάνουμε επισταμένη προσπάθεια ακόμα περισσότερο στον ελεγκτικό μηχανισμό. Δεν πιστεύω ότι θεωρείτε ότι ο Τσαυτάρης, ένας άνθρωπος που είναι από τον ερευνητικό και τον ακαδημαϊκό χώρο, θα αφήσει ανυποστήρικτο το κομμάτι της έρευνας, της τεχνολογίας, της εκπαίδευσης, των συμβουλών και των εφαρμογών. Θα το αλλάξουμε ριζικά και θα το υποστηρίξουμε πάρα πολύ, όχι μόνο γιατί πιστεύουμε σ’ αυτές τις διεργασίες της εκπαίδευσης, της έρευνας και της τεχνολογίας. Ό,τι θα κάνουμε, θα είναι βιώσιμο για το μέλλον, αλλιώς μπορεί να το κάνουμε τώρα για λίγο αλλά δεν θα αντέξει δέκα, είκοσι, τριάντα χρόνια. Γι’ αυτό με βλέπετε να έχω αυτήν την ευαισθησία στον τομέα αυτό. Πιστέψτε με, θέλουμε λίγο χρόνο, όχι τίποτε άλλο, προκειμένου να κάνουμε κάτι σωστό.
	Σ’ ό,τι αφορά τις ποινές αυτών που συλλαμβάνονται, σας τόνισα ότι αυτοί που συνελήφθησαν ήταν αγρότες, σε συνεργασία με τους γεωργικούς τούς συμβούλους. Οι σύμβουλοι δεν επιδοτούνται από μας. Παραπέμφθηκαν στον εισαγγελέα και η δικαιοσύνη θα πιάσει τα υπόλοιπα.
	Σ’ ό,τι αφορά τους αγρότες, τούς έχουμε αφαιρέσει το σύνολο της επιδότησης που έχουν πάρει και έχουν απενταχθεί από το πρόγραμμα να μπουν σε βιολογική καλλιέργεια στο μέλλον.
	Σ’ ό,τι αφορά τον ΟΠΕΓΕΠ -γιατί ο ΟΠΕΓΕΠ ελέγχει τους δέκα-δεκαπέντε εταίρους μας που είναι αποκεντρωμένοι μηχανισμοί πιστοποίησης- ο ΟΠΕΓΕΠ ελέγχει μεθοδικά καθέναν σ’ αυτών. Θα σας σιγουρέψω ότι, αν κάποιος απ’ αυτούς τους ανθρώπους της πιστοποίησης συλληφθεί να κάνει παρανομία, θα τού κόψουμε την άδεια και δεν θα μπορεί να είναι ένας από τους δέκα εταίρους μας σ’ αυτήν την άσκηση.
	Σας ευχαριστώ πολύ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό.
	Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και τέσσερις συνοδοί εκπαιδευτικοί από το 2ο Δημοτικό Σχολείο Αχαρνών.
	Η Βουλή τούς καλωσορίζει, αν και τελείωσε τις εργασίες της για σήμερα.
(Χειροκροτήματα απ’ όλες τις πτέρυγες της Βουλής)
	Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
	<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
	Με τη συναίνεση του Σώματος και ώρα 19.19΄ λύεται η συνεδρίαση για αύριο ημέρα Τετάρτη 12 Δεκεμβρίου 2012 και ώρα 10.00΄ με αντικείμενο εργασιών του Σώματος: 1) Ειδική ημερήσια διάταξη της Ολομέλειας της Βουλής, ειδική συνεδρίαση της Ολομέλειας της Βουλής προς τιμή των Ελλήνων Ολυμπιονικών των Ολυμπιακών Αγώνων του 2012 και 2) νομοθετική εργασία σύμφωνα με την ημερήσια διάταξη που έχει διανεμηθεί.
             Ο</Speech> ΠΡΟΕΔΡΟΣ                                                               ΟΙ ΓΡΑΜΜΑΤΕΙΣ
Τελευταία Αποθήκευση:	14/12/2012 10:19:00 πμ	Από:	Σκότη Δέσποινα
Εκτυπώθηκε:	14/12/2012 10:19:00 πμ</body>
</html>