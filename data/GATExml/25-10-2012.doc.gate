<html><head><meta name="cp:revision" content="2"><meta name="date" content="2012-11-01T10:35:00Z"><meta name="Company" content="OTS"><meta name="Keywords" content=""><meta name="meta:word-count" content="70399"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-31T09:35:00Z"><meta name="Word-Count" content="70399"><meta name="dcterms:created" content="2012-11-01T10:35:00Z"><meta name="dcterms:modified" content="2012-11-01T10:35:00Z"><meta name="Last-Modified" content="2012-11-01T10:35:00Z"><meta name="Last-Save-Date" content="2012-11-01T10:35:00Z"><meta name="meta:character-count" content="380159"><meta name="Template" content="Normal.dot"><meta name="meta:save-date" content="2012-11-01T10:35:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2012-11-01T10:35:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-11-01T10:35:00Z"><meta name="Last-Printed" content="2012-10-31T09:35:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-11-01T10:35:00Z"><meta name="xmpTPg:NPages" content="1"><meta name="resourceName" content="25-10-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="380159"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>ΣΥΝΕΔΡΙΑΣΗ 25-10-2012		ΣΕΛ. 1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΝΖ΄
Πέμπτη 25 Οκτωβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας του Βουλευτή κ. Α. Κοντού, σελ. 
3. Ανακοινώνεται ότι τη συνεδρίαση παρακολουθούν μαθητές από το 25ο Δημοτικό Σχολείο Αθήνας, το 1ο Δημοτικό Σχολείο Αργυρούπολης, το 10ο Δημοτικό Σχολείο Βύρωνα, το 2ο Δημοτικό Σχολείο Θρακομακεδόνων, το Γυμνάσιο Αγίου Βασιλείου Αχαΐας, το 49ο Δημοτικό Σχολείο Πατρών, το 1ο Δημοτικό Σχολείο Οβρυάς Αχαΐα και το 4ο Γενικό Λύκειο Καρδίτσας, σελ. 
4. Επί διαδικαστικού θέματος, σελ. 
5. Επί του Κανονισμού, σελ. 
6. Αναφορά στη &quot;λίστα Λαγκάρντ&quot;, σελ. 
7. Ανακοινώνεται ότι η Εθνική Συνομοσπονδία Αναπήρων και Θυμάτων Πολέμου Ελλάδος κατέθεσε ψήφισμα με το οποίο εκφράζει την διαμαρτυρία της στην κατάργηση πολλών προνομίων των αναπήρων και θυμάτων πολέμου, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 29 Οκτωβρίου 2012, σελ. 
4. Συζήτηση επικαίρων ερωτήσεων:
  α) Προς τον Υφυπουργό στον Πρωθυπουργό, σχετικά με τη λήψη μέτρων για την αναβάθμιση και την αξιοποίηση του ανθρωπίνου δυναμικού της ΕΡΤ Α.Ε., σελ. 
  β) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων:
    i) σχετικά με τις ελλείψεις στα μέτρα ασφαλείας στα Δικαστήρια, σελ. 
    ii) σχετικά με την ανάγκη Συνταγματικής Αναθεώρησης και την τήρηση της νομιμότητας στις προαγωγές στο Δικαστικό Σώμα, σελ. 
  γ) Προς τον Υπουργό Υγείας, σχετικά με το ποσό χρέωσης για κάθε τηλεφωνικό ραντεβού στο Νοσοκομείο Παπαγεωργίου, σελ. 
  δ) Προς τον Υπουργό Ναυτιλίας και Αιγαίου, σχετικά με τις αυξανόμενες μεταναστευτικές πιέσεις στα νησιά του Ανατολικού Αιγαίου, σελ. 
  ε) Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα Εθνικά Κέντρα Ολυμπιακής Προετοιμασίας, σελ. 
  στ) Προς τον Υπουργό Αγροτικής Ανάπτυξης και Τροφίμων, σχετικά με τη στήριξη των αμπελοκαλλιεργητών και της Κεντρικής Συνεταιριστικής Ένωσης Αμπελοοινικών Προϊόντων (ΚΕΟΣΟΕ), σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Οικονομικών: Κύρωση της από 6 Σεπτεμβρίου Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 &quot;Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012 - 2015&quot; (Α΄ 152), όπως ισχύει», της από 7 Σεπτεμβρίου Πράξης Νομοθετικού Περιεχομένου &quot;Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του νόμου 3631/2008 (Α΄ 6)&quot; (Α΄ 175) και άλλες διατάξεις», σελ. 
2. Κατάθεση σχεδίου νόμου: 
Οι Υπουργοί Εξωτερικών και Εσωτερικών κατέθεσαν σχέδιο νόμου: «Κύρωση της Τροποποίησης του άρθρου 20 παράγραφος 1 της Σύμβασης για την εξάλειψη όλων των μορφών διακρίσεων κατά των γυναικών, όπως υιοθετήθηκε κατά τη συνάντηση των κρατών μερών στην ανωτέρω Σύμβαση, στις 22-5-1995 και εγκρίθηκε από τη Γενική Συνέλευση των Ηνωμένων Εθνών στις 22-12-1995 (A/RES/50/202/23-2-1996)», σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Α. , σελ.
ΔΡΑΓΑΣΑΚΗΣ Ι. , σελ.
ΚΟΛΛΙΑ – ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΑΚΟΣ Α. , σελ.
ΟΜΙΛΗΤΕΣ

Α. Επί διαδικαστικού θέματος:
ΒΑΛΑΒΑΝΗ Ό. , σελ.
ΒΟΥΤΣΗΣ Ν. , σελ.
ΓΙΑΤΑΓΑΝΑ Χ. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΑΣΙΔΙΑΡΗΣ Η. , σελ.
ΚΕΔΙΚΟΓΛΟΥ Σ. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΡΚΟΠΟΥΛΟΣ Κ. , σελ.
ΝΑΚΟΣ Α. , σελ.
ΤΣΟΥΚΑΛΗΣ Ν. , σελ.

Β. Επί του Κανονισμού:
ΒΟΡΙΔΗΣ Μ. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΑΚΟΣ Α. , σελ.

Γ. Επί της αναφοράς στη &quot;λίστα Λαγκάρντ&quot;:
ΚΑΣΙΔΙΑΡΗΣ Η. , σελ.
ΚΑΤΣΩΤΗΣ Χ. , σελ.
ΜΑΡΚΟΠΟΥΛΟΣ Κ. , σελ.
ΜΟΥΣΟΥΡΟΥΛΗΣ Κ. , σελ.

Δ. Επί των επικαίρων ερωτήσεων:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΟΥΤΣΗΣ Ν. , σελ.
ΓΙΑΤΑΓΑΝΑ Χ. , σελ.
ΔΗΜΑΣ Π. , σελ.
ΔΗΜΑΣ Χ. , σελ.
ΙΩΑΝΝΙΔΗΣ Ι. , σελ.
ΚΑΡΑΓΚΟΥΝΗΣ Κ. , σελ.
ΚΕΔΙΚΟΓΛΟΥ Σ. , σελ.
ΛΥΚΟΥΡΕΝΤΖΟΣ Α. , σελ.
ΜΑΝΩΛΑΚΟΥ Δ. , σελ.
ΜΑΡΚΟΥ Α. , σελ.
ΜΟΥΣΟΥΡΟΥΛΗΣ Κ. , σελ.
ΧΑΡΑΚΟΠΟΥΛΟΣ Μ. , σελ.

Ε. Επί του σχεδίου νόμου του Υπουργείου Οικονομικών
ΑΥΓΕΝΑΚΗΣ Ε. , σελ.
ΒΑΛΑΒΑΝΗ Ό. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΟΥΔΟΥΡΗΣ Ο. , σελ.
ΓΑΚΗΣ Δ. , σελ.
ΓΚΕΡΕΚΟΥ Α. , σελ.
ΔΙΑΚΑΚΗ Μ. , σελ.
ΔΙΩΤΗ Η. , σελ.
ΚΑΛΟΓΙΑΝΝΗΣ Σ. , σελ.
ΚΑΜΜΕΝΟΣ Π. , σελ.
ΚΑΝΕΛΛΗ Γ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΣΙΔΙΑΡΗΣ Η. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΦΑΛΛΟΓΙΑΝΝΗΣ Ε. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΟΥΤΣΟΥΜΠΑΣ Α. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΠΟΥΛΟΣ Κ. , σελ.
ΜΑΥΡΑΓΑΝΗΣ Γ. , σελ.
ΜΙΧΑΛΟΛΙΑΚΟΣ Β. , σελ.
ΜΟΥΣΟΥΡΟΥΛΗΣ Κ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΣΤΑΪΚΟΥΡΑΣ Χ. , σελ.
ΤΖΑΜΤΖΗΣ Ι. , σελ.
ΤΣΑΚΑΛΩΤΟΣ Ε. , σελ.
ΤΣΟΥΚΑΛΗΣ Ν. , σελ.
ΦΩΤΙΟΥ Θ. , σελ.
ΧΑΪΚΑΛΗΣ Π. , σελ.
ΧΡΥΣΟΧΟΪΔΗΣ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ NΖ΄
Πέμπτη 25 Οκτωβρίου 2012
Αθήνα, σήμερα στις 25 Οκτωβρίου 2012, ημέρα Πέμπτη και ώρα 09.45΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από το Γραμματέα της Βουλής κ. Χρίστο Δήμα, Βουλευτή Κορινθίας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  αιτείται την μη επιβολή Ειδικού Φόρου Κατανάλωσης στο κρασί.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη συνεχιζόμενη κόντρα του Εθνικού Συμβουλίου Ραδιοτηλεόρασης με τον Λάκη Λαζόπουλο.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση της επισκευής των χαλασμένων μπαρών στις σιδηροδρομικές διαβάσεις του προαστιακού της Πάτρας.
4) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Επιτροπή και ο Πρόεδρος του Λιμενικού Ταμείου Χανίων διαμαρτύρονται για την παραχώρηση του Λιμένα της Σούδας σε ιδιώτες μέσω του Ταμείου Αξιοποίησης Ιδιωτικής Περιουσίας του Δημοσίου.
1033) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην απόπειρα δολοφονίας του δημοσιογράφου Κώστα Βαξεβάνη και στην αδιαφορία του συνδικαλιστικού οργάνου των συντακτών.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην επιστολή του φοροτεχνικού-λογιστή κ. Γιώργου Σπανού σχετικά με προτεινόμενα μέτρα περιστολής της φοροδιαφυγής.
5) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία οι κάτοικοι Ανθήλης του Δήμου Λαμιέων αιτούνται την ανέγερση &lt;Μνημείου Αμφικτυονιών&gt; στην περιοχή και την καθιέρωση κατ΄ έτος Ημέρας Συνεδρίου-Τελετών.
6) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Διοικητικό Συμβούλιο του Ιδρύματος Τεχνολογίας και Έρευνας αιτείται να εξαιρεθεί το Ίδρυμα από τον κατάλογο των ΔΕΚΟ και των φορέων του Κεφαλαίου Α΄ του Ν. 3429/2005 και παραθέτει τις απαραίτητες εξηγήσεις.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Ελλήνων Πολεοδόμων και Χωροτακτών εκφράζει την αντίθεσή του στο σχέδιο νόμου του Υπουργείου Οικονομικών «Επείγοντα Μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015», επισημαίνοντας βασικά σημεία στη ρύθμιση για τη νέα γενική κατηγορία χρήσεων με τον τίτλο «Παραθεριστικό Τουριστικό Χωριό».
8) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία η κυρία Νίκη Γκριτζιώτη - Κόφφα καταγγέλλει το Δήμο Ιλίου για κοινωνικό ρατσισμό, αναλγησία και ανευθυνότητα απέναντι στο τετράχρονο παιδί της που πληροί όλες τις νόμιμες προϋποθέσεις για την εισαγωγή του στον 6ο Παιδικό Σταθμό.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Πάτρας Τμήμα Γ.Σ.Ε.Ε. Αχαΐας επισημαίνει τις σοβαρές επιπτώσεις που θα έχει η μεταφορά του στρατοπέδου ΚΕΤΧ και αιτείται την παραμονή του στην Πάτρα.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ερώτηση του Βουλευτή κ. Βασιλείου Καπερνάρου στον Υπουργό για το σκάνδαλο στο Μπενάκιο Φυτοπαθολογικό Ινστιτούτο.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε επιστολή του κ. Δημητρίου Νικολακόπουλου, εκπαιδευτικού στην ΕΠΑΣ Μαθητείας ΟΑΕΔ Πάτρας, προς τον Διοικητή του Οργανισμού στην οποία εκφράζει την αντίθεσή του στους οριστικούς πίνακες αξιολόγησης εκπαιδευτικών.
12) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία οι απόφοιτοι της ειδικότητας «Φύλακας Μουσείων και Αρχαιολογικών χώρων» του Ι.Ε.Κ. Ηρακλείου Κρήτης αιτούνται την επίλυση θέματος που αφορά τα κριτήρια προσλήψεων σε μουσεία και αρχαιολογικούς χώρους.
13) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμος Γόρτυνας Νομού Ηρακλείου αιτείται την έκτακτη χρηματοδότησή του για τη συνέχιση της εύρυθμης λειτουργίας του.
14) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε δημοσίευμα εφημερίδας το οποίο αφορά τη συγχώνευση δύο κολοσσιαίων επιχειρήσεων του ελαιολάδου στην Ισπανία και τον προβληματισμό για την ανταγωνιστικότητα του ελληνικού ελαιολάδου.
15) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία το Ενιαίο Σωματείο Εργαζομένων στην 7η Υγειονομική Περιφέρεια Κρήτης αιτείται την υιοθέτηση προτάσεών του αναφορικά με τις διαθρωτικές αλλαγές που επιχειρούνται στο χώρο της υγείας και επισημαίνει το ρόλο που μπορούν να επιτελέσουν οι Υγειονομικές Περιφέρειες.
16) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Δήμος Βιάννου Νομού Ηρακλείου αιτείται τη μετάθεση εφαρμογής των νέων Ελληνικών Τεχνικών Προδιαγραφών (ΕΤΕΠ) στα δημόσια έργα μετά από διάστημα 4-5 μηνών ή από 01/01/2013, ώστε να μην παγώσει η διαδικασία δημοπράτησης των έργων που είναι ήδη σε αυτό το στάδιο.
17) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία εκφράζει την αντίθεσή της στο άρθρο 11 του σχεδίου νόμου «Κατάργηση και συγχώνευση νομικών προσώπων του Δημοσίου και του ευρύτερου δημόσιου τομέα» και παραθέτει τις προτάσεις της για την αναβάθμιση του δημόσιου τομέα κοινωνικής φροντίδας.
18) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία ο Πανελλήνιος Σύλλογος Μηχανικών και Τεχνικών της ΕΡΤ εκφράζει την αντίθεσή του στη διάθεση σημαντικού μέρους των χώρων της ΕΡΤ, στην οδό Κατεχάκη, σε άλλους φορείς.
19) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία ο Δήμος Μεσσήνης Νομού Μεσσηνίας αιτείται την παραμονή της ΔΟΥ και του Ειρηνοδικείου Παμίσου στο Δήμο Μεσσήνης.
20) Η Βουλευτής Πιερίας κ. ΑΝΝΑ ΜΑΝΗ-ΠΑΠΑΔΗΜΗΤΡΙΟΥ κατέθεσε δημοσίευμα εφημερίδας το οποίο αναφέρεται στην επίσχεση εργασίας από τους εργαζομένους στο ΕΚΑΒ Πιερίας.
21) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία η Κίνηση Ελπίδας Πολιτών Μαγνησίας καταθέτει τις προτάσεις και τις θέσεις της και οργανώνει Μαραθώνιο από τον Βόλο στην Αθήνα, εκφράζοντας την αντίθεσή της στα νέα οικονομικά μέτρα.
22) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία ο Δήμος Λήμνου Νομού Λέσβου αιτείται τη διατήρηση της ΔΟΥ Μύρινας στη Λήμνο και της ΔΟΥ Καλλονής στη Μυτιλήνη.
23) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Γενική Συνομοσπονδία Επαγγελματιών Βιοτεχνών Εμπόρων Ελλάδας αιτείται την επίλυση θεμάτων που αφορούν τους Ειδικούς Λογαριασμούς Ανεργίας και Κοινωνικού Τουρισμού, καθώς και την ιατροφαρμακευτική κάλυψη των οφειλετών ΟΑΕΕ. 
24) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία ο Σύλλογος Υγειονομικών Υπαλλήλων ΕΟΠΥΥ (πρώην ΙΚΑ-ΕΤΑΜ) Δυτικής Κρήτης αιτείται την άμεση επίλυση των προβλημάτων της Νομαρχιακής Μονάδας Υγείας Χανίων.
25) Ο Βουλευτής Σερρών κ. ΑΡΤΕΜΙΟΣ ΜΑΤΘΑΙΟΠΟΥΛΟΣ κατέθεσε αναφορά με την οποία  αιτείται τη λήψη μέτρων για το θέμα των παρατυπιών που παρατηρήθηκαν στη διακίνηση των εσπεριδοειδών στην Άρτα, το Άργος και την Ηγουμενίτσα.
26) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η Περιφερειακή Ένωση Δήμων Νοτίου Αιγαίου-Τοπικό Παράρτημα Κυκλάδων αιτείται την επίλυση θέματος που αφορά την άσκηση αρμοδιοτήτων το 2013 από τους Δήμους του Νομού Κυκλάδων χωρίς τη μεταφορά αντίστοιχων πόρων.
27) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ κατέθεσαν αναφορά με την οποία η Πανελλήνια Ένωση Απόστρατων Αξιωματικών Αστυνομίας Πόλεων εκφράζει την αντίθεσή της στο ενδεχόμενο αναδρομικής μείωσης του εφάπαξ βοηθήματος των συνταξιούχων αστυνομικών της Αστυνομίας Πόλεων.
28) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμος Νάξου και Μικρών Κυκλάδων αιτείται την άμεση απόσυρση του μέτρου που αφορά τις νέες Τιμές Ζώνης στην περιοχή.
29) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία ο Δήμος Ευρώτα Νομού Λακωνίας αιτείται τη λήψη μέτρων για την αντιμετώπιση της ελονοσίας στην περιοχή.
30) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η Περιφερειακή Ενότητα Θήρας της Περιφέρειας Νοτίου Αιγαίου αιτείται την αναζήτηση και εφαρμογή διαδικασιών επίλυσης του οικονομικού κόστους που προκύπτει σε περιπτώσεις νεκροψίας σε νησιωτικές περιοχές
31) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και Ηρακλείου κ. ΜΑΡΙΑ ΔΙΑΚΑΚΗ κατέθεσαν αναφορά με την οποία η Παγκρήτια ΄Ενωση Αξιωματικών Αστυνομίας διαμαρτύρεται για τη διακοπή της λειτουργίας των Σχολών Αστυφυλάκων Ρεθύμνου και Σητείας.
32) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύνδεσμος Παραγωγών Ενέργειας με Φωτοβολταϊκά εκφράζει την αντίθεσή του στην πρόθεση του Υπουργείου Περιβάλλοντος, Ενέργειας και Κλιματικής Αλλαγής για την επιβολή εισφοράς επί του τζίρου στις εν λειτουργία έως σήμερα μονάδες φωτοβολταϊκών.
33) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία το Δίκτυο Φορέων Ψυχοκοινωνικής Αποκατάστασης και Ψυχικής Υγείας &lt;Αργώ&gt; αιτείται την αύξηση της χρηματοδότησης των Μονάδων Ψυχικής Υγείας των νομικών προσώπων ιδιωτικού δικαίου.
34) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία ο Δήμος Νεμέας Νομού Κορινθίας αιτείται την ίδρυση Γραφείου Εξυπηρέτησης Φορολογουμένων στο Δήμο Νεμέας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1042/27-08-2012 ερώτηση της Βουλευτού κ. Γιαννακάκη Μαρίας δόθηκε με το υπ’ αριθμ. 6611/52/21-9-2012 έγγραφο από τον Υπουργό Ναυτιλίας και Αιγαίου η ακόλουθη απάντηση:
2. Στην με αριθμό 1213/31-08-2012 ερώτηση του Βουλευτή κ. Κουτσογιαννακόπουλο Κωνσταντίνου δόθηκε με το υπ’ αριθμ. 111928/ΙΗ ΕΞ/ 221-9-2012 έγγραφο από τον Υπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 480/22-10-2012 επίκαιρη ερώτηση πρώτου κύκλου του Βουλευτή Θεσπρωτίας της Νέας Δημοκρατίας κ. Αντωνίου Μπέζα προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την παράταση της λειτουργίας των υφιστάμενων τακτικών διεθνών λεωφορειακών γραμμών μεταξύ της Ελλάδας και χωρών που δεν είναι μέλη της Ε.Ε., δεν θα συζητηθεί λόγω κωλύματος του ιδίου του Βουλευτή και διαγράφεται. 
&#160;Θα συζητηθεί η δεύτερη με αριθμό 493/22-10-2012 επίκαιρη ερώτηση πρώτου κύκλου του Βουλευτή Α´ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Νικολάου Βούτση προς τον Υφυπουργό στον Πρωθυπουργό, σχετικά με τη λήψη μέτρων για την αναβάθμιση και την αξιοποίηση του ανθρωπίνου δυναμικού της «ΕΡΤ Α.Ε.». 
Στην επίκαιρη ερώτηση του κυρίου συναδέλφου θα απαντήσει ο Υφυπουργός στον Πρωθυπουργό κ. Σίμος Κεδίκογλου. 
Ορίστε, κύριε Βούτση, έχετε το λόγο για δύο λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, κύριε Υπουργέ, ο τίτλος της ερώτησης είναι ότι έχουν προκληθεί φαινόμενα χειραγώγησης, αναξιοκρατίας και γενικευμένης απαξίωσης της δημόσιας ραδιοτηλεόρασης. Τα σύννεφα πάνω από τη δημόσια ραδιοτηλεόραση είναι πολύ πυκνά, την ίδια ώρα που λόγω της κρίσης και λόγω της κρίσης ιδιαίτερα στο χώρο του Τύπου και λόγω των πολύ μεγάλων προβλημάτων που έχει ο λαός μας και που θέλει να παρακολουθεί τις εξελίξεις και να ενημερώνεται, μια εποχή στην οποία η ΕΡΤ θα μπορούσε και θα έπρεπε και πρέπει να δώσει τις καλύτερες εξετάσεις, είναι περισσότερο αναγκαίο παρά ποτέ η ΕΡΤ να είναι ο φάρος της ενημέρωσης και της πληροφόρησης του κόσμου. 
Αντ’ αυτού, υπάρχουν φαινόμενα που οδηγούν στην απαξίωση και υποβάθμιση της ΕΡΤ, στο άνοιγμα του πεδίου για τους ιδιωτικούς σταθμούς μέσα από διαδικασίες ελέγχου, χειραγώγησης, μέσα από σπατάλες και από αναξιοκρατία. 
Καταθέτω στα Πρακτικά πίνακα όπου καταγράφεται ότι –με ημερομηνίες από 10 Αυγούστου μέχρι τις 20 Σεπτεμβρίου, μέσα σε σαράντα μέρες- έγιναν προσλήψεις είκοσι οκτώ υπαλλήλων ως προσωπικό ειδικό θέσεων και ως ειδικών συμβουλίων, με κόστος μισθολογίου 83.000 ευρώ ανά μήνα –ένα εκατομμύριο ευρώ το χρόνο- την ίδια ώρα που εκατοντάδες –ήδη τριακόσιοι πενήντα- συμβασιούχοι της ΕΡΤ εξεδιώχθησαν και παραμένουν χωρίς εργασία, χωρίς επί της ουσίας να αξιοποιείται το εξαιρετικό δυναμικό της ΕΡΤ. 
(Στο σημείο αυτό ο Βουλευτής κ. Νικόλαος Βούτσης καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, έχει ξεκινήσει στο ραδιόφωνο και μπορεί να επεκταθεί και στην τηλεόραση ξανά το παιχνίδι –επιτρέψτε μου την έκφραση- των εξωτερικών παραγωγών. Έχουμε ακόμη τα στοιχεία των συμβάσεων και άρα με αυτήν τη μέθοδο οδηγούμαστε σε μία χειραγώγηση, η οποία, δυστυχώς, φαίνεται κάθε μέρα και περισσότερο και στο δελτίο ειδήσεων για το τι αναφέρεται από τις κινητοποιήσεις του κόσμου και από τη σύγκρουση και την αντιπαράθεση που υπάρχει γύρω από τις μνημονιακές πολιτικές. 
Στη δευτερολογία μου θα είμαι και πιο αναλυτικός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Σίμος Κεδίκογλου για τρία λεπτά.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Αγαπητέ κύριε Βούτση, ειλικρινά ώρες-ώρες αναρωτιέμαι αν βλέπουμε την ίδια τηλεόραση. Όλως τυχαίως χθες το μεσημέρι την ώρα που προετοιμαζόμουν για να σας απαντήσω έβλεπα ΝΕΤ. Είχε ένα πολύωρο αφιέρωμα στο ΕΑΜ. Αυτή –φαντάζομαι- είναι η χειραγώγηση, την οποία καταγγέλλετε; 
Ενδεικτικά, σε ό,τι αφορά τους συμβασιούχους, οι περισσότεροι από αυτούς τους είκοσι οκτώ που αναφέρατε είναι οι επιτυχόντες τεχνικοί του διαγωνισμού του περασμένου Φεβρουαρίου. Θέλατε να μην τους πάρουμε;
Σε ό,τι αφορά τις εξωτερικές παραγωγές: Οι περισσότερες ήταν υποχρεώσεις της προηγούμενης διοίκησης. Ήμασταν υποχρεωμένοι να τις δεχθούμε. Τις περισσότερες δεν θα τις ανανεώσουμε, ενώ σε όλες υπάρχει δραστική περικοπή προϋπολογισμού. 
Ας τα πιάσουμε, όμως, ένα – ένα, γιατί έχετε θέσει πολλά ζητήματα, κύριε Βούτση, τα οποία χρήζουν απάντησης. Γνωρίζετε πολύ καλά ότι είναι περιορισμένος ο χρόνος. Θα προσπαθήσω, όμως, να σας απαντήσω όσο γίνεται πληρέστερα. 
Στο ερώτημά σας σχετικά με το αν πρόκειται να λάβουμε -και ποια- μέτρα για την αποκατάσταση της αξιοκρατίας, την αναβάθμιση και αξιοποίηση του άξιου δυναμικού της «ΕΡΤ Α.Ε.», να σας απαντήσω ότι το δυναμικό της ΕΡΤ προσπαθούμε να το αξιοποιήσουμε ανάλογα με τις ικανότητες και τις δυνατότητές του. 
Ωστόσο, κύριε Βούτση, θα πρέπει να γνωρίζετε ότι βάσει της συλλογικής σύμβασης της ΠΟΣΠΕΡΤ με τις τότε διοικήσεις της ΕΡΤ, συμφωνήθηκε από κοινού σε έναν κανονισμό σε ποιες θέσεις και με ποιο τρόπο μπορούν να αξιοποιηθούν υπάλληλοι από το δημόσιο οργανισμό και ποιες είναι οι θέσεις που μπορεί να διεκδικήσει η ελεύθερη αγορά.
Επομένως, δεν μπορούμε να κατηγορηθούμε ότι με τις θέσεις που τοποθετήσαμε από την ελεύθερη αγορά, παραγκωνίσαμε ή αδικήσαμε μόνιμο προσωπικό της ΕΡΤ.
Ως προς το δεύτερο ερώτημά σας: Ήδη η διοίκηση της ΕΡΤ, με γνώμονα το σχέδιο που είχε προεκλογικά ανακοινώσει η σημερινή Κυβέρνηση, κάνει προσπάθειες για να αναδείξει την κρατική ραδιοτηλεόραση σε πρωταρχικό μέσο ενημέρωσης και ψυχαγωγίας. 
Πληροφοριακά να σας αναφέρω ότι στις 9 Οκτωβρίου η ΝΕΤ ήταν πρώτη σε τηλεθέαση με 18,9%, δεύτερος ο ΑΝΤ1 με 16% και τρίτο το MEGA με 14,7%. 
Θέλουμε να λειτουργήσει η ΕΡΤ σε ευρωπαϊκά πρότυπα. Η ΕΡΤ πρέπει να έχει όχι απλώς διττό, αλλά τριπλό σκοπό. Πέρα από τον ενημερωτικό και ψυχαγωγικό χαρακτήρα της, μπορεί να παίξει κι έναν αναπτυξιακό ρόλο, ενισχύοντας την εξωστρέφεια της ελληνικής οικονομίας.
Σε ό,τι αφορά τα έξοδα: Ήδη, όπως σας προανέφερα, για τη μείωση των εξόδων στα προγράμματα χρησιμοποιεί και ενισχύει τις εσωτερικές παραγωγές της –δεν σας έχουν πληροφορήσει σωστά- με λιγότερο κόστος, ενώ έχει ελαχιστοποιήσει τις εξωτερικές παραγωγές.
Στα επιμέρους ερωτήματά σας για το δελτίο ειδήσεων: Θα έλεγα ότι μάλλον αδικείτε τους συναδέλφους δημοσιογράφους. Μιλάτε ευθέως για χειραγώγηση του ενημερωτικού και ειδησεογραφικού τομέα; Πού την έχετε διακρίνει, κύριε Βούτση; Διότι εγώ γίνομαι δέκτης αντίθετων παραπόνων.
Σε όλες τις εκπομπές πολιτικού περιεχομένου τηρούνται απόλυτα οι κανόνες δεοντολογίας. Καλούνται εκπρόσωποι από όλα τα δημοκρατικά κόμματα και παρατηρείται ισορροπία στα θέματα που προβάλλονται στα δελτία ειδήσεων. Είναι, ίσως, η πρώτη φορά που οι επιλογές έγιναν με καθαρά δημοσιογραφικά κριτήρια, και όχι με κομματικά. Δεν είναι τυχαίο ότι μόλις σε δύο μήνες οι Έλληνες εμπιστεύονται τη δημόσια τηλεόραση σε όλα τα μεγάλα γεγονότα. 
Και αυτό δεν το λέμε εμείς, κύριε Βούτση. Το λένε οι αριθμοί.
Περισσότερα στη δευτερολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος κ. Βούτσης.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Όσο για τα κομματικά κριτήρια, κύριε Υπουργέ, είναι τρικομματικά κριτήρια. Είναι αδιάψευστο γεγονός το πώς έγιναν όλες οι τοποθετήσεις σε όλη την πυραμίδα με ένα «παζάρι» ανάμεσα στις τρεις δυνάμεις τις κομματικές της σημερινής συγκυβέρνησης.
Δεύτερον, οι προσλήψεις, με συγχωρείτε, δεν είναι τεχνικών. Είναι γραμματέων -τρεις γραμματείς ανά διευθυντή και ανά γενικό διευθυντή- με μισθούς που υπερβαίνουν τα 2.000 ευρώ το μήνα. Είναι παραγωγών και άλλων συνταξιούχων ή μη συνταξιούχων, οι οποίοι παίρνουν μισθούς από 3.000 έως 5.000 ευρώ το μήνα. Δείτε τη σχετική λίστα. Είμαι σίγουρος ότι είναι σε γνώση σας. 
Αυτό είναι σαφέστατα μία γροθιά στο στομάχι καθενός που ζει αυτό που ζούμε σήμερα ως χώρα αλλά, αν θέλετε, και του άξιου προσωπικού –κι εσείς το παραδεχθήκατε- που υπάρχει μέσα στην ΕΡΤ. 
Όταν, μάλιστα, βρισκόμαστε επί θύραις τώρα το Νοέμβρη και ύστερα το Φλεβάρη, στην πιθανότητα, στη διακινδύνευση για απόλυση εξήντα συμβασιούχων δημοσιογράφων, αλλά και άλλων, δεν είναι δυνατόν να προχωράτε σε συμβάσεις οι οποίες είναι ανανεούμενες ανά έτος, χωρίς κανένα εμπόδιο, να προχωράτε, δηλαδή, στα περίφημα προσωπικά ειδικών θέσεων και σε ειδικούς συμβούλους.
Είναι φανερό ότι εκεί μέσα διαμορφώνεται, με βάση την πάγια αντίληψη περί ελεγχόμενου στρατού και διευκολύνσεων των διευθυνόντων, αυτή η κατάσταση.
Ακόμα, αν θέλετε, και για τις αμοιβές του διοικητικού συμβουλίου. Ήμασταν παρόντες κι εσείς κι εγώ όταν εγκρίθηκε η διεύθυνση της ΕΡΤ σήμερα. Αν θυμάστε, είχαν πει πως ήταν χωρίς αμοιβές. Θα παρακαλούσα να έρθει η λίστα με τις αμοιβές τις οποίες παίρνουν τα μέλη του διοικητικού συμβουλίου της ΕΡΤ, αν το έχετε υπ’ όψη σας.
Περί των δελτίων ειδήσεων και για την ένσταση ή κατηγορία –πάρτε το όπως θέλετε- περί χειραγώγησης:
Κύριε Υπουργέ, στην Ελλάδα συμβαίνουν λαϊκές κινητοποιήσεις από τη Χαλκιδική μέχρι την Κρήτη και από τον Έβρο μέχρι την Αθήνα. Και μόνο η παρουσίαση, η άκρως αρνητική, η μεροληπτική αυτών των κινητοποιήσεων του λαού καθημερινά μέσα από τα δελτία ειδήσεων, όπου κυριολεκτικά συναγωνίζονται το επίπεδο του πώς δίνουν ή μάλλον του πώς δεν δίνουν αυτές τις κινητοποιήσεις τα ιδιωτικά τηλεοπτικά μέσα, είναι στοιχείο ατράνταχτο για το τι συμβαίνει. Και σας το λέμε κοιτάζοντας προς το μέλλον. Δεν κοιτάζω προς το παρελθόν. 
Σε μία, δύο εβδομάδες θα έχουμε τη συζήτηση για τα μέτρα. Δηλαδή, ο λαός θα βρίσκεται σε κινητοποιήσεις. Οι κοινωνικές αντιπαραθέσεις θα είναι σε όλα τα επίπεδα. Το να αποκρύπτεται αυτή η διάσταση και να μπαίνουμε σε μία φιλολογική συζήτηση, θεωρητική, επί της οικονομίας με την κλήση διαφόρων καθηγητών, ποσώς, βέβαια, ανταποκρίνεται στην ελάχιστη αντικειμενικότητα και στην κρισιμότητα των προβλημάτων που ζει τώρα η χώρα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με αυτήν την έννοια, πιστεύουμε πως είναι ανοικτό το θέμα –και κλείνω με αυτό, κύριε Πρόεδρε- της διαμόρφωσης μιας άλλης στρατηγικής και μιας άλλης πολιτικής που θα στηρίζεται στο άξιο δυναμικό των δημοσιογράφων και των τεχνικών της ΕΡΤ, που, πραγματικά, θα φύγει από τον πειρασμό της κλειστής κομματικής χειραγώγησης για την εξυπηρέτηση των μνημονιακών πολιτικών και θα γίνει το απάγκιο για τον Έλληνα πολίτη, τον απλό Έλληνα πολίτη, που θέλει σήμερα μέσα από την ενημέρωση να δει αν υπάρχει φως και χαραμάδα στα μαύρα μαντάτα και τις συνέπειες που υφίσταται από τις αντικοινωνικές πολιτικές.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υφυπουργός.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Κύριε Βούτση, μάλλον σε λάθος άνθρωπο μιλάτε. Αν μιλάτε για διωγμούς δημοσιογράφων, καλύτερα κοιτάξτε μεταξύ των συντρόφων σας και ιδιαίτερα των νεοφώτιστων συντρόφων σας. Και θα δείτε πότε έγιναν διωγμοί δημοσιογράφων, με πολιτικά κριτήρια, από την ΕΡΤ. 
Στις δικές μας ημέρες δεν έχει γίνει το παραμικρό. Και να σας πω κάτι; Είμαι σίγουρος ότι αν ήσασταν στη δική μου θέση, ορισμένα ανοίκεια σχόλια παρουσιαστών της ΕΡΤ για την Κυβέρνηση και για εμένα προσωπικά, δεν θα τα δεχόσασταν. Εμείς, όμως, τα δεχόμαστε εν ονόματι του πλουραλισμού και της πολυφωνίας. Διότι είμαστε γνήσια φιλελεύθεροι.
Σε ό,τι αφορά το μελλοντικό δρόμο της ΕΡΤ…</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ήταν στις διοικήσεις της ΕΡΤ προσφάτως σύντροφοι του ΣΥΡΙΖΑ;</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Συγγνώμη, κύριε Βούτση. Εσείς μιλήσατε. Είναι σειρά μου να μιλήσω. Μπορώ να σας στείλω αποσπάσματα…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, δεν υπάρχει διαλογική συζήτηση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Με συγχωρείτε. Εγώ φταίω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πείτε την άποψή σας.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Έχετε δίκιο, κύριε Πρόεδρε, αλλά μερικά πράγματα πρέπει να μπαίνουν στη θέση τους.
Θα σας στείλω αποσπάσματα από σχόλια παρουσιαστών…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μπορείτε να τα πείτε, απευθυνόμενος προς το Σώμα και προς το Προεδρείο.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Σωστά, κύριε Πρόεδρε.
Θα καταθέσω, λοιπόν, στα Πρακτικά της Βουλής αποσπάσματα που δείχνουν όχι απλώς την ελευθερία αλλά την ελευθεροστομία έως και την ελευθεριότητα που επιτρέπεται σε παρουσιαστές, γιατί, πραγματικά, πιστεύουμε στον πλουραλισμό. Ακόμα κι όταν δεν συμφωνούμε με κάποιον, έχει το δικαίωμα να τα λέει. Και δεν έχει στερηθεί ποτέ το Βήμα κανένας Βουλευτής του ΣΥΡΙΖΑ, κανένα στέλεχος προσκείμενο στο ΣΥΡΙΖΑ. Και δεν έχει εξαφανιστεί ποτέ ομιλία του Αρχηγού της Αξιωματικής Αντιπολίτευσης στην Κοινοβουλευτική του Ομάδα, όπως είχε συμβεί στο παρελθόν.
Αυτά να τα εκτιμάτε, κύριε Βούτση.
Τώρα, με ευχαριστεί το γεγονός ότι ασχολείστε και προβληματίζεστε για τα δρώμενα στην ΕΡΤ.
Με στενοχωρεί, όμως, το γεγονός ότι και εσείς, όπως και ο συνάδελφός σας, ο κ. Δημήτρης Παπαδημούλης, σε προηγούμενη ερώτηση δεν έχετε κάνει ούτε μία πρόταση. Έχω απευθύνει δημόσια πρόσκληση και ανανεώνω την πρόσκληση, γιατί σε πολύ σύντομο διάστημα πρέπει να περάσουμε στην ψηφιακή εποχή. Έχουμε την ευκαιρία να θέσουμε κανόνες, επιτέλους, ένα σαφές νομικό πλαίσιο στη λειτουργία του τηλεοπτικού τοπίου. Ελάτε να το κάνουμε μαζί, ελάτε να κάνουμε ένα σταθερό πλαίσιο με ορίζοντα εικοσαετίας. Αυτή είναι η πραγματική πρόκληση.
Σε όλα τα άλλα δεν ξέρω τι να σας πω. Θα σας στείλω και κάποια άλλα σχόλια. Έχω δεχθεί επιθέσεις ότι φτιάχνω γαλάζια ΥΕΝΕΔ, από τη μια μεριά και ότι διώκω τους Δεξιούς από τη ΝΕΤ.
Κύριε Βούτση, όταν δέχομαι τέτοιες επιθέσεις, είμαι βέβαιος ότι κάνω καλά τη δουλειά μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η τρίτη με αριθμό 494/22-10-2012 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β’ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με τις προθέσεις της Κυβέρνησης περί παράτασης της ισχύουσας αναστολής διενέργειας πλειστηριασμών πρώτης κατοικίας, δεν θα συζητηθεί λόγω κωλύματος του κυρίου Υπουργού και διαγράφεται.
Ομοίως, η τέταρτη με αριθμό 478/22-10-2012 επίκαιρη ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εξοικονόμηση χρημάτων από το ελληνικό δημόσιο από αχρεωστήτως καταβληθείσες συντάξεις σε αλλοδαπούς, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί η πέμπτη με αριθμό 490/22-10-2012 επίκαιρη ερώτηση πρώτου κύκλου του Βουλευτή Αχαΐας του Λαϊκού Συνδέσμου - Χρυσή Αυγή κ. Μιχαήλ Αρβανίτη προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Δημόσιας Τάξης και Προστασίας του Πολίτη, σχετικά με τις ελλείψεις στα μέτρα ασφαλείας στα δικαστήρια.
Στην επίκαιρη ερώτηση θα απαντήσει ο Υφυπουργός κ. Κωνσταντίνος Καραγκούνης.
Το λόγο έχει ο συνάδελφος κ. Μιχαήλ Αρβανίτης, για δύο λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Δεν συνηθίζω να μακρηγορώ σε αυτονόητα θέματα, όπως είναι το θέμα της επαρκούς φυλάξεως των δικαστικών μεγάρων. Τελευταία παρέστημεν μάρτυρες ενός τραγικού περιστατικού στην πρώην Σχολή Ευελπίδων, στα δικαστήρια, όπου είχαμε ένα θανάσιμο τραυματισμό και ένα σοβαρό τραυματισμό, επίσης.
Την ιδίαν ημέραν, 15 του μηνός, στα δικαστήρια των Πατρών έγιναν έκτροπα τα οποία επηρέασαν τους δικαστάς, οι οποίοι οπωσδήποτε είναι άνθρωποι και αυτοί και παρά το γεγονός ότι έχουν ορκιστεί να δικάζουν σύμφωνα με τη συνείδησή τους και το νόμο, στην περίπτωση αυτή επηρεάστηκαν τόσο πολύ από την παρουσία ακόμα και έξω από το ανακριτικό γραφείο μελών της εγκληματικής ομάδος αναρχοαυτονόμων, όπως αυτοαποκαλούνται, αντεξουσιαστών και άφησαν ελευθέρους, παραβιάζοντας ευθέως το νόμο, τρεις κατηγορουμένους. Οι κατηγορίες, βεβαίως, ήσαν κακουργηματικές για απόπειρα ανθρωποκτονίας, για σοβαρές φθορές ξένης ιδιοκτησίας και για συμμετοχή σε εγκληματική οργάνωση.
Αφέθησαν ελεύθεροι. Είναι αδιανόητο αυτό αλλά και οι δικασταί είναι άνθρωποι. Επηρεάζονται. Το αντιλαμβάνομαι αυτό. Όμως, αν υπήρχε επαρκής ασφάλεια και εξωτερική και εσωτερική στα δικαστικά μέγαρα, δεν θα είχαμε τέτοια έκτροπα. Δεν αισθάνονται ασφαλείς κατόπιν αυτών.
Έχουμε καταστεί μάρτυρες πολλών τέτοιων περιστατικών στο πρόσφατο παρελθόν -και ο έχων την τιμή να σας ομιλεί, αξιότιμε κύριε Πρόεδρε- ιδία επηρεασμού της συνειδήσεως των δικαστών.
Πρέπει, λοιπόν -επιβάλλεται- να δημιουργηθεί Δικαστική Αστυνομία, ώστε να ελέγχονται αυτοί οι οποίοι εισέρχονται στο δικαστικό μέγαρο με οποιαδήποτε ιδιότητα, διότι, πράγματι, είναι επισφαλείς οι θέσεις από τους μάρτυρες και κατηγορουμένους, από τους συνηγόρους πολιτικής αγωγής και υπερασπίσεως, μέχρι τους δικαστάς, οι οποίοι καλούνται να εκδώσουν την απόφαση, όταν υπάρχουν έξω από τη δικαστική αίθουσα αλλά ακόμη και εντός της δικαστικής αίθουσας -έχω και πρόσφατη προσωπική εμπειρία, την οποία θα πω στη δευτερολογία μου- άτομα εγκληματικών οργανώσεων που επιχειρούν να ασκήσουν ψυχολογική βία κατά των δικαστών.
Τα ερωτήματά μου, βέβαια, είναι τα εξής: Πρώτον, τι μέτρα πρόκειται να λάβει το Υπουργείο Δικαιοσύνης σε συνεργασία με το Υπουργείο Δημοσίας Τάξεως, προκειμένου να υπάρχει επαρκής εξωτερική ιδία δε εσωτερική, φρούρηση; Και δεύτερον: Προτίθεται το αρμόδιο Υπουργείο να δημιουργήσει Δικαστική Αστυνομία;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Κωνσταντίνος Καραγκούνης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε.
Κύριε συνάδελφε, εύλογη η ερώτησή σας και πολλές φορές ξέρετε ότι δεν είναι στην πρόθεσή μου να δικαιολογήσω καταστάσεις. Είστε συνάδελφος, γνωρίζετε και ποια είναι η κατάσταση στα δικαστήρια και το πόσο δύσκολο είναι να φυλάξεις εκατοντάδες δικαστικές δομές.
Αρκεί να σας αναφέρω -που το ξέρετε, βέβαια- ότι τα δικαστήρια της Σχολής Ευελπίδων εκτείνονται σε μία τεράστια έκταση και είναι πολλά τα τρωτά σημεία του δικαστικού αυτού μεγάρου. Το πρόσφατο τραγικό συμβάν γνωρίζετε ότι έγινε ενώπιον αστυνομικών. Αντιλαμβάνεστε, λοιπόν, πόσο δύσκολο είναι και πόσα είναι τα τρωτά σημεία, ώστε θα μπορούσαν να περάσουν οποιαδήποτε όπλα μέσα στα δικαστήρια. Αυτό βέβαια, δεν σημαίνει ότι μπορούμε να δικαιολογήσουμε καταστάσεις αλλά και από την άλλη, είναι, πράγματι, δύσκολο να φυλάττεις όλες τις δικαστικές δομές της χώρας.
Θα σας πω για να σας ενημερώσω -όσο χρήσιμα ή μη και αν είναι τα στοιχεία- ποια ποσά έχουν διατεθεί για τη φύλαξη των δικαστικών κτηρίων:
Έχει εγκριθεί από το Υπουργείο Δικαιοσύνης ποσό 669.313,74 ευρώ για τη φύλαξη των κτηρίων, εκ των οποίων ποσό 649.527,60 ευρώ για τη φύλαξη του Πρωτοδικείου Αθηνών και ποσό 253.897,67 ευρώ για συστήματα ασφαλείας, σύστημα κλειστού κυκλώματος τηλεόρασης, μαγνητική πύλη και συσκευή x-ray, πυρόσβεση, αντικατάσταση κλειδαριών και πολλά άλλα.
Σημειώνεται ότι το έτος 2012 υπηρετούν ως φύλακες στα δικαστήρια της χώρας δώδεκα μόνιμοι υπάλληλοι του ΤΑΧΔΙΚ, εκ των οποίων τρεις στο Πρωτοδικείο Αθηνών και ένας στην Εισαγγελία Πρωτοδικών Αθηνών.
Αντιλαμβάνεσθε, λοιπόν, ότι γίνεται μία τεράστια προσπάθεια στο δημοσιονομικό πλαίσιο, ώστε τουλάχιστον υλικοτεχνικά να παρέχουμε τη μεγαλύτερη δυνατή ασφάλεια, τις περισσότερες δυνατότητες στα δικαστήρια. Υπάρχει, βέβαια, ένα έλλειμμα σε προσωπικό και το είπα και πριν. Όταν έχεις εκατοντάδες δικαστήρια να φυλάξεις, αντιλαμβάνεσαι ότι θα έπρεπε όλη η αστυνομική δύναμη να βρίσκεται στα δικαστήρια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Είναι και αυτό ένα τεράστιο πρόβλημα και ξέρετε ότι στη φύλαξη πρέπει να υπάρχει και συνεργασία όλων. Διότι, όπως γνωρίζετε -θα δευτερολογήσω σε αυτό- ήδη έχουν επιβληθεί μέτρα στα δικαστήρια της Ευελπίδων και έχουν δημιουργηθεί ουρές, γιατί για να γίνει αυτός ο έλεγχος, αντιλαμβάνεσθε ότι υπάρχουν ουρές. Όταν μάλιστα έχεις να δικάσεις στις 09.00΄ και ήδη περιμένεις μισή ώρα για τον έλεγχο, υπάρχει ένα πρόβλημα προς τους συναδέλφους δικηγόρους. Όμως, ξέρετε ότι πρέπει να υπάρξει κατανόηση από όλους για να γίνει ένας σωστός έλεγχος
Για να μην καταναλώνω περισσότερο χρόνο, θα επανέλθω στη συνέχεια.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Μιχαήλ Αρβανίτης, για τρία λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Κατανόηση υπάρχει, όπως είπε ο κύριος Υπουργός. Είναι βέβαιο αυτό. Δεν υπερβάλλουμε στις αξιώσεις μας.
Όμως, το ζήτημα της ασφαλείας των δικαστηρίων προέχει κατ’ εξοχήν, κύριε Πρόεδρε. Θα μπορούσε να υπάρχει ηλεκτρονικό μηχάνημα, ώστε να ελέγχονται οι εισερχόμενοι τουλάχιστον στις δικαστικές αίθουσες, όπου λειτουργούν είτε τα ποινικά είτε τα αστικά δικαστήρια.
Εμείς ιδιαίτερα -και ο ομιλών- οι οποίοι ασκούμε την ποινική δικηγορία, έχουμε παραστεί μάρτυρες πάρα πολλών βιαιοπραγιών κατά μαρτύρων, κατά κατηγορουμένων και κατά δικηγόρων, όχι βεβαίως κατά δικαστών. Εγώ τουλάχιστον δεν είχα αυτήν την κακή τύχη να παραστώ και μάρτυς βιαιοπραγίας κατά δικαστών. Όμως, ποιος μπορεί να το αποκλείσει και αυτό;
Διαπίστωσα, βέβαια, από την πρωτολογία του αξιοτίμου κυρίου Υφυπουργού ότι κοινός παρανομαστής των πάντων είτε προσχηματικά είτε επειδή δεν υπάρχει η σχετική διάθεση προκειμένου να ληφθεί ένα μέτρο από την Κυβέρνηση, είναι οι οικονομικοί λόγοι. Πιστεύω ότι για τέτοια ζητήματα υψίστης σημασίας θα πρέπει να παροράτε και να βρίσκονται οι πόροι, όταν καταναλώνονται πόροι για άλλα ζητήματα ήσσονος σημασίας. Αυτό ειδικά το θέμα της ασφαλείας των δικαστηρίων είναι εξαιρετικά σημαντικό, σημαίνον και πιστεύω ότι είναι δυνατόν να εξευρεθούν οι κατάλληλοι πόροι, προκειμένου να δημιουργηθεί το Σώμα της Δικαστικής Αστυνομίας και να υπάρξουν και τα κατάλληλα ελεγκτικά ηλεκτρονικά μηχανήματα, τουλάχιστον αρχικά έξω από τις αίθουσες των κακουργιοδικείων.
Προσωπικά παρέστην μάρτυς στο πρόσφατο παρελθόν παράνομης εισόδου και στη Θήβα και ενώπιον του Μεικτού Ορκωτού Εφετείου Αθηνών –το λέγω τώρα- μελών αυτής της οργανώσεως που προανέφερα και επηρέασαν εις τοιούτον βαθμόν ακόμη και εφέτας δικάζοντας, ώστε η απόφασή τους ήταν όχι μόνο άδικη, αλλά και παράνομος. Και σε άλλα δικαστήρια το έχω διαπιστώσει αυτό. Αυτό έγινε, λοιπόν, και στην Πάτρα με αυτό το αποτέλεσμα. 
Επί τη ευκαιρία, αν και δεν είναι της αρμοδιότητος του κυρίου Υπουργού θα αναφέρω το γεγονός ότι και εμείς οι Βουλευτές της Χρυσής Αυγής αυτήν τη στιγμή βρισκόμαστε χωρίς προσωπική ασφάλεια αδίκως και παρανόμως. 
Και απευθύνομαι προς υμάς, αξιότιμε κύριε Πρόεδρε, να τεθεί το θέμα γενικότερα στη Διάσκεψη των Προέδρων, διότι δεν είναι δυνατόν να υποθέσουμε ότι εξετράπη ή υπερέβαλε του καθήκοντός του αστυνομικός φρουρός ενός Βουλευτού εξ ημών. Δεν είναι δυνατόν να γενικεύουμε την ενοχή. Είναι απαράδεκτος και άδικος η γενίκευση της ενοχής. 
Ο έχων την τιμή να σας ομιλεί υπέστην στην Πάτρα στις 29 Μαΐου επίθεση από είκοσι κρανοφόρους αυτής της εγκληματικής οργανώσεως, με αποτέλεσμα να τραυματιστώ, να καταστραφεί η ενδυμασία μου και να ληστευτώ, όχι χρηματικώς –το τονίζω αυτό- μου έκλεψαν άλλα αντικείμενα και επίσης, έγγραφα του κόμματός μου, τα οποία είχα μετά από συνέντευξη στο ισόγειο ενός σταθμού. Είναι δυνατόν; Πώς το ανέχεται ο κύριος Υπουργός της Δημοσίας Τάξεως να παραμένουν δεκαέξι Βουλευτές –γιατί ο Αρχηγός μας έχει φρούρηση από ό,τι γνωρίζω- χωρίς προσωπική ασφάλεια; Κινδυνεύουμε άμεσα, ανά πάσα στιγμή, διότι είμαστε στοχοποιημένοι. 
Δεν έχω να συμπληρώσω τίποτε άλλο. Θα ήθελα μόνο να μου πει συγκεκριμένα, αν προτίθεται το Υπουργείο κάποια στιγμή να κάνει ένα σχέδιο νόμου πάνω στο αντικείμενο της ερωτήσεώς μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Κωνσταντίνος Καραγκούνης. 
Παρακαλώ, για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Βεβαίως, κύριε Πρόεδρε. 
Κύριε συνάδελφε, να επαναλάβω το εξής. Από την πρώτη στιγμή, τόσο εγώ όσο και ο Υπουργός κ. Ρουπακιώτης, έχουμε γυρίσει πολλές δικαστικές δομές της χώρας και πήγαμε από κοντά για να δούμε τα πραγματικά προβλήματα που αντιμετωπίζουν τα δικαστήρια που γνωρίζετε ότι είναι πάρα πολλά. Μέσα σε αυτά βεβαίως –και ήταν το πρώτο που είδαμε και εντοπίσαμε- είναι και το θέμα της ασφάλειας. 
Επανειλημμένα, βεβαίως, κάνουμε τις συστάσεις και είμαστε στη διάθεση όλων των προϊσταμένων να παρέχουμε οποιαδήποτε βοήθεια προς την κατεύθυνση αυτή. Είπαμε πριν βέβαια για τις εγγενείς αδυναμίες. Σας ανέφερα και τις 700.000 ευρώ που έχουν δοθεί πρόσφατα προς αυτήν. Αναγνωρίζουμε τις δημοσιονομικές ανάγκες, αναγνωρίζουμε πόσες δυσκολίες υπάρχουν, αλλά πρώτα απ’ όλα είναι η ασφάλεια και γι’ αυτόν το λόγο έχουν δοθεί αυτά τα χρήματα. Και αν χρειαστεί θα δώσουμε ακόμα περισσότερα, διότι χρησιμοποιούμε τον προϋπολογισμό αυτό για οποιεσδήποτε ατέλειες και αδυναμίες υπάρχουν στο σύστημα. 
Αλλά έχουμε τα ώτα ανοιχτά για να δώσουμε τέτοιες λύσεις. Γι’ αυτό και πρόσφατα μετά ακριβώς το τραγικό συμβάν συγκαλέσαμε σύσκεψη με το Υπουργείο Προστασίας του Πολίτη. Ήταν εκεί ο Γενικός Γραμματέας του Υπουργείου Προστασίας του Πολίτη και όλοι, βέβαια, οι εκπρόσωποι και προϊστάμενοι των δικαστηρίων, όπου έχουμε ήδη συστήσει μια επιτροπή, τόσο από το Υπουργείο το δικό μας όσο και από το Υπουργείο Προστασίας του Πολίτη, για να δούμε άμεσα, τώρα τι θα κάνουμε σε συνεργασία, βέβαια, με τους προϊσταμένους των δικαστηρίων. Να δούμε, δηλαδή, τι επιπρόσθετα μέτρα μπορούμε να πάρουμε και πώς καλύτερα θα οργανώσουμε την ασφάλεια των δικαστηρίων. 
Άκουσα με πολλή προσοχή τις προτάσεις που κάνατε. Γνωρίζετε ότι υπάρχει x-ray στα δικαστήρια στο Πρωτοδικείο Αθηνών. Θα μπορούσαμε ίσως να δούμε και περιμένω τις προτάσεις σας για το τι καλύτερο μπορούμε να κάνουμε για την οργάνωση της ασφάλειας. Πιθανότατα και έξω από συγκεκριμένες αίθουσες να υπάρχουν x-ray, για να μπορέσουμε να αντιμετωπίσουμε όσο το δυνατόν καλύτερα την κατάσταση. 
Να επαναλάβω ότι είμαστε ανοικτοί σε προτάσεις και καταβάλλουμε κάθε δυνατή προσπάθεια. Γνωρίζετε ότι η ασφάλεια των δικαστηρίων ανήκει στο Υπουργείο Δημόσιας Τάξης που και εκεί υπάρχουν ελλείψεις στο έμψυχο δυναμικό αλλά είμαστε ανοικτοί να ακούσουμε τις προτάσεις σας και όλων των κομμάτων, βεβαίως, για την καλύτερη οργάνωση της ασφάλειας. 
Ευχαριστώ.</Speech> 
ΠΡΟΕΔΡΕΥΩΝ( <ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και τρεις εκπαιδευτικοί από το 25ο Δημοτικό Σχολείο Αθήνας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί η τέταρτη με αριθμό 479/22-10-2012 επίκαιρη ερώτηση δεύτερου κύκλου της Βουλευτού Α’ Θεσσαλονίκης των Ανεξάρτητων Ελλήνων κ. Χρυσούλας- Μαρίας Γιαταγάνα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την ανάγκη συνταγματικής Αναθεώρησης και την τήρηση της νομιμότητας στις προαγωγές στο Δικαστικό Σώμα. 
Η συνάδελφος κ. Γιαταγάνα έχει το λόγο, για δύο λεπτά. 
ΧΡΥΣΟΥΛΑ –</ChairmanSpeech><Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε. 
Κύριε Υπουργέ, στις 28 και 29 Ιουνίου 2012 έγιναν στο Ελεγκτικό Συνέδριο προαγωγές Προϊσταμένων τμήματος για τη μετάταξη αυτών στον κλάδο επιτρόπων. 
Σύμφωνα με καταγγελίες, κατά τη διαδικασία των προαγωγών αυτών παραβιάστηκαν τα οριζόμενα στον Κώδικα Δικαστικών Υπαλλήλων, καθώς και οι αρχές της αξιοκρατίας και της αμεροληψίας. Ειδικότερα καταγγέλθηκε ότι υπάλληλοι με μεγαλύτερη προϋπηρεσία και βαθμό κατάταξης Β΄ παρελήφθησαν και αντ’ αυτών προήχθησαν συνάδελφοί τους με βαθμό Γ΄.
Σύμφωνα με τις ίδιες καταγγελίες, το έτος 2011 κατά τις αντίστοιχες κρίσεις Προϊσταμένων τμήματος παρελήφθησαν υπάλληλοι νεότεροι μέσα στην επετηρίδα πλην όμως, πτυχιούχοι ΑΕΙ, οι οποίοι ήταν απόλυτα χρήσιμοι στον προληπτικό έλεγχο των δαπανών του δημοσίου. Αντ’ αυτών κρίθηκαν ως Προϊστάμενοι τμήματος υπάλληλοι δευτεροβάθμιας εκπαίδευσης, με την αιτιολογία ότι δήθεν διαθέτουν υψηλότερο βαθμό από τους νεότερους μεν αλλά πτυχιούχους συναδέλφους τους. 
Καταγγέλθηκε μάλιστα ότι αυτοί οι οποίοι προήχθησαν ήταν συνδικαλιστές του ΠΑΣΟΚ. Αν αληθεύουν οι καταγγελίες διαπιστώνεται ότι η διοίκηση εξακολουθεί με αντιφατικά κριτήρια αξιολόγησης να προάγει κατά το δοκούν υπαλλήλους. Αυτό οδηγεί στην σκέψη ότι οι προαγωγές γίνονται για την εξυπηρέτηση συμφερόντων που καμμία σχέση δεν έχουν με το δημόσιο συμφέρον και την προαγωγή της εύρυθμης λειτουργίας της διοίκησης. 
Είναι σαφές ότι όλα αυτά συμβαίνουν –αν αληθεύουν οι καταγγελίες- γιατί η εκτελεστική εξουσία απαραδέκτως επεμβαίνει στη δικαστική εξουσία, κατά παράβαση του άρθρου 26 του Συντάγματος. Ελέγξατε, κύριε Υπουργέ, αν αληθεύουν τα καταγγελλόμενα;
Όσον αφορά το φλέγον θέμα της αναθεώρησης του άρθρου 90 που εδώ κιόλας οφείλεται το γεγονός αυτό και του άρθρου 86 παράγραφος 5, θα αναφερθώ στη δευτερολογία μου, γιατί είναι πολύ μεγάλα θέματα και πρέπει να θιγούν έστω και σε περιορισμένο χρόνο.</Speech> 
ΠΡΟΕΔΡΕΥΩΝ( <ChairmanSpeech><Parlmember>Αθανάσιος Νάκος</Parlmember>): Ευχαριστούμε πολύ. 
Ο κύριος Υφυπουργός έχει το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε.
Κύριε συνάδελφε, θέλω να επαναλάβω για ακόμη μια φορά και θέλω να γίνει αρκετά καθαρό ότι το Υπουργείο Δικαιοσύνης δεν έχει κανένα λόγο να επεμβαίνει στην ανεξαρτησία της δικαιοσύνης. 
Το έχουμε αποδείξει πάρα πολλές φορές. Είναι τρανό το παράδειγμα –και θέλω να το πω για τον Υπουργό κ. Ρουπακιώτη- στις τελευταίες κρίσεις των ανωτάτων δικαστηρίων και για τον Πρόεδρο του Συμβουλίου της Επικρατείας και για τους αντιπροέδρους του Αρείου Πάγου, όπου γνωρίζετε ότι το Υπουργείο και η Κυβέρνηση, ο ίδιος ο Πρωθυπουργός δεν έκανε καμμία βουτιά στην επετηρίδα. Υπήρξε μια αξιοκρατία και υπήρξε μια τέτοια διαβάθμιση που κανείς δεν μπορεί να πει ότι το Υπουργείο Δικαιοσύνης παρενέβη καθ’ οιονδήποτε τρόπο στην ανεξαρτησία της δικαιοσύνης. Και οφείλω να το πω αυτό. 
Τώρα θα έρθω στο ερώτημά σας. Θα σας διαβάσω αυτό που μας απέστειλε το Ελεγκτικό Συνέδριο. Οι προαγωγές των δικαστικών υπαλλήλων του Ελεγκτικού Συνεδρίου, σύμφωνα με το άρθρο 92 παράγραφος 3 του Συντάγματος ενεργούνται ύστερα από σύμφωνη γνώμη υπηρεσιακών συμβουλίων, που συγκροτούνται κατά πλειοψηφία από δικαστικούς λειτουργούς και δικαστικούς υπαλλήλους.
Ειδικότερα για τη μετάταξη προϊσταμένων τμημάτων σε κενές οργανικές θέσεις του κλάδου επιτρόπων εφαρμόζονται οι διατάξεις 21 παράγραφοι 2, 22, 23 παράγραφοι 7 και 24 του Κώδικα Δικαστικών Υπαλλήλων, ν.2812/2002, όπως ισχύει. Δεύτερον, η διάταξη 38 του ν.2721/1999, όπως τροποποιήθηκε με το άρθρο 4 παράγραφος 1β του ν.3060/2002 και η διάταξη 40 παράγραφος 7 του ν.3772/2009, όπως ισχύει και το π.δ. 35/2012. Για την επιλογή προϊσταμένων τμημάτων εφαρμόζονται διατάξεις των άρθρων 21 παράγραφοι 2, 22, 23, 24, 72 και 73 του Κώδικα Δικαστικών Υπαλλήλων του ν.2812/2000, όπως ισχύει και το π.δ. 35/2012. 
Διάβασα ήδη στο έγγραφο που μας απέστειλε το Ελεγκτικό Συνέδριο ότι οι προαγωγές των δικαστικών υπαλλήλων του Ελεγκτικού Συνεδρίου ενεργούνται ύστερα από σύμφωνη γνώμη υπηρεσιακών συμβουλίων που συγκροτούνται –και το γνωρίζετε πολύ καλά- από δικαστικούς λειτουργούς και δικαστικούς υπαλλήλους, σύμφωνα με το άρθρο 93 παράγραφος 3 του Συντάγματος. 
Η παρουσία στα υπηρεσιακά συμβούλια δικαστικού λειτουργού γνωρίζετε ότι παρέχει εχέγγυα αξιοπιστίας και τεκμήριο νομιμότητας, οι δε αποφάσεις των υπηρεσιακών συμβουλίων -όπως πολύ καλά γνωρίζετε- αποτελούν εκτελεστές διοικητικές πράξεις και ως τέτοιες προσβάλλονται για λόγους τυπικής και ουσιαστικής νομιμότητας. Υπάρχουν, δηλαδή, τα εχέγγυα οποιασδήποτε θεωρεί ότι προσεβλήθη ή ότι αδικήθηκε να προσβάλει την πράξη αυτή. 
Θα επαναλάβω όμως και πάλι -και να γίνει κατανοητό- ότι το Υπουργείο Δικαιοσύνης καμμία σχέση δεν έχει να ασχολείται είτε υπηρεσιακά είτε καθ’ οιονδήποτε τρόπο –και το έχουμε αποδείξει, κυρία Γιαταγάνα- με την ανεξαρτησία της δικαιοσύνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η συνάδελφος κ. Γιαταγάνα.</ChairmanSpeech>
<Speech><Parlmember>ΧΡΥΣΟΥΛΑ ΓΙΑΤΑΓΑΝΑ</Parlmember>: Κύριε Υπουργέ, είναι αστείο κυριολεκτικά να λέτε σε μένα ότι δεν παρεμβαίνει η εκτελεστική εξουσία στη δικαιοσύνη. Πενήντα φορές με κάθισαν στο σκαμνί επειδή έκανα το καθήκον μου, επειδή δεν συμμορφώθηκα με τις δικές τους υποδείξεις. Ούτε ο χειρότερος κακοποιός δεν έχει καθίσει τόσες φορές στο σκαμνί. Βέβαια δεν τιμωρήθηκα ποτέ. 
Επανέρχομαι στο θέμα μου. Αποτελεί πάγιο αίτημα του ελληνικού λαού η αναθεώρηση του άρθρου 86 του Συντάγματος, που απετέλεσε το έρεισμα για την ψήφιση ακολούθως του νόμου περί ευθύνης Υπουργών, ο οποίος θεσμοθέτησε την προνομιακή μεταχείριση Υπουργών και Υφυπουργών έναντι των υπολοίπων πολιτών και, ουσιαστικά, έχει οδηγήσει στην ατιμωρησία για τεράστια σκάνδαλα.
Ο ίδιος ο εμπνευστής του επίμαχου αυτού νόμου, ο κ. Ευάγγελος Βενιζέλος, στη συζήτηση κατά την αναθεώρηση του άρθρου 86 παραδέχθηκε ότι η Αναθεώρηση του Συντάγματος το 2001…
(Θόρυβος στην Αίθουσα)
Κύριε Πρόεδρε, μήπως μπορείτε να πείτε στον κύριο Υπουργό να μας επιτρέψει να μιλήσουμε; Θα ήθελα να αφαιρεθεί ο χρόνος που πέρασε.</Speech> 
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Έχει δίκιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχει χίλια δίκια και θα αφαιρεθεί ο χρόνος και θα προσπαθήσω να συνετίσω τον κ. Υπουργό που είναι αθλητικής διάθεσης.</ChairmanSpeech>
<Speech><Parlmember>ΧΡΥΣΟΥΛΑ ΓΙΑΤΑΓΑΝΑ</Parlmember>: Ναι, κύριε Πρόεδρε, αλλά τρέχει ο χρόνος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν τρέχει για εσάς, κυρία Γιαταγάνα.</ChairmanSpeech>
<Speech><Parlmember>ΧΡΥΣΟΥΛΑ ΓΙΑΤΑΓΑΝΑ</Parlmember>: Ο ίδιος εμπνευστής του επίμαχου αυτού νόμου, ο κ. Ευάγγελος Βενιζέλος, στη συζήτηση κατά την αναθεώρηση του άρθρου 86 παραδέχθηκε ότι η Αναθεώρηση του Συντάγματος του 2001 έγινε με βασικό στόχο την αναθεώρηση του άρθρου 86 περί ευθύνης Υπουργών. 
Σας αναφέρω ότι ο σημερινός Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μανιτάκης, καθηγητής Συνταγματικού Δικαίου, έχει δηλώσει κατά το παρελθόν το εξής: «Μια αναθεώρηση χρειάζεται το άρθρο 86: Την κατάργησή του. Α διώκονται οι πολιτικοί όπως όλοι οι πολίτες», σύμφωνα δηλαδή με το άρθρο 4 παράγραφος 1 του Συντάγματος που μιλάει για την ισότητα των πολιτών ενώπιον του νόμου. Αυτό όμως προϋποθέτει μια, πραγματική, ανεξάρτητη δικαστική εξουσία που θα έχει την τόλμη να αναλάβει τις ευθύνες της. 
Έρχομαι τώρα στο άρθρο 90 του Συντάγματος -την αναθεώρηση αυτού- γιατί στην παράγραφο 5 του άρθρου αυτού καλύπτεται ένα πάγιο αίτημα όλων των δικαστικών, αλλά και όλου του λαού θα έλεγα, να αναθεωρηθεί ακριβώς γιατί παραβιάζει τη συνταγματικά κατοχυρωμένη με το άρθρο 26 ανεξαρτησία της δικαστικής εξουσίας. 
Περιορίζομαι να πω μεταξύ άλλων όσα είπε ο πρώην Πρόεδρος του Αρείου Πάγου, Ματθίας: «Η παντοδύναμη Κυβέρνηση δύσκολα ανέχεται την ελεγκτική και κυρωτική λειτουργία της δικαιοσύνης και με διάφορες μεθοδεύσεις προσπαθεί να την περιορίζει ή να την κατευθύνει. Συνήθεις πρακτικές είναι η προαγωγή χωρίς καμμία αιτιολόγηση και με κομματικά κριτήρια κατά κανόνα των προέδρων και αντιπροέδρων των τριών ανωτάτων δικαστηρίων, του εισαγγελέα του Αρείου Πάγου, των γενικών επιτρόπων Ελεγκτικού Συνεδρίου και διοικητικών δικαστηρίων, σύμφωνα με το άρθρο 5 του Συντάγματος». Οποιοδήποτε άλλο σχόλιο περιττεύει. 
Σας ρωτώ, λοιπόν, κύριε Υπουργέ το εξής: Θα ακολουθήσετε αυτό που είπε ο κ. Μανιτάκης όταν ήταν απλά καθηγητής Συνταγματικού Δικαίου και το οποίο θέλει όλος ο ελληνικός λαός; Θα ακολουθήσετε την ίδια τακτική που ακολούθησε ο κ. Βενιζέλος και έφερε συνταγματική Αναθεώρηση γι’ αυτό το άρθρο 86 που οδηγεί στην ατιμωρησία των πολιτικών; 
Θα κάνετε Αναθεώρηση του Συντάγματος, με την οποία οι πολιτικοί θα είναι επιτέλους ίσοι με όλους τους Έλληνες ενώπιον του νόμου όσον αφορά τις αξιόποινες πράξεις τους, σύμφωνα με το άρθρο 4 παράγραφος 1 του Συντάγματος; Θα κάθονται και θα δικάζονται στο σκαμνί;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είδατε λοιπόν ότι ο χρόνος δεν έτρεχε.
Το λόγο έχει ο κύριος Υφυπουργός.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Να επαναλάβω και πάλι επειδή το επαναφέρατε στη δευτερολογία σας ότι αυτή η Κυβέρνηση και αυτό το Υπουργείο δεν έχει πρόθεση -και ποτέ δεν το έκανε και το ξέρετε- οποιασδήποτε παρέμβασης στην ανεξαρτησία της δικαιοσύνης.</Speech>
<Speech><Parlmember>ΧΡΥΣΟΥΛΑ ΓΙΑΤΑΓΑΝΑ</Parlmember>: Θα κάνετε συνταγματική Αναθεώρηση;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Επαναλαμβάνω πως αν έχετε να πείτε οτιδήποτε, να το πείτε αλλά τα δείγματα γραφής αυτής της Κυβέρνησης είναι συγκεκριμένα. Το αποδείξαμε με την επιλογή των ανωτάτων δικαστικών λειτουργών. 
Είστε έγκριτος νομικός και γνωρίζετε ότι η αναθεωρητική διαδικασία θα έρθει. Δεν είναι της παρούσης να μιλήσουμε για την αναθεωρητική διαδικασία. Γνωρίζετε επίσης ότι στα πλαίσια ενός διαλόγου, ενόψει της αναθεώρησης, τα κόμματα τοποθετούνται. 
Η Νέα Δημοκρατία και ο ίδιος ο Πρωθυπουργός, ο Αντώνης Σαμαράς, έχουν τοποθετηθεί ξεκάθαρα, όχι τώρα ούτε προεκλογικά. Από την πρώτη στιγμή που ανέλαβε ως Πρόεδρος της Νέας Δημοκρατίας μίλησε για την αναθεώρηση του άρθρου 86. 
Για εμάς είναι κομβικό σημείο και έχουμε τοποθετηθεί, όπως περιμένουμε να τοποθετηθούν και τα υπόλοιπα κόμματα –πολλοί το έχουν κάνει- διότι θεωρούμε ότι πρέπει να αποκατασταθεί η σχέση εμπιστοσύνης πολίτη και πολιτικού, γιατί τίποτα, κυρία συνάδελφε, δεν πρόκειται να πάει μπροστά σε αυτήν τη χώρα αν πρώτα δεν έχουμε κατακτήσει αυτήν τη σχέση. Πώς θα μας εμπιστευτεί ο κόσμος, αν δεν λύσουμε τις μεταξύ μας σχέσεις; Άρα, όσον αφορά την παράταξη την οποία ανήκω και τον Πρωθυπουργό σας λέω ότι έχουμε τοποθετηθεί ξεκάθαρα όσον αφορά το άρθρο 86. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ.
Εισερχόμαστε τώρα στη συζήτηση της έκτης με αριθμό 497/22-10-2012 επίκαιρης πρώτου κύκλου ερώτησης της Βουλευτού Β’ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Υγείας, σχετικά με το ποσό χρέωσης για κάθε τηλεφωνικού ραντεβού στο Νοσοκομείο Παπαγεωργίου.
Η κ. Μάρκου έχει το λόγο για δυο λεπτά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ, κύριε Πρόεδρε. 
Στην υπ’ αριθμό 366/30-8-2012 συνεδρίαση, το διοικητικό συμβούλιο του Γενικού Νοσοκομείου Θεσσαλονίκης «Παπαγεωργίου» αποφάσισε την ανάθεση σε ιδιώτη της τηλεφωνικής υπηρεσίας ραντεβού του νοσοκομείου. Το κόστος για κάθε κλήση σύμφωνα με δημοσιεύματα θα ανέρχεται στο ποσό των 2 ευρώ. Θα επιβαρύνει εξ ολοκλήρου τους ασθενείς. Και λέω «σύμφωνα με δημοσιεύματα» γιατί δεν έχει δημοσιοποιηθεί από το νοσοκομείο καμμία προκήρυξη διαγωνισμού με αντικείμενο την ανάθεση αυτή. Καμμία κατακύρωση της σύμβασης ούτε καν η αρχική απόφαση του διοικητικού συμβουλίου για την ανάθεση. 
Πρώτη φορά στις 3 Οκτωβρίου αναρτήθηκε στη διαύγεια του «Παπαγεωργίου» πρακτικό που επικυρώνει την ανάθεση σε μια ιδιωτική εταιρεία. Σημειωτέον ότι σύμφωνα και με πρόσφατες αποφάσεις του Διοικητικού Εφετείου Θεσσαλονίκης έχει κριθεί ότι το Γενικό Νοσοκομείο Θεσσαλονίκης «Παπαγεωργίου» αποτελεί αναθέτουσα αρχή ως οργανισμός δημοσίου δικαίου, κατά την έννοια της οδηγίας 18 του 2004, με αποτέλεσμα να εφαρμόζονται και γι’ αυτό διατάξεις στην ως άνω οδηγία η οποία έχει ενσωματωθεί στο ελληνικό δημόσιο με το π.δ. 60/2007 περί συντονισμού των διαδικασιών σύναψης δημοσίων συμβάσεων έργων και υπηρεσιών. 
Ο σύλλογος εργαζομένων έχει καταθέσει πλήρη πρόταση προς τη διοίκηση για τον εξορθολογισμό του συστήματος ραντεβού έτσι ώστε να μειωθεί ο φόρτος εργασίας χωρίς να αυξηθούν τα κόστη προς τους ασθενείς, ενώ έχει προχωρήσει και σε συλλογή υπογραφών από τρεις χιλιάδες πολίτες για να μην προχωρήσει η ανάθεση σε ιδιωτική εταιρεία. 
Όλη η χώρα περνάει δύσκολες μέρες και ακόμα και το ποσό των 2 ευρώ για ένα ραντεβού μπορεί να είναι σημαντική επιβάρυνση για κάποιους πολίτες ειδικά για ανθρώπους με ασθένειες που επιβάλλουν συνεχή παρακολούθηση. 
Ερωτάσθε, κύριε Υπουργέ. Αληθεύει ότι το νοσοκομείο έχει προχωρήσει σε ανάθεση σε ιδιώτη των τηλεφωνικών ραντεβού έναντι του τιμήματος των 2 ευρώ ανά κλήση; 
Εφόσον έχει υπογραφεί σχετική σύμβαση και έχουν τηρηθεί οι νόμιμες διαδικασίες που ορίζει η κείμενη νομοθεσία για τέτοιου είδους συμβάσεις για ποιο λόγο δεν έχει αναρτηθεί καμμία απόφαση προκήρυξης ή κατακύρωσης της σύμβασης στη «Διαύγεια» ή στην ιστοσελίδα του νοσοκομείου;
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός, κ. Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κυρία συνάδελφε, αυτό που έχει θέσει ως προτεραιότητα η ηγεσία του Υπουργείου Υγείας είναι να εξυπηρετούνται οι πολίτες. Να έχουν –όπως συνηθίζω να διατυπώνω τη φράση μου- άμεση και άνετη πρόσβαση στις υπηρεσίες του Εθνικού Συστήματος Υγείας. 
Ένας εκ των μηχανισμών που διευκολύνουν την πρόσβαση είναι το σύστημα της τηλεφωνικής επικοινωνίας για τον προκαθορισμό των επισκέψεων των ασθενών στα νοσοκομεία. Είναι ένα σύστημα με πολλές αδυναμίες, όχι μόνο γιατί έχει κόστος για τους πολίτες, ανεξαρτήτως του ύψους του τιμήματος του κάθε τηλεφωνήματος αλλά και διότι είμαι σίγουρος ότι υπάρχουν αδυναμίες ως προς την κάλυψη του διαθεσίμου χρόνου των γιατρών. Εμφανίζεται, δηλαδή, το πρόγραμμα των γιατρών να έχει καλυφθεί ενώ στην πραγματικότητα αυτό δεν συμβαίνει. Έχουμε έντονους προβληματισμούς και αναζητούμε την καλύτερη δυνατή λύση. 
Τα στοιχεία που μου αναφέρατε θα τα εξετάσω. Δεν είναι δυνατόν ο Υπουργός Υγείας να γνωρίζει τις αποφάσεις που λαμβάνονται καθημερινά σε κάθε νοσοκομείο, να γνωρίζει τις οποιεσδήποτε επιλογές της διοίκησης. Χαίρομαι όμως, γιατί με την ερώτησή σας μου δίνετε την ευκαιρία και να ελέγξω τη διοίκηση του συγκεκριμένου νοσοκομείου, αλλά να σας αναφέρω και τις δικές μας πρωτοβουλίες προς αυτήν την κατεύθυνση, όπως είχα την ευκαιρία να τις εξηγήσω στη Βουλή και την παρελθούσα Παρασκευή.
Έχουν καταγραφεί και ελέγχονται οκτακόσιες ενενήντα τέσσερις συμβάσεις από συνεργάτες μου και υπηρεσιακούς παράγοντες. Είναι συμβάσεις προμηθειών πάσης φύσεως στα νοσοκομεία. Ελέγχονται τόσο ως προς το ύψος του συμβατικού τιμήματος, το οποίο θα ζητήσουμε να μειώσουν όλοι οι πάροχοι προς τις μονάδες του Εθνικού Συστήματος Υγείας. Εξετάζουμε το ενδεχόμενο να μην επαναληφθούν ορισμένες απ’ αυτές τις συμβάσεις εκεί, όπου μπορούν οι υπηρεσίες τους να αναπληρωθούν από υπαλλήλους που υπηρετούν στα νοσοκομεία και αλλού. 
Χαίρομαι για την πρόταση του συλλόγου των εργαζομένων, γιατί με τις συνενώσεις των ταμείων αναζητούμε προσωπικό, το οποίο επιθυμούμε να αξιοποιήσουμε καλύτερα, για να προσφέρει τις υπηρεσίες του εκεί, όπου η πολιτεία θα ορίσει τον κάθε και την κάθε υπάλληλο να υπηρετήσει. Υπηρεσίες, όπως αυτή της τηλεφωνικής επικοινωνίας, ενδεχομένως θα μπορούσαν να παρέχονται από τους υπαλλήλους των νοσοκομείων και να μην καταφεύγουν οι διοικήσεις στις παροχές υπηρεσιών από εξωτερικούς συνεργάτες. Πάντως, όλα όσα αναφέρατε θα ελεγχθούν για τη νομιμότητά τους και όπου υπάρχουν ευθύνες να είστε βέβαιη, κυρία συνάδελφε, ότι θα καταλογιστούν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η κ. Αικατερίνη Μάρκου έχει το λόγο για τρία λεπτά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Κύριε Υπουργέ, θα περίμενα σήμερα, πραγματικά, μια απάντηση γιατί η ερώτηση έγινε πριν ένα μήνα ως απλή και επανήλθε σήμερα ως επίκαιρη. 
Παρ’ όλα αυτά ανακύπτει ένα ζήτημα διαφάνειας γιατί για το 2012 το Νοσοκομείο «Παπαγεωργίου» έχει πάρει επιχορήγηση από το Υπουργείο Υγείας 26,8 εκατομμύρια ευρώ. Παρ’ όλο που είναι νομικό πρόσωπο ιδιωτικού δικαίου είναι ενταγμένο στο ΕΣΥ και υπόκειται στην εποπτεία του Υπουργείου Υγείας. 
Επιτέλους, όποιος επιχορηγείται από το ελληνικό δημόσιο με χρήματα του Έλληνα φορολογούμενου πρέπει να είναι απόλυτα διαφανής στη διαχείριση αυτών των χρημάτων. Γι’ αυτό άλλωστε δημιουργήθηκε η «Διαύγεια». Είναι τουλάχιστον αστείο να δημοσιεύονται στη «Διαύγεια», καθώς επίσης και στην ιστοσελίδα του νοσοκομείου, προκηρύξεις διαγωνισμών και αναθέσεις για ανταλλακτικά εκτυπωτών και για γραφική ύλη και να μην υπάρχει καμμία μα καμμία ανάρτηση για ένα τόσο σοβαρό θέμα. Συγγνώμη, αλλά εγείρει πολλά ερωτήματα αυτή η επιλεκτική διαφάνεια. 
Ακόμα και αν δεχθούμε ότι είναι θεμιτό να χρεώνεται ο ασθενής οποιοδήποτε ποσό για να κλείσει ραντεβού μπορώ να σας αναφέρω περιπτώσεις άλλου νοσοκομείου που προχώρησαν σε ανάθεση τηλεφωνικού ραντεβού μέσα από νόμιμες διαδικασίες και με καλύτερες φυσικά τιμές. 
Για παράδειγμα το Γενικό Νοσοκομείο Πατρών «Άγιος Ανδρέας» προχώρησε σε πρόχειρο διαγωνισμό και ανάθεση δημοσιοποιώντας ολόκληρη τη σχετική σύμβαση σύμφωνα με την οποία για επτά χιλιάδες επτακόσια ραντεβού το κόστος ήταν 0,39 ευρώ για το καθένα. 
Το Πανεπιστημιακό Νοσοκομείο της Αλεξανδρούπολης έχει προχωρήσει δυο φορές σε προκήρυξη διαγωνισμού αλλά το συγκεκριμένο κόστος δεν ήταν αυτό που έπρεπε. Δεν ήταν δηλαδή, αρκετά χαμηλό και θα προκηρύξει κι άλλο διαγωνισμό. 
Εν τέλει δεν οφείλει το Υπουργείο να θέσει κάποιους κανόνες στον τρόπο με τον οποίο θα προχωρήσουν οι αναθέσεις σε ιδιώτες; Το κάθε νοσηλευτικό ίδρυμα θα κάνει ό,τι θέλει; Είναι δυνατόν στις σημερινές συνθήκες να επιβαρύνουμε έτσι αψήφιστα τον κάθε ασθενή, τον κάθε ασφαλισμένο χωρίς να ακολουθείται μια διαδικασία που να διασφαλίσει την χαμηλότερη τουλάχιστον προσφορά; 
Έχω στα χέρια μου όπως σας είπα τις συγκεκριμένες προτάσεις που έχουν καταθέσει εργαζόμενοι για την αναδιοργάνωση του τηλεφωνικού κέντρου του νοσοκομείου με το υπάρχον προσωπικό ώστε να μην είναι απαραίτητη η ανάθεση σε ιδιώτη. Μπορώ να σας την καταθέσω. Υπάρχει απάντηση σ’ αυτήν την πρόταση; Στα πρακτικά του διοικητικού συμβουλίου δεν αναφέρεται καν. Επίσης, θα σας πω και κάποια πράγματα που έχουν πει ήδη κάτοικοι της περιοχής. Έτσι και δεν προβείτε σε κάποιες ενέργειες θα υπάρξει εισαγγελική παρέμβαση στο νοσοκομείο και οι ασθενείς θα καταφύγουν στα διοικητικά δικαστήρια.
Κλείνοντας πρέπει να σας πω ότι πρέπει να υπάρξει διαφάνεια, αλλιώς δεν υπάρχει λόγος να επιχορηγείται το νοσοκομείο με χρήματα του ελληνικού δημοσίου και κατ’ επέκταση του Έλληνα φορολογούμενου. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα απαντήσει ο κύριος Υπουργός για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε. 
Η χρηματοδότηση του νοσοκομείου δίνεται με βάση την ισχύουσα νομοθεσία και δίνεται και σε άλλο νοσοκομείο, πέραν του «Παπαγεωργίου». Δίνεται στο «Ωνάσειο» Καρδιοχειρουργικό Κέντρο. Είναι σε εφαρμογή νόμου. Δεν γίνεται χαριστικά από την ηγεσία του Υπουργείου. 
Για όσα είπατε, προσφάτως εξεδόθη εγκύκλιος του Γενικού Γραμματέα του κ. Καλλίρη προς όλες τις διοικήσεις του Εθνικού Συστήματος Υγείας για να μην προβαίνουν σ’ αυτού του είδους τις αναθέσεις. Ζητήσαμε να εξεταστούν όλες οι περιπτώσεις των παρεχομένων υπηρεσιών από τρίτους προς το Εθνικό Σύστημα –σας το είπα και πριν- και εκείνες που δεν κρίνονται απαραίτητες να μην ανανεώνονται, να μην επαναλαμβάνονται. Να μην υπάρχουν καν προκηρύξεις διαγωνισμών για τέτοιες περιπτώσεις. 
Ήδη σας είπα ότι έχουμε συγκεντρώσει στοιχεία για οκτακόσιες ενενήντα τέσσερις συμβάσεις τις οποίες ελέγχουμε, για να δούμε εάν έχει νόημα να συνεχίζονται αυτές οι συμβάσεις ή όχι. Ελέγχουμε τις συμβάσεις για τις υπηρεσίες καθαριότητος. Ελέγχουμε συμβάσεις για την προμήθεια της τροφοδοσίας. Τα παρακολουθούμε και είναι αυστηρές οι οδηγίες της πολιτικής ηγεσίας. Όμως, αυτά δεν γεννήθηκαν τον προηγούμενο μήνα. Αυτά έρχονται από προηγούμενους μήνες, προηγούμενους καιρούς.</Speech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Να το ελέγξετε…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Σας είπα ότι αυτό θα το ελέγξω με κάθε τρόπο και θέλω να ελπίζω ότι δεν είναι δυνατόν μία διοίκηση νοσοκομείου να έχει προβεί σε τέτοια κατάφωρη παραβίαση της νομιμότητας.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και τιμωρία.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Θα υπάρξει, κύριε συνάδελφε. Το Υπουργείο Υγείας -και λυπούμαι που θα σας το πω- πέρα από την άσκηση των αρμοδιοτήτων του στη σφαίρα του πολυτίμου αγαθού της υγείας, ασχολείται καθημερινά με άσκηση πειθαρχικών διώξεων. Στενοχωρούμαι, όταν ως Υπουργός είμαι υποχρεωμένος να υπογράφω τέτοιες αποφάσεις, γιατί θέλω να πιστεύω ότι οι κρατικοί λειτουργοί είναι ευσυνείδητοι και δεν θα έπρεπε να εκφεύγουν της νομιμότητος. Παρ’ όλα ταύτα, είναι πολλές οι περιπτώσεις που αντιμετωπίζω καθημερινά και η καθεμία έχει τη δική της βαρύτητα. 
Τέλος, σε ό,τι αφορά την πρόταση των εργαζομένων, μπορείτε να μου τη δώσετε απευθείας και να τη συζητήσουμε, αποδίδοντας ιδιαίτερο νόημα και σημασία στο γεγονός ότι οι εκπρόσωποι των εργαζομένων, οι υπάλληλοι, οφείλουν να γνωρίζουν ότι θα προσφέρουν τις υπηρεσίες τους εκεί όπου η πολιτεία, η Κυβέρνηση, τους ορίζει, διότι έχουμε φαινόμενα στον ευρύτερο χώρο του Εθνικού Συστήματος Υγείας υπαλλήλων, που θεωρούν ότι η υπηρεσία είναι προσωπική τους υπόθεση και πρέπει να υπηρετούν εκεί, όπου προσωπικά εξυπηρετούνται ή νομίζουν ότι εξυπηρετούνται προσωπικά. 
Σε αυτές τις νοοτροπίες είμαι αντίθετος και οφείλει κάθε Υπουργός να είναι αντίθετος ιδιαίτερα στη δυσκολία της παρούσας εποχής, την οποία και εσείς επικαλεστήκατε, όπου καθεμία και καθένας πρέπει να ξεπεράσουμε τις συνήθειές μας, τα δεδομένα του παρελθόντος, να κάνουμε ένα βήμα εμπρός και να βοηθήσουμε την πατρίδα αυτήν τη δύσκολη ώρα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ.
Η έβδομη με αριθμό 495/22-10-2012 επίκαιρη ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Οικονομικών και Αγροτικής Ανάπτυξης και Τροφίμων,&#160;σχετικά με την ιδιωτικοποίηση της γαλακτοβιομηχανίας «ΔΩΔΩΝΗ» δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η πρώτη με αριθμό 481/22-10-2012 επίκαιρη ερώτηση δευτέρου κύκλου του Βουλευτή Κορινθίας της Νέας Δημοκρατίας κ. Χρίστου Δήμα προς τον Υπουργό Ναυτιλίας και Αιγαίου, σχετικά με τις αυξανόμενες μεταναστευτικές πιέσεις στα νησιά του ανατολικού Αιγαίου.
Στην επίκαιρη ερώτηση του κ. Δήμα θα απαντήσει ο Υπουργός Ναυτιλίας και Αιγαίου κ. Κωνσταντίνος Μουσουρούλης.
Το λόγο έχει ο συνάδελφος κ. Χρίστος Δήμας για δύο λεπτά.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Ευχαριστώ, κύριε Πρόεδρε. 
Κύριε Υπουργέ, σύμφωνα με στοιχεία της Ελληνικής Αστυνομίας, το τελευταίο διάστημα παρατηρείται αισθητή μείωση της εισροής παράνομων μεταναστών από τα χερσαία σύνορα στον Έβρο, λόγω της αυξημένης αστυνομικής φύλαξης στην περιοχή. Πιο συγκεκριμένα, έχει καταγραφεί μείωση της τάξεως του 84% σε σχέση με πέρυσι. Αυτό είναι το ευχάριστο της υπόθεσης και ελπίζουμε πως με την κατασκευή του φράκτη θα ελαχιστοποιηθεί η εισροή παράνομων μεταναστών από τον Έβρο.
Το δυσάρεστο της υπόθεσης, όμως, είναι πως την ίδια στιγμή παρατηρείται ανησυχητική αύξηση του αριθμού εισροής παράνομων μεταναστών από τα νησιά του ανατολικού Αιγαίου και ειδικότερα τη Χίο, τη Λέσβο, τη Σάμο, τη Σύμη, το Αγαθονήσι, το Φαρμακονήσι και τα υπόλοιπα Δωδεκάνησα. 
Συνεπώς, γίνεται εύκολα αντιληπτό πως η πιο αποτελεσματική φύλαξη των ελληνικών θαλασσίων συνόρων, που είναι και ευρωπαϊκά σύνορα άλλωστε, είναι άμεση προτεραιότητα για την επιτυχή αντιμετώπιση της περαιτέρω εισροής παράνομων μεταναστών στη χώρα. Σε κάθε άλλη περίπτωση, τα νησιά μας θα μετατραπούν σε εστίες συγκέντρωσης παράνομων μεταναστών και σύγκρουσης μεταξύ κατοίκων, ελληνικών αρχών, FRONTEX και τουρκικών αρχών.
Κύριε Υπουργέ, οι ερωτήσεις μου είναι απλές και ξεκάθαρες: Πρώτον, πώς σκοπεύετε να αντιμετωπίσετε το φαινόμενο της αυξανόμενης μεταναστευτικής πίεσης στο ανατολικό Αιγαίο; 
Δεύτερον, τι θα κάνετε, ώστε εκτός από τη σύλληψη παράνομων μεταναστών να συλλαμβάνονται και οι διακινητές παράνομων μεταναστών στα θαλάσσια σύνορά μας; 
Τρίτον, θα ζητήσετε να αυξηθούν οι δυνάμεις της FRONTEX, ώστε να φυλάσσονται πιο αποτελεσματικά τα ελληνικά θαλάσσια σύνορα, κάτι το οποίο ξέρω ότι είναι αίτημα και των κατοίκων των νησιών μας; Είχα βρεθεί πρόσφατα στο Αγαθονήσι και μου το μετέφεραν και οι κάτοικοι και ο δήμαρχος. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός Ναυτιλίας και Αιγαίου κ. Κωνσταντίνος Μουσουρούλης για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Κύριε συνάδελφε, το Υπουργείο Ναυτιλίας και Αιγαίου παρακολουθεί έγκαιρα και αξιολογεί συστηματικά όλες τις πολιτικές και κοινωνικές εξελίξεις στην ευρύτερη περιοχή που πυροδοτούν ή τροφοδοτούν τις μεταναστευτικές ροές. 
Παράλληλα, όπως και εσείς επισημάνατε, είναι σαφές πως με τη ραγδαία μείωση των παράνομων μεταναστευτικών ροών στα χερσαία ελληνοτουρκικά σύνορα, που ήταν αποτέλεσμα μιας πολύ επιτυχούς προσαρμογής του συστήματος επιτήρησης στην περιοχή, καθώς και με την αύξηση των ροών από τη Συρία λόγω της κρίσης σε αυτήν τη χώρα, εντείνονται οι πιέσεις στα ανατολικά σύνορά μας. Με αυτά τα δεδομένα, λοιπόν, προσαρμόζουμε τον επιχειρησιακό μας σχεδιασμό και τις δράσεις μας. Θα αναφερθώ σε ορισμένες από αυτές και στα αποτελέσματά τους.
Αναδιάταξη και ενίσχυση των δυνάμεών μας για την αύξηση της επιτήρησης στην περιοχή. Συγκεκριμένα, χωρίς να δώσω πολλά ποσοτικά στοιχεία, στην περιοχή βρίσκεται μόνιμα ένα πλοίο ανοικτής θαλάσσης και το πλοίο «ΑΜΠΕΚΙΝ». Επίσης, έχουν ενισχυθεί οι δυνάμεις με δύο πλωτά, ένα ελικόπτερο, επιπλέον θερμικές κάμερες, καθώς και με εμπειρογνώμονες για την αφενημέρωση αλλοδαπών. 
Με δική μου επιστολή και προσωπική επικοινωνία με την επίτροπο, ζήτησα την ενίσχυση και τη συμπαράσταση του FRONTEX. Η ενίσχυση δόθηκε με την αύξηση του προϋπολογισμού στα 3,3 εκατομμύρια ευρώ, για την παροχή συνδρομής, με επιχειρησιακά μέσα.
Επίσης, συγκροτήθηκε έγκαιρα η πολύ αποτελεσματική, ομάδα διακλαδικού συντονισμού. Ταυτόχρονα, βελτιώθηκε σε τοπικό και περιφερειακό επίπεδο και στο πλαίσιο και του σχεδίου «ΠΟΣΕΙΔΩΝ», ο διακλαδικός συντονισμός. 
Συγχρόνως, υπήρξε έγγραφη και προσωπική επικοινωνία του Αρχηγού του Λιμενικού Σώματος με τον Τούρκο ομόλογό του, με σκοπό την ανάληψη ενεργειών πρόληψης και αποτροπής, καθώς και τον ορισμό σημείων επαφής μεταξύ των δύο πλευρών, προκειμένου να υπάρχει συντονισμός και σε αυτό το επίπεδο. 
Τέλος, έγιναν επιτόπιες επισκέψεις σε όλα τα νησιά τόσο του Αρχηγού όσο και του Επιθεωρητή Βορείου Αιγαίου, καθώς και εμού προσωπικώς.
Αυτές οι ενέργειες, κύριε συνάδελφε, είχαν ως αποτέλεσμα τον εντοπισμό, την καταδίωξη και τη σύλληψη είκοσι ενός διακινητών –αναφέρεσθε σε αυτούς- την αποτροπή εισόδου επτακοσίων λαθρομεταναστών σε δεκαεννέα περιστατικά, την ενίσχυση της διακλαδικής συνεργίας για τον έγκαιρο εντοπισμό στόχων και τη μεταβίβαση των πληροφοριών που είναι απαραίτητες για να λειτουργήσουμε αποτελεσματικά, καθώς και τη δέσμευση του FRONTEX με επιπλέον μέσα και συγκεκριμένα, τέσσερα περιπολικά σκάφη, ένα αεροσκάφος, δύο κινητές μονάδες επιχείρησης, καθώς και εμπειρογνώμονες από τα Κράτη-μέλη.
Τέλος, θα επαναλειτουργήσουν εντός των προσεχών ημερών τα κέντρα πρώτης υποδοχής μεταναστών στη Χίο και τη Σάμο. Αναφέρω, επίσης, και την ενίσχυση των αστυνομικών δυνάμεων στην περιοχή. 
Στη δευτερολογία μου, εάν έχω χρόνο, θα σας πω και τι προγραμματίζουμε. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος κ. Χρίστος Δήμας.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Κύριε Υπουργέ, αυτά που μας είπατε είναι πολύ σημαντικά και ελπίζω να φέρουν αποτέλεσμα πολύ σύντομα. 
Ξέρω πως και εσείς γνωρίζετε πολύ καλά την αγωνία όλων των συμπολιτών μας σε αυτό το θέμα. Θέλω να σας μεταφέρω, όμως, και την αγωνία, όχι μόνο των κατοίκων των νησιών του ανατολικού Αιγαίου αλλά όλης της χώρας που ανησυχούν δικαιολογημένα. 
Επίσης, πρέπει να σας μεταφέρω και την αγωνία των συμπολιτών μου στην Κόρινθο και άλλων περιοχών της Ελλάδος, όπου έχουν δημιουργηθεί κέντρα φύλαξης παράνομων μεταναστών. Μάλιστα στην Κόρινθο, δυστυχώς, έχουμε πια στη θέση που καταργήθηκε το ιστορικό 6ο Σύνταγμα Πεζικού ένα κέντρο φιλοξενίας παράνομων μεταναστών, το οποίο βρίσκεται στο κέντρο σχεδόν της πόλης, δίπλα σε σχολεία, σε αθλητικά κέντρα και γειτνιάζει άμεσα με σπίτια. Καταλαβαίνετε ότι δημιουργούνται πολλά προβλήματα μέσα στην τοπική κοινωνία.
Ελπίζουμε πως η αποτελεσματικότερη φύλαξη τόσο των χερσαίων όσο και των θαλασσίων συνόρων, σε συνδυασμό όμως με την ακόμα πιο ταχεία και εκτενέστερη απέλαση παράνομων μεταναστών, θα εξαλείψουν σύντομα την ανάγκη για λειτουργία των κέντρων φιλοξενίας παράνομων μεταναστών, καθώς και της Κορίνθου.
Δεν σας κρύβω όμως, κύριε Υπουργέ, ότι ανησυχώ πάρα πολύ. Όπως πολύ σωστά είπατε, το μεταναστευτικό ρεύμα από τη Συρία αναμένεται να αυξήσει ακόμα περισσότερο την πίεση, με αποτέλεσμα η ανάγκη φύλαξης των ελληνικών θαλασσίων συνόρων να αυξάνεται. Παράλληλα, πολλοί επιστήμονες υποστηρίζουν πως οι κλιματικές αλλαγές, που συμβαίνουν, θα αυξήσουν ακόμα περισσότερο την αναγκαστική μετανάστευση και πολύ μεγάλο βάρος θα πέσει στην Ευρώπη και συνεπώς και στην Ελλάδα. Γι’ αυτούς τους λόγους, λοιπόν, θα σας θέσω τρία ακόμα συγκεκριμένα ερωτήματα: 
Πρώτον, εάν σκοπεύετε στο Υπουργείο να ζητήσετε την ενεργή συνδρομή και των Ενόπλων Δυνάμεων για την αποτελεσματικότερη φύλαξη των θαλασσίων συνόρων και την αντιμετώπιση της εισροής παράνομων μεταναστών στη χώρα.
Δεύτερον, εάν έχει συζητηθεί στην Κυβέρνηση η δυνατότητα να γίνουν τροποποιήσεις στο περίφημο Δουβλίνο II, ώστε οι συμφωνίες επανεισδοχής μεταξύ Ελλάδας και Τουρκίας να μην είναι σε διμερές εθνικό επίπεδο αλλά σε επίπεδο Ευρωπαϊκής Ένωσης-Τουρκίας. Καταλαβαίνετε πως η διαπραγματευτική ισχύς της Ευρωπαϊκής Ένωσης στο συγκεκριμένο ζήτημα θα ήταν ένα πολύ σημαντικό μέσο άσκησης πίεσης, διότι, δυστυχώς, έτσι όπως είναι το Δουβλίνο II έχει αποδειχθεί πως έχει διογκώσει το πρόβλημα της παράνομης μετανάστευσης στη χώρα μας. 
Και τρίτο και τελευταίο, αν έχετε συζητήσει πιθανές κινήσεις για την πρόληψη. Θα μπορούσαμε, για παράδειγμα, να προβάλλουμε στις χώρες, από τις οποίες προέρχονται πολλοί παράνομοι μετανάστες, τηλεοπτικά και ραδιοφωνικά σποτ, όπου θα προβάλλουμε στους πολίτες αυτών των χωρών τις άθλιες συνθήκες διαβίωσης αλλά και τον κίνδυνο της ζωής τους για να έρθουν εδώ. Να τους θέσουμε, δηλαδή, αντικίνητρα για να έρθουν στην Ελλάδα.
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε συνάδελφε.
Το λόγο έχει ο Υπουργός για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Ευχαριστώ, κύριε Πρόεδρε.
Κύριε συνάδελφε, ως προς το πρώτο ερώτημά σας θέλω, να σας πω ότι τα ζητήματα που αφορούν τη διαχείριση των ροών στο Αιγαίο στο πλαίσιο της διακλαδικής συνεργασίας, η οποία ενισχύεται όλο και περισσότερο και κάθε μέρα, αντιμετωπίζονται. Η διακλαδική συνεργασία είναι πολυεπίπεδη και περιλαμβάνει κάθε δυνατή συνέργεια με τις Ένοπλες Δυνάμεις και την Ελληνική Αστυνομία. 
Στο δεύτερο ερώτημά σας. Μπορώ να σας διαβεβαιώσω ότι, πέρα από τη διαχείριση του ευαίσθητου αυτού ζητήματος σε πολιτικό και διπλωματικό επίπεδο, γίνονται και άλλες, προσπάθειες. Μια απ’ αυτές, την οποία θέλω να αναφέρω, είναι η ενεργοποίηση του υφιστάμενου Ελληνοτουρκικού Πρωτοκόλλου για την επανεισδοχή παράνομων αλλοδαπών, το οποίο ενισχύθηκε μάλιστα και με μία κοινή δήλωση των δύο πλευρών που έλαβε χώρα πριν από δύο χρόνια, σχετικά με τον ορισμό του τουρκικού λιμένα Δικελίου ως διασυνοριακού σημείου επιστροφής μεταναστών. Παράλληλα με αυτά, αξιοποιούνται και ο πόροι που διατίθενται από το Ταμείο Εξωτερικών Συνόρων και τα άλλα συναφή ταμεία της Ευρωπαϊκής Ένωσης, σχετικά με την επιστροφή παράνομων μεταναστών. 
Θέλω, επίσης, να σας ενημερώσω ότι η χώρα μας έχει διατυπώσει τη στήριξή της, όσον αφορά στη διεξαγωγή αυτοτελούς επιχείρησης του FRONTEX στο θαλάσσιο χώρο της Τουρκίας στο πλαίσιο της υλοποίησης μνημονίου συνεργασίας Ευρωπαϊκής Ένωσης-Τουρκίας. 
Παράλληλα, θέλω να επισημάνω και να συμφωνήσω μαζί σας ότι για την αποτελεσματική αντιμετώπιση του φαινομένου έχει σημασία η κατάργηση της ελκτικής ισχύος ορισμένων μαγνητών-κινήτρων στη χώρα μας. Ένας από αυτούς, είναι το παραεμπόριο. Η Κυβέρνηση, όπως γνωρίζετε δουλεύει πολύ συστηματικά για την καταπολέμησή του. Τέτοιου είδους ζητήματα πρέπει να τα καταπολεμήσουμε, όχι μόνο για οικονομικούς λόγους αλλά και για τους λόγους που συζητάμε σήμερα. 
Κλείνοντας, κύριε Πρόεδρε, θέλω να επισημάνω τη συμβολή του κέντρου επιχειρήσεων του Λιμενικού Σώματος το οποίο σε εικοσιτετράωρη βάση εποπτεύει, καθοδηγεί και συντονίζει τις επιχειρήσεις στην περιοχή. Να διαβεβαιώσω επίσης πως όχι μόνο έχουν τεθεί σε εγρήγορση όλες οι επιχειρησιακές δομές του Υπουργείου, αλλά κάθε ένα στέλεχος του Λιμενικού Σώματος έχει απόλυτη συναίσθηση της κρισιμότητας των περιστάσεων. Τέλος, να σας αναφέρω πως η προσωπική μου άποψη είναι ότι η πολυπλοκότητα του προβλήματος διαμορφώνεται, όπως οι περισσότεροι συμφωνούμε, από κοινωνικοπολιτικούς παράγοντες σε παγκόσμιο αλλά και σε περιφερειακό επίπεδο. Είναι, λοιπόν, σαφές ότι η λύση του, που δεν είναι παρά η πλήρης εξάλειψή του, δεν περιορίζεται μόνο σε αστυνομικής φύσεως μέτρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και δύο εκπαιδευτικοί από το 1ο Δημοτικό Σχολείο Αργυρούπολης. 
 Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
 Η δεύτερη με αριθμό 487/22-10-2012 επίκαιρη ερώτηση δευτέρου κύκλου της Βουλευτού Λαρίσης του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Ηρούς Διώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εκχώρηση δημόσιων αγαθών για αξιοποίηση από τους ιδιώτες, δεν θα συζητηθεί λόγω κωλύματος του κυρίου Υπουργού σε συνεννόηση με την κυρία συνάδελφο και διαγράφεται.
Θα συζητηθεί η τρίτη με αριθμό 482/22-10-2012 επίκαιρη ερώτηση δευτέρου κύκλου του Βουλευτή Επικρατείας του Πανελλήνιου Σοσιαλιστικού Κινήματος κ. Πύρρου Δήμα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα εθνικά κέντρα ολυμπιακής προετοιμασίας. 
Το λόγο έχει ο κ. Δήμας για δύο λεπτά.</ChairmanSpeech>
<Speech><Parlmember>ΠΥΡΡΟΣ ΔΗΜΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, ήδη μετά την αποκαρδιωτική συγκομιδή μεταλλίων κατά τους Ολυμπιακούς αγώνες στο Λονδίνο, επικρίθηκε η πολιτική ηγεσία του αθλητισμού για την ανεπαρκή προετοιμασία των Ελλήνων αθλητών. Ακόμα και στα λεγόμενα κέντρα υψηλού αθλητισμού, στα εθνικά κέντρα ολυμπιακής προετοιμασίας του ΟΑΚΑ και του Αγίου Κοσμά, οι εικόνες εγκατάλειψης και δυσλειτουργίας των αθλητικών εγκαταστάσεων κάνουν την εμφάνισή τους στα ρεπορτάζ ελληνικών και ξένων εφημερίδων.
Δύο μήνες μετά τους Ολυμπιακούς Αγώνες και στα πρόθυρα ενός χειμώνα, τα εθνικά κέντρα ολυμπιακής προετοιμασίας παρουσιάζουν την ίδια και χειρότερη εικόνα με ορατό τον κίνδυνο να χαθεί ακόμα μία προπονητική σεζόν για πολλά ολυμπιακά αθλήματα. Σε συνδυασμό με τη δραματική μείωση των επιχορηγήσεων στις αθλητικές ομοσπονδίες, οι υπό διάλυση εγκαταστάσεις των κέντρων υψηλού αθλητισμού παρέχουν στους Έλληνες αθλητές ελλιπέστατες υπηρεσίες και καθιστούν τον πρωταθλητισμό αδύνατο. 
Ερωτάται ο κύριος Υπουργός. Ποια συγκεκριμένα μέτρα και αποφάσεις έχουν ληφθεί, ώστε τα εθνικά κέντρα ολυμπιακής προετοιμασίας να μπορούν να φιλοξενήσουν τις προσπάθειες των Ελλήνων πρωταθλητών και αθλητών και να αποτραπεί η κατηφόρα που έχει πάρει ο ελληνικός αθλητισμός;
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Αθλητισμού, κ. Ιωάννης Ιωαννίδης, για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε. Ευχαριστώ και το συνάδελφο, τον κ. Δήμα, για την υποβολή της συγκεκριμένης επίκαιρης ερώτησης, διότι μου δίνει την ευκαιρία να απαντήσω άμεσα. 
Διαφωνώ κάθετα με τους χαρακτηρισμούς που περιλαμβάνονται στην ερώτηση, σχετικά με τις εγκαταστάσεις των δύο κέντρων ολυμπιακής προετοιμασίας. Δεν είναι υπό διάλυση και δεν παρουσιάζουν εικόνες εγκατάλειψης, όπως ισχυρίζεται ο κ. Δήμας. Οι δε υπηρεσίες που παρέχουν στους Έλληνες αθλητές σαφώς και επιτρέπουν τον πρωταθλητισμό. Αυτός είναι άλλωστε και ο λόγος ύπαρξής τους.
Διαφωνώ, επίσης, με τη διατύπωση ότι ο ελληνικός αθλητισμός έχει πάρει την κατηφόρα, η οποία επίσης περιλαμβάνεται ως συμπέρασμα στο τέλος της ερώτησης. Τα μετάλλια μπορεί να ήταν δύο αλλά οι θέσεις που είχαν οι αθλητές μέσα στην τετράδα, εξάδα, οχτάδα, κ.λπ., ήταν πάρα πολλές. Η επιτυχία δεν κρίνεται από το εάν ο αθλητής ανοιχτής θάλασσας, για παράδειγμα, χάσει στο τελευταίο μέτρο το μετάλλιο αλλά από το ότι κατάφερε, έκανε αυτό, συνεχίζει και παίρνει τα παγκόσμια. 
Βεβαίως και υπάρχουν προβλήματα, όπως υπάρχουν σε όλους τους τομείς, τα οποία προσπαθούμε κάθε φορά ή να προλάβουμε ή να επιλύσουμε. Βεβαίως και η μείωση στις επιχορηγήσεις των ομοσπονδιών δυσκολεύει την πλήρη άσκηση των αθλητικών δραστηριοτήτων τους, όμως μπορώ να πω ότι δεν θα χαθεί η προπονητική σεζόν. Όπως γνωρίζετε, η Γενική Γραμματεία Αθλητισμού, στο πλαίσιο της εναρμόνισής της με τους στόχους της δημοσιονομικής πολιτικής και κατά την υλοποίηση αυτών, έχει προβεί σε κατανομή και αξιοποίηση των κρατικών επιχορηγήσεων, ιεραρχώντας τις προτεραιότητες όλων των φορέων που προάγουν όλες τις δράσεις του αθλητισμού. 
Είναι, επίσης, γνωστό ότι την τελευταία τετραετία 2009-2012 το ποσό επιχορήγησης για μεταβιβαστικές πληρωμές, δηλαδή προς ομοσπονδίες και στάδια, έχει μειωθεί στο 50%. Έχει μηδενιστεί, όμως, για το οιοδήποτε σωματείο στο 0%. Τέσσερα χρόνια δεν έχει δοθεί ούτε 1 ευρώ σε σωματεία. Σε ποια σωματεία; Επειδή είναι πάρα πολλά τα σωματεία, αυτά που έχουν την αναγνώριση είναι 4.500, άρα στο σύνολο είναι γύρω στις 12.000. 
Μπορεί να μην μπορείς να δώσεις χρήματα σε όλους αλλά θα βάλουμε κριτήρια αυτά τα οποία βοηθούν στην ανάπτυξη όπως, παραδείγματος χάριν, είναι η Κωπηλατική Ομοσπονδία η οποία είχε όλα τα πληρώματά της στην οκτάδα και ένα μόνο ήταν ένατο. Οι κοπέλες που πήραν το μετάλλιο η μία ήταν από την Καστοριά και η άλλη από την Ηγουμενίτσα. 
Αυτά τα δύο σωματεία, λοιπόν, τα οποία έδωσαν αυτές τις αθλήτριες στην ομοσπονδία που συνέχισε μετά, δεν πρέπει να βοηθηθούν, ώστε να συνεχίσουν αυτό το έργο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Επομένως, θα βάλουμε κριτήρια για να βοηθούμε και τα σωματεία, γιατί η δουλειά των ομοσπονδιών είναι να κάνουν τις εθνικές ομάδες και έχουν άξια πρωταθλήματα αλλά το κύτταρο του ελληνικού αθλητισμού είναι το σωματείο. Από εκεί βγαίνουν οι παίκτες και έχουμε υποχρέωση να το βοηθούμε.
Παρ’ όλα αυτά, λοιπόν, η πολιτεία και οι διοικήσεις των φορέων που προάγουν τον αθλητισμό φροντίζουν για την αξιοποίηση …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, έχετε και τη δευτερολογία σας. Ολοκληρώστε παρακαλώ, γιατί μετά έχουμε να συζητήσουμε και το νομοσχέδιο μέχρι το βράδυ.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Τελειώνω, κύριε Πρόεδρε. 
Στο ΟΑΚΑ, λοιπόν, το Ολυμπιακό Αθλητικό Κέντρο Αθηνών, σύμφωνα με σχετική ενημέρωση της διοίκησής του φιλοξενούνται σήμερα οι εξής εθνικές ομάδες αθλημάτων: Ποδηλασία στο ποδηλατοδρόμιο, στίβο στο προπονητήριο, ξιφασκία στα δύο βοηθητικά γήπεδα του Κλειστού Γυμναστηρίου Αθλοπαιδιών, τοξοβολία και καλαθοσφαίριση σε αίθουσες επίσης, του Κλειστού Γυμναστηρίου Αθλοπαιδιών, αίθουσες γιατρού, αίθουσες και για άλλα αθλήματα, όπως η δικιά σας της άρσης βαρών που κάνουν περιστασιακή χρήση των εγκαταστάσεων οι εθνικές ομάδες και των άλλων αθλημάτων.
Βέβαια, σε ορισμένες εγκαταστάσεις που δεν χρησιμοποιήθηκαν στους Ολυμπιακούς Αγώνες όπως, για παράδειγμα, το προπονητήριο, την τελευταία εικοσαετία πέρα από την κατασκευή τους, δεν έχει γίνει ριζική ανανέωση –και δεν μιλώ τώρα στη δύσκολη συγκυρία αλλά εδώ και είκοσι χρόνια δεν έχει γίνει- παρά μόνο παρεμβάσεις μικρής κλίμακας με αποτέλεσμα τα προβλήματα στα συστήματα θέρμανσης, στεγανοποίησης να είναι σημαντικά.
Το ΟΑΚΑ στο πλαίσιο των οικονομικών δυνατοτήτων προγραμματίζει και υλοποιεί εργασίες μικρής κλίμακας, λαμβάνοντας υπ’ όψιν και τη μείωση του κρατικού προϋπολογισμού. Το 2009 που ήμουν εγώ τελευταία χρονιά ήταν 22 εκατομμύρια και τώρα είναι 11,2 εκατομμύρια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, σας παρακαλώ ολοκληρώστε.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Χρειάζομαι δέκα δευτερόλεπτα.
Στο σημείο αυτό πρέπει να σημειώσω ότι οι χρήστες των ανωτέρω χώρων, δηλαδή οι αθλητικές ομοσπονδίες και ειδικότερα η ποδηλασία και η άρση βαρών δεν είναι απόλυτα συνεπείς στις οικονομικές υποχρεώσεις τους, που άλλωστε καλύπτουν τις ελάχιστες λειτουργικές ανάγκες και χρωστούν αυτήν τη στιγμή –μόνο οι ομοσπονδίες- 1,5 εκατομμύριο στο ΟΑΚΑ.
Θα συνεχίσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο ερωτών Βουλευτής κ. Δήμας.</ChairmanSpeech>
<Speech><Parlmember>ΠΥΡΡΟΣ ΔΗΜΑΣ</Parlmember>: Όπως και το Υφυπουργείο δεν είναι συνεπές στις υποχρεώσεις του στην οικονομική ενίσχυση των ομοσπονδιών, όταν ομοσπονδίες σαν αυτή της άρσης βαρών πήραν φέτος την έγκριση του προϋπολογισμού τον Αύγουστο μετά τους Ολυμπιακούς Αγώνες.
Είπατε για τον Άγιο Κοσμά και το ΟΑΚΑ. Έξω από τα γυμναστήρια του Άγιου Κοσμά υπάρχει σκουπιδότοπος, στα δωμάτια έχουν να μπουν καθαρίστριες εδώ και τέσσερα χρόνια και τα καθαρίζουν οι ίδιοι οι αθλητές, το γυμναστήριο καθαρίζεται από τους προπονητές και τους αθλητές. 
Στο δε ΟΑΚΑ όταν βρέχει, μπαίνεις με ομπρέλα και το air condition δεν λειτουργεί εδώ και μία πενταετία με αποτέλεσμα το χειμώνα να είναι «ψυγείο» και το καλοκαίρι «φούρνος», γιατί δεν μπορούν να ανοίξουν ούτε τα παράθυρα, τα οποία είναι κλειστά εδώ και χρόνια.
Αυτά είχα να πω, κύριε Υπουργέ. Δεν θέλω να συνεχίσω άλλο. Είναι πολλά τα προβλήματα. Πρέπει να «σηκώσουμε τα μανίκια», με αυτά τα λίγα που έχουμε –δεν ζητήσαμε πολλά- για να βοηθήσουμε τους Έλληνες αθλητές. Του χρόνου έχουμε Μεσογειακούς Αγώνες και σε τέσσερα χρόνια έχουμε πάλι μία Ολυμπιάδα. Μπορεί να μη θέλουμε μετάλλια, όμως θέλουμε συμμετοχή σε όλα τα αθλήματα. Δεν γίνεται από την Αθήνα στο Πεκίνο η διαφορά της ελληνικής αποστολής να είναι από τους τριακόσιους αθλητές σε εκατό.
Δεν έχω κάτι άλλο να πω. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υφυπουργός για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Λοιπόν, μου δώσατε μία πάσα. 
Οι προϋπολογισμοί για το τι θα έπαιρναν οι ομοσπονδίες υπογράφηκαν τον Αύγουστο μήνα. Μέχρι τον Ιούνιο μήνα υπήρχε άλλη κυβέρνηση. Εδώ δεν έγινε καμμία ερώτηση. Βγήκαν στοιχεία μέσω δελτίου Τύπου κ.λπ., ότι οι ομοσπονδίες θα πάρουν τόσα χρήματα, αλλά δεν υπεγράφη κανένας προϋπολογισμός. Περίμενα να πείτε «μπράβο» που ήρθα εγώ τον Αύγουστο και υπέγραψα τον προϋπολογισμό αυτό, ο οποίος επί επτά μήνες δεν είχε υπογραφεί. Αλλά δεν ακούω τίποτα περί αυτού, γιατί εδώ θα μιλούμε για το ποια είναι η πραγματικότητα και όχι τι βολεύει τον καθένα.
Για το Εθνικό Κέντρο Νεότητας του Αγίου Κοσμά η προηγούμενη κυβέρνηση είπε ότι ζητάει να κατέχει τον Άγιο Κοσμά ο αθλητισμός μέχρι τις 31 Αυγούστου 2012 και μετά η πρόταση ήταν, αν θυμάστε, να γίνει εκεί που είναι ο οππόδρομος, στο Μαρκόπουλο. Τρελάθηκε όλος ο αθλητισμός και αναρωτιόταν πώς θα πηγαίνουν στο Μαρκόπουλο οι αθλητές. 
Ως προς το Εθνικό Κέντρο Νεότητας, λοιπόν, του Αγίου Κοσμά έχουν ενισχυθεί οι δραστηριότητές του, γιατί έχει συγχωνευτεί σ’ αυτό και το πρώην ΕΑΚ Πειραιά, το «Καπαγέρωφ» και το Εθνικό Ιστιοπλοϊκό Κέντρο Πειραιά. Είναι γνωστό ότι σύμφωνα με το ν. 4062 στις 30-3-2012 ΦΕΚ 70 Α΄, η χρήση, η διοίκηση και η εκμετάλλευση των ακινήτων, των κτηρίων και των εγκαταστάσεων, περιέρχονται αυτοδικαίως από την έναρξη ισχύος του νόμου στην ανώνυμη εταιρεία με την επωνυμία «ΕΛΛΗΝΙΚΟ Α.Ε.». Ευνόητο είναι, λοιπόν, ότι η εταιρεία αυτή υπεισέρχεται αυτοδίκαια στις τυχόν συμβάσεις μίσθωσης, παραχώρησης ή σε άλλες συμβάσεις διοίκησης, διαχείρισης και εκμετάλλευσης των παραπάνω ακινήτων.
Κάναμε, λοιπόν, μία συνάντηση με την εταιρεία «ΕΛΛΗΝΙΚΟ Α.Ε.», συζητήσαμε και αλλάξαμε όλο το πλάνο το οποίο υπήρχε μέχρι 31 Αυγούστου. Δεν θα πειραχτούν καθόλου στον Άγιο Κοσμά οι αθλητικές εγκαταστάσεις, δεν θα μείνει χωρίς το σπίτι του ο υψηλός αθλητισμός ούτε μία μέρα και θα προχωρήσουμε στην υπογραφή. 
Προχθές ήρθα στο γραφείο, στην αίθουσα «Πύρρος Δήμας» και ήταν εκεί η καινούργια διοίκηση του Αγίου Κοσμά, εμείς και εκπρόσωποι από την εταιρεία «ΕΛΛΗΝΙΚΟ Α.Ε.». Είπαμε ότι στο ανατολικό Αεροδρόμιο που θα γίνει το πάρκο, εκεί θα γίνει η μεταφορά των αθλητικών εγκαταστάσεων. Θα δώσουμε press conference γι’ αυτό, αλλά με τη συζήτηση αυτής της ερώτησης είναι ευκαιρία να το πω. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τελειώνω, κύριε Πρόεδρε.
Όταν πλέον θα μεταφερθούν εκεί οι αθλητικές εγκαταστάσεις, που θα είναι και πιο κοντά στο μετρό για να εξυπηρετούνται οι αθλητές, τότε μόνο θα παραδώσουμε το παράκτιο. Αυτό είναι συμφωνημένο, το ξέρει και η Κυβέρνηση και η ανώνυμη εταιρεία. Θα υπογραφούν οι συμβάσεις την άλλη εβδομάδα.
Επομένως, το μόνο που θα έχουμε να κάνουμε, όταν θα γίνουν αυτά και θα παραδοθεί το παράκτιο, είναι να έχουμε ήδη προβλέψει πού θα πάνε οι δύο θαλάσσιες ομοσπονδίες οι οποίες χρειάζονται τη θάλασσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Επομένως, έχουμε υποχρέωση όλοι να πολεμήσουμε, γιατί με το χρήμα μόνο δεν γίνεται να κάνουμε αθλητισμό. Πράγματι έχουμε πολύ λιγότερο χρήμα. 
Ο Άγιος Κοσμάς έχει τρεις πενηντάρες πισίνες και ένα καταδυτήριο, που σημαίνει 1,5 εκατομμύριο το χρόνο. Εμείς θα τα κρατήσουμε ανοιχτά. Κάνουμε προγραμματικές συμβάσεις με φορείς, ώστε να βοηθήσουν να λειτουργήσουν όλο το χρόνο, να μπορούν τα παιδιά όλου του κόσμου και οι αθλητές υψηλού επιπέδου να πηγαίνουν, ενώ το βράδυ με τους προβολείς να είναι χώρος χαράς, γιορτής, εκπαίδευσης, λειτουργίας πνευματικής, σωματικής και ψυχικής. 
Λοιπόν, δεν θα αφήσουμε να κλείσει τίποτα ...</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε πολύ, κύριε Υπουργέ.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Και βλέπετε ήδη το «Καπαγέρωφ» λειτουργεί ενώ ήταν να κοπεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν τελειώνουν αυτά τα θέματα.
Κύριε Υπουργέ, παρακαλώ, υπάρχει και νομοσχέδιο στη συνέχεια.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Όλα τα ΕΑΚ θα τα κρατήσουμε ανοιχτά, κύριε Δήμα, όλο το χρόνο…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εξάλλου αθλητές είστε, τα συζητάτε και ιδιαιτέρως.</ChairmanSpeech>
<Speech><Parlmember>ΠΥΡΡΟΣ ΔΗΜΑΣ</Parlmember>: Πηγαίνετε μία επίσκεψη, κύριε Υπουργέ, να τα δείτε.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): …για να αποδείξουμε ότι το χρήμα χρειάζεται αλλά χρειάζεται το απαραίτητο χρήμα. Η κατάχρηση του χρήματος κάνει κακό και χρόνια ολόκληρα έχει γίνει τεράστια κατάχρηση.
Γι’ αυτόν το λόγο τώρα, έχουμε υποχρέωση στα παιδιά μας, στις καινούργιες γενιές, να τους δώσουμε τους χώρους, τις αλάνες που είχαμε εμείς και τώρα δεν τις έχουν.</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Και για τα σκουπίδια …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θέλετε μήπως να γενικευθεί η συζήτηση, να διακόψω και να αρχίσετε όλοι μαζί; 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι δύο μαθητές και μαθήτριες και ένας εκπαιδευτικός από το 10ο Δημοτικό Σχολείο Βύρωνα.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η τελευταία επίκαιρη ερώτηση, αφού ενημερώσω ότι η πέμπτη με αριθμό 491/22-10-2012 επίκαιρη ερώτηση δευτέρου κύκλου του Βουλευτή Β’ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Δημόσιας Τάξης και Προστασίας του Πολίτη και Υγείας, σχετικά με τη λειτουργία παράνομων τζαμιών στο λεκανοπέδιο της Αττικής δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η έκτη με αριθμό 489/22-10-2012 επίκαιρη ερώτηση δευτέρου κύκλου του Βουλευτή Αχαΐας της Δημοκρατικής Αριστεράς κ. Νικόλαου Τσούκαλη προς τον Υπουργό Οικονομικών, σχετικά με την παρέμβαση των επιτρόπων του ελληνικού δημοσίου στα προνόμια των golden boys των τραπεζών δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, θέλω για λίγο το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν προβλέπεται από τον Κανονισμό.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Συνηθίζεται, όμως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν συνηθίζεται καθόλου.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Συντομότατος θα είμαι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θέλω όμως, να σας ενημερώσω ότι ο κ. Στουρνάρας ασθενεί …</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να είναι καλά ο κ. Στουρνάρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Να είναι καλά βεβαίως για όλους μας, καλά το λέτε. Επειδή ασθενεί, την τελευταία στιγμή εκλήθη ο κ. Μαυραγάνης. Δεν επρόκειτο να γίνει αυτό. Δεν έγινε επί σκοπό ότι ο κ. Μαυραγάνης απέφυγε να απαντήσει.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, θα ήθελα για λίγο το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Τσούκαλη.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, εγώ παρ’ όλα αυτά, δηλώνω την έντονη δυσφορία μου για τον εξής απλό λόγο. Η ερώτηση αυτή έρχεται τρίτη φορά. Ήμασταν χθες εδώ, εγώ μέχρι τις 12 μμ, ο κ. Στουρνάρας μέχρι τις 1.30΄. Δεν υπήρξε καμμία ενημέρωση. Γνωρίζω ότι έπαιρναν οι συνεργάτες του να με ενημερώσουν από το απόγευμα, που σημαίνει ότι είχε ένα ραντεβού συγκεκριμένο και δεν υπήρξε η στοιχειώδης μέριμνα, ούτως ώστε να ενημερωθεί κάποιος άλλος από τους Υπουργούς –προφανώς δεν ευθύνεται ο κ. Μαυραγάνης- για να δώσει την απάντηση.
Κατανοούμε το φόρτο εργασίας του επιτελείου του Υπουργείου Οικονομικών. Πολλές φορές έχουμε δείξει κατανόηση που δεν απαντώνται οι ερωτήσεις και υπάρχει αντικειμενικός λόγος αλλά στη συγκεκριμένη περίπτωση θα μου επιτρέψετε να σας πω ότι από τη στιγμή που συζητείται νομοσχέδιο του Υπουργείου Οικονομικών, είναι ανεπίτρεπτο αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η επίκαιρη ερώτησή σας, κύριε συνάδελφε, τοποθετήθηκε στο τέλος, προκειμένου να γίνει οικονομία χρόνου του κυρίου Υπουργού. Ξέρουμε όλοι σε ποια φάση βρίσκονται οι δραστηριότητές του.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τέλος πάντων, εντάξει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν μπορούσε, όμως, να προβλεφθεί η αρρώστια του και νομίζω ότι καλό είναι να προστατευθεί …</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Σας παρακαλώ μην το επικαλείσθε αυτό. Εγώ σέβομαι απολύτως …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν είναι διπλωματική η αρρώστια, κύριε Τσούκαλη.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Καθόλου! Σέβομαι απολύτως και εύχομαι πραγματικά περαστικά στον κύριο Υπουργό, αλλά δεν θέτω έτσι το ζήτημα. Το θέτω ότι γνώριζε. Ήμασταν εδώ μέχρι τη 1.30΄ χθες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τελευταία είναι η έβδομη με αριθμό 496/22-10-2012 επίκαιρη ερώτηση δευτέρου κύκλου της Βουλευτού Β’ Πειραιά του Κομμουνιστικού Κόμματος Ελλάδος κ. Διαμάντως Μανωλάκου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με τη στήριξη των αμπελοκαλλιεργητών και της Κεντρικής Συνεταιριστικής Ένωσης Αμπελοοινικών Προϊόντων (ΚΕΟΣΟΕ).
Θα απαντήσει ο Αναπληρωτής Υπουργός Αγροτικής Ανάπτυξης και Τροφίμων κ. Μάξιμος Χαρακόπουλος.
Η συνάδελφος κ. Διαμάντω Μανωλάκου έχει το λόγο, για δύο λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Η αμπελοκαλλιέργεια χαρακτηρίζει τη φυσιογνωμία της χώρας μας. Ωστόσο δεν βοηθιέται να αντιμετωπίσει τα οξυμένα προβλήματα που έχει. Φέτος σχεδόν έχει ολοκληρωθεί ο τρυγητός, όμως οι συνθήκες που επικρατούν είναι συνθήκες κενού. Και δεν είναι συνθήκες ως προς τις τιμές του προϊόντος αλλά ως προς τη συγκέντρωση του προϊόντος, αφού κυριαρχεί ασφυξία στη ρευστότητα και κυρίως στους οινοποιητικούς συνεταιρισμούς μετά τη διάλυση-συγχώνευση της Αγροτικής Τράπεζας, αλλά και εξαιτίας της άρνησης για δανειοδότηση των τραπεζών για τη συγκέντρωση …
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μισό λεπτό, κυρία συνάδελφε.
Κύριε Υπουργέ, σας παρακαλώ πάρα πολύ!</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Για τη συγκέντρωση του κρασιού ακόμα …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μισό λεπτό, κυρία Μανωλάκου, να ακουστείτε. Κρατιέται ο χρόνος σας. 
Συνεχίστε, παρακαλώ.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Δεν με ενοχλεί, έχουμε συνηθίσει. 
Λέω, λοιπόν, ότι υπάρχει άρνηση δανειοδότησης εκ μέρους των τραπεζών για τη συγκέντρωση της παραγωγής ακόμη και σε αγροτικές συνεταιριστικές οργανώσεις, οι οποίες είναι υγιείς και φερέγγυες σύμφωνα με τα κριτήριά τους. 
Ο κίνδυνος, λοιπόν, της οικονομικής κατάρρευσης είναι ορατός. Ταυτόχρονα λόγω της βαθιάς, παρατεταμένης κρίσης δεν εκταμιεύθηκαν τα άτοκα δάνεια που είχαν εγκριθεί για την παραλαβή της σταφυλικής παραγωγής της περιόδου 2010-2011, ενώ τα οινοποιία παρέλαβαν τη συγκομιδή. 
Αποτέλεσμα, οι αμπελουργοί σε πολλές περιοχές της χώρας να είναι απλήρωτοι για δύο συνεχείς συγκομιδές, όταν το κόστος καλλιέργειας έχει αυξηθεί υπέρμετρα.
Επίσης, ένα χρόνο μετά την ψήφιση του νόμου περί συνεταιρισμών επιβεβαιώνεται ότι είναι έκτρωμα, ότι δεν προχωράει, γιατί έχει λειτουργικά προβλήματα και απαξιώνονται και χρεοκοπούν ακόμα παραπέρα και αυτές που υπήρχαν. Τα αδιέξοδα και οι αντιφάσεις φαίνονται και στην περίπτωση της Κεντρικής Συνεταιριστικής Ένωσης Αμπελοοινικών Προϊόντων –μιλάω για την ΚΕΟΣΟΕ- που επιβάλλει τη μετατροπή της σε κλαδικό αγροτικό συνεταιρισμό, χωρίς όμως αυτό να προβλέπεται από καμμία διαδικασία μέσα σε αυτό το νέο νόμο.
Εμείς τι ζητάμε με τη σημερινή ερώτηση; Πρώτον, να υπάρξει βραχυπρόθεσμη άτοκη, επαρκής και χωρίς υποθήκη δανειοδότηση προς τις οινοποιητικές συνεταιριστικές οργανώσεις, προκειμένου να συγκεντρώσουν την παραγωγή και να πληρώσουν τους αμπελοκαλλιεργητές.
Δεύτερον, να αποσυρθεί ο νόμος-έκτρωμα 4015/2011 και τρίτον, να παραταθεί η εξόφληση δανείων που χορηγήθηκαν με εγγύηση του ελληνικού δημοσίου για την παραλαβή της σταφυλικής παραγωγής της περιόδου 2009-2010 που χορηγήθηκαν από το Υπουργείο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός Αγροτικής Ανάπτυξης και Τροφίμων κ. Χαρακόπουλος, για τρία λεπτά.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Ο αμπελοοινικός τομέας αναμφίβολα είναι σημαντικός στην πρωτογενή μας παραγωγή. Παράγουμε εξαιρετικής ποιότητας κρασιά, τα οποία εξάγονται σε μεγάλο βαθμό και δίνουν εισόδημα σε εκατόν εξήντα πέντε χιλιάδες παραγωγούς. 
Ο φετινός τρύγος, όπως ειπώθηκε, βαίνει προς το τέλος του. Με τα μέχρι στιγμής δεδομένα εκτιμάται ότι η παραγωγή σε επίπεδο χώρας θα ανέλθει σε τρία εκατομμύρια εκατό χιλιάδες εκατόλιτρα, ίδια δηλαδή περίπου με την περυσινή, μειωμένη κατά 15% σε σχέση με προηγούμενες χρονιές. Η μειωμένη αυτή παραγωγή οφείλεται, κυρίως, στην παρατεταμένη ξηρασία που είχαμε το καλοκαίρι, ενώ σε ορισμένες περιοχές παρουσιάστηκε και μικροκαρπία λόγω του καύσωνος του καλοκαιριού, η ποιότητα όμως της παραγωγής εξακολουθεί να είναι πολύ καλή.
Ως προς τις τιμές, κύριε συνάδελφε, όπως ξέρετε αυτές είναι σχετικά σταθερές συγκρινόμενες με τις περυσινές τιμές. Ανάλογα με την ποικιλία κυμαίνονται από 20 λεπτά έως 40 λεπτά το λίτρο. Οι αντίστοιχες περυσινές κυμάνθηκαν από 20 λεπτά έως και 60 λεπτά. Η μικροκαρπία επηρέασε ως ένα βαθμό τις τιμές ελαφρώς προς τα κάτω.
Όσον αφορά τώρα στη δανειοδότηση των συνεταιριστικών επιχειρήσεων όπου, κυρίως, επικεντρώνεται η ερώτησή σας, όπως γνωρίζετε με αποφάσεις του Υπουργείου Οικονομικών για τη διευκόλυνση της παραλαβής της σταφυλικής παραγωγής υπήρξαν δύο δάνεια με εγγύηση του ελληνικού δημοσίου και επιδότηση του επιτοκίου. Το πρώτο ήταν το Σεπτέμβριο του 2009 ύψους 50 εκατομμυρίων ευρώ με εγγύηση 100% του ελληνικού δημοσίου. Το δάνειο αυτό έχει διάρκεια από την ημερομηνία χορήγησής έως τις 31-12-2012 και θα εξοφλείται σε ισόποσες ετήσιες δόσεις με πρώτη καταβλητέα την 31-12-2012. Το συνολικό ύψος των εγκριθέντων δανείων και αντίστοιχα το ύψος της εγγύησης του δημοσίου ανήλθε σε 34.498.855 ευρώ. Με αποφάσεις του Υπουργείου Οικονομικών υπήρχαν παρατάσεις στην καταβολή της πρώτης δόσης, άρα και επιμήκυνση του χρόνου αποπληρωμής μέχρι την 31-12-2014.
Το δεύτερο δάνειο δόθηκε με απόφαση του τότε Υφυπουργού Οικονομικών το Μάρτιο του 2012. Ήταν ύψους 15 εκατομμυρίων ευρώ με εγγύηση του ελληνικού δημοσίου, που έφθανε στο 80%. Η εξόφληση θα γινόταν σε ετήσιες δόσεις με πρώτη καταβλητέα την 31.12.2011 και τελευταία την 31.12.2013. Από αυτά, τα 10 εκατομμύρια θα πήγαιναν σε συνεταιριστικές επιχειρήσεις, με ανώτατο όριο 250.000 ευρώ ανά επιχείρηση και τα άλλα 5 εκατομμύρια θα πήγαιναν σε ιδιωτικές επιχειρήσεις με ανώτατο όριο τις 25.000 ευρώ ανά επιχείρηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ολοκληρώνω, κύριε Πρόεδρε. 
Το ύψος των εγκριθέντων δανείων ανέρχεται σε 4.571.232 ευρώ και η εγγύηση του δημοσίου σε 3.656.986 ευρώ. Σύμφωνα, λοιπόν, με την ενημέρωση που έχουμε από το Υπουργείο Οικονομικών ως προς το ερώτημά σας για βραχυπρόθεσμη, άτοκη και χωρίς υποθήκες δανειοδότηση στις οινοποιητικές συνεταιριστικές οργανώσεις, καθώς και την παροχή νέας παράτασης στην εξόφληση των δανείων αυτών που χορηγήθηκαν το 2009, θα πρέπει να σας πω ότι στο πλαίσιο των περιορισμών που θέτει το πρόγραμμα οικονομικής στήριξης της χώρας, το όριο παροχής νέων εγγυήσεων, στις οποίες συγκαταλέγονται και οι ρυθμίσεις παλαιότερων δανείων, είναι μηδενικό. 
Ευελπιστούμε ότι το πρόβλημα ρευστότητας που υπάρχει στις τράπεζες θα αντιμετωπιστεί με την έλευση της δόσης και την ανακεφαλαιοποίηση των τραπεζών. 
Για τα υπόλοιπα, θα έχω την ευκαιρία να απαντήσω στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η συνάδελφος κ. Μανωλάκου.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, στην περιγραφή της συμβολής του αμπελουργικού τομέα συμφωνούμε και μάλιστα είναι 200.000 οικογένειες που ζουν μέσα από την αμπελοκαλλιέργεια και είναι και εξαγωγικό προϊόν. 
Συνεπώς, στο πρόβλημα που έχει ο τομέας, με το να τον βοηθήσετε, δεν βοηθάτε απλώς τους αμπελουργούς να σταθούν στα πόδια τους. Βοηθάτε στην εξαγωγική δραστηριότητα και για φέτος αυτού του προϊόντος. Το λέω γιατί οι συγκυρίες στην Ευρώπη είναι ότι έχει μειωθεί η παραγωγή. 
Επομένως, όπως είπατε, η ποιότητα φέτος είναι καλή στην Ελλάδα, άρα μπορεί να ενισχυθεί με αξιοποίηση της συγκυρίας. Αν θέλετε ανάπτυξη του πρωτογενή τομέα, όπως λέτε, θα πρέπει να αξιοποιήσετε αυτή την ευκαιρία και να ενισχύσετε τον αμπελουργικό τομέα. Τι πρόβλημα υπάρχει; Δεν σας ζητάνε τις τιμές. Σας ζητάνε να δώσετε βραχυπρόθεσμα δάνεια, όπως δίνατε χρόνια τώρα. 
Επειδή διαλύθηκε η Αγροτική Τράπεζα, θα πρέπει αυτή που την υποκαθιστά ή παίρνει το μερίδιό της να δανειοδοτήσει για τη συγκέντρωση του προϊόντος. Δεν ζητάνε τίποτα παράλογο. Και εσείς δεν δώσατε καμμία δέσμευση γι’ αυτό.
Σε τελευταία ανάλυση, εμείς τι βλέπουμε; Προσπαθείτε να βγάλετε εκτός παραγωγικής διαδικασίας τις συνεταιριστικές οργανώσεις, οι οποίες αυτή τη στιγμή είναι υγιείς, δουλεύουν και εσείς αρνείστε να χρησιμοποιήσετε ίδια μέτρα και ίδια σταθμά που χρησιμοποιείτε γι’ άλλους τομείς. 
Γιατί δεν μπορεί να παγώσει η διαδικασία εξόφλησης των δανείων, δηλαδή να παραταθεί, αφού σε άλλους φορείς αυτό έχει γίνει και δεδομένου ότι πέρυσι είχαμε μια χρονιά άσχημη; Πέρυσι είχαμε τον περονόσπορο, όπου 50% της παραγωγής βγήκε εκτός, ήταν δηλαδή κακή χρονιά. Άρα, λοιπόν, δεν θέλετε να ενισχύσετε τον τομέα, δεν θέλετε να ενισχύσετε τη συγκέντρωση από συνεταιριστικές οργανώσεις. 
Τέλος, σε ό,τι αφορά το νόμο περί συνεταιρισμών, δεν είπατε τίποτα, τη στιγμή μάλιστα που υπάρχει πραγματικά κενό σε ό,τι αφορά την ΚΕΟΣΟΕ. Η ΚΕΟΣΟΕ μπορεί να έχει προβλήματα, όμως είναι ο μοναδικός φορέας αυτή τη στιγμή που κάνει δουλειά. Αντί, λοιπόν, να την ενισχύετε, με αυτό το νόμο πάτε να τη διαλύσετε. 
Εμείς ξέρετε πώς το ερμηνεύουμε αυτό; Και σας το λέμε καθαρά, γιατί αυτό χαρακτηρίζει όλη την πολιτική σας. Ό,τι έχει συλλογική μορφή, το πολεμάτε με νύχια και με δόντια, προκειμένου και ένας τομέας της οινοπαραγωγής να συγκεντρωθεί στους βιομηχάνους. Ε, λοιπόν, εμείς αυτό θα το πολεμήσουμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κυρία συνάδελφε, όπως ξέρετε, για την προώθηση και την προβολή των ελληνικών κρασιών, υπάρχουν συγκεκριμένα προγράμματα στήριξης από την ελληνική πολιτεία που εφαρμόζονται κάθε χρόνο. 
Όσον αφορά το πρόβλημα της ρευστότητας και τη δυνατότητα δανειοδότησης των συνεταιριστικών οργανώσεων, ανέφερα και στο τέλος της πρωτολογίας μου ότι πράγματι υπάρχει πρόβλημα. Ευελπιστούμε ότι με την έλευση της δόσης και την ανακεφαλαιοποίηση των τραπεζών θα αμβλυνθεί αυτό το πρόβλημα και οι υγιείς συνεταιριστικές οργανώσεις θα έχουν πρόσβαση στο τραπεζικό σύστημα.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Δεσμεύεστε γι’ αυτό;</Speech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Επειδή όμως επιμένετε στο ζήτημα της δανειοδότησης με αναφορές στα προηγούμενα δάνεια, ζητώντας ρυθμίσεις και παράταση στην καταβολή άτοκων επιδοτήσεων, θα ήθελα να σας ενημερώσω ότι πέραν των περιορισμών που έχουμε από το πρόγραμμα οικονομικής στήριξης για την παροχή εγγυήσεων του ελληνικού Δημοσίου, υπάρχει και καταγγελία στην Ευρωπαϊκή Επιτροπή, η οποία διερευνά την υπόθεση για την αξιολόγηση της συμβατότητας με τα άρθρα 107 και 108 της Συνθήκης της Ευρωπαϊκής Κοινότητας. Τυχόν παράταση των υπουργικών αποφάσεων θα μπορούσε να θεωρηθεί αντίθετη με την κοινοτική νομοθεσία, με το σκεπτικό ότι οι ρυθμίσεις μετατρέπονται σε μόνιμο μηχανισμό στήριξης. 
Όσον αφορά το ερώτημά σας για το συνεταιριστικό ν. 4015/2011και την εφαρμογή του πράγματι, διεφάνησαν προβλήματα από την εφαρμογή αυτού του νόμου. Συγκροτήθηκε μετά τις εκλογές, ομάδα εργασίας, για να επεξεργαστεί τις αναγκαίες τροποποιήσεις. Αυτή, λοιπόν, ολοκλήρωσε τις εργασίες της και κατέθεσε ένα πόρισμα στις 20 Σεπτεμβρίου. Αυτό το επεξεργαζόμαστε νομικά και πολιτικά, θα μπει σε διαβούλευση και θα έλθει σύντομα στη Βουλή για να υπάρχουν οι αναγκαίες τροποποιήσεις. 
Στις τροπολογίες αυτές θα υπάρχει και ρύθμιση για την κατάργηση των επιχορηγήσεων που δίνονταν μέσω ΕΛΓΑ σε ΠΑΣΕΓΕΣ, ΓΕΣΑΣΕ και ΣΥΔΑΣΕ, άποψη για την οποία γνωρίζω ότι και στελέχη του Κομμουνιστικού Κόμματος που δραστηριοποιούνται στον αγροτικό χώρο συμφωνούν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θέλω ακόμη, κύριε Πρόεδρε –με την ανοχή σας- να πω δυο ειδήσεις που αφορούν στους αμπελοκαλλιεργητές. Η πρώτη είναι ότι από σήμερα έχουν πιστωθεί οι λογαριασμοί των αγροτών με την προκαταβολή του 50% της ενιαίας ενίσχυσης. Όπως ξέρετε και οι αμπελοκαλλιεργητές λαμβάνουν ενιαία ενίσχυση που φθάνει τα 43 ευρώ το στρέμμα. Πρόθεσή μας είναι και στη νέα προγραμματική περίοδο της ΚΑΠ 2014-2020 να συνεχιστεί αυτή η ενίσχυση. 
Το δεύτερο που θέλω να πω είναι ότι ήδη έχει κατατεθεί από τον ΕΛΓΑ στο Υπουργείο Οικονομικών –γιατί αναφερθήκατε και εσείς στις ζημιές πέρυσι από τον περονόσπορο- σχετικός πλήρης φάκελος για πρόγραμμα κρατικών οικονομικών ενισχύσεων ΠΣΕΑ ύψους 40,3 εκατομμυρίων ευρώ και για την αποζημίωση των αμπελοκαλλιεργητών για τον περονόσπορο το ύψος της πρότασης φθάνει τα 23 εκατομμύρια ευρώ. Μόλις έχουμε τη σύμφωνη γνώμη από το Υπουργείο Οικονομικών, θα κατατεθεί για έγκριση στην Ευρωπαϊκή Επιτροπή. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ. 
Ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών: Κύρωση της από 6 Σεπτεμβρίου Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του ν. 3986/2011 “Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015” (Α΄152), όπως ισχύει», της από 7 Σεπτεμβρίου Πράξης Νομοθετικού Περιεχομένου “Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3631/2008 (Α΄6)” (Α΄ 175) και άλλες διατάξεις».  
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής.
Στη σημερινή συνεδρίαση θα συζητηθούν τα άρθρα του νομοσχεδίου και οι τροπολογίες ως μία ενότητα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πόσο χρόνο θα διαθέσετε, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο χρόνος των εισηγητών, σύμφωνα με τον Κανονισμό, είναι οκτώ λεπτά και των Κοινοβουλευτικών Εκπροσώπων επίσης οκτώ λεπτά. Αν είναι λίγοι οι εγγεγραμμένοι, θα υπάρξει μια ανοχή στο χρόνο, κύριε Λαφαζάνη. Το ξέρετε αυτό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, όπως καταλαβαίνετε, ο Κανονισμός δεν λέει αυτό στη συζήτηση επί των άρθρων. Κατ’ οικονομία, θα μπορούσαμε πράγματι να πάμε σε μια ενότητα όπως το λέτε, αν και η τροπολογία η οποία κατετέθη, στην ουσία, συνιστά νομοσχέδιο και νομίζω ότι πρέπει να συζητηθεί στο τέλος χωριστά, γιατί η τροπολογία δεν εισήχθη καθόλου προς συζήτηση στην επιτροπή. 
Νομίζω ότι για να μπορέσουμε να καλύψουμε το θέμα στοιχειωδώς, πρέπει οι εισηγητές να έχουν ένα δεκαπεντάλεπτο -επί όλων των άρθρων αναφέρομαι- ενώ οι ομιλητές ένα επτάλεπτο, όπως γίνεται στη συζήτηση επί της αρχής. Νομίζω ότι αυτό δεν θα είναι επιβαρυντικό στην πορεία όλης της συζήτησης. Τουλάχιστον, όμως, θα είναι επαρκές…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, λέμε αυτά που αναφέρει ο Κανονισμός. Και σας είπα ότι θα υπάρξει ανοχή. Πάντως, η τροπολογία εγκαίρως διενεμήθη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν διενεμήθη εγκαίρως. Το ξέρετε πολύ καλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγκαίρως.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Κανονισμός δεν λέει αυτό. Ο Κανονισμός λέει ότι πηγαίνουμε άρθρο – άρθρο. Καταλαβαίνετε ότι εάν τον ακολουθήσουμε…</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Δεν το έχουμε κάνει ποτέ αυτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε. Εγώ έκανα μία ενδιάμεση πρόταση, η οποία είναι λογική. Και λέω: Εντάξει, να αποφύγουμε το άρθρο – άρθρο. Εάν, όμως, πάμε στα οκτώ λεπτά για τόσο κρίσιμα θέματα, είναι αδύνατον να ανταπεξέλθουμε.
Επομένως, αυτό που σας προτείνουμε είναι κάτι ενδιάμεσο, κάτι λογικό, που μπορεί να φέρει σε πέρας τη συζήτηση με κάποιο…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το Προεδρείο, κύριε Λαφαζάνη, δεσμεύεται –και το ξέρετε πάρα πολύ καλά, εσείς είστε παλιός Κοινοβουλευτικός- από τη Διάσκεψη των Προέδρων ότι αυτό θα γίνει σε μία συνεδρίαση. Λαμβάνοντας, λοιπόν, υπόψη τη δέσμευση που έχουμε από τη Διάσκεψη των Προέδρων, προχωράμε σε μία συνεδρίαση. 
Επειδή, όμως, είναι κατανοητό αυτό που λέτε, σας είπα εξ αρχής ότι θα υπάρξει μία ανοχή. Εδώ υπάρχει ανοχή στις κανονικές ημέρες. Σήμερα δεν θα υπάρξει; Γιατί να δημιουργούμε, λοιπόν, θέμα εκ του μη όντος; 
Ως εκ τούτου, το λόγο έχει ο εισηγητής της Νέας Δημοκρατίας κ. Ιορδάνης Τζαμτζής.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, εμείς δεν συμφωνούμε. Θέτουμε θέμα Κανονισμού. Να εφαρμοστεί ο Κανονισμός. Με τα οκτάλεπτα δεν βγαίνει αυτή η συζήτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είναι η απόφαση της Διάσκεψης των Προέδρων.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν υπάρχει απόφαση της Διάσκεψης των Προέδρων.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είναι απόφαση της Διάσκεψης των Προέδρων.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, καμία απόφαση. Η Βουλή αποφασίζει…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Τζαμτζής έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με συγχωρείτε. Μιλάμε για πράγματα, τα οποία είναι λογικά. Η Διάσκεψη των Προέδρων δεν αποφάσισε τίποτα περί του πώς θα συζητηθεί κατ’ άρθρον το νομοσχέδιο. Η απόφαση της Διάσκεψης των Προέδρων μιλούσε για δύο ή τρεις συνεδριάσεις.
Επίσης, η Βουλή εδώ κυρίαρχα αποφασίζει πώς θα διεξάγει τη συζήτηση επί των άρθρων.
Σας κάναμε μία πρόταση η οποία είναι λογική. Αν δεν την αντιλαμβάνεστε, δεν μπορούμε παρά να ζητήσουμε να εφαρμοστεί πλήρως ο Κανονισμός. Δεν μπορούν οι εισηγητές να μιλήσουν οκτώ λεπτά για ένα τεράστιο νομοσχέδιο, το οποίο έχει πολλά άρθρα και το κάθε άρθρο έχει ειδικές διατάξεις.
ΟΛΓΑ –</Speech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Μόνο τον τίτλο να πούμε κι ένα «ναι» ή «όχι», είναι μισή ώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Βαλαβάνη, μισό λεπτό.
Να συνεννοηθούμε να γίνουν 12 τα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνέχεια «όχι» λέτε. Ακούστε τι θα πω.
Κατ’ αρχάς, θα πούμε δώδεκα λεπτά και θα υπάρξει ανοχή. 
Επειδή, όμως, κύριε Λαφαζάνη, ήμουν κι εγώ, όπως γνωρίζετε, δικαιωματικά στη Διάσκεψη των Προέδρων, είχαμε πει για δύο συνεδριάσεις. Οι αποφάσεις κι εκεί λαμβάνονται κατά πλειοψηφία. Δεν λαμβάνονται κατά μειοψηφία. Κι επειδή για τις δύο συνεδριάσεις υπήρξε αντίρρηση εκ μέρους σας, επειδή είναι σημαντικό νομοσχέδιο κ.λπ., είπαμε ότι εάν υπάρξει εγγραφή πολλών ομιλητών, θα γίνει ενδιάμεση συνεδρίαση, πράγμα το οποίο έγινε. 
Άρα, λοιπόν, τηρείται κατά γράμμα η απόφαση της Διάσκεψης των Προέδρων.
Μπορούμε, λοιπόν, να ξεκινήσουμε με τον εισηγητή της Νέας Δημοκρατίας, τον κ. Τζαμτζή.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε, δεν μπορείτε να αρχίσετε, γιατί θα φύγουμε. Σας το λέω. Δεν δεχόμαστε τη διακωμώδηση των διαδικασιών. Αυτά τα οποία προτείνουμε είναι λογικά πράγματα. Δεν σας προτείνουμε παράλογα. Η Διάσκεψη των Προέδρων δεν μπορεί να αποφασίσει το πώς θα γίνει η κατ’ άρθρον συζήτηση. Κι εάν, όμως, αποφασίσει, η Βουλή είναι το κυρίαρχο όργανο. Αφήστε, λοιπόν, τα της Διάσκεψης των Προέδρων.
Εδώ σας κάνουμε, λοιπόν, μία λογική πρόταση. Μιλάμε για άρθρα μεγάλης σημασίας. Εάν ο εισηγητής έχει δώδεκα λεπτά και θέλει να μιλήσει για κάθε άρθρο, αυτό σημαίνει ότι για κάθε άρθρο θα πρέπει να έχει ενάμιση λεπτό ακριβώς, πέραν της τροπολογίας η οποία είναι τεράστια. Η τροπολογία είναι ένα νομοσχέδιο.
Σας κάνουμε, λοιπόν, μία λογική πρόταση, για να μπορέσουμε να τελειώσουμε σήμερα. Δεν πάμε στον Κανονισμό που λέει άρθρο – άρθρο, τέσσερα λεπτά κλπ., γιατί ξέρουμε ότι πράγματι μπορεί να κρατήσει πολύ η διαδικασία. Διευκολύνετε, όμως, κι εσείς. Μη μας λέτε δώδεκα λεπτά. Δεν γίνεται. Το καταλαβαίνετε κι εσείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πόσα λεπτά θέλετε, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας προτείναμε: Δεκαπέντε λεπτά για τους εισηγητές και επτά λεπτά για τους ομιλητές. Θα είναι πιο σύντομη αυτή η διαδικασία. Και η τροπολογία χωριστά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Οι ομιλητές έχουν οκτώ λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ωραία, οκτώ λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αντί για επτά που λέτε, είναι οκτώ. Αντί, λοιπόν, για οκτώ, λέμε δώδεκα και να πάει στα δεκαπέντε λεπτά. Με τα δεκαπέντε λεπτά θα μείνετε ικανοποιημένος;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, δεκαπέντε λεπτά και χωριστά η τροπολογία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τώρα, αλλάζετε όλο το σκεπτικό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η τροπολογία στο τέλος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Βορίδης έχει το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, επιτρέψτε μου. Το βασικό αντεπιχείρημα του κ. Λαφαζάνη είναι ότι αυτό θα πρέπει να συζητηθεί κανονικά χωριστά κ.λπ.. 
Όπως ξέρετε, κυρίαρχα το Σώμα έχει τη δυνατότητα να οργανώνει τον τρόπο της συζήτησης. Σε πεντέμισι χρόνια κοινοβουλευτικής παρουσίας εδώ –φαντάζομαι, όμως, υπάρχουν και άλλοι, παλαιότεροι- άρθρο – άρθρο, με την έννοια που το λέτε εσείς, δεν νομίζω να έχουμε συζητήσει ποτέ κανένα νομοσχέδιο.
Άρα, τώρα δεν έχει νόημα.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Την πρότασή σας για τα δεκαπέντε λεπτά στους εισηγητές εγώ τη θεωρώ εύλογη. Ούτως ή άλλως οι συνάδελφοι αγορητές έχουν οκτώ λεπτά στην κατ’ άρθρον συζήτηση. Επομένως, μπορούν να καλυφθούν. Απλώς, εγώ εκείνο που λέω είναι ότι δεν υπάρχει κανένας λόγος να κάνουμε ξεχωριστή συζήτηση για την τροπολογία. Θα τα πάμε όλα μαζί και σε αυτά τα δεκαπέντε λεπτά θα έχουμε χρόνο να τα καλύψουμε όλα.
Αυτή, κύριε Πρόεδρε, είναι η θέση της Νέας Δημοκρατίας για τη συζήτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, είπατε δεκαπέντε λεπτά οι εισηγητές και επτά λεπτά…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Οκτώ λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επτά είπατε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Οκτώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πρέπει να σας πω, λοιπόν, το εξής: Στην ουσία τα άρθρα του νομοσχεδίου συζητήθηκαν επί της αρχής. Όταν συζητούσαμε επί της αρχής, συζητούσαμε τα άρθρα κλπ.. Δεν είδα εγώ να γίνεται συζήτηση επί γενικών κατευθύνσεων. Τα άρθρα συζητούσαμε. 
Η απόφαση, λοιπόν, είναι δεκαπέντε λεπτά, μαζί με την τροπολογία.
Το λόγο έχει ο εισηγητής της Νέας Δημοκρατίας κ. Ιορδάνης Τζαμτζής για δεκαπέντε λεπτά.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, με το πρώτο άρθρο αίρεται η προϋπόθεση της πλειοψηφίας των 2/3 των μελών της Επιτροπής Δημοτικών Επιχειρήσεων, Τραπεζών, Οργανισμών Κοινής Ωφελείας και φορέων κοινωνικής ασφάλισης, προκειμένου να διατυπώσει γνώμη για το διορισμό του Προέδρου και Διευθύνοντος Συμβούλου στο ΤΑΙΠΕΔ. 
Τροποποιείται, λοιπόν, άμεσα η διαδικασία για να εναρμονιστεί με τα προβλεπόμενα στο άρθρο 49Α΄του Κανονισμού της Βουλής.
Σχετικά με το δεύτερο άρθρο, η κατάργηση της νομοθετικής υποχρέωσης του δημοσίου, ορίζεται για τη διατήρηση ελάχιστου ποσοστού στις εν λόγω ΔΕΚΟ και είναι ειλημμένη υποχρέωση της Ελληνικής Δημοκρατίας ήδη από το μεσοπρόθεσμο πρόγραμμα. 
Σε αυτό προβλέπεται ότι ένα ποσοστό της συμμετοχής του δημοσίου θα πρέπει να διατεθεί στο πλαίσιο του προγράμματος ιδιωτικοποιήσεων.
Σε κάθε περίπτωση, η κατάργηση του ελάχιστου ποσοστού δεν προδικάζει με κανέναν τρόπο το καθεστώς ιδιοκτησίας και δεν συνεπάγεται την απώλεια κάθε συμμετοχής ή ελέγχου του δημοσίου επί των υπό αποκρατικοποίηση εταιρειών.
Το ποσοστό που θα διατηρήσει το δημόσιο, καθώς και κάθε άλλη δικλίδα εξασφάλισης παροχής αγαθών κοινής ωφέλειας, θα καθοριστούν κατά το στάδιο διαπραγμάτευσης κάθε επιμέρους σύμβασης.
Με βάση το Δίκαιο περί Ανωνύμων Εταιρειών, ακόμα και μια μειοψηφική συμμετοχή παρέχει στον κάτοχο της εταιρείας δικαιώματα, όπως τη σύγκληση έκτακτης Γενικής Συνέλευσης, εγγραφή θεμάτων στην ημερήσια διάταξη και μία σειρά άλλων δικαιωμάτων που έχει η μειοψηφία.
Σε ό,τι αφορά την κατάργηση του καθεστώτος της προηγούμενης έγκρισης απόκτησης πακέτου 20% ή μεγαλύτερου σε εταιρείες εθνικής στρατηγικής σημασίας από τη Διϋπουργική Επιτροπή Αποκρατικοποιήσεων, οι αντίστοιχες ρυθμίσεις άλλων κρατών-μελών κρίθηκαν ήδη από το Δικαστήριο της Ευρωπαϊκής Ένωσης ότι αντιβαίνουν το ευρωπαϊκό δίκαιο και ιδιαίτερα, την ελεύθερη κυκλοφορία κεφαλαίων και την ελευθερία εγκατάστασης. Για τη συγκεκριμένη ρύθμιση υπάρχει ήδη προσφυγή της Ευρωπαϊκής Επιτροπής κατά της χώρας μας ενώπιον του Δικαστηρίου της Ευρωπαϊκής Ένωσης και η απόφαση αναμένεται στις αρχές Νοεμβρίου.
Πιο αναλυτικά ορίζονται: Για την ΕΥΑΘ και την ΕΥΔΑΠ οι μεταβιβάσεις μετοχών από το ελληνικό δημόσιο προς το ΤΑΙΠΕΔ είναι έγκυρες, έστω και αν έγιναν πριν την έναρξη ισχύος του νέου νόμου.
Για τα ΕΛΤΑ η Γενική Συνέλευση των μετόχων της ΕΛΤΑ Α.Ε. είναι το όργανο που αποφασίζει για όσα θέματα υπάγονται στην αρμοδιότητα της Γενικής Συνέλευσης. Το ελληνικό δημόσιο δεν συμμετέχει υποχρεωτικά στη μετοχική σύνθεση της ΕΛΤΑ Α.Ε.
Για τη ΔΕΗ η φράση «το ποσοστό συμμετοχής του ελληνικού δημοσίου» καταργείται. Το ελληνικό δημόσιο, ως μέτοχος της ΔΕΗ, παρίσταται στη Γενική Συνέλευση και εκπροσωπείται από τον Υπουργό Οικονομικών.
Για τα ΕΛΠΕ ορίζεται ότι η εταιρεία μέσα σε έξι μήνες υποχρεούται με σχετική απόφαση της Γενικής Συνέλευσης των μετόχων να προσαρμόσει το καταστατικό της. Επικυρώνεται η μεταβίβαση των μετοχών της ΕΛΠΕ Α.Ε., κυριότητας του ελληνικού δημοσίου, προς το ΤΑΙΠΕΔ, που έγινε με την υπ’ αριθμόν 187 απόφαση της Διϋπουργικής Επιτροπής Αναδιαρθρώσεων και Αποκρατικοποιήσεων. Ακόμη, το δημόσιο μπορεί να διαθέτει σε επενδυτές ποσοστό μέχρι 100% της εκάστοτε συμμετοχής του στο εκάστοτε μετοχικό κεφάλαιο της εταιρείας.
Για τον ΟΠΑΠ το δημόσιο μπορεί να διαθέτει σε επενδυτές ποσοστό μέχρι 100%. Η Γενική Συνέλευση καθεμιάς από τις Α.Ε. πρέπει να πάρει ανάλογες αποφάσεις.
Με το άρθρο 11 του ν. 3631 καταργείται η έγκριση της Διϋπουργικής Επιτροπής Αποκρατικοποιήσεων για απόκτηση από άλλο μέτοχο, εκτός του ελληνικού δημοσίου δικαιωμάτων ψήφου που εκπροσωπούν ποσοστό μεγαλύτερο του 20% του μετοχικού κεφαλαίου.
Τέλος, στο άρθρο 2 προστίθεται παράγραφος η οποία ορίζει ότι πριν την αξιοποίηση με οποιονδήποτε τρόπο από το ΤΑΙΠΕΔ των μετοχών των ανωνύμων εταιρειών που αναφέρονται στην πράξη νομοθετικού περιεχομένου, η Επιτροπή Οικονομικών Υποθέσεων της Βουλής διατυπώνει προτάσεις και παρατηρήσεις επί της προκήρυξης ή της πρόσκλησης εκδήλωσης ενδιαφέροντος τις οποίες το Ταμείο οφείλει να λαμβάνει υπ’ όψιν κατά την κατάρτιση της προκήρυξης ή της πρόσκλησης, στο πλαίσιο εκπλήρωσης του σκοπού που του έχει ανατεθεί.
Σχετικά με το τρίτο άρθρο επιδιώκεται η συμπλήρωση και η τροποποίηση διατάξεων του ν. 3986/2011 και άλλων διατάξεων, ώστε να επιταχυνθεί η διαδικασία αξιοποίησης των ακινήτων του δημοσίου, η οποία αποτελεί έναν από τους βασικούς στόχους του Προγράμματος Αποκρατικοποιήσεων.
Με τις προτεινόμενες διατάξεις αντιμετωπίζονται σημαντικά προβλήματα που ανακύπτουν κατά τη διαδικασία αξιοποίησης των δημόσιων ακινήτων, καθυστερώντας και παρακωλύοντας τον επιδιωκόμενο σκοπό μείωσης του δημοσίου χρέους. Οι βελτιώσεις που επέρχονται στο θεσμικό πλαίσιο θα επιταχύνουν τις μελλοντικές αποκρατικοποιήσεις, με την άρση των γραφειοκρατικών εμποδίων και καθυστερήσεων, με σκοπό τη διευκόλυνση των επενδύσεων, με ταυτόχρονη τήρηση της αρχής της νομιμότητας όσον αφορά την αδειοδότηση, δεύτερον, με τη γρήγορη περαίωση εκκρεμοτήτων από αναγκαστικές απαλλοτριώσεις επί των δημοσίων ακινήτων, τρίτον, με την αποσαφήνιση του θεσμού της επιφάνειας και τον ορισμό συστήματος φορολόγησης του δικαιώματος, τέταρτον, με τη δημιουργία πλαισίου πώλησης και επαναμίσθωσης, Sale-and-Lease-Back, δημοσίων ακινήτων ως μέσου αξιοποίησης των περιουσιακών στοιχείων που περιέρχονται στο Ταμείο, πέμπτον, με τη δημιουργία ενιαίου Μητρώου Ακίνητης Περιουσίας, ΜΑΠ, για την καταγραφή και συνεπώς, την αποτελεσματικότερη διαχείριση και αξιοποίηση της δημόσιας περιουσίας, έκτον, με την ενίσχυση του ρόλου της Γενικής Γραμματείας Δημόσιας Περιουσίας ως καθ’ ύλην αρμόδιου φορέα για την εποπτεία του ελέγχου και συντονισμού της κυβερνητικής πολιτικής ως προς τη διοίκηση, διαχείριση και αξιοποίηση της δημόσιας περιουσίας και την αναβάθμιση της ΕΤΑΔ Α.Ε. ως ενιαίου φορέα διαχείρισης ακινήτων της δημόσιας περιουσίας.
Σημαντικό στοιχείο στο άρθρο 3 είναι οι ρυθμίσεις για το παραθεριστικό χωριό. Η δημιουργία παραθεριστικών-τουριστικών χωριών είναι επιτρεπτή μόνο σε δημόσια ακίνητα, τα οποία καθορίζονται από πριν ως κατάλληλες περιοχές. Όλα γίνονται μετά από ολοκληρωμένο χωρικό-πολεοδομικό σχεδιασμό, αντίστοιχο με αυτόν που προβλέπεται στην ισχύουσα πολεοδομική νομοθεσία.
Ο σχεδιασμός συμμορφώνεται με τις συνταγματικές επιταγές, εγκρίνεται με προεδρικό διάταγμα από το Συμβούλιο της Επικρατείας, του ΕΣΧΑΔΑ του δημοσίου ακινήτου. Ακολουθεί μελέτη περιβαλλοντικών επιπτώσεων και στρατηγική πολεοδομική μελέτη. Το ΕΣΧΑΔΑ εκπονείται εντός του πλαισίου του Εθνικού Χωροταξικού Σχεδιασμού και πρέπει να είναι σύμφωνο με τις επιλογές και κατευθύνσεις του Γενικού Πλαισίου Χωροταξικού Σχεδιασμού που προβλέπεται.
Σε όλα τα στάδια σχεδιασμού του ακινήτου συμπράττει πλέον ο Υπουργός Περιβάλλοντος, Ενέργειας και Κλιματικής Αλλαγής, ενώ στην ΚΥΑ με την οποία εγκρίνεται η πολεοδόμηση συμπράττει και ο Υπουργός Τουρισμού. Υπάρχουν όλες οι διασφαλίσεις ότι θα γίνονται όλα σύννομα, με μελέτες και με σεβασμό στο περιβάλλον.
Σχετικά με το τέταρτο άρθρο, ρυθμίζονται κατεπείγοντα θέματα των Υπουργείων Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού. Ορίζεται, λοιπόν, ότι τα φορολογικά έσοδα που αποδίδονται σε πανεπιστημιακά ιδρύματα θα αποδίδονται πλέον στον κρατικό προϋπολογισμό.
Αναστέλλεται από 1/11/2012 η εφαρμογή των διατάξεων του τελευταίου εδαφίου της παραγράφου 2 του άρθρου 29 του ν. 4024/2011, σχετικά με την κατανομή της μείωσης των αποδοχών των υπαλλήλων που υπάγονται στις διατάξεις του άρθρου 4 του Κεφαλαίου Β’ του ιδίου νόμου.
Επιδιώκεται η διευκόλυνση της ομαλής χρηματοδότησης των υπό εκτέλεση και μελλοντικών συγχρηματοδοτούμενων έργων, όχι μόνο των κρατικών, αλλά και των δήμων, με τη χορήγηση πρόσθετης προκαταβολής μέχρι του ποσοστού του 10%. Χορηγείται παράταση αδείας στις εταιρείες τρίτης έως έβδομης τάξης μέχρι την 30ή Ιουνίου του 2013, ώστε να συνεχιστεί απρόσκοπτα η υλοποίηση των έργων που έχουν. Καταργείται η υποχρέωση των μηχανικών περί καταβολής εισφοράς ποσοστού 2% του ΤΕΕ για τις πάσης φύσεως λειτουργίες των δαπανών που υπολογίζονται επί της συμβατικής συνομολογούμενης ή της νομίμου αμοιβής τους.
Κυρίες και κύριοι συνάδελφοι, το άρθρο 4 συμπληρώνει διατάξεις που δίνουν λύσεις και βοηθούν την επανεκκίνηση της οικονομίας της χώρας. Με το άρθρο 5 πραγματοποιούνται τροποποιήσεις διατάξεων του Προεδρικού Διατάγματος 237/1986 που αφορούν το Επικουρικό Κεφάλαιο των ασφαλιστικών εταιρειών. Από τον κύριο Υπουργό έχουν γίνει ουσιαστικές βελτιώσεις στο άρθρο 5, κάτι που ζητήσαμε όλες οι πλευρές. Σημαντικό σημείο είναι η αλλαγή που αφορά την καταβολή χρηματικής ικανοποίησης λόγω ψυχικής οδύνης από το Επικουρικό Κεφάλαιο. Έτσι, συνεχίζει να υπάρχει χρηματική αποζημίωση λόγω ψυχικής οδύνης μέχρι του ποσού των 6.000 ευρώ για κάθε δικαιούχο και φυσικά, ορίζονται για τη ζημιά και την ηθική βλάβη οι κατηγορίες ατυχημάτων για τις οποίες ισχύουν τα προβλεπόμενα κατώτατα όρια αποζημιώσεων.
Ορίζονται ακόμη τα ποσοστά που καταβάλλονται για κάθε ύψους αποζημίωση για ζημιά, καθώς και το κατώτατο όριο. Το Επικουρικό Κεφάλαιο υποχρεούται στην καταβολή αποζημίωσης και πέραν των 100.000 ευρώ σε πρόσωπα που ζημιώθηκαν με αναπηρία, η φύση και ο βαθμός της οποίας, καθώς και το ύψος της αποζημίωσης θα οριστούν με κοινή απόφαση των Υπουργών Οικονομικών και Εργασίας και Κοινωνικής Ασφάλισης, που εκδίδεται μετά από γνώμη του ΚΕΠΑ.
Η ρύθμιση της παραγράφου αυτής καταλαμβάνει και τις ίδιες γεγενημένες αξιώσεις κατά του Επικουρικού Κεφαλαίου, χωρίς να θίγει αξιώσεις που έχουν επιδικασθεί με οριστική δικαστική απόφαση. Οι δικαιούχοι μπορούν να διεκδικήσουν το υπόλοιπο ποσό της ζημιάς από την κοινή εκκαθάριση. Οι τόκοι που υποχρεούται να καταβάλει το Επικουρικό Κεφάλαιο υπολογίζονται με επιτόκιο 6% ετησίως.
Ορίζεται ακόμη ότι το επικουρικό κεφάλαιο είναι υποχρεωμένο πριν τη λήξη κάθε διμήνου να ενημερώνει την Τράπεζα της Ελλάδος για το ύψος των εισφορών που εισέπραξε, καθώς και ποιες επιχειρήσεις δεν κατέβαλαν εισφορά. Ορίζεται ακόμη ότι αναστέλλεται κάθε αναγκαστική εκτέλεση σε βάρος του Επικουρικού Κεφαλαίου είτε εις χείρας είτε εις χείρας τρίτων από την έναρξη ισχύος του παρόντος μέχρι την 31η Δεκεμβρίου 2016.
 Απαγορεύεται επίσης ο συμψηφισμός των εισφορών των μελών του με τυχόν οφειλές του επικουρικού κεφαλαίου προς αυτά. 
Τέλος, με απόφαση του Υπουργού Οικονομικών εκδίδεται με εισήγηση της Τράπεζας της Ελλάδος μπορούν να ορίζονται ειδικές προϋποθέσεις καταβολής αποζημιώσεων από το επικουρικό κεφάλαιο, σε περίπτωση ανάκλησης της αδείας λειτουργίας, λόγω παράβασης της νομοθεσίας ή πτώχευση της ασφαλιστικής επιχείρησης. 
Σχετικά με το έκτο άρθρο ρυθμίζονται τα θέματα που αφορούν τον ειδικό φόρο κατανάλωσης στο πετρέλαιο. Καθιερώνεται ενιαίος συντελεστής ειδικού φόρου κατανάλωσης στο πετρέλαιο στα 330 ευρώ ανά χιλιόλιτρο στο πετρέλαιο κίνησης, θέρμανσης, στο φωτιστικό πετρέλαιο κίνησης θέρμανσης και στο βιοντίζελ. 
Η εξομοίωση των συντελεστών στο πετρέλαιο έχει ένα στόχο. Να αντιμετωπίσει το λαθρεμπόριο. Παραμένει όμως η δυνατότητα να δοθεί με την παράγραφο 8β του άρθρου 36 του ν. 3986/2011 το επίδομα θέρμανσης στους καταναλωτές πετρελαίου. Η φορολογία που ακολουθεί το πετρέλαιο με την διάταξη της υποπαραγράφου δ΄ της παραγράφου 1 προβλέπει ρητά τη δυνατότητα καταβολής του επιδόματος θέρμανσης μέσω των τραπεζών, ώστε να εξασφαλιστεί η άμεση χορήγηση του επιδόματος θέρμανσης στους δικαιούχους και πρέπει να τονιστεί ότι φέτος ενώ δεν ήταν εγγεγραμμένο στον προϋπολογισμό κανένα κονδύλιο, η Κυβέρνηση με 80 εκατομμύρια θα χρηματοδοτήσει για μέχρι τέλος του χρόνου την επιστροφή του ειδικού φόρου κατανάλωσης στους καταναλωτές πετρελαίου, αυτούς που θα πάρουν πετρέλαιο θέρμανσης. 
Με την τροπολογία 38 που εισάγει η Κυβέρνηση με την πρώτη παράγραφο εξασφαλίζεται ικανός χρόνος και από ένα τρίμηνο αυξάνεται σε έξι μήνες για την ολοκλήρωση της αποτίμησης από τον ή τους νόμιμους ελεγκτές του συνόλου των μεταβιβαστέων περιουσιακών στοιχείων και κατόπιν για τον οριστικό καθορισμό του ποσού της διαφοράς κατά την παράγραφο 13 του ίδιου νόμου από την Τράπεζα της Ελλάδος. 
Ρυθμίζονται ακόμη θέματα σχετικά με την αποπληρωμή των δανείων που έχουν πάρει από το Ταμείο Παρακαταθηκών και Δανείων οι ΟΤΑ Α’ και Β’ βαθμού, τα νομικά πρόσωπα δημοσίου και ιδιωτικού δικαίου που έχουν ιδρύσει αυτοί οι σύνδεσμοι και οι δημοτικές επιχειρήσεις αυτών για να ενισχυθεί η βιωσιμότητά τους και να συνεχιστεί χωρίς προβλήματα η λειτουργία τους. 
Οι ρυθμίσεις αυτές έχουν σχέση πιθανώς, πρώτον με τη μείωση κατά μισή μονάδα του ποσοστού του τόκου και δεύτερον, επιμηκύνεται η διάρκεια αποπληρωμής των δανείων και τα μέτρα αυτά δίνουν δυνατότητα να εισρεύσουν χρήματα στα ταμεία των δήμων. 
Ορίζονται ακόμη τα εξής. Παρατείνεται από τη λήξη της 10-10-2012 και ως 30-6-2013 η λειτουργία των υφισταμένων διεθνών λεωφορειακών γραμμών, μεταξύ της χώρας μας και χωρών που δεν είναι μέλη της Ευρωπαϊκής Ένωσης. 
Καταργείται η προβλεπόμενη εισφορά ασφαλισμένου ποσοστού 4,950 τοις χιλίοις επί των τιμών των βενζινών και των πετρελαίων υπέρ του τομέα επικουρικής ασφάλισης πρατηριούχων υγρών καυσίμων. Περιέρχονται στο ελληνικό δημόσιο κατά πλήρη και αποκλειστική κυριότητα τα ακίνητα που βρίσκονται στην έκταση του Μητροπολιτικού χώρου  Ελληνικού Αγίου Κοσμά και επιπλέον μεταβιβάζονται στο ΤΑΙΠΕΔ και ακίνητα επί των Οδών Μεσογείων 96 στην Αθήνα, Ανδρέα Παπανδρέου 37 στο Μαρούσι και Κηφισίας 39 πάλι στο Μαρούσι. 
Επιπλέον, επιλύονται θέματα και εκκρεμότητες που αφορούν τα Υπουργεία Δικαιοσύνης, το Υπουργείο Παιδείας καθώς επίσης ρυθμίζονται και θέματα του ΤΑΙΠΕΔ. 
Θα ήθελα, όμως, ακόμη κύριε Υπουργέ, να σταθώ πολύ σύντομα σε μια τροπολογία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου κύριε Πρόεδρε, μισό λεπτό ακόμη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε και οκτώ λεπτά στη δευτερολογία σας.</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ουσιαστικά θα το εξαντλήσω κύριε Πρόεδρε.
Θέλω να σταθώ στην τροπολογία 33, την οποία έχουμε καταθέσει πολλοί συνάδελφοι σχετικά με τη μείωση των αποδοχών και τον καθορισμό ανώτατου πλαφόν σε στελέχη των ΔΕΚΟ. 
Με την ψήφιση του ν. 3833/2010 η Κυβέρνηση προσπάθησε να περικόψει τις αποδοχές των εργαζομένων στις ΔΕΚΟ. Τότε όμως εξαιρέθηκαν τα διευθυντικά στελέχη. Είχε οριστεί οροφή 4.000 ευρώ μεικτά και κούρεμα 10% σε μισθούς πάνω από 1.800 ευρώ. Τότε, όμως, υπήρξε ένα σταδιακό ξήλωμα της διάταξης. Τον Ιούλιο του 2012 ο κ. Σταϊκούρας ζήτησε την άμεση εφαρμογή των διατάξεων του νόμου, ζητώντας να ενημερωθεί ποιοι από τους εποπτευόμενους φορείς των Υπουργείων έχουν συμμορφωθεί και έχουν μειώσει τις αποδοχές των μελών των διοικήσεων διαφόρων συμβούλων και άλλων στελεχών. 
Σήμερα υπάρχουν αμοιβές από 12.000 έως 25.000 ευρώ σε στελέχη, όταν ο Πρόεδρος του Αρείου Πάγου παίρνει 4.500 ευρώ. Είναι θέμα δεοντολογίας και ηθικής τάξεως να γίνουν άμεσα περικοπές την ώρα που οι συμπολίτες μας έχουν πολύ σοβαρά προβλήματα. 
Προτείνουμε, λοιπόν, στους φορείς και στις τράπεζες που το δημόσιο έχει την πλειοψηφία ή η διοίκηση δεν ασκείται από το μέτωπο της μειοψηφίας, κανενός στελέχους οι αποδοχές να μην υπερβαίνουν τις αποδοχές του Γενικού Γραμματέα του Υπουργείου. Η διάταξη αυτή μπορεί να ορίσει ένα ανώτατο πλαφόν, τις αποδοχές του Γενικού Γραμματέα του Υπουργείου και αυτό θεωρούμε ότι είναι πολύ σωστό. Ως ημερομηνία έναρξης ορίζεται η 1η Σεπτεμβρίου του 2012. 
Κυρίες και κύριοι συνάδελφοι, με τις διατάξεις του νόμου αποσαφηνίζονται μια σειρά θεμάτων και ουσιαστικά βοηθιέται και επιταχύνεται η διαδικασία των αποκρατικοποιήσεων. Αποκρατικοποιήσεις και αξιοποιήσεις της ακίνητης περιουσίας του δημοσίου που πραγματικά θα ωφελήσουν τους πολίτες γιατί θα αφαιρέσουν βάρος από πάνω τους. Αποκρατικοποιήσεις οι οποίες θα βοηθήσουν την εθνική οικονομία βοηθώντας στην επανεκκίνηση της. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην Έκθεση της Αίθουσας Ελευθερίου Βενιζέλου και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και ένας εκπαιδευτικός από το 2ο Δημοτικό Σχολείο Θρακομακεδόνων.
 Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει η εισηγήτρια του ΣΥΡΙΖΑ-ΕΚΜ κυρία Όλγα Βαλαβάνη.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Θα ήθελα να διαμαρτυρηθώ στο Σώμα γιατί μπαίνουμε σε μια διαδικασία, συζητώντας –αφήνω το νομοσχέδιο- μόνο την τροπολογία «σκούπα» που έχει δέκα οκτώ διαφορετικά ζητήματα από τα οποία, αν θέλαμε με αξιοπρέπεια να τα παρουσιάσουμε, θα σας έλεγα, ότι θα θέλαμε τουλάχιστον ένα λεπτό το ζήτημα. Να πούμε μόνο τον τίτλο και ένα λόγο για το καθένα. Καταλαβαίνετε ότι αυτό είναι αδύνατον, και γι’ αυτό κάναμε μια πολύ λογική πρόταση, όχι να τηρηθεί ο Κανονισμός, αλλά εντελώς συμβιβαστικά να υπάρξει σε δεύτερη φάση αναφορά σε αυτή την τροπολογία. 
Δεν θα μιλήσω για τα άρθρα 1,2,3, που αποτελούν και την ουσία του νομοσχεδίου και στα οποία αναφέρθηκα χθες, μέσω των οποίων το δημόσιο αποχωρεί πλήρως από τις επιχειρήσεις στρατηγικής σημασίας, από τις κοινωφελείς και από αυτές που είναι περισσότερο κερδοφόρες σε μια τέτοια δύσκολη περίοδο. Μέσω αυτών των άρθρων επιχειρείται να εκποιηθεί το σύνολο της δημόσιας γης με σχέδια ανοικτά στο να μαζευτεί -και δεν το καλύπτει αυτό το ότι το άρθρο 5Α το πήρε πίσω ο κύριος Υπουργός- στο ΤΑΙΠΕΔ το σύνολο της περιουσίας των ΝΠΔΔ, δημόσιων επιχειρήσεων και Οργανισμών Τοπικής Αυτοδιοίκησης, έτσι ώστε να φτιαχτεί ένα ταμείο εγγυοδοσίας για τους δανειστές -αυτή είναι και η ουσία- με όλες τις συνέπειες που έχει αυτό βέβαια. Δεν είμαι σε θέση να πω δυστυχώς, λόγω χρόνου, κάτι παραπάνω. 
Περνώ κατευθείαν στο άρθρο 4 παράγραφο 1, για τη ληστεία του πόρου 0,5% επί των εισαγόμενων ειδών του Εθνικού Μετσοβείου Πολυτεχνείου και των υπόλοιπων πολυτεχνείων της χώρας, καθώς και του Πανεπιστημίου Θεσσαλονίκης. 
Επιχειρείται με την παράγραφο 1 του άρθρου 4 νέα ωμή παρέμβαση περιορισμού της χρηματοδότησης και των εσόδων των ΑΕΙ σε έκταση αχρήστευσής τους, καθώς αφαιρείται ύψος χρηματοδότησης όσο το σύνολο της χρηματοδότησης από τον κρατικό προϋπολογισμό που δώσατε πέρυσι. 
Η εμμονή στη ληστεία αυτού του πόρου, είτε πρόκειται να περάσει στη κεντρική διοίκηση, όπως προτείνετε, για να περάσει έπειτα στο ΤΑΙΠΕΔ είτε επειδή πρόκειται να τον καταργήσετε -εισακούγοντας την εισήγηση που έκανε η Ένωση Βιομηχανιών Βορείου Ελλάδας στην task force της τρόικα αυτό το Φλεβάρη για την κατάργησή του- θα έχει καταστροφικά αποτελέσματα για την ανώτατη εκπαίδευση. Αλλά αυτό δεν φαίνεται να σας απασχολεί. Καλούμε κάθε Βουλευτή να πάρει θέση γι’ αυτό και την ευθύνη του.
Όσον αφορά τους μισθούς των εργαζομένων στο Υπουργείο Οικονομικών, στηρίζουμε τη διάταξη που «παγώνει», έστω και προσωρινά την περαιτέρω μείωση των αποδοχών των υπαλλήλων του Υπουργείου Οικονομικών, όχι επειδή συμφωνούμε με το σκεπτικό της ή με την πολιτική που ακολουθείται, αλλά επειδή στηρίζουμε την πάλη ενάντια στη λιτότητα, για την άμεση αποκατάσταση σε πρώτη φάση τουλάχιστον των μειώσεων σε όλο το δημόσιο και ιδιωτικό τομέα, πριν από όλα για την άμεση ανακούφιση των ίδιων των εργαζομένων που σήμερα εξαθλιώνονται, αλλά και επειδή η αύξηση του εισοδήματος της εργαζόμενης συντριπτικής πλειοψηφίας της ελληνικής κοινωνίας αποτελεί κρίσιμο παράγοντα επανεκκίνησης της πραγματικής οικονομίας στις σημερινές καταστροφικές συνθήκες. 
Η παράγραφος 3 μιλάει για τη δυνατότητα χορήγησης προκαταβολής μέχρι 10% του ποσού της σύμβασης σε έργα συγχρηματοδοτούμενα και ΣΔΙΤ, που επεκτείνονται και στους ΟΤΑ επίσης. Είναι προφανές ότι με τη ρύθμιση αυτή διευκολύνονται κυρίως οι μεγάλοι τεχνικοί όμιλοι που έχουν ήδη ή διεκδικούν τις σχετικές συμβάσεις στο πλαίσιο της εκχώρησης αρμοδιοτήτων του δημόσιου τομέα και ιδιωτικοποίησης λειτουργιών του κράτους για δρόμους, σκουπίδια, αεροδρόμια, λιμάνια κ.λπ.. 
Ας σημειωθεί ότι αυτοί που ωφελούνται είναι αυτοί που μπορούν να εξασφαλίσουν –οι μόνοι ουσιαστικά σήμερα- και δάνεια από τις τράπεζες. Αν πράγματι θέλετε να αυξήσετε τη ρευστότητα και να πιάσει τόπο για έργα, πληρώστε τους απλήρωτους λογαριασμούς- «βουνό» στους μικρούς εργολάβους στους δήμους και στο δημόσιο που καθημερινά καταστρέφονται. 
Όσον αφορά την παράγραφο 4, για την επέκταση μέχρι 30 Ιουνίου του 2013 των βεβαιώσεων εγγραφής στο μητρώο εργοληπτικών επιχειρήσεων των εταιριών τρίτης ως έβδομης τάξης, συμφωνούμε, αν και δεν αποτελεί οποιουδήποτε είδους λύση.
Η κατάσταση είναι τραγική. Εκατοντάδες μικροεργολάβοι δεν μπορούν να ανταποκριθούν στις σημερινές συνθήκες και έχουν κλείσει. Είναι φανερό ότι αν θέλετε όντως να δώσετε λύση, από τη μια θα πρέπει να αναθεωρηθούν προς τα κάτω τα κριτήρια αξιολόγησης και να αντικειμενοποιηθούν στις σημερινές συνθήκες, από την άλλη θα πρέπει να αναθερμανθεί ο κλάδος κατασκευής των υποδομών με αύξηση του Προγράμματος Δημοσίων Επενδύσεων, ώστε να εξασφαλιστεί ο καθοριστικός του ρόλος στην αναπτυξιακή διαδικασία και να σταματήσει το ότι και τα μικρά και μεσαία έργα τα λυμαίνονται τελικά οι μεγάλοι τεχνικοί όμιλοι. 
Παράγραφος 5. Αφορά το στραγγαλισμό του Τεχνικού Επιμελητηρίου Ελλάδας μέσω της κατάργησης των μη δημόσιων και απολύτως ανταποδοτικών πόρων του 2% και 2‰ αντίστοιχα, που εισπράττει το ΤΕΕ από τους μελετητές και τους συνδέσμους εργοληπτών, οι οποίοι έχουν δηλώσει ότι δέχονται να συνεχίσουν να το καταβάλλουν, γιατί το καταβάλλουν έναντι νομικών και άλλων ανταποδοτικών υπηρεσιών.
Οι πόροι αυτοί αποτελούν πάνω από το 60% των ετήσιων εσόδων του ΤΕΕ και χάρη σε αυτούς έχει τη δυνατότητα να ασκεί -και μάλιστα δωρεάν- το ρόλο του συμβούλου του ελληνικού κράτους για τεχνικά θέματα. Το ερώτημα είναι, θέλετε να διαλύσετε το Τεχνικό Επιμελητήριο Ελλάδας, έναν ιστορικό φορέα που δρα από το 1923 στην Ελλάδα ως προς αυτό του το ρόλο και να το μετατρέψετε σε απλή επαγγελματική οργάνωση; Έτσι ώστε να μη σας ενοχλεί σε σχέση με τα καταστροφικά για το περιβάλλον και την οργανωμένη δόμηση σχέδιά σας, όπως αυτά αποτυπώνονται στο Τρίτο Άρθρο αυτού του νομοσχεδίου, που εισάγει μέχρι και ιδιωτική χωροταξία;
Σκοπεύετε να ιδιωτικοποιήσετε τις λειτουργίες του θεσμικού τεχνικού συμβούλου του κράτους αντί πανάκριβων αναθέσεων σε μεγάλα ιδιωτικά τεχνικά γραφεία; Δώστε μας απαντήσεις, ώστε όχι μόνο εμείς, αλλά όλοι οι Βουλευτές να ξέρουν τι ακριβώς ψηφίζουν. Επίσης, να λάβετε υπ&apos; όψιν σας ότι το ΤΕΕ έχει διακόσιους εξήντα εργαζόμενους. Αν επιμείνετε να το στραγγαλίσετε με αυτό τον τρόπο οικονομικά, σημαίνει ότι και αυτούς τους πετάτε στο δρόμο. 
Το προτεινόμενο Άρθρο πέμπτο έχει σαν αποτέλεσμα να επιδεινωθεί η προσωπική τραγωδία δεκάδων χιλιάδων θυμάτων αυτοκινητιστικών ατυχημάτων και των οικογενειών τους, χωρίς οι ίδιοι να έχουν οποιαδήποτε ευθύνη επειδή χτυπήθηκαν από όχημα που η εταιρία του είχε κλείσει ή είχε ανακληθεί η άδειά της στη χώρα με τον υψηλότερο δείκτη αυτοκινητιστικών ατυχημάτων στην Ευρώπη.
Είναι ξεκάθαρο ότι στις περιπτώσεις αυτές η ευθύνη βαραίνει αποκλειστικά από τη μια εταιρείες τύπου «ΑΣΠΙΔΑ», που ρήμαξαν τους πελάτες τους, και από την άλλη το κράτος και την Τράπεζα της Ελλάδας, που δεν άσκησαν τον εποπτικό τους ρόλο, παρά μόνο όταν ήταν πολύ αργά για οτιδήποτε. 
Η τροποποίηση-επαναδιατύπωση που κατέθεσε ο κύριος Υπουργός αργά χθες το βράδυ, μετά τα μεσάνυχτα, δεν τροποποιεί με κανένα ουσιώδη τρόπο την προτεινόμενη διάταξη. Το να επιδικάζετε στις οικογένειες θυμάτων θανατηφόρων τροχαίων, στη σύζυγο ή στο σύζυγο, στα παιδιά ή στη μάνα και στον πατέρα που έχασαν το παιδί τους, ποσό μέχρι 6.000 ευρώ αποτελεί εμπαιγμό, ενώ ακόμη μεγαλύτερο εμπαιγμό αποτελεί η παραπομπή τους για τα υπόλοιπα στον εκκαθαριστή της εταιρείας, όταν ο Πρόεδρος του Επικουρικού κ. Ζορμπάς μάς διαβεβαίωσε την προηγούμενη εβδομάδα -κατά τις ακροάσεις της Επιτροπής Οικονομικών Υποθέσεων της Βουλής- ότι εδώ και δυο δεκαετίες δεν έχει προκύψει υπόλοιπο από αυτές τις εκκαθαρίσεις. Με άλλα λόγια, εδώ πρόκειται για νομοθετική κοροϊδία, γιατί αυτό το νομοθετείτε κιόλας.
Είναι ντροπή επίσης να κουρεύονται οι αποζημιώσεις και να μπαίνει πλαφόν αποζημίωσης 100.000 για ανθρώπους που μπορεί να περάσουν όλη την υπόλοιπη ζωή τους κατάκοιτοι. Η προτεινόμενη νυχτερινή τροποποίηση με την πρόβλεψη αποζημίωσης για ορισμένες κατηγορίες αναπηρίας, που δεν αναφέρονται, αλλά θα οριστούν με κοινή απόφαση του Υπουργού Οικονομικών και του Υπουργού Εργασίας και Κοινωνικής Ασφάλισης -και τις διαθέσεις των δύο Υπουργείων τις ξέρουμε, μέχρι και στα επιδόματα των ΑΜΕΑ θέλουν να βάλουν χέρι και να τα κόψουν- σε ύψος πάνω από 100.000, που επίσης αυτό το ύψος μένει απροσδιόριστο και θα καθοριστεί από τους δυο Υπουργούς, δεν αλλάζει με οποιοδήποτε ουσιαστικό τρόπο την εικόνα. 
Απλώς με τις δυο παραπάνω τροποποιήσεις επιχειρείται από το Υπουργείο Οικονομικών ένας ελιγμός, ώστε να γίνει υφαρπαγή της ψήφου των Βουλευτών της τρικομματικής Συμπολίτευσης, που στην Επιτροπή είχαν δηλώσει όλοι, χωρίς εξαίρεση, αντίθετοι στη διάταξη. 
Όποιος από αυτούς αντιμετωπίσει τις τροποποιήσεις ως σανίδα σωτηρίας για να υπαναχωρήσει «χρυσώνοντας το χάπι», θα έχει αποδείξει ότι η αντίθεσή του δεν πήγαζε από λόγους ουσίας, αλλά από δισταγμό να αντιμετωπίσει την κοινωνική κατακραυγή. Τι έγινε, αλήθεια, με τη θέση τους ότι το άρθρο θα πρέπει να αποσυρθεί και να επιστρέψει ως άρθρο ή χωριστό νομοσχέδιο μετά από διαβούλευση με όλους τους ενδιαφερόμενους φορείς; Πότε έγινε αυτή η διαβούλευση;
Ως προς τις υπόλοιπες διατάξεις που μένουν και τυπικά ανέπαφες, ντροπή να μην αποζημιώνονται τα θύματα επειδή ο οδηγός προκάλεσε εσκεμμένο ατύχημα. Δυο φορές ντροπή να θεσπίζεται το ακατάσχετο των κεφαλαίων του επικουρικού για τελεσίδικες δικαστικές υποθέσεις, μετατρέποντας έτσι το σοβαρό οικονομικό έλλειμμα του ταμείου σε ακόμα σοβαρότερο δικαιϊκό έλλειμμα.
Η λογική αυτή οδηγεί να πληρώσουν αυτοί που δεν έχουν καμία ευθύνη, αποκλειστικά για ταμειακούς εισπρακτικούς λόγους κι ούτε λύνει το πρόβλημα του ταμείου, το οποίο σε λίγο θα αναπαραχθεί. Αν θέλατε πράγματι να δράσετε άμεσα, ακόμα και τώρα λέω στην Κυβέρνηση να αποσύρει το άρθρο. Λέω επίσης στους Βουλευτές, αν δεν το κάνει να το καταψηφίσουν.
Είναι ντροπή να μείνουν αβοήθητοι άνθρωποι και οικογένειες που δεν έχουν καμμία ευθύνη. 
Για το πρόβλημα προστασίας της ανθρώπινης ζωής αλλά και το πρόβλημα του Ταμείου, πάρτε μέτρα για τη μείωση των τελών κυκλοφορίας, για τη μείωση των ασφαλίστρων, για τη μείωση του κόστους του μικρομεσαίου αυτοκινήτου ως τεκμηρίου. Τότε θα μπορείτε να έχετε ουσιαστική άνοδο των εσόδων που προέρχονται από το σοβαρό περιορισμό των ανασφάλιστων αυτοκινήτων, που σήμερα κυκλοφορούν. Θα έχετε ουσιαστική άνοδο των εσόδων από το ποσοστό επί των ασφαλίστρων και για το Ταμείο, ενώ οι άνθρωποι θα εξακολουθήσουν να καλύπτονται. 
Θα μου επιτρέψετε να καταθέσω δήλωση του Προέδρου της Ολομέλειας Προέδρων Δικηγορικών Συλλόγων Ελλάδας για την τροποποίηση που κατατέθηκε χθες βράδυ. Νύχτα την έβγαλε ο άνθρωπος. 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σχετικά με την εξίσωση των φόρων πετρελαίου θέρμανσης και κίνησης, η προωθούμενη εξίσωση αναδεικνύει τη βαρβαρότητα της ασκούμενης μνημονιακής πολιτικής σε όλο το μεγαλείο της, κάνοντας το πετρέλαιο θέρμανσης το τέταρτο πιο ακριβό στην Ευρώπη μετά την τιμή του στην Ουγγαρία, τη Δανία και τη Σουηδία. Και εμείς, όπως, ξέρετε δε είμαστε ακριβώς Σκανδιναβία. Την ίδια στιγμή η Ελλάδα καταλαμβάνει σήμερα μια από τις πρώτες θέσεις σε ό,τι αφορά στα επίπεδα φτώχειας στην Ευρώπη. 
Η ρύθμιση αυτή θα γίνει η αιτία να παγώσουν φέτος το χειμώνα εκατομμύρια άνθρωποι τόσο στις πολυκατοικίες των αστικών κέντρων όσο και στα χωριατόσπιτα στα βουνά, ανάμεσά τους ηλικιωμένοι, άρρωστοι, μωρά, μικρά παιδιά. 
Γίνεται επίσης αιτία ανυπολόγιστης πραγματικά οικολογικής καταστροφής, μέσω της παράνομης υλοτομίας, φέρνοντας στο προσκήνιο διλήμματα που υποτίθεται θα έπρεπε να έχουν ξεπεραστεί και επιλογές ανάμεσα στην επιβίωση των ζωντανών ανθρώπων και την επιβίωση της φύσης. 
Είναι πρόσχημα ότι όλα αυτά γίνονται για την καταπολέμηση του λαθρεμπορίου από την στιγμή που μένει ανέπαφο και μεγαλώνει, μάλιστα, η διαφορά με το ναυτιλιακό πετρέλαιο, που είναι αφορολόγητο. Υπάρχουν συγκεκριμένα μέτρα που μπορείτε να πάρετε, αν αφήσετε απ’ έξω την τεράστια «πόρτα», που είναι το ναυτιλιακό πετρέλαιο. Μπορείτε να κάνετε τους ελέγχους που δεν κάνετε, μπορείτε να τοποθετήσετε GPS στα βυτιοφόρα, ιχνηθέτες στα καύσιμα, να απαγορεύονται τα «λευκά» βυτιοφόρα, τα χωρίς σήμα της εταιρείας. Μπορείτε να ενισχύσετε τους τραγικά υποστελεχωμένους ελεγκτικούς μηχανισμούς. Γιατί δεν τα κάνετε όλα αυτά, για να μπορέσει ο κόσμος να ζεσταθεί αυτό το χειμώνα; Προφανώς γιατί μπορεί να υπάρχουν και μνημονιακές δεσμεύσεις που δεν είναι καθαρές σε όλους μας. 
Σχετικά με τις ρυθμίσεις της τροπολογίας –«σκούπα», που είναι δεκαοκτώ, ρυθμίζοντας πληθώρα διαφορετικών θεμάτων…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα μου δώσετε τουλάχιστον τον ίδιο χρόνο με τον κ. Τζαμτζή και από εκεί και πέρα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί διαμαρτύρεστε; Καταλάβατε διαφορετική πρόθεση;</ChairmanSpeech> 
 <Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Άκουσα το σήμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτόματα χτυπάει. Είναι ρυθμισμένο έτσι. Δεν το προλαβαίνω.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Δεν είναι σωστό να μιλάει με άγχος ο εισηγητής, επειδή είναι σίγουρος ότι δε θα προλάβει να καλύψει όλα τα θέματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε. Δε θα αγχωθείτε.</ChairmanSpeech> 
 <Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Συνεχίζω για την ουσία των προτεινόμενων διατάξεων, που αφορούν ούτε λίγο ούτε πολύ, οκτώ διαφορετικά Υπουργεία και δεκαοκτώ διαφορετικά θέματα. 
Πρώτον, η διάταξη στην παράγραφο 1 είναι ουσιαστικά «φωτογραφική» ως προς το β’ μέρος της, γιατί πάει να καλύψει αυτό που έγινε με την Αγροτική Τράπεζα. Ως προς το πρώτο μέρος της, όμως, προνοεί για ανάλογες κινήσεις με αυτές της Αγροτικής από μεριάς της Τράπεζας της Ελλάδας και στο μέλλον, γιατί έχει να κάνει με τον τρόπο περάσματος των περιουσιακών στοιχείων μιας τράπεζας σε άλλη. Δε συμφωνούμε. Την καταψηφίζουμε. 
Δεύτερον. Η επιμήκυνση της διάρκειας αποπληρωμής των δανείων που έχουν λάβει από το Ταμείο Παρακαταθηκών και Δανείων, η μείωση του επιτοκίου και η περίοδος χάριτος, των Οργανισμών Τοπικής Αυτοδιοίκησης μας βρίσκουν σύμφωνους, αν και κάποιος υπολόγισε ότι αφορούν μόνο στο 11% των περιπτώσεων. Ξέρετε ότι οι δήμοι είναι στραγγαλισμένοι. Πνίγονται. Είναι έτοιμοι να αρχίσουν να κλείσουν ο ένας μετά τον άλλον οι δήμοι σήμερα. Με άλλα λόγια, συμφωνούμε μεν, αλλά αποτελεί «ασπιρίνη». 
Παράγραφος 3: οι ρυθμίσεις για την λήξη της θητείας, τον τρόπο επιλογής, τη διάρκεια της θητείας, την προκήρυξη των θέσεων, το συμβόλαιο αποδοτικότητας των προϊσταμένων οργανικών μονάδων, τμημάτων υποδιεύθυνσης και διεύθυνσης του Υπουργείου Οικονομικών, δε μας βρίσκουν σύμφωνους. Η ανασυγκρότηση των φορολογικών υπηρεσιών είναι απολύτως αναγκαία, όπως είπαμε και πριν σχετικά με το πετρέλαιο θέρμανσης. Πρέπει όμως να γίνει με σταθερούς κανόνες και αντικειμενικά κριτήρια, και όχι μ’ αυτόν τον τόσο διαβλητό τρόπο.
Τέσσερα. Για το θέμα των λεωφορειακών γραμμών θα πρέπει να έρθει ένα ολοκληρωμένο σχέδιο και να μην αποκλείεται η ΤΡΕΝΟΣΕ, που την πέταξαν έξω απ’ αυτές τις γραμμές, γιατί είχε φτηνότερα απ’ ότι τα ΚΤΕΛ εισιτήρια. Συμφωνούμε για την παράταση. 
Πέντε. Η κατάργηση της κατώτερης αμοιβής για την ενεργειακή επιθεώρηση υποτίθεται ότι είναι σε όφελος των καταναλωτών. Έτσι τουλάχιστον εμφανίζεται. Είναι όμως βέβαιο ότι ανοίγει το δρόμο για την ανάπτυξη μηχανισμών βιομηχανίας έκδοσης τυπικών πιστοποιητικών ενεργειακής απόδοσης. Δηλαδή, αχρηστεύει όλη τη σχετική ρύθμιση του Υπουργείου Περιβάλλοντος. Καταψηφίζουμε.
Έκτο. Το θέμα της εισφοράς υπέρ του Ταμείου Επικουρικής Ασφάλισης των πρατηριούχων υγρών καυσίμων να ρυθμιστεί αφού πρώτα γίνει αναλογιστική μελέτη. Να αποσυρθεί μέχρι τότε.
Έβδομο. Είμαστε υπέρ μιας ενιαίας δημόσιας και δωρεάν πρωτοβάθμιας περίθαλψης. Η ρύθμιση αυτή, που βάζει με το ζόρι και κατά παράβαση του νόμου που έδινε περιθώριο μέχρι τις 31/12/2012 στα ταμεία, που είχαν μείνει απ’ έξω, στον ΕΟΠΥΥ, γίνεται όχι για να αποκαταστήσει την ισότητα στην παροχή πρωτοβάθμιας περίθαλψης μεταξύ των Ελλήνων πολιτών, αλλά κατ’ επιταγή της τρόικας για να κλείσουν, με τη λεηλασία των αποθεματικών των εκτός ΕΟΠΥΥ ταμείων που στέκονταν ακόμα στα πόδια τους, μερικές τρυπούλες μόλις του ΕΟΠΥΥ. Φυσικά θα οδηγήσει στη γενικευμένη υποβάθμιση της πρωτοβάθμιας υγείας. Δεν μπορούμε να συμφωνήσουμε μ’ αυτό. 
Θέλω να καταθέσω υπόμνημα της ΟΤΟΕ που αφορά στα τρία ταμεία των τραπεζοϋπάλληλων, οι οποίοι είχαν προλάβει μέχρι και να συμμορφωθούν και με τις διατάξεις του νόμου για να μπορούν να σταθούν μόνοι τους. Δηλαδή, ουσιαστικά παραβιάζετε το νόμο που ψηφίσατε την άνοιξη. 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Οχτώ. Η ρύθμιση της παραγράφου 8 κινείται στην λογική περιστολής φαρμακευτικής δαπάνης και φαίνεται κατ’ αρχήν τουλάχιστον –γιατί δεν προλάβαμε να το ψάξουμε με ουσιαστικό τρόπο, όπως καταλαβαίνετε, μέσα στα ελάχιστα εικοσιτετράωρα - να στρέφεται κατά των φαρμακευτικών εταιρειών. Αν είναι έτσι, δεν έχουμε κατ’ αρχάς αντίρρηση. Θα παρακολουθήσουμε όμως στενά την εφαρμογή της, γιατί υπάρχουν πάντα βάσιμες υποψίες, με βάση την προηγούμενη εμπειρία ότι τελικά όλα αυτά καταλήγουν σε βάρος των ασθενών που χρειάζονται τα φάρμακά τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα στη δευτερολογία σας.</ChairmanSpeech> 
 <Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Δευτερολογία χωρίς να έχω τοποθετηθεί στα άρθρα 9 ως 18 στην πρωτολογία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καλύψτε και το χρόνο σας. Προχωρήστε.</ChairmanSpeech> 
 <Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Με την διάταξη της παραγράφου 9 διπλασιάζεται η συμμετοχή των ασφαλισμένων του ΟΓΑ για υγειονομική περίθαλψη. Αυτό ισοδυναμεί με το ύψος μιας σύνταξης ΟΓΑ το χρόνο. Είναι αίσχος πραγματικά στις σημερινές συνθήκες και παίρνοντας υπόψη και όλα τα άλλα που έρχονται, ότι κόβονται, απ’ ότι φαίνεται, ακόμα και οι συντάξεις του ΟΓΑ. Εννοείται ότι δεν το ψηφίζουμε. 
Δέκα. Συμφωνούμε να δοθεί χρονική παράταση για την ισχύ των διμερών συμφωνιών για την επιθεώρηση των πλοίων, προκειμένου να μην υπάρξουν προβλήματα για τα νησιά, τους ναυτικούς και για τα ίδια τα πλοία. Αλλά να επισημάνω –δεν έχω χρόνο να πω τίποτα παραπέρα- ότι η αιτιολογία στην αιτιολογική έκθεση γιατί γίνεται αυτό, για να μην πω για την ανικανότητα των κρατικών μηχανισμών, είναι ψευδής.
Ενδέκατον, με τη διάταξη της παραγράφου 11 περιορίζεται βίαια ο χρόνος της διαβούλευσης επί των νομοσχεδίων από είκοσι μία μέρες σε δέκα και ακόμη λιγότερες, με απόφαση της Διάσκεψης των Προέδρων, προκειμένου η παραγωγή νόμων και η εκποίηση της δημόσιας περιουσίας να γίνεται με γρηγορότερους ρυθμούς. Είμαστε κάθετα αντίθετοι.
Δωδέκατον, με τις διατάξεις της παραγράφου 12, τρεις εκτάσεις με κτήρια στο πρώην αεροδρόμιο του Ελληνικού, που ανήκουν η μία στον ΕΟΤ, η δεύτερη στην Περιφέρεια Αττικής και η τρίτη στα ΕΛΤΑ, συνολικά πάνω από διακόσιες χιλιάδες τετραγωνικά μέτρα δομημένου χώρου -ανάμεσά τους και τα κτήρια του πρώην ανατολικού αερολιμένα- περιέρχονται στο ελληνικό δημόσιο και από εκεί στο ΤΑΙΠΕΔ, δηλαδή στο «Ταμείο Ξεπουλήματος της Δημόσιας και της Ιδιωτικής Περιουσίας του Δημοσίου», ενώ θεσπίζονται και μια σειρά από άλλες ρυθμιστικές διατάξεις και προβλέψεις, πολεοδομικές και ρυμοτομικές, προκειμένου να ικανοποιηθούν πλήρως και εκ των προτέρων οι επιθυμίες των επενδυτών. Η θέση μας για το Ελληνικό είναι γνωστή. Καταψηφίζουμε τη διάταξη. 
Συμφωνούμε με τη διάταξη του εδαφίου α΄ της παραγράφου 13, που ακυρώνει τη μεταβίβαση στο ΤΑΙΠΕΔ του Υπουργείου Δικαιοσύνης. Βέβαια, το κάνει αυτό, γιατί δεν ήταν σωστή η «ταυτότητα» του κτηρίου και αμέσως παρακάτω τη διορθώνει και φέρνει το κτήριο πίσω στο ΤΑΙΠΕΔ. Με την υπόλοιπη παράγραφο, όπως καταλαβαίνετε, διαφωνούμε πλήρως και καταψηφίζουμε. 
Το ίδιο συμβαίνει στην παράγραφο 14 με το Υπουργείο Παιδείας. Γι’ αυτό είμαστε σύμφωνοι με το πρώτο εδάφιο, που ακυρώνει τη μεταβίβαση του στο ΤΑΙΠΕΔ και διαφωνούμε με το άλλο, που το ξαναφέρνει πίσω διορθωμένο.
Το ίδιο ισχύει και για την παράγραφο 15, που αφορά το Υπουργείο Υγείας. Καλά ξεπουλήματα γενικώς, το ένα πίσω από το άλλο τα Υπουργεία!
Με την παράγραφο 16 έχουμε δήθεν καθιέρωση διαφανέστερων διαδικασιών για το ΤΑΙΠΕΔ. Είναι γνωστή η θέση μας για το ΤΑΙΠΕΔ. Κατά συνέπεια, δεν συμφωνούμε.
Με την παράγραφο 17 τροποποιούνται και εκσυγχρονίζονται παραπέρα οι διατάξεις μισθώσεων με τη μέθοδο της χρηματοδοτικής μίσθωσης, προφανώς επειδή δεν έχει περισταλεί και είναι μόνο προσωρινή η απόσυρση του άρθρου 5Α και ετοιμάζεται να μαζέψει το δημόσιο τα πάντα για να περάσουν στο ΤΑΙΠΕΔ, όσον αφορά τις ιδιοκτησίες των ταμείων, των πανεπιστημίων, των νοσοκομείων, των Οργανισμών Τοπικής Αυτοδιοίκησης με τη μέθοδο του «sale and lease-back». Τo καταψηφίζουμε.
Όσον αφορά την παράγραφο 18, είμαστε από θέση αρχής υπέρ του να παρέχει τις αναγκαίες νομικές υπηρεσίες στο Δημόσιο το Νομικό Συμβούλιο του Κράτους, αφού αυτός είναι ο θεσμικός του ρόλος, και όχι οι διάφορες εγχώριες και αλλοδαπές πανάκριβες νομικές εταιρείες, όπως γίνεται συστηματικά τα τελευταία χρόνια. Ξέρετε ότι πολλά από τα νομοσχέδια που έρχονται εδώ τα έχουν γράψει αυτές οι ίδιες οι εταιρείες. 
Για όλους αυτούς τους λόγους, φυσικά, δεν συμφωνούμε και πιστεύουμε ότι κάθε άνθρωπος καλής θέλησης μπορεί να καταλάβει όχι μόνο γιατί καταψηφίζουμε όλα τα άρθρα και την τροπολογία-«σκούπα» του κ. Στουρνάρα σ’ αυτό το νομοσχέδιο, αλλά και γιατί ζητήσαμε ως προς τα άρθρα ονομαστική ψηφοφορία.
Επίσης, καταθέτω στα Πρακτικά μια κοινή δήλωση εννέα οργανώσεων που υπερασπίζονται τα θύματα των τροχαίων και αγωνίζονται για την οδική ασφάλεια ενάντια στη ρύθμιση για το Επικουρικό. 
Σας ευχαριστώ.
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Το λόγο έχει ο Ειδικός Αγορητής του ΠΑΣΟΚ κ. Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, κύριοι συνάδελφοι, στη χθεσινή συνεδρίαση ο Αρχηγός της Αξιωματικής Αντιπολίτευσης, συνεπικουρούμενος από τον Αρχηγό των Ανεξάρτητων Ελλήνων, κάλεσε τους Βουλευτές της κυβερνητικής Πλειοψηφίας, άρα και τους Βουλευτές του ΠΑΣΟΚ, να αυτομολήσουν από τις Κοινοβουλευτικές τους Ομάδες και να καταψηφίσουν και αυτό το νομοσχέδιο και τα μέτρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, κύριε συνάδελφε.
Κύριοι συνάδελφοι, επειδή πολλοί όρθιοι συνομιλούν, έχουν την πλάτη προς τον ομιλούντα και γίνονται πηγαδάκια, παρακαλώ πολύ να σταματήσουν.
Συνεχίστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Έλεγα, λοιπόν, ότι ο κ. Τσίπρας, συνεπικουρούμενος από τον κ. Καμμένο, μας κάλεσαν να αυτομολήσουμε από τις Κοινοβουλευτικές Ομάδες και να καταψηφίσουμε και το παρόν νομοσχέδιο και τα μέτρα. Κάλεσαν, με λίγα λόγια, εμάς τουλάχιστον του ΠΑΣΟΚ –για το ΠΑΣΟΚ είμαι αρμόδιος να μιλήσω ως Ειδικός Αγορητής- να αγνοήσουμε την εντολή με την οποία έχουμε εκλεγεί Βουλευτές. Διότι έχουμε μια εντολή από τους πολίτες, κυρίες και κύριοι συνάδελφοι. Να κρατήσουμε τη χώρα όρθια στην Ευρώπη, να την κρατήσουμε στην ευρωπαϊκή τροχιά και με όσο γίνεται περισσότερο αποδεκτό από την κοινωνία τρόπο να ολοκληρώσουμε κάτι που ξεκινήσαμε στην Κοινοβουλευτική Περίοδο με τεράστιο κόστος και για την κοινωνία και για εμάς σε ό,τι αφορά το πολιτικό επίπεδο.
Το ΠΑΣΟΚ, κυρίες και κύριοι συνάδελφοι, πολιτεύεται με απόλυτη επίγνωση των προβλημάτων και της κοινωνίας και της πατρίδας μας. Δεν θα βρουν αποδέκτες στην Κοινοβουλευτική Ομάδα του ΠΑΣΟΚ ούτε ο κ. Τσίπρας ούτε ο κ. Καμμένος. Αλλού να απευθυνθούν. 
Ξέρουμε πολύ καλά τα δύο σημεία που στην προηγούμενη κοινοβουλευτική περίοδο κόστισαν τεράστια, πρώτα απ’ όλα, στους πολίτες και στη συνέχεια στο πολιτικό σύστημα και ειδικότερα στο ΠΑΣΟΚ. 
Το ένα λάθος δεν είναι καθαρά δικό μας. Το μοιραζόμαστε και μάλιστα ετεροβαρώς με το συγκεκριμένο συσχετισμό που υπάρχει στην Ευρώπη. Μίλησα εκτενώς στην πρωτολογία μου χθες στη Βουλή γι’ αυτό. Σε μια Ευρώπη που έχει νεοφιλελεύθερο συσχετισμό, ο οποίος προκύπτει από λαούς, δεν μπορείς να πολιτεύεσαι a la carte. Έτσι, λοιπόν, επιβλήθηκε ένα πρόγραμμα, στο οποίο κληθήκαμε να κάνουμε δημοσιονομική προσαρμογή σε ένα απειροελάχιστο χρονικό διάστημα. Από εκεί πήγασε η ύφεση και όλα όσα ακολούθησαν και βιώνει με τραγικό τρόπο ο ελληνικός λαός.
Το δεύτερο λάθος, που είναι αμιγώς δικό μας και δεν είχαμε λόγο να το κάνουμε, είναι ότι αναλάβαμε μια ευθύνη μόνοι μας για ένα πρόβλημα που δεν ήταν μόνο δικό μας. Μίλησα και γι’ αυτό εκτενώς στην πρωτολογία μου χθες και δεν θέλω να επανέλθω. 
Έχουμε, όμως, επίγνωση των συνθηκών που επικρατούν και στην Ευρώπη και στην Ελλάδα και κυρίως επίγνωση της εντολής που μας έχουν δώσει οι πολίτες. Με αυτή την οπτική, κύριε Πρόεδρε, θα μιλήσω για τα άρθρα. Δεν θα σας κουράσω, μιλώντας για ένα-ένα άρθρο. Θα εστιάσω την προσοχή του Σώματος, των συναδέλφων που με παρακολουθούν, όσων θέλουν να ακούσουν βέβαια, σε συγκεκριμένα άρθρα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καλά κάνετε και το λέτε αυτό, γιατί βλέπω ότι υπάρχει μια ανησυχία στην Αίθουσα. Παρακαλώ πολύ, κύριοι συνάδελφοι!</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Θα εστιάσω την προσοχή μου, λοιπόν, σε συγκεκριμένα σημεία για τα οποία μιλήσαμε από την πλευρά του ΠΑΣΟΚ από την πρώτη μέρα στην επιτροπή και τα οποία βέβαια -καθόλου τυχαία, πιστεύω- απασχόλησαν και την επιτροπή στις πολύωρες συνεδριάσεις της σχεδόν αποκλειστικά. Ξεκινώ πολύ γρήγορα, για να φτάσω στο μείζον που αφορά τις αποκρατικοποιήσεις. 
Σε ό,τι αφορά το άρθρο 3, θα πω για πολλοστή φορά από την ημέρα που ξεκίνησε –αναφέρομαι, βέβαια, στη δημόσια γη- ότι όλες οι διατάξεις που περιλαμβάνονται στο άρθρο 3 θα κριθούν στα δικαστήρια. Προσπερνά μια διάταξη το Συμβούλιο Επικρατείας, όπου πάει σε κοινή υπουργική απόφαση και προεδρικό διάταγμα, δεν το καταργεί όμως. Είπα, όσο επέτρεπε ο χρόνος, ποια είναι η λύση, η πρόταση σε ό,τι αφορά τα πολεοδομικά και χωροταξικά ζητήματα. 
Από εκεί και πέρα, για το άρθρο 3 δεν μας ικανοποιούν οι μέχρι τώρα βελτιώσεις. Θα μιλήσουν και οι συνάδελφοι από την Κοινοβουλευτική Ομάδα. Έχουμε και μια έκτακτη συνεδρίαση στον διευρυμένο κοινοβουλευτικό τομέα, για να κάνουμε προτάσεις έως το τέλος και να γίνουν νομοτεχνικές βελτιώσεις. Θα κατατεθούν από τους συναδέλφους της Κοινοβουλευτικής μας Ομάδας που έχουν εγγραφεί ως ομιλητές και ομιλήτριες. 
Δεύτερον, παρά το έγγραφο του Προέδρου του Δικηγορικού Συλλόγου Αθηνών, ο οποίος φυσικά έχει και την οπτική και τη δικαστική σύλληψη, θεμιτό το βρίσκω, δεν είναι όμως το μόνο κριτήριο, με το οποίο μπορούμε να αποφασίζουμε. Μελετήσαμε την τροπολογία που ήρθε για το επικουρικό και σε γενικές γραμμές μας ικανοποιεί. Αν έχουμε τυχόν παρατηρήσεις και εδώ, μετά τη συνεδρίασή μας θα τις καταθέσουμε, για να κατατεθούν με τη μορφή νομοτεχνικών βελτιώσεων ως το τέλος.
Τρίτον, περιμένουμε μιαν απάντηση από τον κύριο Υπουργό για τη διάταξη που κατέθεσε το Τεχνικό Επιμελητήριο Ελλάδας, για την οποία δηλώσαμε πολλές φορές, όχι μόνο εγώ, αλλά όλοι οι Βουλευτές του ΠΑΣΟΚ, ότι τη βρίσκουμε ενδιαφέρουσα και τη στηρίζουμε. Θέλουμε ένα σχόλιο, μία απάντηση, σε ό,τι αφορά τον πόρο του ΤΕΕ που φεύγει από την υποχρεωτικότητα, προσεγγίζει αλλιώς το ζήτημα, δεν έρχεται κόντρα στη δέσμευση για το μνημόνιο και ούτω καθ’ εξής.
Τέταρτον, θα επαναλάβω για πολλοστή φορά –το είπα εκτενώς χθες το βράδυ στη δευτερολογία μου- ότι πρέπει να αποσυρθεί άμεσα η διάταξη που αφορά το Ταμείο των Τραπεζοϋπαλλήλων μόνο από όλους τους κλάδους που χθες διαδήλωναν, γιατί είναι οι μόνοι από την πλευρά τους που έχουν πληρώσει την πρόβλεψη του νόμου. Έχουν καταθέσει, δηλαδή, από την 1η Οκτωβρίου αναλογιστική μελέτη. Και πρέπει να έρθει η όποια διάταξη με τα σχόλια και την έκθεση της αναλογιστικής αρχής. Είμαστε μια συντεταγμένη πολιτεία και δεν μπορεί μια διάταξη της 10ης, 11ης Απριλίου να καταργείται έτσι, ενώ έχει τηρηθεί ο νόμος στο ακέραιο.
Με την ίδια οπτική –δυστυχώς έχει φύγει ο κ. Μαυραγάνης, του τα έχουμε πει βέβαια, τα είπα και χθες το βράδυ στον κύριο Υπουργό- πρέπει να αποσυρθεί στη μεγάλη τροπολογία που ήρθε, η παράγραφος 3, αν θυμάμαι καλά, αυτή που αφορά προϊσταμένους, κρίσεις, κλπ. Δεν πρόκειται να δεχθούμε από την πλευρά της Κοινοβουλευτικής Ομάδας του ΠΑΣΟΚ διατάξεις, οι οποίες παραμερίζουν την αξιοκρατία, τη διαφάνεια και την αξιολόγηση, που με πολύ θάρρος το ΠΑΣΟΚ επέβαλε και νομοθέτησε, σηκώνοντας μόνο του το βάρος, στην προηγούμενη κοινοβουλευτική περίοδο και να περνάνε οι λογικές της Πλατείας Κλαυθμώνος. Όσο είναι το ΠΑΣΟΚ όρθιο, δεν θα περνάνε αυτές οι λογικές. Να τελειώνει αυτή η ιστορία. Δεν είναι δυνατόν να λέμε πως αυτοί που έχουν διετή εμπειρία δεν δίνουν ούτε εξετάσεις ούτε προφορική συνέντευξη και τοποθετούνται γενικά και να επαναφέρουμε χωρίς λόγια τον παλιό ελεγκτικό μηχανισμό και να φράσσουμε διαρκώς το δρόμο σε νέους υπαλλήλους με προσόντα, με μεταπτυχιακά και να παρακάμπτουμε μια διαδικασία γραπτών εξετάσεων. Ούτε βέβαια είναι δυνατόν να δεχθούμε να καταργηθούν με το άρθρο 1 προϊστάμενοι, όταν ο νόμος προβλέπει να αξιολογηθούν. Να φύγουν όλοι, αν εκεί οδηγεί η αξιολόγηση. Και τα κριτήρια αξιολόγησης να κυνηγούν τον Υπουργό και το Υπουργείο και για την επόμενη φάση της αξιολόγησης. Όχι αδιαφανείς διαδικασίες. Το πληρώσαμε με βαρύ τίμημα εμείς οι Βουλευτές του ΠΑΣΟΚ, που ήρθαμε κόντρα σε λογικές «ημετέρων» και πελατειακές λογικές επί δυόμισι χρόνια, σε ό,τι αφορά το δημόσιο. Αυτές οι διατάξεις, λοιπόν, δεν περνάνε.
Σε ό,τι αφορά το πετρέλαιο: Δεν υπάρχει πρόβλημα με τη διάταξη. Η διάταξη επιτρέπει να γίνει αυτό που το ΠΑΣΟΚ προτείνει. Εμείς επιφυλασσόμαστε για την τελευταία ημέρα της ονομαστικής -το είπα και χθες το βράδυ στον κύριο Υπουργό- διότι απαιτούμε η Βουλή δια του Υπουργού να στείλει ένα μήνυμα στους πολίτες που ξεκίνησαν να αγοράζουν πετρέλαιο. Η υπουργική απόφαση είναι που πρέπει να βελτιωθεί. Η διάταξη το επιτρέπει. Έχουμε καταθέσει μια ολοκληρωμένη πρόταση, με την οποία μπορεί -πλην ελαχίστων, που είναι κραυγαλέα πλούσιοι κι έχουν κραυγαλέα υψηλές καταναλώσεις- ο φόρος πετρελαίου θέρμανσης να επιστραφεί σε όλους τους πολίτες. Αυτό το μήνυμα πρέπει να το δώσει με το στόμα του ο Υπουργός. Τον καλώ για πέμπτη συνεχόμενη φορά. Πρέπει να γίνει όλη η επιστροφή. Υπάρχουν όλα τα στοιχεία ανά νομό. Μπορεί να προσδιοριστεί με σαφήνεια το πλαφόν. Και όσοι, βέβαια, έχουν πολύ μεγάλες κατοικίες ή πρόσθετες εγκαταστάσεις, όπως πισίνες κ.λπ., αναγκαστικά βγαίνουν έξω από το πλαφόν. Είναι πολύ απλό.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πρώτη κατοικία μέχρι εκατόν είκοσι μέτρα, κύριε Κουκουλόπουλε. Να βρούμε έναν κοινό τόπο.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Αυτά που λέτε, κύριε Κουρουμπλή, προβλέπονται στην υπουργική απόφαση. Εγώ πάω παραπέρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Είπα ότι δεν πολιτευόμαστε ανεπίγνωστα, κύριε Κουρουμπλή. Έχουμε επίγνωση των λαϊκών προβλημάτων.
Νομίζω έγινα σαφής για το πετρέλαιο. Θέλουμε έστω και την τελευταία στιγμή ο κύριος Υπουργός να εκπέμψει το μήνυμα που λέει «επιστροφή του φόρου στο σύνολο σχεδόν των καταναλωτών». Τελεία.
Έρχομαι τώρα στο τελευταίο θέμα, στην κρισιμότερη διάταξη, αυτή που αφορά το ΤΑΙΠΕΔ.
Ακούστε, κυρίες και κύριοι συνάδελφοι. Και ας ακούσουν οι από αριστερά συνάδελφοι, γιατί δεν μονοπωλούν ούτε τη γνώση και πολύ περισσότερο, δεν μονοπωλούν την ευαισθησία: Μπορώ να κάνω ως πιλότο το παράδειγμα –και θα ήθελα να ακούσει και η εισηγήτρια της ΔΗΜΑΡ- τη μεγαλύτερη δημόσια επιχείρηση της χώρας. Δεν θα μιλήσω για τη ΔΕΗ. Θα προσπαθήσω να βάλουμε μαζί το πολιτικό με το τεχνικό.
Έχει έρθει μια τροπολογία. Πιστεύω με αυτά που θα πω και με όσα θα προσθέσω, ότι αυτή η τροπολογία μπορεί σε μεγάλο μέρος να καλύψει αυτό που ζητάμε από την πρώτη μέρα: Τι γίνεται με τις αποκρατικοποιήσεις. Είπαμε να έρχονται στη Βουλή μία-μία –το καλύπτει η διάταξη- πριν γίνει προκήρυξη ή πρόσκληση ενδιαφέροντος και στην αρμόδια Επιτροπή Οικονομικών να συζητείται το σχέδιο προκήρυξης ή πρόσκλησης και να ενσωματώνονται υποχρεωτικά όλες οι παρατηρήσεις στην προκήρυξη. Αν υπάρχουν μείζονες διαφωνίες, σαν αυτές που τέθηκαν χθες από πολλούς συναδέλφους, προφανώς εγείρεται μέγα ζήτημα και σταματάει η διαδικασία αποκρατικοποίησης. Είναι πολύ απλό.
Τέθηκε ένα ζήτημα χθες τι γίνεται με τη γενικότερη πολιτική, που αφορά ας πούμε τα νερά, τα τυχερά παιχνίδια, την ενέργεια. Μα, η Βουλή, με βάση τον Κανονισμό της, τον Υπουργό που εποπτεύει τα νερά, την ενέργεια, τα τυχερά παιχνίδια, τον καλεί όποτε θέλει και βάζει ως προαπαίτηση, πριν έρθει οτιδήποτε από το ΤΑΙΠΕΔ, να ενημερώσει για το στρατηγικό σχεδιασμό που αφορά την ενέργεια, τα νερά και οτιδήποτε άλλο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά είναι όνειρα. Δεν έρχονται.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Όποτε θέλουμε, μπορούμε να τον φέρουμε τον Υπουργό όλοι μαζί. Δεν το κατάλαβα αυτό. Δημοκρατία έχουμε στην Ελλάδα. Παρ’ ότι φιλοξενούμε κόμμα φασισμού στη Βουλή, δημοκρατία έχουμε ακόμα στην Ελλάδα.
Λέω, επίσης, πως οι βάσεις είναι στην απόλυτη δικαιοδοσία και του Υπουργού και της Βουλής να έρθουν για κύρωση στη Βουλή. Και πιστεύω πως κάθε Υπουργός που θέλει πρώτα απ’ όλα να αυτοπροστατευθεί, την όποια αποκρατικοποίηση θα τη φέρει στη Βουλή. Το ζήτημα είναι να μην υπάρχει αιφνιδιασμός και διαδρομές πίσω από την πλάτη μας. Η πριν την προκήρυξη ενημέρωση και συζήτηση στην Επιτροπή Οικονομικών καλύπτει επί της ουσίας αυτό που ζητάμε –εγώ το πιστεύω- με βάση αυτά που μελέτησα χθες όλο το βράδυ και στον Κανονισμό της Βουλής.
Θα σας αναφέρω ένα παράδειγμα: Τη ΔΕΗ. Θα κάνω μια εισαγωγή γιατί, όπως είπα στους συναδέλφους που βλέπω αριστερά μου, ακούω πολλές φορές διάφορα. Και δεν μονοπωλούν ούτε τη γνώση, πολύ περισσότερο την ευαισθησία.
Ξέρουμε καλά σε ποια Ευρώπη πολιτευόμαστε. Απλά δεν είναι επιλογή μόνο δική μας. Η απελευθέρωση της ενέργειας, η οποία είναι νόρμα ευρωπαϊκή, είναι μια διαδικασία μεταφοράς πλούτου από το κράτος στους ιδιώτες. Αυτό είναι εδώ και τριάντα χρόνια. Καθαρά. Έχετε την εντύπωση ότι δεν το ξέρουμε ή ότι το δεχόμαστε; Έρχονται διαρκώς ως ντιρεκτίβες ευρωπαϊκές. Γι’ αυτό κι έχει μεγάλη σημασία η πάλη για την αλλαγή συσχετισμών στην Ευρώπη.
Κάτω από αυτά τα πλαίσια, λοιπόν, μπαίνει ένα ζήτημα μερικής ή μεγαλύτερης αποκρατικοποίησης της ΔΕΗ. Πρέπει, όμως, να πω παρεμπιπτόντως πως μια σειρά λαθεμένες επιλογές των τελευταίων δέκα ετών έχουν οδηγήσει τη μεγαλύτερη δημόσια επιχείρηση της χώρας σε επενδυτικό αδιέξοδο.
Η ΔΕΗ αυτή τη στιγμή αντιμετωπίζει τρομακτικά προβλήματα, γιατί υπάρχει ένα γενικότερο περιβάλλον, κυρίως όμως γιατί δεν έχει επενδύσει για να εκσυγχρονίσει τις εγκαταστάσεις ούτε ένα ευρώ εδώ και δώδεκα χρόνια και έχει ζωτική ανάγκη να χρηματοδοτήσει το πρόγραμμά της. Στην ΔΕΗ, δηλαδή –για να εξηγούμαστε, κυρίες και κύριοι συνάδελφοι- όποιας μορφής αποκρατικοποίηση κι αν επιλεγεί, δεν μπορούν όλα τα λεφτά που θα αντλήσουμε να πάνε για την εξυπηρέτηση του χρέους. Αν η ΔΕΗ δεν κρατήσει ένα μέρος των χρημάτων για να εξυπηρετήσει το επενδυτικό της πρόγραμμα, έχει καταρρεύσει.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Αυτό λέμε.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Μα, γι’ αυτό θέλουμε, κυρία Ξηροτύρη, ένα-ένα να έρχεται. Δεν θα το μάθουμε ούτε από τις εφημερίδες, ούτε από τις τηλεοράσεις. Αυτό θέλουμε να εξασφαλίσουμε.</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Υπογράψατε άλλα στο Eurogroup.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Δύο λεπτά. Η αποκρατικοποίηση όμως…</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Αλλάξτε το Eurogroup…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην διακόπτετε τον ομιλητή.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Η αποκρατικοποίηση, όμως, της ΔΕΗ, κυρίες και κύριοι συνάδελφοι, έχει κι άλλα σκληρά ζητήματα. Ξέρω μέσα στην Αίθουσα πάρα πολλούς που τους περισσεύει η περιβαλλοντική ευαισθησία. Διεκδικώ τη μεγαλύτερη απ’ όλους, γιατί ζω σε μία περιοχή που έχει πληρώσει βαρύτατο τίμημα στο περιβάλλον για να κρατάει όρθια ενεργειακά τη χώρα.
Ωστόσο, οι επιλογές που έχουν γίνει από το 2004 μέχρι και πρόσφατα στον τομέα των ανανεώσιμων πηγών, οδηγούν την κιλοβατώρα σε περίπου τριπλασιασμό –σε τέτοιες λογικές οδηγούν την κιλοβατώρα- και πρέπει να μιλήσουμε πολύ σοβαρά.
Ένα άλλο θέμα μπροστά στο οποίο μας φέρνει η αποκρατικοποίηση της ΔΕΗ είναι αν θέλουμε μικρή συρρικνωμένη ΔΕΗ και δημόσια όπως θέλει ο Πρόεδρος της ΓΕΝΟΠ ή θέλουμε μια ΔΕΗ που θα έχει τη χρυσή μετοχή το δημόσιο και θα είναι ένας μεγάλος ενεργειακός παίκτης μέσα στα Βαλκάνια. Αυτά είναι τα σκληρά ερωτήματα που έχουμε να αντιμετωπίσουμε κι όχι να παριστάνουμε τους «τζάμπα μάγκες» εδώ και τους δήθεν επαναστάτες και αριστερούς και βέβαια, μια σειρά άλλα θέματα που μπορεί κανείς να προσεγγίσει είτε μιλάμε για τα νερά είτε για τα πετρέλαια είτε οτιδήποτε άλλο.
Άρα, τι πρέπει να γίνει στις αποκρατικοποιήσεις; Δεν πουλάμε τίποτα όταν πάμε στο ελάχιστο τη συμμετοχή του δημοσίου. Πριν γίνει οποιαδήποτε διαδικασία, πάει στην Επιτροπή Οικονομικών. Δεν συμφωνεί, το σταματάει.
Εγώ, λοιπόν, προτείνω –και εμείς ως Κοινοβουλευτική Ομάδα είμαστε μέσα σε αυτή τη λογική- όλοι μαζί και η Αντιπολίτευση απ’ όλα τα Υπουργεία που εποπτεύουν τους υπό αποκρατικοποίηση οργανισμούς –αυτό που είπατε, αγαπητοί συνάδελφοι- να μαζέψουμε εκατόν ογδόντα και διακόσιες υπογραφές και να φέρουμε τους Υπουργούς με τους εποπτευόμενους οργανισμούς και να μιλήσουμε για την πολιτική και τη στρατηγική που αφορά τα νερά, την ενέργεια, τα πετρέλαια, τα λιμάνια, οτιδήποτε άλλο. Να μιλήσουμε ακόμα και στην Ολομέλεια. Ποιος μας εμποδίζει;</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Το μνημόνιο!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κάνετε λάθος!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, να εγγραφείτε για να μιλήσετε.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Θα απαντήσω μετά.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κάνετε λάθος. Κύριε Μαριά, σας πληροφορώ για το θέμα της ενέργειας, που γνωρίζω, ότι δήθεν επαναστατικές και αριστερές απόψεις –και δεν αναφέρομαι σε κόμματα- που υπάρχουν μέσα στην ομοσπονδία της ΓΕΝΟΠ –δεν θέλω να πω για πρόσωπα- υπήρξαν όλα αυτά τα χρόνια υποστύλωμα και για την τιμή της κιλοβατώρας και για την κατάρρευση της ΔΕΗ. Εδώ όλα στο φως στη Βουλή, για να μιλήσουμε και να πούμε πώς αντιλαμβανόμαστε ο καθένας τα πράγματα.
Εμείς με μία πρωτοβουλία που πήραμε το διασφαλίζουμε αυτό. Ιδού η Ρόδος, ιδού και το πήδημα. Αυτό είναι το μεγάλο στοίχημα για τις αποκρατικοποιήσεις. Η Βουλή, λοιπόν, μπορεί να πάρει την υπόθεση στα χέρια της και όσοι βέβαια θέλουν να πολιτεύονται με συνθήματα και με απλοϊκό τρόπο, πολύ γρήγορα θα το βρουν μπροστά τους.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε, κύριε συνάδελφε.
Το λόγο έχει ο κ. Κωνσταντίνος Μαρκόπουλος, αγορητής των Ανεξαρτήτων Ελλήνων.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Προφανώς, κυρίες και κύριοι συνάδελφοι, κύριε Πρόεδρε, το ΠΑΣΟΚ εκτός από το USB της λίστας Λαγκάρντ, μάλλον έχει χάσει και τη γραμμή του.
Κύριε συνάδελφε αγορητά του ΠΑΣΟΚ, πρέπει να σας πω ότι πολύ αργά προσπαθείτε να διαχωρίσετε τη θέση του κόμματός σας από τις πρακτικές της ΓΕΝΟΠ-ΔΕΗ. Είναι πολύ αργά σήμερα να μην αναγνωρίζετε το γνήσιο τέκνο του λαϊκισμού ως νόθο τέκνο δικό σας. Εσείς αναπτύξατε, εκθρέψατε, ωριμάσατε μία ολόκληρη κοινωνία με αυτούς τους απίστευτους τακτικισμούς. Εσείς το κάνατε, το ΠΑΣΟΚ.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Και συνεχίζετε εσείς.</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Έρχεστε, λοιπόν, σήμερα και αρνείστε τον εαυτό σας, προσπαθώντας να αποκαθαρθείτε από μία τακτική που βύθισε τον τόπο. Είναι θράσος πολιτικό να αναζητάτε ευθύνες για την έλλειψη επενδύσεων στη ΔΕΗ. Μπορείτε να κοιταχτείτε στον καθρέφτη ως κόμμα και ως κυβερνητική τακτική.
Είναι θράσος για το ΠΑΣΟΚ σ’ αυτήν την Αίθουσα να καταναλώνει το 1/3 της ομιλίας και στη χθεσινή και στη σημερινή εισήγηση για τους προϊσταμένους στις ΔΟΥ. Δεν είναι το ποιοτικό κομμάτι με το ότι διαφωνείτε –έχετε όλο το δικαίωμα- είναι το ποσοτικό της ομιλίας. Είναι δηλαδή, η επιτομή του τρόπου με τον οποίο σκέπτεται αυτό το κόμμα: ότι δηλαδή η προστασία των «ημετέρων», η προστασία του κομματικού στρατού ακόμα και σ’ αυτό το ποσοστό το οποίο έχετε φτάσει δεν έχει φύγει από το DNA της πολιτικής σας ανάλυσης. Γι’ αυτό το κάνετε.</Speech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Από πού προκύπτει αυτό; Πού το είδατε αυτό;</Speech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Δεν έχετε κανένα άγχος για τα δημόσια έσοδα, διότι είσαστε οι κατ’ εξοχήν υπεύθυνοι για την κατάρρευση όλου του μηχανισμού είσπραξης των φόρων…</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Μιλάτε εσείς τώρα;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην διακόπτετε τον ομιλητή.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Πρόεδρε, δεν θέλω προστασία από κανένα, σας ευχαριστώ, αλλά τουλάχιστον ας σεβαστούμε τους άλλους συναδέλφους που δεν διαμαρτύρονται.
Έχετε την απόλυτη ευθύνη για την κατάρρευση του εισπρακτικού μηχανισμού του κράτους και έχετε και την απόλυτη ευθύνη για την προστασία της διαφθοράς. 
Στην Κυβέρνηση βεβαίως τώρα έρχεται η σκυτάλη για να διορθώσει τα κακώς κείμενα των συνεταίρων της σε αυτή τη δικομματική Κυβέρνηση. Έχετε, λοιπόν, ευθύνη ως Κυβέρνηση και ως οικονομικό επιτελείο, αυτά που λείπουν από την πληροφόρησή μας να τα φέρετε γρήγορα, για να δικαιωθεί το λαϊκό αίσθημα. Γιατί είναι αδιανόητο για Βουλευτές να διαφωνούμε σε αυτήν την Αίθουσα για το πώς και ποιος είναι αυτός που προστάτευσε τη φοροδιαφυγή, αυτός που προστάτευσε όλους αυτούς που εκκένωσαν τα ταμεία των τραπεζών από τα χρήματά τους, για να τα προστατεύσουν από την επερχόμενη κρίση, την οποία κρίση την προκάλεσαν, τη σχεδίασαν, την υπέγραψαν μαζί σας όμως αγαπητέ συνάδελφε, της Νέας Δημοκρατίας και λυπάμαι γι’ αυτό.
Σήμερα, λοιπόν, έχουμε ένα σχέδιο νόμου για τις αποκρατικοποιήσεις. Ποιος θα μπορούσε να διαφωνήσει ότι η Ευρωπαϊκή Ένωση έχει πράγματι στο εσωτερικό της τη δομή της παραχώρησης ενός κομματιού της ενεργειακής πολιτικής της χώρας και της επιχειρηματικότητας στους ιδιώτες;
Εσείς, όμως, δεν υλοποιείτε αυτό. Εσείς δεν έρχεστε στην Ελληνική Αντιπροσωπεία να μας πείτε τι ακριβώς θα κάνετε κάτω από τη λεζάντα «Αποκρατικοποίηση της ΔΕΗ». Όλοι οι εισηγητές όλων των κομμάτων διερωτώνται. Ζήτησα και χθες από τον Υπουργό, δεν μου είπε τίποτα και το ζητάω κι από εσάς κ. Σταϊκούρα να μας πείτε τι θα δώσετε από τη ΔΕΗ. Πώς μας ζητάτε εδώ να μειώσουμε το ποσοστό του κράτους; Έναντι ποιου σχεδίου; Του σχεδίου αυτού που θα αποφασίσετε εκ των υστέρων; Κι εμείς οι Βουλευτές τι είμαστε; Κουμπάκια ενός πολιτικού πλυντηρίου, που θέλετε να σας δώσουμε λευκή επιταγή;
Ζητάτε να σας στηρίξουμε στη μείωση του ποσοστού του κράτους στις εταιρείες ύδρευσης Αθήνας και Θεσσαλονίκης. Έναντι τι; Έναντι του να κρατήσει το κράτος και το Πρόγραμμα Δημοσίων Επενδύσεων, το κοντοκουρεμένο, το ισχνό πλέον, τα πάγια και τις εγκαταστάσεις των παγίων; Και να δώσουμε τι; Το φιλέτο; 
Σε όλα τα κράτη της Ευρώπης, όλες τις επενδύσεις στη διαδικασία της ύδρευσης την κάνουν ιδιώτες. Εμείς εδώ θέλουμε να δώσουμε τα νερά κρατώντας τα πάγια για τον εαυτό μας. Και ποιος θα κάνει απόσβεση αυτών που θα ξοδέψει ο δημόσιος προϋπολογισμός, αν εμείς δεν έχουμε τα έσοδα στα χέρια μας;
Άρα, εδώ η αποκρατικοποίηση φαίνεται ξεκάθαρα ότι είναι ένα καθαρό εισπρακτικό μέσο. Για μια χρονιά, για δυο χρονιές; Μετά τι θα γίνει; Ποιο είναι το πρόγραμμα εκείνο το οποίο θα μας διασφαλίσει ανάπτυξη; Και γιατί δηλαδή από το να επιλέξουμε ένα δημόσιο μονοπώλιο, προτιμούμε να δημιουργήσουμε στην Ελλάδα ένα ιδιωτικό μονοπώλιο, που απαγορεύεται και από την Ευρωπαϊκή Ένωση και από τους κανόνες του εσωτερικού ανταγωνισμού;
Αυτά είναι βαθύτατα πολιτικά και οικονομικά ζητήματα, τα οποία πρέπει να μας τα απαντήσετε όταν μας ζητάτε την στήριξη και την ψήφο, διότι δεν είμαστε όλοι σε αυτήν την Αίθουσα οπωσδήποτε και εξ ανάγκης και a priori αντίθετοι με την οποιαδήποτε μορφή αποκρατικοποίησης. Μόνο που η αποκρατικοποίηση πρέπει να συμφέρει το εθνικό συμφέρον, τα δημόσια έσοδα και κυρίως την προοπτική αυτού του κράτους.
Καμμία απάντηση δεν υπάρχει γι’ αυτά. Έναντι αυτού, αποφάσισε το ΤΑΙΠΕΔ. Μας φέρνετε εδώ –και επανέρχομαι στη ΔΕΗ- τη μείωση του ποσοστού του κράτους στη ΔΕΗ.
Κύριε Υπουργέ, αληθεύει ότι το 17% έχει συμφωνηθεί και έχει υπογραφεί και συμφωνητικό με την RVE, τη γερμανική; Δημοσιεύθηκε και δεν διαψεύστηκε ούτε από τη ΔΕΗ, ούτε από το Υπουργείο. Δεν διαψεύστηκε από την Κυβέρνηση. Και αυτό έγινε πριν καν εισαχθεί στην επιτροπή καν το παρόν σχέδιο νόμου. Και μιλάμε για την RVE, τη γερμανική κρατική εταιρεία ηλεκτρισμού, η οποία «είχε χτυπήσει την πόρτα» της ΔΕΗ πριν από τέσσερα χρόνια, ζητώντας να κάνει τέσσερα εργοστάσια παραγωγής ηλεκτρικού ρεύματος από λιθάνθρακα με πολύ μεγάλο κόστος για την Ελλάδα σε ό,τι αφορά την παραγωγή διοξειδίου του άνθρακος και επομένως ό,τι σημαίνει για μας στο να πληρώσουμε σε φόρο διοξειδίου του άνθρακος. Και κατά διαβολική σύμπτωση, κύριε Υπουργέ, τότε Πρόεδρος του Διοικητικού Συμβουλίου της ΔΕΗ ήταν ο σημερινός Πρόεδρος του ΤΑΙΠΕΔ, ο κ. Αθανασόπουλος. Είναι τυχαίο; 
Και εν πάση περιπτώσει, επειδή δεν μας αρέσει ούτε να «βγάζουμε σκελετούς» ούτε να «κυνηγάμε μάγισσες», μήπως μπορείτε να μας πείτε εάν αυτή η σύμπτωση συμπεριλαμβάνει όλα αυτά που είπα πριν; Μήπως πίσω από αυτό είναι το γεγονός ότι ο Υπουργός μάς έφερε τροπολογία επί της τροπολογίας με βάση την οποία η δράση και η λειτουργία της Κύρωσης είναι αναδρομική από τις 7 Σεπτεμβρίου; 
Ερωτήματα πολιτικά, διαφάνειας αποφάσεων για την οποία μπορεί να αναλαμβάνετε την πολιτική ευθύνη. Ο καθένας έχει δικαίωμα εδώ να αποφασίζει εφόσον έχει την πλειοψηφία και να προχωρά, αλλά όχι πρωθύστερα, όχι μυστικά, όχι με λευκή επιταγή από την Εθνική Αντιπροσωπεία. Και νομίζω ότι υποτιμάτε και την ευθύνη σας απέναντι στη χώρα, αλλά νομίζω ότι υποτιμά τον εαυτό της η ίδια η Κυβέρνηση όταν υιοθετεί παρόμοιες τακτικές. 
Κύριε Υπουργέ, όπως καταλαβαίνετε, δεν μπορούμε να στεφανώσουμε τέτοιες πρακτικές. Και δεν μπορούμε να το κάνουμε, διότι δεν έχουμε καν την έκθεση εκ μέρους του ΤΑΙΠΕΔ, όπως προκύπτει από τις μνημονιακές υποχρεώσεις, που εμείς δεν ψηφίσαμε, αλλά εσείς ψηφίσατε και υλοποιείτε, του γεγονότος ότι όφειλε η Εθνική Αντιπροσωπεία να ενημερωθεί για το σχεδιασμό του ΤΑΙΠΕΔ σε ό,τι αφορά όλες αυτές τις αποκρατικοποιήσεις και την εκμετάλλευση της γης και των εταιριών που έχουν περιέλθει και των ακινήτων και της δημόσιας περιουσίας που έχει περιέλθει στη δική του ιδιοκτησία. 
Τίποτα από αυτά δεν έχει γίνει. Δεν θέλετε; Δεν μπορείτε; Δεν προλαβαίνετε τις ημερομηνίες; Μα, πότε θα σταματήσουμε μέσα σε αυτήν την κρίση να νομοθετούμε με τη δαμόκλειο σπάθη του κατεπείγοντος, του επείγοντος, της δόσης, της ικανοποίησης του ταμείου του κράτους; Πότε θα σταματήσουμε σε αυτήν τη χώρα «να κυνηγάμε σαν το σκύλο την ουρά μας» και να μην φθάνουμε ποτέ; 
Πότε δηλαδή, κύριε Υπουργέ, κυρίες και κύριοι συνάδελφοι, θα αποκτήσουμε εθνική στρατηγική οραματική, ένα δόγμα οικονομικού πατριωτισμού που θα στηρίξει ό,τι είναι ελληνικό σε αυτήν τη χώρα, χωρίς να διαταράσσει την ευρωπαϊκή συνθήκη του ανταγωνισμού, χωρίς να γίνουμε ρατσιστές της οικονομίας, αλλά προωθώντας αυτό που θα ανακυκλώσει το κέρδος μέσα σε αυτήν τη χώρα; 
Πότε θα το κατακτήσουμε αυτό ως πολιτικό σύστημα; Και αν εσείς που έχετε την πρωτοβουλία και τη σφραγίδα αυτής της Κυβέρνησης, άρα του κράτους, δεν μπορείτε αυτό να το πλοηγήσετε με την τριτοκομματική Κυβέρνηση και με την ευρεία πλειοψηφία, τότε πολύ φοβάμαι ότι το κράτος αυτό, ακόμα και εν μέσω κρίσης, δεν θα μπορέσει ποτέ να υλοποιήσει το αυτονόητο, το οποίο έπρεπε να κάνει.
Λέμε πολλές φορές σε αυτή την Αίθουσα και αρέσει σε εμάς τους πολιτικούς σε κάθε δύσκολη στιγμή να ομολογούμε ότι κάθε κρίση είναι μία ευκαιρία. Ναι, λοιπόν, και αυτή η κρίση είναι μία ευκαιρία για την Ελλάδα, μία ευκαιρία να αποκτήσει ρόλο γεωστρατηγικό στην νοτιανατολική Μεσόγειο, μία ευκαιρία να ξεφύγει από τον εαυτό της, μία ευκαιρία να ξεφύγει από τα βαλκανικά μειονεκτήματα, τα οποία κουβαλάει, μία ευκαιρία να ενώσει το πολιτικό προσωπικό στα ελάχιστα, στα αναγκαία τα εθνικά στο χαλί, πάνω στο οποίο πρέπει να τρέξει αυτή η χώρα.
Εσείς κάνετε το αντίθετο. Χωρίζετε το πολιτικό σύστημα σε ευρωοπαδούς και ευρωδιώκτες. Κατηγορείτε οποιονδήποτε έχει αντίθετη άποψη με εσάς ότι εύχεται την καταστροφή της χώρας και προσπαθείτε να μονοπωλήσετε τη μία και μοναδική λύση για το κράτος. Αυτό το κάνουν μόνο οι αιρέσεις ή οι θρησκείες. Και νομίζω ότι παρήλθε πολύς καιρός από τότε που η πολιτική αποτελεί αξία θρησκείας γι’ αυτό το λαό. Αντίθετα μάλιστα!
Άρα, υπάρχει σαφές έλλειμμα στρατηγικής, υπάρχει σπουδή κάθε φορά να πετύχετε το ακατόρθωτο και με αυτό τον τρόπο υποτιμάτε και την κοινοβουλευτική αντιπροσωπεία και κατά την εκτίμησή μας και τον εαυτό σας. 
Έχετε φέρει τρεις τροπολογίες μεγαλύτερες από το σχέδιο νόμου. Έχετε ένα τρίτο άρθρο κατ’ αρχάς στο σχέδιο νόμου με την εκμετάλλευση της ακίνητης περιουσίας. Πρέπει να σας πω ότι εάν κανείς γνωρίζει πρόσωπα και πράγματα σε αυτή τη χώρα θα δει πίσω από πολλά άρθρα διάφορα αιτήματα διαφορετικής επιχειρηματικότητας. 
Δεν είναι κακό να διευκολύνουμε την επιχειρηματικότητα. Είναι καλό. Είναι καλό, δηλαδή, να στηρίζουμε αυτούς που πράγματι μπορούν να επενδύσουν ακόμη στην Ελλάδα και να δημιουργήσουν λίγες θέσεις εργασίας. Είναι, όμως, κακό το γεγονός ότι προσπαθείτε σε ένα άρθρο να διευκολύνετε, παραδείγματος χάριν, τουριστικές επενδύσεις, μαρίνες, τουριστικά χωριά, όταν έχετε διαγράψει το χωροταξικό του τουρισμού, το οποίο η προηγούμενη Κυβέρνηση το «πέταξε στα σκουπίδια», στη συνέχεια το επικάλυψε με ένα θρασύτατο χωροταξικό υδατοκαλλιεργειών, καλύπτοντας περιοχές τουριστικού ενδιαφέροντος με υδατοκαλλιέργειες για ιδιαίτερα συμφέροντα, που δεν θέλω να τα αναφέρω σε αυτή την Αίθουσα, συγκεκριμένων Υπουργών και εσείς έρχεστε εμβαλωματικά τώρα να δημιουργήσετε ορισμένες ευκαιρίες. 
Είναι κακό να νομοθετείτε για επείγουσες απαλλοτριώσεις, όταν δεν προκύπτει εθνικό συμφέρον. Και νομίζω ότι είναι υποτιμητικό για την Ελληνική Αντιπροσωπεία να μιλάει για υπόγειες σήραγγες και συνενώσεις που θα κάνει το δημόσιο για λογαριασμό κάποιων επιχειρηματιών. Δεν προχωράει η χώρα έτσι. Έτσι «ράβουμε μπαλώματα και ξηλώνουμε» το εθνικό όραμα μίας στρατηγικής εξόδου από την κρίση.
Φέρατε σχεδιασμό υπαγωγής στο υπερχρεωμένο ακρωτηριασμένο ΕΟΠΥΥ και άλλων ταμείων. Τι ελπίδα μπορούμε να δώσουμε στους υπόλοιπους ανθρώπους; Τι ισότητα προς τα κάτω είναι αυτή την οποία επαγγέλλεστε σε αυτή την Αίθουσα; Αντί να προικοδοτήσετε τον ΕΟΠΠΥ να κάνει τα ελάχιστα για την κοινωνική προστασία της τρίτης ηλικίας, των παιδιών και όλων των οικογενειών, στο χρεωμένο ΕΟΠΥΥ, σε αυτόν που κλείνει επιχειρήσεις, σε αυτόν που «μας βάζει το χέρι στην τσέπη» για τα ελάχιστα, για τα φάρμακα τα αναγκαία, εσείς βάζετε και άλλα ταμεία. Για να κατορθώσετε τι; Για να αναγκαστείτε παρακάτω να αυξήσετε το ποσοστό των ασφαλιζόμενων και στις εξετάσεις και στα ταμεία. Αυτή είναι η λογική των κομμουνιστικών κρατών, όπου την ισότητα την εννοούσαν ισότητα προς τα κάτω, προκειμένου τουλάχιστον να μην υπάρχει καμμία κορυφή να πετάγεται προς τα πάνω.
Άρα, αυτή η ισότητα είναι μία ισότητα της μιζέριας και εν μέσω κρίσης που πράγματι περνάει η χώρα και εν μέσω μειωμένων οικονομικών δυνατοτήτων, θα έπρεπε να κάνετε το αυτονόητο. Την ώρα που μία χώρα φτωχαίνει, την ώρα που μία κοινωνία «γονατίζει», την ώρα που τα δάκρυα δεν στεγνώνουν εύκολα για τις μανάδες που χάνουν τα παιδιά τους που μεταναστεύουν, εσείς οφείλατε να ενισχύσετε το κοινωνικό κράτος. 
Εσείς, όμως, σε κάθε αποτυχία του Λογιστηρίου του Κράτους πάτε και αφαιρείτε είτε από τις δημόσιες δαπάνες σταματώντας τα έργα υποδομής αυτής της χώρας είτε από το κοινωνικό κράτος, την υγεία και την παιδεία. Σε κανένα μέρος της Ευρώπης δεν συμβαίνει αυτό. 
Άρα, αυτή η πολιτική νομίζω ότι σφραγίζει κατά τον καλύτερο τρόπο την πλέον νεοφιλελεύθερη εκδοχή πολιτικής μέσα στο σύνολο της Ευρωπαϊκής Ένωσης. Έχετε ξεπεράσει με τον τρόπο που κινείστε μέσα στη δυσκολία την οικονομική την οποία έχετε, την οποία την αναγνωρίζουμε ως στρατηγική, τα όρια της πιο κακιάς εικόνας νεοφιλελευθερισμού μέσα στην Ευρώπη. Το πείραμα της Ελλάδος έχει μετατρέψει αυτή την Κυβέρνηση σε έναν παθητικό αποδέκτη του οτιδήποτε μπορεί να υπογράψει, προκειμένου να πάρει τη δόση.
Όμως αυτό δεν αποτελεί σωτηρία. Δεν αποτελεί σωτηρία ούτε γιατρειά της φοροδιαφυγής από το πετρέλαιο το να εξισώσετε το φόρο κίνησης με το φόρο θέρμανσης. Και δεν αποτελεί γιατρειά και αιτία χειροκροτήματος το γεγονός ότι εγγράψατε για πρώτη φορά, όπως μας είπε ο εισηγητής, 80 εκατομμύρια στον προϋπολογισμό από έσοδα για επιστροφή σε αυτούς που κάνουν χρήση του πετρελαίου θέρμανσης. 
Αντιθέτως, θα θέλαμε να μας πείτε εδώ, κύριε Υπουργέ –και είμαι βέβαιος ότι έχετε το νούμερο- πόσα είναι τα εκατομμύρια τα οποία θα πάρετε από τους πολίτες, από το φόρο που βάζετε στο πετρέλαιο θέρμανσης. 
Γιατί δεν κάνετε το ανάποδο; Γιατί δηλαδή, προκειμένου να καλύψετε τον κίνδυνο του λαθρεμπορίου, δεν κάνετε το εξαιρετικά ανάποδο; Να μειώσετε τον φόρο στο πετρέλαιο κίνησης και να τον κατεβάσετε σε εκείνον της θέρμανσης, σε μια περίοδο που τα νοικοκυριά δεν έχουν χρήματα για περίσσευμα και που η ανεργία έχει εκτιναχθεί στα ύψη, μήπως έτσι και περισσέψει σε αυτούς που έχουν κανένα ευρώ παραπάνω και το τζιράρουν στην αγορά. 
Και δεν είναι αυτό το μόνο που κάνετε. Έχετε φθάσει στο σημείο –και σας το έχω πει, κύριε Υπουργέ και δεν το έχετε κάνει ακόμα- να επιτρέπετε αφορολόγητο πετρέλαιο στα βενζινάδικα των ΚΑΕ στα σύνορα, κατά απόλυτη νόθευση του ανταγωνισμού όλων των βενζινάδικων και των πρατηρίων της περιοχής καθ’ όλο το μήκος των συνόρων, όπου υπάρχουν ΚΑΕ –τα πρώην duty free, για να καταλάβουν οι συνάδελφοι για τι μιλάμε- με αποτέλεσμα να υπάρχει εστία πιθανής λαθρεμπορίας πετρελαίου, αλλά κυρίως να νοθεύεται ο ανταγωνισμός. Αυτό γιατί δεν το παίρνετε πίσω αφού τόσο πολύ αγωνιάτε για το λαθρεμπόριο του πετρελαίου και εισάγετε αυτό το φόρο που εισάγετε στη μέση ελληνική οικογένεια που υποφέρει; 
Θα κλείσω αναφερόμενος στους αγρότες και τον ΟΓΑ. Θα κλείσω με το χειρότερο απ’ όλα τα άρθρα απ’ αυτά που είδα στις τροπολογίες. Δεν έχετε το δικαίωμα, όταν έχετε αποδεχθεί από τις προγραμματικές δηλώσεις ότι η πρωτογενής παραγωγή αυτής της χώρας είναι μια από τις δυο-τρεις ατμομηχανές αυτής της χώρας μαζί με τη ναυτιλία και τον τουρισμό, να επιβαρύνετε, να γονατίζετε ακόμα περισσότερο τον Έλληνα αγρότη, να ζητάτε από αυτόν αυτά που ετοιμάζετε στα σχέδια του νέου μεσοπρόθεσμου, δηλαδή 30 ευρώ από την κατώτερη σύνταξη του αγρότη, να αυξάνετε τη συμμετοχή του εν ενεργεία αγρότη και να αυξάνετε και τη συμμετοχή του στα φάρμακα. 
Δεν έχετε δικαίωμα να το κάνετε αυτό, αν πραγματικά πιστεύετε στην πρωτογενή παραγωγή. Αν είστε αιφνιδιασμένοι από αυτό που συμβαίνει στους αριθμούς, θα πρέπει να πάτε πίσω σε αυτό που υπογράψατε και σήμερα δεν βγαίνει. Αν δικαιολογείτε τον εαυτό σας γι’ αυτό που υπογράψατε και σήμερα δεν βγαίνει, μην κοιτάτε τους φτωχότερους. Κοιτάξτε πάνω από τη μέση. Κοιτάξτε καλύτερα στην τσέπη του κ. Βενιζέλου και δώστε επιτέλους μια ηχηρή απάντηση σε αυτήν την κοινωνία που υποφέρει και σας κοιτάζει με ερωτηματικό αν ποτέ θα σταματήσετε το φαύλο κύκλο της διαφθοράς σε αυτήν τη χώρα, αν θα σταματήσετε...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, κύριε Μαρκόπουλε. Κάνατε μια αναφορά προσωπική σε συνάδελφο απόντα, η οποία ενέχει κατά κάποιο τρόπο...</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Εγώ, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, είπατε «κοιτάξτε την τσέπη του κ. Βενιζέλου».</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί τον διακόπτετε, κύριε Πρόεδρε;</Speech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ορίστε; Δεν κατάλαβα, κύριε Πρόεδρε. Δεν αναφέρομαι σε έναν τυχαίο συνάδελφο. Αναφέρομαι στον Πρόεδρο του ΠΑΣΟΚ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Μάλιστα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Και λέω αυτά που συμβαίνουν παντού σε όλη την Ελλάδα, γράφονται στις πρώτες σελίδες των εφημερίδων, έχουν καταναλωθεί χιλιάδες λόγοι γι’ αυτό. Και δεν κατάλαβα, κύριε Πρόεδρε! Πρέπει να είναι παρών ο κ. Βενιζέλος;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν κάνουμε προσωπικές αναφορές, πρέπει ο άλλος να είναι παρών.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ας έλθει, λοιπόν, να με ακούσει. Δεν μου έχει κάνει ποτέ την τιμή. Έρχεται, μιλάει και φεύγει, ...
(Χειροκροτήματα από την πτέρυγα των Ανεξάρτητων Ελλήνων)
όπως όλοι οι Αρχηγοί, όπως όλοι αυτοί που αποφασίζουν ερήμην των Βουλευτών τους! 
Και σας παρακαλώ πολύ, κύριε Πρόεδρε! Δεν το περίμενα αυτό! Λογοκρισία από το έδρανο της Βουλής! Είναι ντροπή να μου λέτε εμένα ότι μιλώ για απόντα συνάδελφο! Κάνω πολιτική κρίση. Δεν εξύβρισα κανέναν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κάνατε μια προσωπική αναφορά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Αν για εσάς είναι ύβρις ότι χάθηκε η λίστα Λαγκάρντ, για εμένα είναι ύβρις στην πολιτική, είναι ύβρις στη δικαιοσύνη, είναι ύβρις στο λαό, είναι ύβρις σε αυτούς που έχασαν τις δουλειές τους!
(Χειροκροτήματα από την πτέρυγα των Ανεξάρτητων Ελλήνων)
Αν, λοιπόν, η Κυβέρνηση αισθάνεται ότι αυτό είναι ύβρις, να το λύσει και να σταματήσει τις συνεργασίες πάνω ή κάτω από το τραπέζι, με όλους αυτούς που γονάτισαν αυτή τη χώρα και έφεραν το λαό με δάκρυα στα μάτια. Και εσείς ως Πρόεδρος της Βουλής δεν είστε υπερασπιστής κανενός από εμάς ούτε δικός μου!
Ευχαριστώ πολύ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και τέσσερις εκπαιδευτικοί συνοδοί τους από το Γυμνάσιο Αγίου Βασιλείου Αχαΐας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα ήθελα να ενημερώσω το Σώμα ότι από το Λαϊκό Σύνδεσμο-Χρυσή Αυγή εστάλη επιστολή, με την οποία ορίζεται αγορητής στην κατ’ άρθρο συζήτηση του παρόντος νομοσχεδίου ο Βουλευτής Νομού Αττικής κ. Ηλίας Κασιδιάρης στη θέση του Βουλευτή Β΄ Αθηνών κ. Γεωργίου Γερμενή. 
Ορίστε, κύριε Κασιδιάρη, έχετε το λόγο.</ChairmanSpeech>  
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, θεωρώ ότι ορθώς ο προηγούμενος ομιλητής είπε να κοιτάξουμε στην τσέπη του κ. Βενιζέλου. Να τον διευκολύνουμε τον άνθρωπο, διότι ενδεχομένως να έχει ξεχάσει στην τσέπη του το περίφημο στικάκι της λίστας Λαγκάρντ. Δεν νομίζω ότι το είπε για κακό. 
Κατ’ αρχάς, βιώνουμε τις ύστατες ημέρες αυτού του πολιτικού συστήματος, το οποίο όπως φαίνεται βομβαρδισμένο από τα σκάνδαλα, τις μίζες και τη διαφθορά, είναι πανέτοιμο να καταρρεύσει. Παρ’όλα αυτά, η έπαρση και η αλαζονεία όσων στήριξαν το σύστημα αυτό είναι πρωτοφανής. Βοά η κοινωνία και κραυγάζει «δώστε τη λίστα του μαύρου χρήματος». Αυτό συζητείται από εκατομμύρια Έλληνες σήμερα. 
Και όμως οι δυο βασικοί συνεργοί του εγκλήματος –και να πούμε και τα ονόματά τους, παρ’όλο που είναι απόντες- ο κ. Βενιζέλος και ο κ. Παπακωνσταντίνου παριστάνουν τις «μωρές παρθένες». Ο ένας μας λέει ότι την έχασε και ο άλλος ότι την ξέχασε. Επί της ουσίας, μας φτύνουν όλους εμάς κατά πρόσωπο και δυστυχώς μέσα σε αυτήν τη χώρα δεν κινείται φύλλο, δεν παρεμβαίνει ούτε ένας εισαγγελέας για να καλέσει αυτά τα δύο πολιτικά πρόσωπα. Βενιζέλος και Παπακωνσταντίνου αλλά και το δίδυμο Διώτης και Καπελέρης προκαλούν έχουν το θράσος και προκαλούν διότι συγκαλύπτονται.
Δεν ξέρει το κράτος πώς αντιμετωπίζονται οι εγκληματικές οργανώσεις; Ξέρει πολύ καλά και αν δεν ξέρει, να του πούμε εμείς. Προφυλακίζεις τα μέλη τους ξέχωρα και όχι σε κελιά VIP, σύντομα αρχίζουν και σπάνε, άμεσα μαθαίνουμε τα ονόματα. 
Εσείς, κύριε Πρόεδρε, επειδή υπήρξατε λειτουργός της δικαιοσύνης το ξέρετε πολύ καλά ότι έτσι λειτουργούν αυτές οι διαδικασίες. Δυστυχώς, όμως, στη χώρα μας οι αρμόδιοι λειτουργοί έχουν ξεφτιλίσει τους θεσμούς, ο δε Εισαγγελέας του Αρείου Πάγου είναι ικανός να επιταχύνει μόνο τις διαδικασίες για την άρση της ασυλίας των Βουλευτών της Χρυσής Αυγής. Απόλυτη σιωπή πέρα από αυτό. 
Η τετράδα της διαφθοράς που προανέφερα παραμένει ανέγγιχτη, κοιμάται ήσυχη, ενώ –στον αντίποδα- τέσσερις Βουλευτές της Χρυσής Αυγής οδηγούνται στη δικαιοσύνη. Αυτό το γεγονός περιποιεί για εμάς τιμή! 
Κύριε Υπουργέ –αλλά απ’ ό,τι βλέπω δεν είναι παρών, αποχώρησε- ήθελα να κάνω μια ερώτηση προσωπικά σε κάποιον Υπουργό αυτής της Κυβέρνησης...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η Κυβέρνηση, όπως βλέπω, εκπροσωπείται από τον κ. Μουσουρούλη.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ρωτώ, λοιπόν, τον κ. Μουσουρούλη προσωπικά και ζητώ να σπάσει το πρωτόκολλο: Γιατί δεν ζητάτε πάλι τη λίστα από τους Γάλλους; Μπορείτε να μου απαντήσετε; Γιατί δεν ζητάμε τη λίστα από τους Γάλλους; Γιατί δεν έχουμε πάρει πάλι τη λίστα και γίνεται όλο αυτό το τηλεοπτικό σόου; Για ποιο λόγο; Μπορείτε να μου απαντήσετε; Εγώ σας ζητώ να σπάσει το πρωτόκολλο και να μου απαντήσετε.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ. Επιτρέπεται η διακοπή για ένα λεπτό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Η λίστα έχει ήδη ζητηθεί και έχει τοποθετηθεί γι’ αυτό ο κ. Στουρνάρας.</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Η λίστα αυτή θα έπρεπε να έχει έρθει πετώντας, σας απαντώ εγώ, κύριε Υπουργέ. Ποιος κωλυσιεργεί σε αυτήν τη διαδικασία; Τι θα πει «έχει ζητηθεί η λίστα»; Γιατί δεν είναι στα χέρια της δικαιοσύνης αυτήν τη στιγμή η λίστα; Ποιος είναι αυτός που καλύπτει τους κλέφτες σε αυτήν τη χώρα και με ποιο ηθικό δικαίωμα το κάνει; 
Θα πω, λοιπόν, μια μεγάλη αλήθεια. Όλο το σύστημα που υπηρετείτε, επί της ουσίας, σιτίζεται από τα ονόματα, από τους ανθρώπους που περιλαμβάνονται σε αυτή τη λίστα. Έχει πάθει αμόκ ολόκληρο το σύστημα και με όσα μέσα διαθέτει χτυπά τη Χρυσή Αυγή. «Φασίστες» μάς ανεβάζει, «νεοναζί» μάς κατεβάζει, «ότι θέλουμε εμφύλιο πόλεμο» και άλλα πολλά τέτοιου είδους καραγκιοζιλίκια. 
Σκοπός είναι να κρυφτεί η μία και μοναδική αλήθεια, ότι έχουμε καθαρά χέρια. Και καθαρά χέρια σημαίνει εντιμότης... 
(Θόρυβος-διαμαρτυρίες από την πτέρυγα της Νέας Δημοκρατίας)</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Και εμείς, κύριε συνάδελφε, καθαρά χέρια έχουμε!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Πολύ πιο καθαρά από τα δικά σου!</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: ...αλλά και καθήκον να επιβάλεις με κάθε νόμιμο μέσο την απόλυτη κάθαρση στην πολιτική και οικονομική ζωή αυτής της χώρας και όχι...
(Θόρυβος-διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ ήρεμα, κύριε Κασιδιάρη.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: ...να σε κοροϊδεύουν και να σου λένε ότι τη χάσανε και την ξεχάσανε! Αυτό σημαίνει καθαρά χέρια: πολιτική βούληση, για να επιβάλεις κάθαρση!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Τα χέρια μας είναι πολύ πιο καθαρά από τα δικά σου!</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Και αυτήν την πολιτική βούληση μόνο η Χρυσή Αυγή τη διαθέτει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κασιδιάρη, σας παρακαλώ. Δεν μπορείτε να μιλάτε ήρεμα; Τα ίδια πράγματα να τα λέμε με ηρεμία.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Μπορώ να μιλήσω πάρα πολύ ήρεμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τότε, παρακαλώ λοιπόν ηρεμία.</ChairmanSpeech> 
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Κύριε Πρόεδρε, διακόπτεται συνεχώς ο ομιλητής!</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, μπορώ να μιλήσω πολύ ήρεμα, αλλά δεν επιτρέπω διακοπές, διότι δεν το επιτρέπει και ο Κανονισμός της Βουλής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε παρακαλώ.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Οι τοκογλύφοι επισήμως ζήτησαν κλειστό λογαριασμό για δέσμευση της εθνικής μας περιουσίας μέχρι και τα έσοδα από το ΦΠΑ που θα πληρώνει από το υστέρημά του ο ελληνικός λαός. Ήδη βεβαίως εκχωρούμε λιμένες, αιγιαλούς, χρυσό, υδρογονάνθρακες, όλο τον εθνικό μας πλούτο. 
Ρωτήσαμε τον κύριο Υπουργό τι απήντησε. Θα του πούμε ποια είναι η πρέπουσα απάντηση που έπρεπε να δώσει σε όλους αυτούς.
Η πρέπουσα απάντηση, λοιπόν, είναι ότι η Ελλάς είναι ένα κράτος ελεύθερο και ανεξάρτητο. Δεν είναι ένα άθλιο προτεκτοράτο ξένων δυνάμεων. Για τον ελληνικό λαό ακόμα και η συζήτηση για ένα τέτοιο ιταμό αίτημα, ισοδυναμεί με εθνική προδοσία. 
Βεβαίως, οφείλουμε να πούμε, για να είμαστε αντικειμενικοί –δεν κάνουμε στείρα αντιπολίτευση- ότι τα έχετε καταφέρει άριστα στη σκληρή διαπραγμάτευση! Έχετε ασκήσει πράγματι αφόρητη πίεση στην τρόικα! Θα έλεγα ότι τις τελευταίες ημέρες κυριολεκτικά έχετε διαλύσει τους τοκογλύφους! 
Και είναι, δε, αξιοσημείωτο ότι δεν καθάρισε για όλα αυτά ο κ. Σαμαράς που, πες, είναι και 1,90, έχει τα προσόντα, ή ο κ. Βενιζέλος, που έχει αυτό το ειδικό βάρος, έχει τον ανάλογο όγκο και μπορεί να εκτοπίζει τους αντιπάλους. Απ’ ό,τι φαίνεται, καθάρισε ο γίγας της επαναστατικής Αριστεράς, ο κ. Φώτης Φανούριος Κουβέλης, ο οποίος συνέτριψε στην κυριολεξία την αδιαλλαξία των τροικανών! Πέτυχε, δε, απ’ ό,τι ενημερώνομαι και από τις εφημερίδες, το ακατόρθωτο και πλέον ο χρόνος προειδοποίησης για τις απολύσεις από τρεις μήνες πήγε στους τέσσερις! Αυτό είναι συγκλονιστικό!
Καλώ τον κ. Κουβέλη να πάει σε κάποιον απολυμένο και να του πει ότι έδωσε μάχη και πέτυχε αυτό το θαυμαστό αποτέλεσμα! Παράλληλα, να του πει ότι το κόμμα του θα λάβει και πάλι το 2013 κάποια εκατομμύρια ως κρατική χρηματοδότηση.
Παρεμπιπτόντως, έχουμε κάνει μία πρόταση νόμου για τη μείωση στο 20% της κρατικής χρηματοδότησης των κομμάτων και από εκεί και πέρα, με τη συνταγματική αναθεώρηση, την κατάργησή της. Περιμένουμε ακόμα να έρθει αυτή η πρόταση νόμου στην Ολομέλεια, να δούμε τελικά τι ρόλο παίζει ο καθένας σε αυτήν την Αίθουσα.
Τέλος, τα πράγματα είναι πράγματι οριακά για τη χώρα. Υπάρχουν κάποιοι γελοίοι που λένε ότι η Χρυσή Αυγή δεν προτείνει τίποτα, απλά καταγγέλλει κ.λπ..
Εμείς, λοιπόν, θα πούμε δύο απλά πράγματα: Θα σας πούμε τι οφείλετε να πράξετε από εδώ και πέρα. Επί της ουσίας, δηλαδή, θα σας πούμε να κάνετε αυτό που λέγατε και προεκλογικά, για το οποίο δεσμευόσασταν, δίνατε υποσχέσεις, όρκους, ότι θα κάνετε επαναδιαπραγμάτευση. Πραγματική διαπραγμάτευση με τους τοκογλύφους δύναται και οφείλει να κάνει η Ελλάς, διότι η Ελλάς, ως ισότιμο μέλος της Ευρωζώνης, μπορεί και οφείλει να απαιτήσει κούρεμα του χρέους του επισήμου τομέα, δηλαδή πραγματική αναδιάρθρωση του ελληνικού χρέους στην οποία είναι αναγκαίο να μετέχει η Ευρωπαϊκή Κεντρική Τράπεζα, αλλιώς δεν λύνεται το ελληνικό πρόβλημα. Το γνωρίζουν οι πάντες άριστα.
Από εκεί και πέρα, τα εγχώρια τραπεζικά ιδρύματα θα πάρουν και πάλι δισεκατομμύρια, θα πάρουν και πάλι ζεστό χρήμα για την ανακεφαλαιοποίησή τους. Το κράτος μας χρεώνεται γι’ αυτό το χρήμα. Χρωστάει γι’ αυτό το ακριβό χρήμα που παίρνουν οι τράπεζες. Την επόμενη ημέρα, λοιπόν, οφείλετε να συγχωνεύσετε όλα τα φαλιρισμένα ιδιωτικά τραπεζικά ιδρύματα, να δημιουργηθεί εν τέλει μία κραταιά εθνική τράπεζα, η οποία θα επιδοτήσει την εθνική μας παραγωγή.
Αυτές οι βασικές και αυτονόητες ενέργειες μπορούν, όμως, να γίνουν πράξη μόνο από μία αληθινά εθνική ηγεσία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η ειδική αγορήτρια της Δημοκρατικής Αριστεράς κ. Ξηροτύρη.
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Κύριε Πρόεδρε, κυρίες και κύριοι συνάδελφοι, η δημοκρατία μας είναι πολύ ευαίσθητη και πρέπει με νύχια και με δόντια να την υπερασπιστούμε σε αυτήν την Αίθουσα. Διότι αν φτάσουμε και από αυτό το Βήμα να χαιρετούμε με ναζιστικούς χαιρετισμούς και να το ερμηνεύουμε διαφορετικά, πραγματικά η δημοκρατία μας κινδυνεύει.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Μην τα λέτε αυτά!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Μη διακόπτετε.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε, ήρεμα.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Να μάθουν να μιλάνε!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εσείς θα μας μάθετε να μιλάμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ ήρεμα!
Συνεχίστε, κυρία Ξηροτύρη.
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Κύριε Πρόεδρε, σήμερα συζητάμε τα άρθρα. Πραγματικά, τα δεκαπέντε ή και τα είκοσι λεπτά που δίνετε για τους εισηγητές είναι πάρα πολύ λίγα. Ενδεχομένως για τη μεγάλη τροπολογία, την τρίτη, δεν θα προλάβω να μιλήσω. Ίσως καταθέσω τις απόψεις μου στη δευτερολογία μου.
Για το πολύ σημαντικό δεύτερο άρθρο θέλω να πω τα εξής: Εμείς συνεχίζουμε να έχουμε επιφυλάξεις. Εκφράσαμε και στην επιτροπή και χθες το πρωί στην Ολομέλεια στη συζήτηση επί της αρχής ότι έχουμε ένα άλλο σκεπτικό για τα θέματα των αποκρατικοποιήσεων και ιδιαίτερα για τις αποκρατικοποιήσεις οι οποίες αφορούν δημόσιες επιχειρήσεις κοινής ωφέλειας, όπως η ΕΥΔΑΠ, η ΕΥΑΘ, ή αφορούν στρατηγικής σημασίας επιχειρήσεις για την ανάπτυξη της χώρας, όπως η ΔΕΗ, οι λιμένες. Και γι’ αυτό, πέρα από τις γενικές αρχές, οι οποίες υπάρχουν και στην προγραμματική συμφωνία, εμείς θέλουμε να προηγηθεί ο στρατηγικός σχεδιασμός γι’ αυτούς, στον οποίο σχεδιασμό και κατευθύνσεις βεβαίως και θα συμμετέχει η Βουλή -και θα το ζητήσουμε σε αυτή τη διαδικασία- αλλά και να δημιουργηθούν οι ρυθμιστικές αρχές. Και θα ελέγξουμε το θεσμικό πλαίσιο δημιουργίας των ρυθμιστικών Αρχών.
Από την άλλη πλευρά, θα πρέπει να τελειώσουμε με όλες τις ρυθμίσεις που θα διασφαλίζουν την κυριότητα του δημοσίου των δικτύων όλων αυτών των επιχειρήσεων.
Μέχρι να γίνουν αυτά, δεν μας επιβάλλει κανένας αυτή τη στιγμή, γι’ αυτές τις μεγάλες τουλάχιστον επιχειρήσεις, να καταργήσουμε το ελάχιστο ποσοστό του δημοσίου. Εάν τελειώσουμε με αυτές τις διαδικασίες, θα ξέρουμε ποιο θα είναι αυτό το ποσοστό του δημοσίου και σε ποιες επιχειρήσεις, που θα είναι στρατηγικού χαρακτήρα, ο ρόλος του δημοσίου θα παραμένει δυνατός και στρατηγικός. Θα έχουμε καθορίσει πώς αυτές οι επιχειρήσεις συμβάλλουν στην ανάπτυξη του τόπου. Κι εκεί θα δούμε και ποιο κομμάτι, ποιο τμήμα, ποιοι τομείς, με ποιον τρόπο θα μεταφερθεί στο ΤΑΙΠΕΔ ή κάπου αλλού –δεν ξέρω αν υπάρχει- για να αξιοποιηθούν και για εισπρακτικούς λόγους ορισμένα θέματα.
Η βασική διαφωνία μας, λοιπόν, είναι ότι εμείς ζητάμε τουλάχιστον αυτές τις μεγάλες επιχειρήσεις, για τις οποίες δεν υπάρχουν αυτά που σας είπα, να εξαιρεθούν από αυτή εδώ τη ρύθμιση. 
Βεβαίως, είναι θετική η προσθήκη που κατέθεσε ο Υπουργός, ότι όταν το ΤΑΙΠΕΔ αποφασίσει για μία τέτοια διαδικασία, θα έρχεται στη Βουλή κ.λπ.. 
Έρχονται, κύριοι συνάδελφοι, στη Βουλή. Οι συμβάσεις των έργων από 20.000.000 και πάνω έρχονται στην Επιτροπή Οικονομικών. Αυτό, όμως, είναι μία άλλη διεργασία. Εμείς μιλούμε για τη γενική διεργασία, για το σχεδιασμό και τις προϋποθέσεις για τις μεγάλες αυτές επιχειρήσεις. 
Αυτό δεν έχει γίνει. Δεν τα έχουμε συμφωνήσει. 
Κατ’ αρχάς, στην Ολομέλεια δεν μας έχει φέρει εισήγηση το κάθε αρμόδιο Υπουργείο. 
Να δούμε, λοιπόν, πώς βλέπουμε, μέσα σε αυτήν την κρίση για τη χώρα μας, την ανάγκη να εξασφαλίσουμε πόρους, την ανάγκη να πετύχουμε μία βιώσιμη ανάπτυξη και πώς θα χειριστούμε αυτές τις μεγάλες, κοινής ωφέλειας και στρατηγικής σημασίας επιχειρήσεις.
Γι’ αυτό το λόγο ζητήσαμε όλες οι διαδικασίες διαφάνειας να τηρηθούν σε όλα τα στάδια μελέτης της κάθε επιχείρησης, του τομέα ή του ποσοστού που πρέπει να αποκρατικοποιηθεί και μετά το πώς θα γίνουν οι επιμέρους συμβάσεις.
Δεν μιλάμε, λοιπόν, αυτήν τη στιγμή για τις επιμέρους συμβάσεις. Οι επιμέρους συμβάσεις θα ακολουθήσουν πραγματικά τη διαδικασία που προβλέπεται για τον έλεγχό τους και από τα Όργανα της Βουλής. Μιλάμε για το γενικότερο σχεδιασμό.
Θα επιμείνουμε, λοιπόν, σε αυτή μας την τοποθέτηση για το άρθρο δεύτερο, ότι δεν μπορούμε αυτήν τη στιγμή, που δεν υπάρχουν αυτές οι προϋποθέσεις, να ψηφίσουμε το άρθρο.
Όσον αφορά το άρθρο τρίτο. Το άρθρο τρίτο δίνει τη δυνατότητα πολεοδόμησης και εκμετάλλευσης δημόσιων ακινήτων με ευνοϊκούς όρους, ελαχιστοποιώντας πολεοδομικά και άλλα εμπόδια. Ανοίγει ο δρόμος για την αξιοποίηση δημόσιων ακινήτων από τα Ταμεία Αξιοποίησης Ιδιωτικής Περιουσίας.
Είναι γνωστές οι αδυναμίες και η ολιγωρία και του ΥΠΕΚΑ και η έλλειψη εργαλείων για την προώθηση και υλοποίηση του χωροταξικού και περιφερειακού σχεδιασμού. Όμως, θα πρέπει να προσέξουμε ότι και μέσα από τους εφαρμοστικούς νόμους και μέσα από τις συμπληρώσεις που γίνονται σήμερα στο ν. 3986, δεν πρέπει να φτάσουμε στην αντίθετη μεριά. Δηλαδή, δεν πρέπει να έχουμε τόσο fast track διαδικασίες, έτσι ώστε να παρακάμπτεται σε πολλά σημεία το νομικό πλαίσιο του χωροταξικού και πολεοδομικού σχεδιασμού, να υποβαθμίζονται οι υπηρεσίες και τα γνωμοδοτικά όργανα του ΥΠΕΚΑ και να ισχυροποιείται έναντι αυτών το οικονομικό επιτελείο.
Γι’ αυτό, κατέθεσα μια σειρά προτάσεων και τροποποιήσεων, ούτως ώστε πραγματικά να υπάρξει μια πιο ολοκληρωμένη διαδικασία κατά τη σύνταξη και των προεδρικών διαταγμάτων και των οποιονδήποτε άλλων αποφάσεων που προβλέπει αυτός εδώ ο εφαρμοστικός νόμος, ούτως ώστε να τεκμηριώνεται κάθε φορά ότι η σχετική μελέτη, η σχετική πολεοδόμηση που γίνεται ενσωματώνονται στην περιβάλλουσα περιοχή και ότι όλα αυτά συμβάλλουν στην εθνική, περιφερειακή και τοπική ανάπτυξη.
Έγινε αποδεκτή μια τέτοια προσθήκη. Δεν έγινε, όμως, αποδεκτό πέρα από αυτή την ενσωμάτωση, ότι η μελέτη θα πρέπει να τεκμηριώνει και να προβλέπει το πώς εντάσσεται αυτή η προτεινόμενη επένδυση στην περιοχή, το ότι θα πρέπει και να τεκμηριώνεται στη μελέτη αυτή και πώς αυτή η προτεινόμενη πολεοδόμηση έχει σχέση με τα περιφερειακά αναπτυξιακά προγράμματα και έστω και αν ορισμένα αυτή τη στιγμή βρίσκονται υπό έγκριση, κάποια στιγμή θα ολοκληρωθούν. Επομένως, υπάρχουν όλες αυτές οι κανονιστικές ρυθμίσεις, ούτως ώστε ως προς τις πολεοδομικές ρυθμίσεις και αλλαγές που προτείνονται μέσα από αυτό τον εφαρμοστικό νόμο, να μπορεί πράγματι μέσα από τη μελέτη να τεκμηριώνεται ότι ακολουθούνται αυτές οι κατευθύνσεις.
Προτείναμε γι’ αυτό ένα βοηθητικό όργανο, γνωμοδοτικό, προς το Συμβούλιο Κεντρικής Διοίκησης, το οποίο θα δημιουργείται από το ΥΠΕΚΑ και θα παρέχει αυτή τη γνωμοδότηση που χρειάζεται και θα συνδέει έτσι αυτό το συμβούλιο όχι μόνο δια του Υπουργού, αλλά και διά γνωμοδοτήσεων με το Ταμείο Αξιοποίησης της Περιουσίας και θα το συνδέει πράγματι με θέματα τα οποία αυτό γνωρίζει και με ειδικούς επιστήμονες που προτείνουμε να έχει αυτό το νέο όργανο, ούτως ώστε να διασφαλίζει ότι αυτή η διαδικασία γίνεται με τον καλύτερο τρόπο.
Έχουμε προτείνει στα θέματα του παραθεριστικού-τουριστικού χωριού, κατ’ αρχάς, ότι όλα αυτά τα θέματα δεν μπορεί να γίνονται μέσω κοινών υπουργικών αποφάσεων. Επιμένουμε σε αυτό και αυτή είναι μια τροπολογία που πρέπει να δεχθείτε. Τη ζήτησαν και άλλοι συνάδελφοι από όλες τις πτέρυγες. Και για αυτή την ιδιωτική πολεοδόμηση θα πρέπει να εκδίδεται προεδρικό διάταγμα. Δεν είναι μια διαδικασία χρονοβόρα ή μια διαδικασία η οποία δημιουργεί γραφειοκρατία. Εάν δεν γίνει με προεδρικό διάταγμα, είναι σίγουρο ότι το ΤΑΙΠΕΔ θα μπλέξει, γιατί σίγουρα όλα αυτά εδώ θα προσβληθούν στο Συμβούλιο Επικρατείας.
Ζητάμε, λοιπόν και στην παράγραφο 7α) να προβλέψετε και για το παραθεριστικό χωριό και για τα επιχειρηματικά πάρκα στην 7ε) να αντικαταστήσετε την ΚΥΑ με προεδρικό διάταγμα.
Στα θέματα του αιγιαλού και της παραλίας πρέπει να ξεκαθαρίσετε. Η πρόσβαση των πολιτών στις παραλίες πρέπει να είναι απρόσκοπτη. Δεν μπορώ να καταλάβω εδώ μέσα στις ρυθμίσεις ότι μερικές φορές, για λόγους δημόσιου συμφέροντος κ.λπ., δεν θα μπορεί ο πολίτης να έχει πρόσβαση στην παραλία και θα έχει πρόσβαση ο ιδιώτης επενδυτής.
Πρέπει να είναι απρόσκοπτη η πρόσβαση των πολιτών. Τελεία και παύλα. Αν υπάρχουν εθνικοί λόγοι ή οτιδήποτε άλλο, αυτό πόσο περισσότερο δημιουργεί εμπόδια σε μια ιδιωτική επένδυση και στην πρόσβαση του ιδιώτη επενδυτή.
Υπάρχουν και άλλες τροπολογίες που έχουμε προτείνει. Ορισμένα πράγματα έχουν γίνει αποδεκτά στην κατεύθυνση της βελτίωσης αυτού του άρθρου 3. Να μη χάνω χρόνο με αυτό.
Να προχωρήσω στο άρθρο 4, όπου συμφωνούμε με τις ρυθμίσεις που γίνονται για τη διευκόλυνση των εργοληπτικών επιχειρήσεων και για τα πτυχία τους και με την αύξηση της προκαταβολής. Όπως είπα και στην επιτροπή, αυτά τα πράγματα είναι μια πρώτη βοήθεια. Το θέμα είναι τεράστιο. Το πρόβλημα της εκτέλεσης των μικρών και μεγάλων έργων που είναι ενταγμένα στο ΕΣΠΑ είναι τεράστιο. Δεν προχωρούν και για άλλες αιτίες και για το ότι πραγματικά ο τεχνικός κλάδος, οι κατασκευαστικές επιχειρήσεις αυτήν τη στιγμή δεν έχουν τη δυνατότητα δανεισμού, δεν έχουν πληρωθεί στο χρόνο που έπρεπε να πληρωθούν για προηγούμενα έργα που έχουν εκτελέσει, βρίσκονται σε μεγάλη αδυναμία. Οι περισσότερες από αυτές δεν μπορούν να εκδώσουν και εγγυητικές επιστολές.
Υπάρχει, λοιπόν, ένα γενικότερο θέμα που δεν αφορά μόνο τον κλάδο αυτό. Υπάρχει ένα γενικότερο θέμα πώς θα προχωρήσει αυτό το ΕΣΠΑ μέσα από τις μεγάλες αδυναμίες, τις οποίες πραγματικά έχει σήμερα και ο κατασκευαστικός κλάδος για να υλοποιήσει αυτά τα έργα.
Στο τέλος του άρθρου 4 υπάρχει πράγματι αυτή η κατάργηση του πόρου 2%, της εισφοράς που δίνουν τα μέλη του Τεχνικού Επιμελητηρίου για όλες τις δραστηριότητες του Τεχνικού Επιμελητηρίου. Εμείς θεωρούμε ότι έπρεπε να εξεταστεί η πρόταση που κατέθεσε το Τεχνικό Επιμελητήριο.
Από την άλλη πλευρά, θέλουμε να τονίσουμε ότι, ακόμη και αν καταργήσετε αυτή την εισφορά του 2%, πρέπει πραγματικά εδώ να απαντήσετε σε όλους τους συναδέλφους που το έθεσαν από όλες τις πτέρυγες, πώς πραγματικά το Τεχνικό Επιμελητήριο, με κάποιες διορθώσεις που πρέπει να γίνουν για τη λειτουργία του, θα μπορέσει να παραμείνει ένας τεχνικός σύμβουλος της πολιτείας, όπως αυτός είναι ο ρόλος του εδώ και ενενήντα χρόνια περίπου.
Συνεχίζω, κύριε Πρόεδρε, με τις τροπολογίες τώρα που έγιναν άρθρα στο νομοσχέδιο που συζητάμε. Στην τροπολογία-άρθρο που αφορά το Επικουρικό Κεφάλαιο πράγματι έγιναν κάποιες βελτιώσεις ουσιαστικές. Παρ’ όλα αυτά, έχουμε κάποιες σημαντικές επιφυλάξεις και θα τις αναπτύξω στη δευτερολογία μου.
Ως προς τη δεύτερη τροπολογία, το έκτο άρθρο πλέον του νομοσχεδίου, που αφορά την εξίσωση του πετρελαίου κίνησης και θέρμανσης…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα πάρω και εγώ λίγο χρόνο, κύριε Πρόεδρε.
Συμφωνούμε με αυτήν την τροπολογία, όπως είπα και στην επιτροπή, διότι συμβάλλει στην αντιμετώπιση της λαθραίας χρήσης μέρους του πετρελαίου θέρμανσης και την αντιμετώπιση της πάταξης της λαθρεμπορίας που πρέπει να αποτελεί προτεραιότητα. Γι’ αυτό το θέμα είπα ότι, αντί να φτάνουμε σε τέτοιες ρυθμίσεις οι οποίες πραγματικά επιβαρύνουν υπέρμετρα τα ελληνικά νοικοκυριά και ιδιαίτερα αυτά στις ακριτικές περιοχές που έχουν και τα μεγαλύτερα οικονομικά προβλήματα, θα πρέπει πράγματι εδώ και τώρα να τελειώνουμε και με τις κοινές υπουργικές αποφάσεις να υπογραφούν και με την εγκατάσταση του απαραίτητου εξοπλισμού και με την ενίσχυση των ελεγκτικών μηχανισμών, υπαλλήλων κ.λπ., ούτως ώστε επιτέλους να εφαρμοστούν οι νόμοι οι οποίοι υπάρχουν μέχρι τώρα.
Αυτό να γίνει και με το άρθρο 320 πρόσφατου νόμου, ούτως ώστε και το ηλεκτρονικό σύστημα εισροών-εκροών να τοποθετηθεί και τα gps ώστε και το ναυτιλιακό πετρέλαιο να ελεγχθεί αλλά και το πετρέλαιο που εξάγεται και εισάγεται από το εξωτερικό, ώστε να μην χάνουμε αυτή τη στιγμή από τη λαθρεμπορία τεράστια ποσά, που είναι πάνω από ένα δισεκατομμύριο το χρόνο και εμείς λέμε ότι αυτά μπορούν να καλύψουν και όλες τις ανάγκες των ελληνικών νοικοκυριών στο θέμα της θέρμανσης, αλλά μπορούν και να περισσέψουν και να μπουν ως ισοδύναμα μέτρα που θα αντικαταστήσουν και άλλα δυσβάσταχτα βάρη. 
Θεωρούμε ότι ήταν υποχρέωση να το κάνουμε. Είναι πρόβλημα, κύριε Υπουργέ, το ότι δεν φέρατε τουλάχιστον σε πρώτη ανάγνωση να δούμε την κοινή υπουργική απόφαση που αφορά το πώς αποδίδεται το επίδομα πετρελαίου θέρμανσης. Έχει γίνει μια ουσιαστική δουλειά στην επιτροπή που έχει συντάξει όλη αυτή την πρόταση για το επίδομα. Έγιναν κι άλλες προτάσεις εδώ από συναδέλφους από όλες τις πτέρυγες. 
Αυτό έπρεπε να αποτελεί ένα θέμα συζήτησης τουλάχιστον στην επιτροπή για να καταλάβει ο κόσμος ότι αυτό γίνεται για λόγους πάταξης της λαθρεμπορίας, αλλά ότι έχουν ληφθεί τα περισσότερα μέτρα ώστε να μπορέσουμε να απαλύνουμε την επιβάρυνση των πολιτών. 
Όσον αφορά τα θέματα της μεγάλης τροπολογίας που κατατέθηκε και δεν προλάβαμε να συζητήσουμε στην επιτροπή, πραγματικά εισάγονται ορισμένα θετικά σημεία. Υπάρχουν βέβαια και κάποια σημεία που χρειάζεται να συζητήσουμε. 
Εγώ θα επισημάνω όμως στα θετικά ότι με τη ρύθμιση της παραγράφου 2 γίνεται μια πρώτη προσπάθεια αποπληρωμής δανείων που έχουν λάβει από το Ταμείο Παρακαταθηκών και Δανείων οι ΟΤΑ. Γίνεται μια προσπάθεια ρύθμισης των μεγάλων θεμάτων που έχουν οι ΟΤΑ με την υπερχρέωση, με τα δάνεια που έχουν λήξει. 
Αυτή η παράγραφος 2 είναι μια πρώτη συμβολή πάνω στα μεγάλα προβλήματα που έχουν οι υπερχρεωμένοι πλέον δήμοι της χώρας και θα την ψηφίσουμε. Νομίζω ότι πρέπει να γίνει και μια μεγαλύτερη προσπάθεια. Άλλωστε έχουν γίνει τα σχετικά συνέδρια και έχουν κατατεθεί προτάσεις και το Υπουργείο Εσωτερικών τα γνωρίζει πάρα πολύ καλά.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Υπάρχει ένα σημαντικό θέμα που τίθεται με την παράγραφο 3 της τροπολογίας αυτής για τα ποσοτικά και ιδιαίτερα τα ποιοτικά κριτήρια και τον τακτικότερο έλεγχο, σε τριμηνιαία βάση, που πρέπει να γίνεται για τους διευθυντές, τους προϊστάμενους των τμημάτων και των διευθύνσεων του Υπουργείου Οικονομικών. 
Σε αυτή τη διαδικασία και ιδιαίτερα στο μεταβατικό στάδιο ο νέος Υπουργός αποκτά κυρίαρχη δυνατότητα. Θα πρέπει όμως να μας εξηγήσετε εδώ με ποιο τρόπο θα τεθούν αυτά τα κριτήρια, ποιος θα είναι αυτός ο ελεγκτικός μηχανισμός που θα ελέγχει κάθε τρεις μήνες όλους αυτούς τους διευθυντές, ώστε να εισηγείται με αντικειμενικό τρόπο στον αρμόδιο Υπουργό που έχει και ένα σωρό άλλα πράγματα να κάνει. Να υπάρχει αυτή η διαδικασία που να φτάνει μέχρι και σε αλλαγή στο ίδιο το τρίμηνο ενός διευθυντού που έχει τοποθετηθεί για να κάνει αυτούς τους οικονομικούς ελέγχους.
Πρέπει να διασφαλιστεί το κύρος δηλαδή και να μη φαίνεται και εδώ ότι συνεχίζεται η πελατειακή σχέση του Υπουργού με τους εκάστοτε διευθυντές και τμηματάρχες, αλλά ότι αυτή η ρύθμιση γίνεται πράγματι για να είναι αποτελεσματικότερο όλο το σύστημα στα θέματα της φοροδιαφυγής, της παραοικονομίας, τα οποία πλήττουν ιδιαίτερα τη λειτουργία του κράτους σήμερα. Θα συμφωνήσουμε δηλαδή, αλλά πρέπει ο Υπουργός να μας εξηγήσει πώς θα τεθούν αυτά τα κριτήρια και πώς θα γίνεται ο έλεγχος και η εισήγηση προς τον Υπουργό.
Θα ήθελα να αναφερθώ στο θέμα του ΟΓΑ και των πρόσθετων πράγματι επιβαρύνσεων που προβλέπονται μέσα από αυτήν τη ρύθμιση για τους αγρότες, προκειμένου και ο ΟΓΑ να καλύψει –δεν θυμάμαι με πόσα χρήματα ακριβώς- την τεράστια τρύπα του ενός δισεκατομμυρίου στον ΕΟΠΥΥ. Με τα μέτρα ήδη δεν καταφέραμε να μην βάλουμε τους αγρότες μέσα στον περιορισμό των αποδοχών τους, αυτής της πολύ μικρής σύνταξης που παίρνουν. 
Με το να τους επιβαρύνουμε κι άλλο, νομίζω ότι δεν λύνεται το θέμα με αυτή τη μικρή τροφοδότηση του πολύ υπερχρεωμένου ΕΟΠΥΥ από τους αγρότες. Θα έλεγα ότι αυτό πρέπει να το επανεξετάσουμε. Υπάρχει επίσης ένα σοβαρό θέμα…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Ξηροτύρη, μπορείτε να συντομεύσετε;</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ναι, κύριε Πρόεδρε.
Υπάρχει ένα ακόμη σοβαρό θέμα που θα το συζητήσουμε στην τροπολογία. Είναι για τους κλάδους υγείας των διαφόρων ταμείων και της ΟΤΟΕ και του Τεχνικού Επιμελητηρίου και άλλων ταμείων τα οποία είναι βιώσιμα από μόνα τους και είναι υποχρεωμένα, με το άρθρο 44 του σχετικού νόμου, να αποδείξουν με μια αναλογιστική μελέτη ότι συνεχίζουν να έχουν αυτήν τη δυνατότητα και να κρατήσουν τον κλάδο υγείας εκτός ΕΟΠΥΥ. Και αυτό το άρθρο καταργείται. Εμείς θα λέγαμε να αφήσετε αυτή τη δυνατότητα μέχρι τη λήξη του 2012 και να δούμε τι θα γίνει. 
Ήθελα επίσης να μιλήσω για μια σειρά ακινήτων και μεγάλων ενοτήτων που μέχρι τώρα ήταν στο Ελληνικό Α.Ε. Υπήρχαν προτάσεις να μπουν σε άλλες Α.Ε. εταιρείες και η ανάπτυξη του μητροπολιτικού πόλου του Ελληνικού και του Αγίου Κοσμά κ.λπ..
Εμείς βλέπαμε ότι αυτά μπορούν να πάνε στο ταμείο, αλλά θεωρούμε ότι δεν είναι μεμονωμένα ακίνητα τα οποία μεταβιβάζονται εκεί για να παραχωρηθούν. Είναι ολόκληρες ενότητες που και αυτές –όπως σας είπα και για τις μεγάλες δημόσιες επιχειρήσεις- συμβάλλουν στην ανάπτυξη της χώρας και πρέπει να προηγηθεί αυτός ο ολοκληρωμένος σχεδιασμός για το πώς θέλουμε την ανάπτυξη αυτών των μετώπων και στη συνέχεια να δούμε τι θα κάνουμε με αυτή την αξιοποίηση.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο ειδικός αγορητής του Κομμουνιστικού Κόμματος Ελλάδας κ. Κατσώτης για δεκαπέντε λεπτά, με εύλογη άνεση από το Προεδρείο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Στη λίστα Λαγκάρντ, κυρίες και κύριοι Βουλευτές, δεν είναι οι εργαζόμενοι και τα λαϊκά στρώματα. Είναι η οικονομική ολιγαρχία και το πολιτικό της προσωπικό.
Κύριε Μαρκόπουλε, στα κομμουνιστικά κράτη, στον κομμουνισμό, ναι, είχαν όλοι ισότητα. Είχαν όλοι δουλειά και όχι οι τυχεροί. Είχαν όλοι υγεία και όχι αυτοί που είχαν χρήμα. Είχαν όλοι παιδεία και όχι αυτοί που είχαν χρήμα. Είχαν όλοι πολιτισμό και όχι αυτοί που είχαν χρήμα. Είχαν όλοι ευημερία και όχι αυτοί που είχαν χρήμα, γιατί η εκμετάλλευση ανθρώπου από άνθρωπο είχε καταργηθεί.
Κυρίες και κύριοι, τι ακόμα ζητάει η Κυβέρνηση από τους εργαζόμενους και το λαό; Ζητάει 13,5 δισεκατομμύρια από μισθούς και συντάξεις, εκατοντάδες εκατομμύρια από το πετρέλαιο, επιπλέον 80 εκατομμύρια από τους αγρότες, εκατοντάδες δισεκατομμύρια από τη φοροληστεία, από το χαράτσι της ΔΕΗ, από τα ακίνητα, εκατοντάδες εκατομμύρια από τις αυξήσεις στα είδη πρώτης ανάγκης, ρεύμα, νερό, μεταφορές, εκατοντάδες δισεκατομμύρια από την εμπορευματοποίηση της υγείας και της παιδείας. 
Αυτά λοιπόν, ζητά σήμερα η Κυβέρνηση από το λαό. Αλήθεια αυτά γιατί τα ζητά; Πού θέλει να τα δώσει; Πριν λίγο στην Επιτροπή Κοινωνικών Υποθέσεων ο Υπουργός Εργασίας έκανε ενημέρωση για τις εργασιακές σχέσεις. Έδωσε παράσταση υποκριτικής για να πείσει για τις δήθεν προσπάθειες που έκανε για να μεταπείσει την τρόικα. Δήλωσε ότι έκλεισε το πακέτο που η πλειοψηφία των μέτρων προβλέπονταν από το δεύτερο μνημόνιο και ακολουθήθηκε, όπως είπε, το ευρωπαϊκό κεκτημένο για τις εργασιακές σχέσεις. Η σύγχρονη δουλεία, ο μεσαίωνας είναι αυτό που φέρνετε. Δουλειά όποτε και όπως θέλει ο εργοδότης. Ήλιο με ήλιο. Αμοιβές ελάχιστες. Πάμφθηνοι οι εργάτες με μεροκάματο ή μισθό που θα διασφαλίζει τα κέρδη, που θα καθιερώνεται με νόμο, που θα θωρακίζει την εργοδοσία από τους αγώνες της εργατικής τάξης. Απολύσεις, προσλήψεις ,χωρίς εμπόδια, θα γίνονται όποτε αποφασίζει η εργοδοσία. Αποζημιώσεις βέβαια πολύ χαμηλότερες.
Αυτή η πολιτική είναι βέβαιο ότι θα ανατραπεί. Εμείς θα κάνουμε ό,τι είναι δυνατόν ώστε το κίνημα να απαντήσει μαζικά, μαχητικά, θέτοντας τις ανάγκες των εργαζομένων και των οικογενειών τους στην ημερήσια διάταξη, ανάγκες που θα ικανοποιηθούν όταν μείνουν ανικανοποίητες οι ανάγκες του κεφαλαίου. Οι ανάγκες της εργατικής οικογένειας θα ικανοποιηθούν όταν ο αγώνας τους θα οδηγήσει στην αποδέσμευση από τη λυκοσυμμαχία στην οποία δεσμεύονται τα πολιτικά κόμματα -πλην ΚΚΕ- και η οποία δουλεύει για τις ανάγκες του κεφαλαίου. Οι ανάγκες θα ικανοποιηθούν όταν ανατρέψουμε αυτές τις δυνάμεις που νοιάζονται μόνο για τις ανάγκες του κεφαλαίου. Αυτή η πολιτική ικανοποιεί σε όλες τις πλευρές τις ανάγκες του κεφαλαίου. Αυτή η πολιτική και η όποια συγκαλυμμένη πολιτική του ευρωμονόδρομου προϋποθέτει βάσανα για το λαό, σάρωμα της ζωής τους και χαμοζωή για την πλειοψηφία του λαού. Καμμιά θυσία, λέμε εμείς, για την πλουτοκρατία. Το χρέος και τα ελλείμματα είναι δικά της.
Κυρίες και κύριοι, κάθε άρθρο του συγκεκριμένου νομοσχεδίου θωρακίζει την ανάγκη των καπιταλιστών για διοχέτευση των υπερσυσσωρευμένων κεφαλαίων στους νέους δρόμους κερδοφορίας. Προβάλλει η συγκυβέρνηση το επιχείρημα ότι η ιδιωτικοποίηση θα είναι προς όφελος όλης της κοινωνίας. Θα υπάρξει ανάπτυξη, νέες θέσεις εργασίας, εισοδήματα για τους εργαζόμενους και άλλα φύκια για μεταξωτές κορδέλες.
Ρώτησα και χθες τον Υπουργό να μας πει για την πείρα που υπάρχει μέχρι τώρα από τις μακροχρόνιες μισθώσεις επιχειρήσεων. Ποιο είναι το αποτέλεσμα; Δεν θα μας το πει, δε θα απαντήσει, γιατί θα αποκαλυφθεί η γύμνια των επιχειρημάτων του για το ποιος ωφελείται απ’ αυτήν την πολιτική. 
Όχι δεν κάνει λάθος η συγκυβέρνηση. Δεν κάνει λάθος ο Υπουργός με αυτό το νομοσχέδιο. Συνειδητά υλοποιεί αυτήν την πολιτική γιατί αυτό επιβάλλει το σύστημα που υπηρετεί. Αυτό επιβάλλουν οι ανάγκες του κεφαλαίου. 
Μπορεί κανείς να ξεχωρίσει κάποιο άρθρο; Όχι, δεν μπορεί γιατί όλα αυτά τα άρθρα αφορούν κατάργηση κάθε εμποδίου που υπάρχει σ’ αυτή την πορεία της παραχώρησης της δημόσιας περιουσίας στους καπιταλιστές. Ενισχύετε, θωρακίζετε την ανάπτυξη για τα μονοπώλια. Βέβαια, αυτή η ανάπτυξη για τα μονοπώλια σημαίνει εξαθλίωση για τους εργαζόμενους. 
Μαζί με τις εργασιακές σχέσεις η ιδιωτικοποίηση όλων αυτών των επιχειρήσεων στρατηγικής σημασίας, των εκτάσεων γης, των παραλιών, του αιγιαλού, των λιμανιών, των ακινήτων συνθέτουν τη βαρβαρότητα για την πλειοψηφία του λαού.
Στη συζήτηση επί της αρχής καταθέσαμε τη θέση του ΚΚΕ. Ξανατονίζουμε ότι καταψηφίζουμε το νομοσχέδιο σε κάθε άρθρο του και βέβαια τις απαράδεκτες τροπολογίες του. 
Για να συζητήσουμε αγαπητοί συνάδελφοι, λέτε, ότι η ιδιωτικοποίηση αυτών των επιχειρήσεων θα είναι προς όφελος του λαού. 
Μιλάμε για τη ΔΕΗ. Αν τώρα ο μεγάλος αριθμός του λαού μας δεν μπορεί να πληρώσει το λογαριασμό, αν δυσκολεύονται οι άνεργοι, οι συνταξιούχοι, οι ελαστικά απασχολούμενοι, με την ιδιωτικοποίηση της ΔΕΗ δεν θα μείνουν οι περισσότεροι στο σκοτάδι; 
Μιλάμε για το νερό που αποτελεί πηγή ζωής, φυσικό αγαθό και που παραδίδεται στους ιδιώτες. Παραδίδεται βέβαια όπως είπα η διανομή του. Θα κρατήσετε τα φράγματα και όλη την υπόλοιπη υποδομή, θα τη διαχειρίζεται το δημόσιο, θα πληρώνει γι’ αυτά και τη διανομή, το φιλέτο δηλαδή, θα τη δώσετε στους ιδιώτες. Τι θα γίνει; θα αυξηθεί η τιμή του νερού; Θα υπάρχει η ίδια ποιότητα; Θα υπάρχει ασφάλεια για το λαό; Όχι. Είπαμε και χθες: το κέρδος σκοτώνει την ποιότητα και την ασφάλεια. Δεν θα υπάρχει, λοιπόν, το νερό που ξέρουμε σήμερα για τους ίδιους τους εργαζόμενους, για το λαό. Δε θα υπάρξει αυτή η τιμή η οποία είναι μεγάλη για το λαό. 
Μιλάμε για τα ΕΛΤΑ. Πήγαινε ο ταχυδρόμος σε κάθε χωριό. Τώρα πια αυτός που θα πάρει τα ΕΛΤΑ. θα πηγαίνει εκεί που τον συμφέρει. Δε θα πηγαίνει λοιπόν στα χωριά στα οποία έχουν μείνει πολύ λίγοι. Δε θα πηγαίνει ούτε το γράμμα.
Ο λαός με αυτό το νομοσχέδιο δεν θα έχει καμμία πρόσβαση στη θάλασσα. θα του αφαιρείται και αυτό το δικαίωμα που η φύση του δίνει: το να κάνει «τα μπάνια του λαού», που λέγαμε κάποτε. Όλα αυτά θα ανήκουν στους καπιταλιστές και θα πρέπει να πληρώνεις αδρά για να μπεις στην παραλία να κάνεις ένα μπάνιο.
Έχετε, κύριε Υπουργέ, τρεις τροπολογίες. Αναφερθήκαμε μια προς μια σ’ αυτές. 
Εξισώνετε το φόρο του πετρελαίου κίνησης με το πετρέλαιο θέρμανσης. Ένα από τα επιχειρήματά σας είναι να χτυπήσετε τη λαθρεμπορία. Αν καταργήσετε τους φόρους δεν θα υπάρχει λαθρεμπορία. Όμως θέλετε να χαρατσώσετε, να ληστέψετε το λαό. Θα παγώσει κόσμος. Καλούμε τους εργαζόμενους, το λαό, να διαμαρτυρηθεί, να συγκρουστεί με αυτήν την πολιτική, να μην κρυώσει, να μη βάλει κουβέρτα, να απαιτήσει φτηνό πετρέλαιο. Να πληρώσουν αυτοί που χρωστάνε.
Κάνατε τροπολογία για τους αγρότες και τους παίρνετε μια σύνταξη το χρόνο. Παίρνετε 80 εκατομμύρια από τους αγρότες για τον ΟΓΑ μ’ αυτό το νομοσχέδιο. Πόσα έχετε αφαιρέσει από τους αγρότες; Η Κοινή Αγροτική Πολιτική τους έχει με μια χαμοζωή να το πω έτσι, με ευτελές εισόδημα και πάτε και τους χαρατσώνετε με 80 εκατομμύρια ευρώ ακόμα. 
Υπάρχει τροπολογία για το επικουρικό. Έκανε κάποιες διορθώσεις ο Υπουργός. Ωστόσο παραμένει το ζήτημα. Κάποιος που θα πέσει θύμα ενός τροχαίου από κάποιον οδηγό που θα θεωρείται ότι είναι ανασφάλιστος ή αν τέλος πάντων είναι η υπαιτιότητα δική του, τι θα γίνει μ’ αυτόν; Πώς θα αποζημιωθεί; Ψυχική οδύνη μέχρι 6.000 ευρώ λέει ο Υπουργός. Και βέβαια όσο μεγαλύτερο είναι το ποσό της αποζημίωσης τόσο μειώνεται από το επικουρικό, με βάση την τροπολογία που έρχεται τώρα. Τι θέλει να κάνει; Το είπε καθαρά ο εκπρόσωπος των ασφαλιστικών εταιρειών στην επιτροπή: όσο υπάρχει το επικουρικό, τόσο θα χάνουμε πελάτες. Άρα, λοιπόν, να δυσκολέψουμε τις αποζημιώσεις από το επικουρικό για να έχουμε περισσότερους πελάτες. Και αυτό λοιπόν, έρχεται να κάνει η τροπολογία που φέρνει σήμερα η Κυβέρνηση. 
Ενοποιείτε τα ταμεία των τραπεζών με τον ΕΟΠΥΥ όπως και των άλλων αυταπασχολουμένων, δικηγόρων, μηχανικών κ.λπ. Εδώ πάλι εμείς είπαμε και στην πρωτολογία μας ότι αυτό το κάνετε όχι γιατί θέλετε ο ενιαίος αυτός φορέας να έχει αναβαθμισμένες παροχές υγείας σε όλους τους ασφαλισμένους, αλλά θέλετε να βάλετε στο χέρι τα αποθεματικά και αυτών των ταμείων για να μπορείτε να τα διαχειρίζεστε με βάση τις ανάγκες των εμπόρων της υγείας, των εμπόρων του φαρμάκου, με βάση τις ανάγκες που έχει σήμερα το σύστημα για να κερδίσει ακόμα περισσότερα και με αυτές τις αλλαγές πάνω στο θέμα της υγείας. 
Έχουμε πει αρκετά στην πρωτολογία μας για καθεμία τροπολογία που έχει φέρει η Κυβέρνηση για ψήφιση. Φέρνει μία τροπολογία και λέει ότι λόγω των ειδικών συνθηκών θα πρέπει να συντομεύονται οι διαβουλεύσεις και να έχουμε νομοσχέδια fast track. Αυτό δεν είναι τιμή για κανέναν, για εσάς ιδιαίτερα που λέτε ότι είστε με τη δημοκρατία. Έρχονται fast track νομοσχέδια, για να περάσουν όλα αυτά που έρχονται το επόμενο διάστημα, για να μπορέσουν με πολύ γρήγορους ρυθμούς να υλοποιήσουν όλους τους σχεδιασμούς που θα θέλει το μεγάλο κεφάλαιο. 
Επίσης, μέσα από μία άλλη παράγραφο-τροπολογία θέλετε να ενοποιήσετε το Ελληνικό. Υπήρχαν κάποια κομμάτια που τα είχαν ο ΕΟΤ και τα ΕΛΤΑ. Μιλάμε για σχεδόν σαράντα επτά χιλιάδες τετραγωνικά μέτρα στεγασμένους χώρους και άλλα σαράντα χιλιάδες τετραγωνικά μέτρα ιδιοκτησίας της Περιφέρειας Αττικής, που τα ενοποιείτε και λέτε ότι αυτά θα αποτελούν ενιαίο χώρο, γιατί έτσι τα θέλει το αρπακτικό που θα πάρει το Ελληνικό. Θέλει να έχει όλο το χώρο δικό του, για να μπορέσει να κάνει την επένδυση. Ας βγάζουν συμπεράσματα και οι κάτοικοι του λεκανοπεδίου της Αττικής τι έχει να γίνει με το Ελληνικό. Ας βγάλουν συμπεράσματα απ’ αυτές τις δυνάμεις που αποτελούν σήμερα τη συγκυβέρνηση, αλλά και από αυτές που αποτελούσαν χθες την προηγούμενη συγκυβέρνηση.
Ύστερα από όλα αυτά, λέτε σε μία τροπολογία -και φέρνετε μάλιστα και άλλη για το ΤΑΙΠΕΔ- για τη διαφάνειά του ότι θα έρχεται στην επιτροπή και η επιτροπή θα έχει γνώμη για την προκήρυξη των διαγωνισμών, για την πρόσκληση ενδιαφέροντος. Και λοιπόν; «Χέστηκε η φοράδα στο αλώνι», που λέει ο λαός μας, αν θα έχει γνώμη, αφού μέσα από όλο το νομοθετικό πλαίσιο το ΤΑΙΠΕΔ είναι παντοδύναμο. 
Όπως είπαμε και χθες και το επαναλαμβάνουμε για τρίτη φορά, σε λίγο διάστημα θα μιλούμε για το μεγάλο σκάνδαλο του ΤΑΙΠΕΔ. Όμως, θα είναι σκάνδαλο αυτής της συγκυβέρνησης, της Νέας Δημοκρατίας, του ΠΑΣΟΚ, της ΔΗΜΑΡ και όποιου άλλου ψηφίσει αυτό το σχέδιο νόμου που φέρνετε σήμερα εδώ. 
Εμείς είπαμε και χθες ότι και αυτό το σχέδιο νόμου και αυτά που θα έρθουν είναι ανάγκες αυτού του δρόμου ανάπτυξης που υπηρετείτε, αυτού του δρόμου ανάπτυξης που δημιουργεί και τα βάσανα και τα «αχ, βαχ» στο λαό μας. Εμείς πιστεύουμε ότι σήμερα περισσότερο από ποτέ άλλοτε ήρθε η ώρα οι εργαζόμενοι, τα λαϊκά στρώματα, μέσα από τους αγώνες τους να διεκδικήσουν το δρόμο ανάπτυξης που θα ικανοποιεί τις δικές τους ανάγκες. Και αυτός ο δρόμος ανάπτυξης είναι η πρόταση που έχει καταθέσει το ΚΚΕ, μία πολιτική πρόταση η οποία απευθύνεται πρώτα και κύρια στους εργαζόμενους και στα λαϊκά στρώματα. Δεν θα παύουμε εμείς να την εκλαϊκεύουμε, να είμαστε κοντά στους εργαζόμενους και να τους πείσουμε ότι η θυσία για αυτόν το δρόμο ανάπτυξης που λέει το ΚΚΕ, είναι πολύ μικρότερη από τις θυσίες που τους καλείτε κάθε μέρα να κάνουν, για να ικανοποιηθούν οι ανάγκες του μεγάλου κεφαλαίου.
Κύριε Πρόεδρε, κύριε Υπουργέ, έχουμε καταθέσει μία τροπολογία ως ΚΚΕ. Το υγιές χαρτοφυλάκιο των συνεταιριστικών τραπεζών, της Αχαϊκής, της Λήμνου, της Λαμίας έχει πάει στην Εθνική Τράπεζα. Έχουμε καταθέσει τροπολογία και ζητάμε και οι εργαζόμενοι αυτών των τραπεζών να έχουν την ίδια τύχη, να πάνε στην Εθνική Τράπεζα. Δεν απάντησε χθες ο Υπουργός. Ήταν αργά, ίσως, και δεν μπόρεσε να απαντήσει. Θέλουμε απάντηση επ’ αυτού.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, οι Υπουργοί Εξωτερικών και Εσωτερικών κατέθεσαν σχέδιο νόμου: «Κύρωση της Τροποποίησης του άρθρου 20 παράγραφος 1 της Σύμβασης για την εξάλειψη όλων των μορφών διακρίσεων κατά των γυναικών, όπως υιοθετήθηκε κατά τη συνάντηση των κρατών μερών στην ανωτέρω Σύμβαση, στις 22-5-1995 και εγκρίθηκε από τη Γενική Συνέλευση των Ηνωμένων Εθνών στις 22-12-1995 (Α/RES/50/202/23-2-1996)».
Παραπέμπεται στην αρμόδια Διαρκή Επιτροπή.
Ο Βουλευτής κ. Αλέξανδρος Κοντός ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα εννέα μαθητές και μαθήτριες και τρεις εκπαιδευτικοί από το 49ο Δημοτικό Σχολείο Πατρών.
 Η Βουλή τούς καλωσορίζει και τους ευχόμαστε «καλή διαμονή».
(Χειροκροτήματα απ’ όλες τις πτέρυγες της Βουλής)
Το λόγο έχει ο Αναπληρωτής Υπουργός Οικονομικών κ. Σταϊκούρας.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε Πρόεδρε, θα ήθελα να καταθέσω στην Ολομέλεια κάποιες προσθήκες-αναδιατυπώσεις επί της τροπολογίας με γενικό αριθμό 38 και ειδικό αριθμό 17. Τις καταθέτω, προκειμένου να έχουν γνώση οι συνάδελφοι για τη συζήτηση η οποία γίνεται και θα ακολουθήσει επί της τροπολογίας.
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει τις προαναφερθείσες προσθήκες-αναδιατυπώσεις, οι οποίες έχουν ως εξής:
(να μπουν οι σελ. 188-190)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ να διανεμηθούν στους συναδέλφους.
Προχωρούμε στον κατάλογο των ομιλητών επί των άρθρων. Ο χρόνος των ομιλητών έχει οριστεί στα οκτώ λεπτά.
Το λόγο έχει ο κ. Βουδούρης.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κύριε Πρόεδρε, αγαπητοί συνάδελφοι, θα μιλήσω για τα άρθρα. Πριν όμως μιλήσω για τα άρθρα, θα ήθελα να κάνω μία παρατήρηση για τη διαδικασία, για το πώς ήρθε αυτό το νομοσχέδιο εδώ. Πρόκειται για την επικύρωση μίας νομοθετικής πράξης της προηγούμενης κυβέρνησης, η οποία εμφανίζεται σαν μία τεχνική ρύθμιση, χωρίς να εντάσσεται μέσα σε ένα στρατηγικό πλαίσιο, ενώ εν τω μεταξύ έχουν μεσολαβήσει εκλογές οι οποίες έδωσαν ένα σαφές μήνυμα.</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Είναι αυτής της Κυβέρνησης, δεν είναι παλιά.</Speech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Είναι νομοθετική πράξη της προηγούμενης κυβέρνησης.</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Είναι στις 6 Σεπτεμβρίου…</Speech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Τότε δεν το διάβασα καλά. Εν πάση περιπτώσει, καλά κάνετε και μου το επισημαίνετε. Δυστυχώς, η παρατήρησή μου αποκτά μία ακόμη μεγαλύτερη βαρύτητα, με την έννοια ότι δεν μπορεί να έρχονται νομοθετικές πράξεις μίας Κυβέρνησης, όταν έχουν μεσολαβήσει εκλογές, όταν έχει υπάρξει μία προγραμματική συμφωνία η οποία σκιαγραφεί ένα στρατηγικό πλαίσιο και καλείται η Βουλή να επικυρώσει πράξεις, χωρίς να υπάρχει αυτό το στρατηγικό πλαίσιο, χωρίς τουλάχιστον να εμφανίζεται ένα στρατηγικό πλαίσιο. 
Πιστεύω ότι στην ουσία οι ρυθμίσεις αυτού του νομοσχεδίου έχουν μία στρατηγική κατεύθυνση. Και έχουν μία στρατηγική κατεύθυνση, η οποία μάλιστα αποκτά μία ιδιαίτερη έμφαση υπό το φως των τελευταίων εξελίξεων των τελευταίων ημερών με την εμμονή της τρόικας να περάσει τα λεγόμενα εργασιακά, τα οποία όλοι ξέρουμε ότι δεν έχουν δημοσιονομική αξία και φωτίζουν όλη τη στρατηγική της τρόικας, η οποία είναι η επιβολή ενός νεοφιλελεύθερου σχεδίου που περιλαμβάνει τρεις βασικές πτυχές. Η πρώτη είναι η απορρύθμιση της αγοράς εργασίας σε βάρος των εργαζομένων. Η δεύτερη είναι η συρρίκνωση ή η εξαφάνιση του κοινωνικού κράτους και η τρίτη είναι η αποδυνάμωση της εθνικής κυριαρχίας.
Θεωρώ, αγαπητοί συνάδελφοι, ότι μέσα σε ένα τέτοιο πλαίσιο μπορούμε να κάνουμε την ανάγνωση του παρόντος νομοσχεδίου και περνώ στα άρθρα, ξεκινώντας από το άρθρο 2.
Το άρθρο 2 τι λέει; Λέει δύο πράγματα. Πρώτον, καταργεί την κρατική συμμετοχή στις ΔΕΚΟ. Γιατί την καταργεί; Την καταργεί προφανώς, διότι υπακούει στην ιδεοληψία που λέει ότι το κράτος δεν πρέπει να έχει έλεγχο στην οικονομία και ότι πρέπει να αποσυρθεί, για να αφήσει τόπο στις λεγόμενες αγορές, δηλαδή στις μεγάλες επιχειρηματικές και πολυεθνικές εταιρείες.
Το ατόπημα εδώ είναι, επίσης, ότι ισοπεδώνει τις διάφορες ΔΕΚΟ. Παραδείγματος χάριν, αντιμετωπίζει με τον ίδιο τρόπο τον ΟΠΑΠ και τη ΔΕΗ. Για τον ΟΠΑΠ δεν έχουμε κανένα θέμα να τον ιδιωτικοποιήσουμε. Το μόνο θέμα το οποίο θα τεθεί για τον ΟΠΑΠ είναι η τιμή, το πόσο. Κατά τα άλλα, προφανώς, μπορεί, εφόσον πετύχει το δημόσιο μια καλή τιμή, να τον εκχωρήσει στον ιδιωτικό τομέα. Δεν μπορεί να συμβεί, όμως, το ίδιο και για τη ΔΕΗ, για τα λιμάνια. 
Διαβάζω, αγαπητέ Υπουργέ, τι λέει η προγραμματική συμφωνία, την οποία υπέγραψαν τα τρία κόμματα που στηρίζουν την Κυβέρνηση. Η προγραμματική συμφωνία λέει ότι οι αποκρατικοποιήσεις πρέπει να συνδέονται με την ανάπτυξη και να μην γίνονται αποκλειστικά για εισπρακτικούς λόγους. Επίσης, λέει ρητά ότι στις ΔΕΚΟ που διαχειρίζονται φυσικούς πόρους -όπως βέβαια η ΔΕΗ- ή δημόσια αγαθά, το δημόσιο πρέπει να διατηρεί το στρατηγικό του έλεγχο. Και βέβαια, τίποτα απ’ όλα αυτά δεν ισχύει. Επίσης, καταργείται η διυπουργική επιτροπή για τη διαδικασία της ιδιωτικοποίησης. Και αυτό βέβαια, εάν το αναγνώσουμε υπό το φως που είπα πριν, γίνεται πλήρως κατανοητό, με την έννοια ότι ο στόχος είναι η αποδυνάμωση του κρατικού δημόσιου ελέγχου. 
Στο άρθρο 3: 
Το άρθρο 3 τι κάνει στην ουσία; Ειπώθηκε αναλυτικά από την εισηγήτρια της Δημοκρατικής Αριστεράς, αλλά εγώ θα το πω με πιο απλά λόγια: Το άρθρο 3 δημιουργεί ειδικές οικονομικές ζώνες. Αυτό κάνει το άρθρο 3. Και τι προδίδει η παρουσία μιας διάταξης, η οποία αφορά το περιβάλλον, την περιβαλλοντική ανάπτυξη, τον τουρισμό, σε ένα νομοσχέδιο το οποίο έχει βασικά οικονομικό χαρακτήρα και είναι ένα νομοσχέδιο το οποίο έχει μάλιστα ως ειδικό αντικείμενο την ιδιωτικοποίηση της δημόσιας περιουσίας; Προφανώς εδώ υπάρχει μία πάρα πολύ σημαντική υποτίμηση της αντίληψης που πρέπει να έχουμε για τη στρατηγική της χώρας μας, όσον αφορά την περιβαλλοντική ανάπτυξη. Και αντιμετωπίζουμε το φυσικό πλούτο της χώρας ως να ήταν ένα απλό εμπόρευμα, το οποίο πρέπει να πουλήσουμε –για να μην πω «να ξεπουλήσουμε»- για να καλύψουμε πρόσκαιρα ορισμένες τρύπες του προϋπολογισμού. Λέω ξεκάθαρα ότι δεν μπορώ να συναινέσω με μία τέτοια αντίληψη. 
Εδώ θα ήθελα να πω το εξής: Αυτά που είπα σημαίνουν ότι είμαστε αντίθετοι προς την ιδέα της αποκρατικοποίησης ή της ιδιωτικοποίησης, για να το πούμε πιο ευθέως; Προφανώς όχι. Πρέπει, όμως, να αποδομήσουμε οριστικά ένα νεοφιλελεύθερο δόγμα, το οποίο δεσπόζει, δυστυχώς, στην πολιτική από τη δεκαετία του 1980 και το οποίο θέλει κάθε τι που είναι δημόσιο, να είναι υποχρεωτικά αντιπαραγωγικό και ελαττωματικό. Και αναφέρονται συνήθως παραδείγματα, όπως η «ΟΛΥΜΠΙΑΚΗ» -ξέρετε ότι η πρόσληψη των υπαλλήλων της «ΟΛΥΜΠΙΑΚΗΣ» ακολουθεί συνήθως την εκλογική περιφέρεια του εκάστοτε Υπουργού, κάτι που έχει αποδειχθεί και με μελέτες- ή το θέμα των κρατικών τραπεζών που βρίσκονται σε δυσκολία, διότι δανείζουν χωρίς εγγυήσεις σε διάφορα κόμματα και βέβαια, δανείζουν στα κόμματα εξουσίας. 
Για όλα, όμως, αυτά δεν μπορούμε να ισχυριστούμε ότι φταίει γενικά και αόριστα το δημόσιο. Φταίνε συγκεκριμένα άτομα, συγκεκριμένες πολιτικές, υπάρχουν συγκεκριμένες ευθύνες. Ειδικά στην Ελλάδα, οι ευθύνες ανάγονται στα κόμματα που έχουν ασκήσει εξουσία. Η λύση, λοιπόν, του κακού δεν είναι η αποκρατικοποίηση. Η λύση αυτού του κακού –αν μου επιτρέπετε την έκφραση- είναι η αποπασοκοποίηση ή η απονεαδημοκρατικοποίηση. 
Κλείνοντας, θα ήθελα να πω ότι η ύφεση της ελληνικής οικονομίας αυτήν τη στιγμή είναι η μακροβιότερη, η οποία έχει παρατηρηθεί στο δυτικό κόσμο. Έχει ξεπεράσει σε διάρκεια ακόμα και την κρίση των Ηνωμένων Πολιτειών μετά από το κραχ του 1929. Εδώ έχει ένα ενδιαφέρον να θυμηθούμε ιστορικά πώς ξεπεράστηκε αυτή η κρίση του 1929. Ξεπεράστηκε με την πολιτική του Ρούσβελτ -το περίφημο “New Deal”, το οποίο χρησιμοποίησε ως μοχλό της ανάπτυξης τις κρατικές επενδύσεις. Αυτό δεν σημαίνει κρατισμό. Αλλά πρέπει να συνειδητοποιήσουμε ότι στις συνθήκες που ζούμε, το κράτος πρέπει να έχει μια ενεργή παρέμβαση μέσα στην οικονομία. Και αυτό δεν μπορεί να το κάνει, εάν δεν έχει τα κατάλληλα εργαλεία, όσον αφορά τις τράπεζες. Δεν μπορεί να το κάνει, εάν δεν έχει ένα κατάλληλο τραπεζικό εργαλείο, όπως προβλέπει η προγραμματική συμφωνία με την Αγροτική Τράπεζα και δεν μπορεί να το κάνει, εάν δεν έχει τον τρόπο να παίξει ένα στρατηγικό ρόλο μέσα από δημόσιες υπηρεσίες, όπως είναι οι ΔΕΚΟ. 
Νομίζω ότι αυτό θα πρέπει να είναι η στόχευση της Κυβέρνησης για να βγούμε από την κρίση. Για να βγούμε απ’ αυτήν την κρίση, πρέπει να πάρουμε πρωτοβουλίες για να μεταρρυθμίσουμε το πολιτικό σύστημα, για να μεταρρυθμίσουμε το δημόσιο σύστημα, για να προτάσσουμε ένα πρόγραμμα αναπτυξιακό. Και βέβαια, το βασικό ερώτημα είναι εάν αυτή η Κυβέρνηση, η οποία έχει τις ευθύνες που γνωρίζουμε για την κατάσταση, την οποία βιώνουμε, έχει τη δυνατότητα να το κάνει.
Θα κλείσω, κύριε Πρόεδρε, λέγοντας το εξής: Εάν οι εταίροι μας στοχεύουν πραγματικά στην οικονομική ανάπτυξη της Ελλάδας, τότε πρέπει να το αποδείξουν βάζοντας στο τραπέζι της διαπραγμάτευσης όχι μόνο τις περικοπές, αλλά βάζοντας επίσης και ένα επενδυτικό σχέδιο.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κ. Νικήτας Κακλαμάνης.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, έλαχε μέσω εσάς να πω προς την Κυβέρνηση αυτά που ήθελα να πω, αν και θα ήθελα να ήταν στη θέση σας κάποιος από την πολιτική ηγεσία του Υπουργείου Οικονομικών. 
Θα σας διαβάσω, κυρίες και κύριοι συνάδελφοι -ιδιαίτερα σε σας, κύριοι συνάδελφοι της Νέας Δημοκρατίας, αλλά και σε εσάς, κύριε Υπουργέ- δύο παραγράφους από ένα κείμενο: «Η Νέα Δημοκρατία είναι η πολιτική παράταξις που ταυτίζει το έθνος με το λαό, την πατρίδα με τους ανθρώπους της, την πολιτεία με τους πολίτες της, την εθνική ανεξαρτησία με τη λαϊκή κυριαρχία, την πρόοδο με το κοινό αγαθό, την πολιτική ελευθερία με την έννομη τάξη και κυρίως με την κοινωνική δικαιοσύνη». Σε ένα άλλο σημείο αυτού του κειμένου λέει: «Η Νέα Δημοκρατία υπόσχεται ότι η ελεύθερη οικονομία, στην οποία πιστεύει, δεν μπορεί να αποκλείσει τη διεύρυνση του οικονομικού τομέος, τον οποίον ελέγχει το κράτος. Και η ιδιωτική πρωτοβουλία δεν μπορεί να βρει τη δικαίωσή της, χωρίς παράλληλη συμμετοχή των ευρύτερων λαϊκών τάξεων στην κατανομή του εθνικού προϊόντος. Κάθε πολίτης της χώρας αυτής πρέπει να γίνει εργάτης μαζί και νομεύς, της οικονομικής ευημερίας και να αισθάνεται ήσυχος για το μέλλον του και το μέλλον των παιδιών του». Το κείμενο αυτό, μέσα στο οποίο είναι οι δύο παράγραφοι, φέρει υπογραφή «Κωνσταντίνος Καραμανλής» και έχει ημερομηνία «4 Οκτωβρίου 1974».
Κύριοι Υπουργοί, έχει ημερομηνία έναρξης, αλλά το κείμενο αυτό δεν έχει ημερομηνία λήξης. Και το μήνυμα αυτό το στέλνω όπου δει. Δεν έχει ημερομηνία λήξης. Όταν νομοθετούμε, λοιπόν και εφόσον αυτό το κείμενο είναι ακόμα εν ισχύ, πρέπει να νομοθετούμε, σε ό, τι αφορά την παράταξή μας και το κόμμα μας, σύμφωνα με αυτές τις αρχές. 
Δεύτερον, παρά τη βελτίωση που φέρατε ότι θα ζητάτε τη γνώμη –ούτε καν τη σύμφωνη γνώμη- στην Επιτροπή Οικονομικών Υποθέσεων για τις αποκρατικοποιήσεις -είμαι υπέρ των ιδιωτικοποιήσεων- σε ορισμένα θέματα, όμως, όπως είναι οι φυσικοί πόροι, όπως είναι η ενέργεια –για άλλους λόγους αυτά τα δύο- ή ο ΟΠΑΠ –για άλλο λόγο τώρα ο ΟΠΑΠ- δεν φτάνει η γνώμη. Και δεν αντιλαμβάνομαι γιατί φοβάστε την Ολομέλεια. Και μην μου πείτε ότι το κάνετε για να τρέξουν γρήγορα οι ιδιωτικοποιήσεις. Ας τρέξουν γρήγορα όλες οι άλλες, αλλά σε αυτά τα τρία θέματα καλό θα ήταν ή να υπήρχε και η σύμφωνη γνώμη, έστω και κατά πλειοψηφία, της Επιτροπής Οικονομικών Υποθέσεων ή να ερχόταν και να συζητιόταν και εδώ. 
Πάω τώρα στις τροπολογίες και συγκεκριμένα στην 38: 
Έχετε καταλάβει τι πάτε να κάνετε με τα ταμεία αυτασφάλισης, τα οποία οφείλω να πω ότι έχουν ολιγωρήσει σε ό, τι αφορά την έκθεση βιωσιμότητας; Έπρεπε να σας την είχαν στείλει. Αλλά με των τραπεζοϋπαλλήλων, που σας έστειλε έκθεση βιωσιμότητας και σας λέει μάλιστα ότι «περιμένω τις παρατηρήσεις σας για να τις ενσωματώσω και να τροποποιήσω ενδεχομένως την έκθεσή μου», τι έχετε κάνει; Έχει μείνει μια νησίδα κλάδου υγείας κάποιων ταμείων που λειτουργεί σχετικώς καλά και χωρίς να έχουμε βελτιώσει τη μεγάλη νησίδα, για να τα ενσωματώσουμε κάποτε –γιατί είμαι υπέρ του ενιαίου φορέα υγείας, που αν μη τι άλλο σημαίνει ίση παροχή υπηρεσιών υγείας- πάτε να ρίξετε αυτήν την ιστορία μέσα στη χοάνη ενός πολύ προβληματικού ΕΟΠΥΥ. 
Δεν είναι μόνο τα χρέη του 2012, δεν είναι καν ούτε τα χρέη του ’11 που αθροίζονται, είναι και όσα χρέη είχαν τα ασφαλιστικά ταμεία τα οποία ενσωματώθηκαν στον ΕΟΠΥΥ και πήραν μαζί και τα χρέη τους. Ενώ αν ήθελε πραγματικά ο νομοθέτης να ανταποκριθεί στην εισηγητική έκθεση –αναφέρομαι τώρα στον κ. Λοβέρδο που έγραφε αυτά που έγραφε στην εισηγητική έκθεση- τουλάχιστον έπρεπε να το πάει χωρίς χρέη των ασφαλιστικών ταμείων, αν θέλαμε να είχε πορεία σχετικώς ευοίωνη. 
Δεν είναι αυτός ο λόγος. Θέλετε να πάρετε το αποθεματικό 185,3 που έχουν οι τραπεζοϋπάλληλοι. Είναι 2% από τον εργοδότη –κάνουν κι ένα καλό οι τραπεζίτες, έμαθα ότι έχουν στείλει και επιστολή δύο από τους μεγάλους και λένε «εμείς συμφωνούμε να παραμείνει έτσι» - και 1% από τον εργαζόμενο. Διοικητικά έξοδα μηδέν, διότι έχουν αποσπάσει από τις τράπεζες υπαλλήλους στα γραφεία των κλάδων υγείας, μηχανοργάνωση μηδέν έξοδο, διότι το καλύπτουν εκ των έσω οι τράπεζες. Με αυτό που κάνετε, ναι μεν παίρνετε τα 185 για να καλύψετε μέρος της τρύπας, αλλά στην ουσία αυξάνετε το κόστος του ΕΟΠΥΥ, διότι στους όποιους ασφαλισμένους του ΕΟΠΥΥ προστίθενται και δεκάδες χιλιάδες άλλοι εργαζόμενοι από τις τράπεζες. Τώρα οι τράπεζες δεν πρόκειται να δίνουν ούτε με αποσπάσεις τους υπαλλήλους τους, ούτε δωρεάν τη μηχανοργάνωσή τους –δεν έχουν κανένα λόγο να το κάνουν αυτό- άρα θα αυξηθεί το κόστος λειτουργίας του ΕΟΠΥΥ.
Εγώ θα ήθελα να το δείτε αυτό, κύριε Σταϊκούρα, έστω και την τελευταία στιγμή. Η αιτιολογική έκθεση, την οποία διάβασα, δεν λέει τίποτα απ’ όλα αυτά. Ούτε καν έκθεση ιδεών δεν είναι για το άρθρο 7. Αντίθετα, για το άρθρο 8, με τη βελτίωση μάλιστα την οποία φέρετε, που λέτε να γυρίσει έξι μήνες αναδρομικά και να έρχονται τα χρήματα άμα περάσουν ένα ποσοστό από τις φαρμακευτικές εταιρείες, είναι βελτιωτικό. 
Αλλά, κύριε Σταϊκούρα, ακούστε τώρα τι θα σας πω, άσχετα αν δεν είστε ο απόλυτα αρμόδιος, αλλά είστε ο απόλυτα αρμόδιος για τον κορβανά. Κυρίες και κύριοι συνάδελφοι, μπορείτε να πάρετε τα στοιχεία από το Υπουργείο Οικονομικών γι’ αυτό που θα σας πω. Στις 31-12-2005 με καταργημένη τη λίστα, ξέρετε πόσο ήταν επί του ΑΕΠ το ποσοστό της φαρμακευτικής δαπάνης; Ήταν 4,1%, όταν ο ευρωπαϊκός μέσος όρος ήταν 4%, έχοντας χρησιμοποιήσει τότε ως έλεγχο κυρίως και για πρώτη φορά εφαρμογή του barcode στην ελληνική αγορά και έχοντας βάλλει με πλήρη συνεργασία των φαρμακευτικών συλλόγων στους μεγάλους φαρμακευτικούς συλλόγους μηχανοργάνωση που ήταν on line με τα μεγάλα ταμεία.
Αλλού είναι οι λόγοι που ξέφυγε μετά η φαρμακευτική δαπάνη, την οποία δεν πρόκειται να την πιάσουμε ούτε με τα τελευταία μέτρα τα οποία εξαγγέλθηκαν.</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Πού είναι οι λόγοι;</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Πολύ φοβούμαι ότι αυτά τα μέτρα θα οδηγήσουν στην εξαφάνιση της ελληνικής φαρμακοβιομηχανίας, η οποία κυρίως κάνει γενόσημα –είμαι υπέρ των γενοσήμων- αλλά που θα τις κλείσει σχεδόν όλες. Θέλει πολύ μεγάλη προσοχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε, με την παρατήρηση για την παράγραφο 9. Τουλάχιστον εξαιρέστε τους συνταξιούχους αγρότες. Να δίνει 350 ευρώ και ο συνταξιούχος αγρότης παραπάνω; Είναι μία σύνταξη τα 350 ευρώ. Ήδη με τις μειώσεις που του κάνουμε, του τρώμε τουλάχιστον άλλη μία σύνταξη. Εξαιρέστε τουλάχιστον τους συνταξιούχους και αφήστε στην αύξηση μόνο τους εν ενεργεία. Αυτό πρέπει, επίσης, να το δείτε.
Τελειώνω με την παραίνεση την οποία έκανε χθες ο αγαπητός μου Αλέξης Τσίπρας προς τους συναδέλφους των τριών κομμάτων της Κυβέρνησης, αλλά εγώ θα μιλήσω για το δικό μου το κόμμα. Αυτό που έκανε χθες ξέρετε τι μου θύμισε; Όταν μία Αξιωματική Αντιπολίτευση θέλει να συσπειρώσει μια κυβέρνηση και την πλειοψηφία που την υποστηρίζει, κάνει πρόταση μομφής. Είναι ό,τι πρέπει για να στηρίξει την Κυβέρνηση και την πλειοψηφία η οποία τη στηρίζει. Επέφερε ακριβώς το ανάποδο αποτέλεσμα απ’ αυτό που ήθελε δήθεν να μας φέρει εις φιλότιμο και να πετύχει.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Εθνική Συνομοσπονδία Αναπήρων και Θυμάτων Πολέμου Ελλάδος κατέθεσε ψήφισμα με το οποίο εκφράζει την διαμαρτυρία της στην κατάργηση πολλών προνομίων των αναπήρων και θυμάτων πολέμου, αιτουμένη την επαναχορήγησή τους και εκφράζει την αντίθεσή της σε ενδεχόμενη φορολόγηση της πολεμικής σύνταξης και στην κατάργηση του Ταμείου Αρωγής των ασφαλισμένων.
Το ψήφισμα κατατίθεται στα Πρακτικά της σημερινής συνεδρίασης.
(Το προαναφερθέν ψήφισμα έχει ως εξής:
(Να μπουν οι σελ. 204-205)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Μαριάς έχει το λόγο για οκτώ λεπτά.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κυρίες και κύριοι συνάδελφοι, συζητάμε επί των άρθρων. 
Δεν μπορεί κανείς να συζητήσει το ζήτημα ιδίως του άρθρου δεύτερου που έχει σχέση με την απόσυρση του δημοσίου από τις διάφορες επιχειρήσεις, εάν δεν δει το πλαίσιο μέσα στο οποίο διεξάγεται όλη αυτή η διαδικασία, μια διαδικασία ξεπουλήματος, μια διαδικασία που αναβαθμίζει το ΤΑΙΠΕΔ, το καθιστά ένα ισχυρό όργανο στην υπηρεσία των δανειστών και μία διαδικασία η οποία έχει την αφετηρία της στις αποφάσεις της 21 Φεβρουαρίου του 2012.
Ακούσαμε εδώ ωραίες προτάσεις, ωραία λόγια και από τον εισηγητή του ΠΑΣΟΚ τον κ. Κουκουλόπουλο, ο οποίος είπε θα κάνουμε το άλφα, θα κάνουμε το βήτα. Να υπενθυμίσω λοιπόν ότι στο Eurogroup –διότι από εκεί ξεκινούν- αποφασίστηκε δήθεν η μείωση του PSI που είχαμε κατά 50% που υποτίθεται θα γλυτώναμε 100 δισεκατομμύρια ευρώ, στην πράξη όμως σε απόλυτους αριθμούς έχει κερδίσει το δημόσιο μόνο 15 δισεκατομμύρια ευρώ κι αυτό το λέει η εισήγηση επί του προϋπολογισμού. Και τι δώσαμε; Δάνειο 130 δισεκατομμύρια πήραμε, το ΕΣΠΑ 18,5 δισεκατομμύρια στη διαχείριση του κ. Ράιχενμπαχ, τα 12,5 δισεκατομμύρια που δικαιούμαστε ως δάνεια της Ευρωπαϊκής Τράπεζας Επενδύσεων πάλι στη αξιοποίηση του κ. Ράιχενμπαχ και 50 δισεκατομμύρια ευρώ –αυτό είναι το βασικό- ξεπούλημα δημόσιας περιουσίας, τη στιγμή που στο πρώτο μνημόνιο ξεκινούσαν με υποχρέωση ξεπουλήματος 1 δισεκατομμυρίου ευρώ περιουσία, μετά το έκαναν 5 και τώρα φτάσαμε στα 50 δισεκατομμύρια. Επιπλέον τα έσοδα του προγράμματος «Ήλιος» θα πάνε στους δανειστές και μέτρα 13,5 δισεκατομμύρια ευρώ και μνημόνιο και εφαρμογή του αγγλικού δικαίου και άρση ασυλίας λόγω εθνικής κυριαρχίας. 
Αυτό ήταν το πλαίσιο μέσα στο οποίο προχωρούμε. Αυτό είναι το πλαίσιο το οποίο διαμορφώθηκε και ένα πλαίσιο με τις αποφάσεις του Eurogroup τις οποίες έχω ψάξει επανειλημμένα να τις βρω στα ελληνικά. Δεν τις έχω βρει, κύριε Υπουργέ. Αν μπορείτε ως Υπουργείο να τις μεταφράσετε αν δεν υπάρχουν στα ελληνικά, διότι είναι αυτές οι οποίες δεσμεύουν το ελληνικό δημόσιο. Εκεί λοιπόν λέει τα εξής απίθανα. Πρώτον, τα πάντα θα υπάρχουν και θα λειτουργούν στο ελληνικό δημόσιο για την εξόφληση των δανειστών. 
Κυρίαρχο λοιπόν ερώτημα στην Αίθουσα αυτή είναι: Το ελληνικό κράτος, η ελληνική Βουλή θα λειτουργεί με πρωταρχικό καθήκον τι; Το να επιβιώσει ο ελληνικός λαός, να προχωρήσει η χώρα ή κατά προτεραιότητα να πληρώνουμε τα δανεικά; Αυτό είναι μέσα στην απόφαση του Eurogroup που υπέγραψε ο κ. Βενιζέλος και ήταν παρών και ο κ. Παπαδήμος και είναι αυτό το οποίο καθορίζει τα πάντα. 
Εφόσον πρέπει, σύμφωνα με αυτά, ως πρωταρχικό σκοπό να έχουμε την εξυπηρέτηση του χρέους, σημαίνει ότι πρώτον, όλα τα δάνεια που έρχονται θα πηγαίνουν σε ένα λογαριασμό που είναι στην Τράπεζα της Ελλάδος και από εκεί θα ξαναγυρνάνε πίσω στους δανειστές στην πράξη, διότι έτσι λέει θα εξυπηρετείται από τα δάνεια μόνο το χρέος και δεύτερον, θα πηγαίνουν εκεί και έσοδα του ελληνικού δημοσίου για να εξυπηρετηθεί το χρέος. Τα πλεονάσματα που λέτε στον ελληνικό λαό ότι πρέπει να πετύχουμε, είναι για να πηγαίνουν τα πλεονάσματα κατ’ αρχάς στην εξυπηρέτηση του χρέους και ό,τι μείνει, αν μείνει κάτι, να πηγαίνει σε μισθούς και συντάξεις. Και επειδή δεν μένει κάτι, έρχονται και κόβουν ξανά τους μισθούς και τις συντάξεις. Αυτό είναι το περίγραμμα μέσα στο οποίο δουλεύουμε. Μόνο έτσι εξηγείται αυτό το non paper στο οποίο αναφέρθηκε χθες και ο Πάνος ο Καμμένος και το τι ζητούν οι Γερμανοί. 
Οι Γερμανοί πολύ απλά ζητούν την εκτέλεση αυτής της απόφασης περιβεβλημένη με τις εξής ρυθμίσεις: Πρώτον, αυτός ο λογαριασμός που μέχρι τώρα χρησιμοποιείται για συγκεκριμένο σκοπό, αλλά έχει μια αρμοδιότητα η ελληνική Κυβέρνηση, τώρα θέλουν να είναι υπό διεθνή διαχείριση για να μην μπορεί να τον αξιοποιήσει ούτε καν η ελληνική Κυβέρνηση και να βάλει χέρι. 
Δεύτερον, θέλουν, αν δείτε αυτό το non paper το γερμανικό, να υπάρξει παρέμβαση θεσμική μέσα στον ελληνικό μηχανισμό προκειμένου να μπορούν να εισπράξουν πιο εύκολα τους φόρους. Και αυτό το λέει και στο Eurogroup. 
Γι’ αυτό, λοιπόν, γίνονται αυτές οι ρυθμίσεις σε σχέση και με τους υπαλλήλους των ΔΟΥ. Οι δανειστές θα μπουν μέσα και στις ΔΟΥ, θα μπουν παντού, για να μπορούν αυτοί κατά προτεραιότητα να εισπράττουν αυτά που θα είναι τα έσοδα του ελληνικού δημοσίου. 
Σας θυμίζω ότι είναι επανάληψη –το είπα και χθες- της ρύθμισης του 1898 με την Επιτροπή του Διεθνούς Οικονομικού Ελέγχου, όπου και εκεί υπήρχε ένας λογαριασμός στην Εθνική Τράπεζα και τον χρησιμοποιούσαν μόνο οι δανειστές, οι οποίοι είχαν πάρει αποκλειστικά και τα έσοδα των τελωνίων του Πειραιά, του Λαυρίου και άλλων περιοχών. Υπάρχουν δημοσιεύματα –προσέξτε!- σύμφωνα με τα οποία δεν μπορούσε ένας Υπουργός να κάνει ούτε μετάθεση σε αυτά τα τελωνεία αν δεν έπαιρνε το ok της τρόικας της εποχής εκείνης, που ήταν πέντε δυνάμεις. 
Τα ίδια, λοιπόν, επαναλαμβάνονται. Γι’ αυτό λέμε ότι υπάρχει θεσμική μνήμη στους δανειστές. Και βασική θεσμική μνήμη στους δανειστές είναι ότι τόσα χρόνια έχουν συνηθίσει η Ελλάδα πάντοτε να πληρώνει μέχρι και την τελευταία δεκάρα τις οφειλές της. Γι’ αυτό τα κάνουν αυτά. Διότι η θεσμική μνήμη λέει: «θα ακολουθήσω τον ίδιο τρόπο και θα ξαναπάρω». Αλλά αυτή τη φορά να είστε βέβαιοι ότι θα σχηματιστεί αντιμνημονιακή διακυβέρνηση, η οποία θα πει: «Τέρμα το καλαμπούρι. Δεν θα συνεχιστεί άλλο αυτή η ιστορία. Θα πάμε σε διαγραφή του επονείδιστου χρέους, διότι το χρέος που δημιουργήθηκε στο μεγαλύτερο μέρος του είναι παράνομο. Είναι χρέος που δημιουργήθηκε με τις παράνομες μίζες, για να υπάρξουν προμήθειες σε υποβρύχια που γέρνουν, σε μηχανισμούς και εξοπλισμούς που δεν χρειαζόταν η Ελλάδα». Αυτό θα πει η νέα διακυβέρνηση μέσα σε αυτήν εδώ την Αίθουσα και τότε θα έρθει η στιγμή που θα σπάσει αυτή η παράδοση που έχουν συνηθίσει οι δανειστές. 
Ερχόμαστε, λοιπόν, στα άρθρα και λέμε, πρώτον, για τη ΔΕΗ. Χθεσινό δημοσίευμα της εφημερίδας «ΚΑΘΗΜΕΡΙΝΗ» λέει ότι θα υπάρξει αύξηση του ρεύματος κατά 40%, διότι μας έλεγαν ότι θα έχουμε ένα μονοπώλιο, θα έχουμε τη ΔΕΗ και όλα αυτά θα είναι υπέρ του ελληνικού λαού. Παραμύθια! 
Δεύτερον, για την τροπολογία των golden boys που κατεβάζει η Νέα Δημοκρατία, να υπενθυμίσουμε ότι εμείς φέραμε πριν από λίγο καιρό αντίστοιχη τροπολογία η οποία δεν έγινε δεκτή -θα έλεγα μικρόψυχα- από την πλευρά της Πλειοψηφίας. Εμείς είμαστε μεγαλόψυχοι. Θα τη στηρίξουμε, διότι πιστεύουμε ότι πρέπει να μπει τάξη και να μην έχουμε τα golden boys που κονομάνε εις βάρος του ελληνικού λαού. Και αυτό πρέπει να πάει από άκρον εις άκρον. 
«ΛΑΡΚΟ». Γίνεται ένα παιχνίδι για να χτυπηθεί και να αγοραστεί η «ΛΑΡΚΟ» αντί πινακίου φακής, τη στιγμή που ξέρουμε ότι η «ΛΑΡΚΟ» είναι η μοναδική δύναμη που παράγει αυτό το νικέλιο ειδικής ποιότητας. 
ΟΠΑΠ. Μια εταιρεία με κέρδη, αντί να την κρατήσουμε για να στηρίζει συνεχώς την ελληνική οικονομία, ξεπουλιέται. 
Αντίστοιχα, τι γίνεται με τη Σούδα; Από 25 έως 50 ίσως και σε ενενήντα εννέα χρόνια θα γίνει η παραχώρηση. Το ίδιο είναι για το λιμάνι του Ρεθύμνου, του Αγίου Νικολάου. 
Επίσης, η δυνατότητα να παραχωρηθεί και να το εκμεταλλευτούν οι ιδιώτες με απίθανους όρους, τους οποίους δεν προσδιορίζουν εδώ πέρα, θα υπάρξει και στο λιμάνι του Ηρακλείου. Το ίδιο γίνεται και στα αεροδρόμια. 
Και θέσαμε πέραν των οικονομικών ζητημάτων και θέματα εθνικής ασφάλειας. Δεν μπορεί σε ένα νησί όπως είναι η Κρήτη να αφήσεις χωρίς όρους και προϋποθέσεις να γίνονται αυτά. 
Εμείς διαφωνούμε με το ξεπούλημα. Διαφωνούμε με τις παραχωρήσεις –ξεπούλημα και των αερολιμένων. Αλλά επισημαίνουμε το εξής: Εσείς που το θέλετε, δεν έχετε βάλει κανένα όρο εθνικής ασφάλειας και προστασίας. 
Από κει και πέρα, έχουμε την ιστορία του ΤΑΙΠΕΔ. Έρχεστε και αναδρομικά πάτε να καλύψετε τις μεταβιβάσεις που έκανε η διυπουργική σε σχέση με τις μετοχές. Ούτε σε αυτό το θέμα δεν είστε άξιοι να κάνετε μια δουλειά σωστά. Καταλαβαίνετε εκ των υστέρων ότι πρέπει να τα ρυθμίσετε και έρχεστε με πράξεις νομοθετικού περιεχομένου που έχουν αναδρομική ισχύ να καλύψετε όλες αυτές τις παρανομίες. Και παρεμβαίνετε στη δικαστική διαδικασία, διότι υπάρχουν ανοικτές δίκες στο Συμβούλιο της Επικρατείας αυτήν τη στιγμή και έρχεστε να καλύψετε. Αυτά όλα βεβαίως είναι αντισυνταγματικά. 
Τέλος, με το πετρέλαιο θέρμανσης, έτσι όπως το κάνετε, στο τέλος επιβεβαιώνετε, αλλά από την πλευρά σας, αυτό που λέγατε. Είχατε πει ότι αν βγει το αντιμνημονιακό μέτωπο, δεν θα έχουμε να πάρουμε πετρέλαιο. Ε, τώρα που βγήκατε εσείς, το μνημονιακό μέτωπο, δεν έχει λεφτά ο κόσμος να αγοράσει πετρέλαιο. Αυτό πετύχατε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή).
Στους αγρότες –και τελειώνω, κύριε Πρόεδρε- λέγατε ότι θα κόψετε τα 30 ευρώ. Δεν τα κόψατε. Τους τα παίρνετε έμμεσα, αφού τους βάζετε να πληρώσουν για τον ΕΟΠΥΥ. Ξέρετε πόσο κάνει αυτό; Ογδόντα εκατομμύρια ευρώ. Ξέρετε πόσα έχουμε δώσει μέχρι στιγμής, στο πρώτο εννιάμηνο, για τις προμήθειες στον EFSF; Τριακόσια είκοσι πέντε εκατομμύρια ευρώ. Εκεί πάνε τα λεφτά του ελληνικού λαού, να πληρώνονται και οι προμήθειες του EFSF και των τοκογλύφων.
Τέλος, έχουμε το θέμα των πανεπιστημίων που θέσαμε, δηλαδή ότι με τις ρυθμίσεις που έχετε, στην ουσία βάζετε χέρι –αλλά αυτά θα τα αναλύσει αργότερα και ο Πρόεδρός μας ο Πάνος Καμμένος- στην περιουσία όλων των ιδρυμάτων -αλλά εγώ αναφέρομαι ειδικά στα πανεπιστήμια. Πάτε να τους φάτε την ακίνητη περιουσία. Με αυτή την κατάσταση μπορούμε να προχωρήσουμε;
Τέλος, επειδή ήταν εδώ ο κ. Σταϊκούρας, έχουμε πει ότι το βασικό ζήτημα –και το έθεσε και ο Μανώλης Γλέζος- είναι να διεκδικήσει επιτέλους η χώρα μας τις γερμανικές αποζημιώσεις. Μόνο μέσα από αυτή τη διαδικασία μπορούμε άμεσα κάλλιστα να προχωρήσουμε σε αυτό. 
Επισημαίνω, λοιπόν, ότι στην απάντηση που μου είχε δώσει ο κ. Σταϊκούρας λέει επί λέξει ότι η Ελλάδα διεκδικεί 7,5 δισεκατομμύρια δολάρια. Στο ποσό αυτό συμπεριλαμβάνεται και το δάνειο της Τράπεζας της Ελλάδος. Είναι λάθος. Επτάμισι δισεκατομμύρια είναι μόνο όσες γερμανικές αποζημιώσεις έχουμε για πολεμικές επανορθώσεις. Είναι άλλα 3,5 δισεκατομμύρια ευρώ για το αναγκαστικό κατοχικό δάνειο. Δεν θα δεχτούμε κανένα κούρεμα που πάει να γίνει στις απαιτήσεις που έχουμε λόγω των γερμανικών αποζημιώσεων, διότι οι Γερμανοί το πήραν απόφαση. Θα πληρώσουν τα χρήματα, απλά παίζουν ένα παιχνιδάκι για να μειώσουν το ποσό. Αυτή η Βουλή θα τους αναγκάσει να πληρώσουν αυτά τα οποία οφείλουν στον ελληνικό λαό.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Δευτέρας 29 Οκτωβρίου 2012.
Α . ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφος 4 του Κανονισμού της Βουλής)
1. Η με αριθμό 498/23-10-2012 επίκαιρη ερώτηση του Βουλευτή Τρικάλων της Νέας Δημοκρατίας κ. Ηλία Βλαχογιάννη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα κριτήρια ένταξης περιοχών της Χώρας στο δίκτυο NATURA 2000. 
2. Η με αριθμό 507/23-10-2012 επίκαιρη ερώτηση της Βουλευτού Β´ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Όλγας – Νάντιας Βαλαβάνη προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με τα εργασιακά και τα ασφαλιστικά δικαιώματα των εργαζομένων και των συνταξιούχων της ΑΤΕ.
3. Η με αριθμό 476/22-10-2012 επίκαιρη ερώτηση της Βουλευτού Πέλλας του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Αγροτικής Ανάπτυξης και Τροφίμων, σχετικά με την καταβολή των εισφορών των αγροτών υπέρ ΕΛΓΑ.
4. Η με αριθμό 500/23-10-2012 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Εσωτερικών, σχετικά με την προκήρυξη διδακτικού προσωπικού Μουσικής Εκπαίδευσης για τη στελέχωση των κατά τόπους Μουσικών Ωδείων.
5. Η με αριθμό 505/23-10-2012 επίκαιρη ερώτηση της Βουλευτού Β´ Αθήνας του Λαϊκού Συνδέσμου - Χρυσή Αυγή κ. Ελένης Ζαρούλια προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αποκατάσταση ναού του Απόλλωνος στη Ρόδο.
6. Η με αριθμό 488/22-10-2012 επίκαιρη ερώτηση της Βουλευτού Α´ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάγκη ενίσχυσης της Πολιτειακής Παιδείας στη Γενική και Επαγγελματική εκπαίδευση.
&#160;7. Η με αριθμό 509/23-10-2012 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με το Πρόγραμμα «Αριάδνη».
Β. ΕΠΙΚΑΙΡΕΣ ΕΡΩΤΗΣΕΙΣ&#160;Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 499/23-10-2012 επίκαιρη ερώτηση του Βουλευτή Τρικάλων της Νέας Δημοκρατίας κ. Κωνσταντίνου Σκρέκα προς τους Υπουργούς Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τον επενδυτικό αποκλεισμό του Νομού Τρικάλων.
2. Η με αριθμό 508/23-10-2012 επίκαιρη ερώτηση του Βουλευτή Κυκλάδων του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Νικολάου Συρμαλένιου προς τους Υπουργούς Ναυτιλίας και Αιγαίου και Περιβάλλοντος, Ενέργειας και Κλιματικής Αλλαγής, σχετικά με την ανέλκυση του ναυαγίου SEA DIAMOND στη Σαντορίνη.
3. Η με αριθμό 477/22-10-2012 επίκαιρη ερώτηση του Βουλευτή Κυκλάδων του Πανελλήνιου Σοσιαλιστικού Κινήματος κ. Παναγιώτη Ρήγα προς τον Υπουργό Υγείας, σχετικά με την αναστολή λειτουργίας των Κινητών Μονάδων Ψυχικής Υγείας Βορειοανατολικών και Δυτικών Κυκλάδων.
4. Η με αριθμό 501/23-10-2012 επίκαιρη ερώτηση του Βουλευτή Επικρατείας των Ανεξάρτητων Ελλήνων κ. Τέρενς – Νικολάου Κουίκ προς τον Υπουργό Οικονομικών, σχετικά με τα κριτήρια χορήγησης πετρέλαιου θέρμανσης στη Λέσβο και στις ορεινές περιοχές.
5. Η με αριθμό 506/23-10-2012 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη λήψη μέτρων για τα ληξιπρόθεσμα χρέη των κομμάτων.
6. Η με αριθμό 503/23-10-2012 επίκαιρη ερώτηση του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τους Υπουργούς Παιδείας και Θρησκευμάτων, Πολιτισμού και Αθλητισμού και Οικονομικών, σχετικά με τη λήψη μέτρων για την ενίσχυση του βιβλίου.
7. Η με αριθμό 510/23-10-2012 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Ναυτιλίας και Αιγαίου, σχετικά την ναυτιλιακή εταιρεία «ΠΛΟΕΣ ΑΙΓΑΙΟΥ».
Επίσης, σας ενημερώνω ότι σύμφωνα με απόφαση της Διάσκεψης των Προέδρων θα συνεχίσουμε σήμερα μέχρι τις 18.00΄ και θα επανέλθουμε την Τρίτη το απόγευμα, οπότε θα γίνει και ονομαστική ψηφοφορία.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εάν δεν τελειώσουμε, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα συνεχίσουμε την Τρίτη το απόγευμα.
Ο κ. Κεγκέρογλου έχει το λόγο για οκτώ λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κυρίες και κύριοι συνάδελφοι, ο κόσμος περιμένει με αγωνία κάθε μέρα όχι τόσο τα αποτελέσματα των διαπραγματεύσεων, τα μέτρα και τα χιλιόμετρα, αλλά περισσότερο για να δει μία ελάχιστη συνεννόηση του πολιτικού κόσμου στην κατεύθυνση εξόδου της χώρας από την κρίση, μία ελάχιστη συνεννόηση η οποία θα πρέπει να επεκταθεί και στους παραγωγικούς και πνευματικούς επιστημονικούς φορείς αυτού του τόπου, στους κοινωνικούς εταίρους, προκειμένου να έχουμε ελπίδα για έξοδο από την κρίση.
Είμαστε ενάντια στην πτώχευση της χώρας, αλλά σαφώς πρέπει να μπουν και όρια στα βάρη που μπορεί να σηκώσει η κοινωνία και ιδιαίτερα τα αδύναμα στρώματα. Θα έχουμε την ευκαιρία, πιστεύω, τις επόμενες μέρες να τοποθετηθούμε αναλυτικά για το πρόγραμμα δημοσιονομικής προσαρμογής, όμως, πρέπει να γίνει ξεκάθαρο ότι είναι αναγκαία συνθήκη η δημοσιονομική προσαρμογή για την έξοδο της χώρας από την κρίση, αλλά δεν είναι ικανή συνθήκη. Για να είναι και ικανή, θα πρέπει παράλληλα να υπάρξει και άμεσα το πακέτο των μέτρων ουσιαστικής κοινωνικής προστασίας των αδύναμων και ταυτόχρονα οι πρωτοβουλίες για την επανεκκίνηση της οικονομίας. Αν αυτά δεν γίνουν ταυτόχρονα, αν τώρα δεν μπει αυτή η στρατηγική μπροστά, δυστυχώς, σε λίγο καιρό θα έλθουμε σε αυτήν την Αίθουσα να ξανασυζητάμε για νέα μέτρα. 
Η αξιοποίηση της ακίνητης περιουσίας σαφώς είναι ένας βασικός άξονας που μπορεί να φέρει νέες επενδύσεις, που μπορεί να συμβάλει στην επανεκκίνηση της οικονομίας, αν όμως υπάρχει σχέδιο, αν για κάθε παραχώρηση, για κάθε μεταβίβαση αρμοδιότητας και δραστηριότητας στον ιδιωτικό τομέα υπάρχει και συγκεκριμένο επιχειρηματικό σχέδιο για το τι θα γίνει, πόσα θα επενδυθούν και με ποιο στόχο. 
Γι’ αυτό η διάταξη που πρόσθεσε ο Υπουργός για τη διαδικασία κατάθεσης στην αρμόδια Επιτροπή Οικονομικών και η συζήτηση, για τον τρόπο με τον οποίο θα γίνει η παραχώρηση για κάθε μια από τις εταιρείες ή τους οργανισμούς χωριστά, είναι θετική. Όμως, δεν αρκεί. Και δεν αρκεί γιατί το τελικό αποτέλεσμα δεν έρχεται στην κρίση της Ολομέλειας. 
Υπάρχει η άποψη, η οποία λέει «μα, καλά, αυτοί οι οποίοι έχουν την ευθύνη γι’ αυτή τη διαδικασία, το Διοικητικό Συμβούλιο του ΤΑΙΠΕΔ, δεν θα θέλουν αυτή την κύρωση από τη Βουλή προκειμένου να φύγουν από τις ευθύνες;». 
Κοιτάξτε, επειδή ούτως ή άλλως οι Βουλευτές, οι αντιπρόσωποι των πολιτών στο Εθνικό Κοινοβούλιο, θα κληθούν –ανεξάρτητα αν είναι στην πλειοψηφία ή στη μειοψηφία- να απολογηθούν για το όποιο αποτέλεσμα, ναι, θέλουμε να αναλάβουμε την ευθύνη κύρωσης ή μη κύρωσης για κάθε παραχώρηση χωριστά. Πρέπει να την αναλάβουμε! Δεν μπορεί να απολογούμαι εγώ ή ο κάθε ένας Βουλευτής για πράξεις –που αφορούν τη δημόσια περιουσία- του όποιου τεχνοκράτη, του όπου διοικητικού συμβουλίου, αν δεν έχει και τη δική μου έγκριση. 
Γι’ αυτό θα έλεγα ότι θα πρέπει να προστεθεί –άλλως δεν βλέπω πώς θα περπατήσει- ότι το τελικό αποτέλεσμα της συμφωνίας πώλησης ή παραχώρησης, στη συνέχεια αυτών που έχουν προστεθεί για την Επιτροπή Οικονομικών, ερχόμαστε στην Ολομέλεια της Βουλής για την κύρωση της πράξης. 
Πιστεύω ότι αυτό θα διασφαλίσει και τη διαφάνεια και βέβαια το μέγιστο όφελος για το δημόσιο και την κοινωνία, γιατί θα έχουν και το νου τους ότι θα έλθει στη Βουλή, προκειμένου να λειτουργήσουν σωστά, με διαφάνεια και σύμφωνα με αυτά που έχουν υποσχεθεί στην επιτροπή. Θεωρώ, λοιπόν, ότι αυτή η διάταξη χρειάζεται αυτήν τη συμπλήρωση, προκειμένου να μπορεί να ψηφιστεί. 
Υπάρχει η διάταξη που αφορά τη ρύθμιση των δανείων των ΟΤΑ. Είναι αναγκαία αυτή η επιμήκυνση των οκτώ ετών. Η περίοδος χάριτος των τριών ετών και η μείωση του επιτοκίου έστω κατά 0,5% θα δώσει μια ανάσα στους Οργανισμούς Τοπικής Αυτοδιοίκησης να μπορούν να αντεπεξέλθουν στη δυσκολία που έχουν.
Η διάταξη που έχει να κάνει με την τοποθέτηση προϊσταμένων στο Υπουργείο Οικονομικών, θεωρώ ότι ουσιαστικά θα πρέπει να αποσυρθεί και να τηρηθούν απόλυτα οι διαδικασίες αξιολόγησης με διαφάνεια και με πολιτική ευθύνη. Βεβαίως, ανά πάσα στιγμή η πολιτική ηγεσία έχει το δικαίωμα να ζητήσει την άρση του χρονικού διαστήματος και να προχωρήσει σε αξιολόγηση. Όμως, όχι πίσω! Οι διαδικασίες αξιολόγησης θα πρέπει να τηρηθούν απόλυτα. 
Για την παράγραφο 9 που αναφέρθηκαν και άλλοι συνάδελφοι, ως προς την αύξηση της εισφοράς στον ΟΓΑ, θα πρέπει να εξαιρεθούν τουλάχιστον οι συνταξιούχοι του ΟΓΑ από αυτήν την αύξηση. Οι συνταξιούχοι των 360 ευρώ θα πρέπει να εξαιρεθούν! Να βρείτε από τα ισοδύναμα, να μην αρχίσω να θυμίζω τα ισοδύναμα. Αυτό πρέπει να εξαιρεθεί. 
Για την πρόταση του ΤΕΕ πρέπει να υπάρξει τοποθέτηση του Υπουργείου. Είναι μια πρόταση, η οποία και δεν δημιουργεί πρόβλημα ως προς τον επιδιωκόμενο στόχο αλλά ταυτόχρονα καθιστά βιώσιμο το Τεχνικό Επιμελητήριο
Για τις διατάξεις που αφορούν το πετρέλαιο, έγινε βελτίωση και ιδιαίτερα μετά το άνοιγμα του λογαριασμού που μπορεί να γίνει, η επιστροφή όλου του ποσού του ειδικού φόρου που θα μπει επιπλέον στους δικαιούχους θα δώσει μια ανάσα καθώς και τη δυνατότητα να έχουμε στήριξη των αδυνάμων, σαφώς με κριτήρια πρώτης κατοικίας, σαφώς με κριτήρια οικονομικά, αλλά όλο το ποσό να προέρχεται από το φόρο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα λίγο χρόνο. 
Κυρίες και κύριοι συνάδελφοι, κλείνω λέγοντας ότι πολλές φορές μιλάμε για τις ευθύνες σε αυτόν τον τόπο και πώς φθάσαμε εδώ και μας ρωτούν και οι πολίτες. Σίγουρα, ευθύνες υπάρχουν προς πολλές κατευθύνσεις. Σίγουρα, ευθύνες περισσότερες έχουν όλοι όσοι κυβέρνησαν αυτόν τον τόπο, ανεξάρτητα αν τώρα ανήκουν σε κόμματα της Αντιπολίτευσης. 
Για παράδειγμα, όσοι ήταν Υπουργοί της Κυβέρνησης εξαετίας του Καραμανλή δεν μπορεί να έρχονται τώρα να βγάζουν εδώ λογύδρια για τη μη βιωσιμότητα του χρέους ή του σχεδίου! Γιατί αυτό που δεν είναι βιώσιμο, είναι το χρέος που δημιουργήσαμε τα προηγούμενα χρόνια, όταν από 162 δισεκατομμύρια πήγε 330 δισεκατομμύρια, όταν τον τελευταίο χρόνο, το 2009, είχαμε μόνο 49 δισεκατομμύρια έσοδα! Ε, αυτοί τουλάχιστον που τότε ήταν Υπουργοί, ας μην έρχονται να μας λένε σήμερα για μη βιωσιμότητα του χρέους. 
Το λέω αυτό, όχι γιατί πρέπει ντε και καλά να γίνει κατανομή ευθυνών και προσωπική ή πολιτική –και αυτή πρέπει να γίνει!- αλλά γιατί υπάρχει ανάγκη συνεννόησης. Χωρίς συνεννόηση δεν γίνεται. Όλοι, ή ψηφίζουμε ή δεν ψηφίζουμε ή λέμε ναι ή λέμε όχι, στο σύστημα αυτό είναι. Κανείς δεν είναι εκτός συστήματος, γιατί λέει η Χρυσή Αυγή ότι είναι αντισυστημική και λένε και άλλοι ότι είναι αντισυστημικοί. Όλοι στο σύστημα είναι! Δεν πληρωνόμαστε; Δεν έχουμε συμβούλους που μας παρέχει η Βουλή; Δεν παίρνουμε για κάθε επιτροπή λεφτά; Ποιος δεν τα παίρνει; Δεν είμαστε όλοι συμμέτοχοι στο σύστημα; 
Κατ’ αρχάς τα όχι είναι πιο ισχυρά από τα ναι! Αν δεν υπήρχαν τα όχι, δεν θα μπορούσε να στηριχθεί το σύστημα. Η αντιπολίτευση στηρίζει το σύστημα κάθε φορά, διότι νομιμοποιεί τις αποφάσεις. Άρα, λοιπόν, αυτά τα περί συστήματος αφήστε τα. Όλοι είμαστε συνυπεύθυνοι, άρα και όλοι υποχρεωμένοι να συνεννοηθούμε και να συμβάλουμε να βγει η χώρα από την κρίση και να ανακουφιστεί η κοινωνία, η οποία χειμάζεται. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο Πρόεδρος των Ανεξάρτητων Ελλήνων κ. Πάνος Καμμένος έχει το λόγο για οκτώ λεπτά.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ευχαριστώ, κύριε Πρόεδρε. 
Το τελευταίο που άκουσα περί συστήματος, μου θυμίζει τη νεαρή σύζυγο του πλουσίου συζύγου που αφού τον έπιασε επ’ αυτοφώρω και είδε ότι τα πράγματα είναι δύσκολα και πάνε για διαζύγιο, είπε «η δική μας ερωμένη είναι πιο όμορφη». Όμως, δεν είναι έτσι τα πράγματα. 
Κυρίες και κύριοι συνάδελφοι, ποιον μπορούμε να πείσουμε όταν ερχόμαστε εδώ να νομοθετήσουμε και λέμε ότι το ελληνικό κράτος θα σωθεί από την πτώχευση, έχοντας ακούσει τα δισεκατομμύρια των ευρώ, τα εκατοντάδες χιλιάδες που δίνονται καθημερινώς αριστερά και δεξιά, όταν λέγεται ότι από τον συνταξιούχο του ΟΓΑ των 330 ευρώ θα σωθούμε κόβοντάς του 25 ευρώ; 
Ποιον πάτε να πείσετε; Πραγματικά, εγώ ζητώ από τον Υπουργό των Οικονομικών τον κ. Σταϊκούρα να μας πει πόσα θα γλιτώσει το κράτος από τα 25 ευρώ που θα κόψει από τον ΟΓΑ, από τον συνταξιούχο. Πόσα θα γλιτώσει; Πόσες εκατοντάδες, χιλιάδες, εκατομμύρια είναι οι συνταξιούχοι του ΟΓΑ; Όμως, τα 25 ευρώ που του κόβουμε αυτήν τη στιγμή με τη δική σας πρωτοβουλία –γιατί σας το επέβαλε η τρόικα, γιατί σας διέταξε ο κ. Τόμσεν- θα του λείψουν του συνταξιούχου του ΟΓΑ και θα πονέσει πολύ περισσότερο!
Γιατί συνεχίζετε να εκτελείτε εντολές αυτών των περίεργων τύπων, που ο στόχος τους είναι να εξαθλιώσουν τον ελληνικό λαό;
Κόψτε τα αυτοκίνητα από τους Βουλευτές. Θέλετε; Κόψτε τα. Κόψτε τους συμβούλους σας. Κόψτε από τα golden boy ακόμα όχι 25, αλλά 1.025 ευρώ. Για όνομα, όμως, του Θεού, πώς θέλετε να μπορούν να περπατάνε οι Βουλευτές και να βλέπουν τους πολίτες, όταν στο συνταξιούχο του ΟΓΑ του κόβεις τα 25 ευρώ; 
Πρέπει, επιτέλους, να δείξετε ότι έστω για την τιμή των όπλων δεν θα δεχθείτε κάθε εντολή που σας δίνει ο κ. Τόμσεν.
Εγώ ζητώ, λοιπόν, μετά από την ομιλία αυτή, να απαντήσετε, κύριε Υπουργέ, κύριε Σταϊκούρα, πόσα θα γλιτώσετε με τα 25 ευρώ από τη σύνταξη του συνταξιούχου του ΟΓΑ.
Το λέω αυτό, γιατί αν κανείς θέλει να μιλήσει γι’ αυτό το σχέδιο νόμου, το οποίο είναι κύρωση πράξης νομοθετικού περιεχομένου, θα πρέπει να δει ότι το σχέδιο που φέρατε είναι αυτό και περιέχει μέσα τα πάντα: Από το συνταξιούχο του ΟΓΑ μέχρι τον ΟΠΑΠ. Από το λιμάνι μέχρι τη ΔΕΗ. Περιέχει από το πανεπιστήμιο μέχρι τις προσχώσεις. Από το πετρέλαιο θέρμανσης μέχρι τις συνεταιριστικές τράπεζες.
Αυτό που κάνουμε εδώ δεν είναι νομοθετική εργασία. Εδώ ερχόμαστε και ζητείται από τη Βουλή των Ελλήνων –και λυπάμαι που το δέχεται το Προεδρείο αυτό- να νομοθετήσει το Σώμα για τα σημειωματάκια και τις εντολές που σας δίνει η τρόικα για τακτοποίηση υποθέσεων, ή, αν θέλετε, για τα ρουσφέτια τα οποία έχετε δεσμευθεί να κάνετε, διότι μέσα σε κάθε διάταξη σε αυτό το σχέδιο νόμου που φέρνετε και ζητάτε να μιλήσουμε, κρύβεται τουλάχιστον ένα ρουσφέτι σε κάθε παράγραφο. 
Όσον αφορά τις τροπολογίες: Η τροπολογία για το Ελληνικό είναι πενήντα σελίδες. Και την καταθέσατε χθες, για να τη συζητήσουμε σήμερα. 
Πόσες χιλιάδες ώρες έχουμε περάσει στη Βουλή των Ελλήνων να συζητάμε για τον ΟΠΑΠ, για τη ΔΕΗ, για τα ΕΛΠΕ, για τον ΟΔΙΕ, για την ΕΥΔΑΠ, για την ΕΥΑΘ, για τα ΕΛΤΑ, για τους Οργανισμούς Λιμένων; Εκατοντάδες χιλιάδες ώρες μέσα σε αυτήν την Αίθουσα έχει γίνει κοινοβουλευτικός έλεγχος σε όλες τις κυβερνήσεις. Κι έρχεστε εδώ και ζητάτε μέσα σε οκτώ λεπτά να μιλήσουμε για όλα και για όλους. Γιατί δεν θέλετε να γίνεται συζήτηση στη Βουλή; Διότι, δυστυχώς, μετατρέψατε το Κοινοβούλιο σε πλυντήριο της πολιτικής παραδόσεως της χώρας στους δανειστές. Και αυτή είναι η αλήθεια!
Δεν μπορώ λοιπόν να μιλήσω για όλα αυτά. Οι συνάδελφοί μου εξάλλου, οι Βουλευτές των Ανεξαρτήτων Ελλήνων, ο Κοινοβουλευτικός Εκπρόσωπος, ο εισηγητής έπιασαν θέματα, τα οποία και σας ανέλυσαν.
Θα σας πω όμως ότι πριν από λίγο στο γραφείο μου, συναντήθηκα με το προεδρείο της Συνόδου των Πρυτάνεων. Και αφού άκουσα τις απόψεις τους, φτάσαμε στο θέμα του ΤΑΙΠΕΔ. Τους είπα λοιπόν ότι εντάξει, το άρθρο 5, το οποίο περιελάμβανε την περιουσία των πανεπιστημίων, απεσύρθη. Και μου απάντησαν ότι δεν απεσύρθη απολύτως τίποτα. Μπορεί να απέσυραν την πώληση της περιουσίας, αλλά ουσιαστικά τακτοποίησαν το πρόβλημα το οποίο είχαν τα κληροδοτήματα. Δηλαδή, ενώ επέβαλε η τρόικα να πουλήσετε και τα κληροδοτήματα που απαγορεύεται να πουλήσετε, στο άρθρο 24, παράγραφος 25Α’ τι λέτε; Λέτε: Με κοινή απόφαση του Υπουργού Οικονομικών και του, κατά περίπτωση, αρμόδιου Υπουργού, που εκδίδεται μετά από εισήγηση του Γενικού Γραμματέα Δημόσιας Περιουσίας, μπορεί να ανατίθεται στην «ΕΤΑΔ Α.Ε.» η διαχείριση και η αξιοποίηση ακινήτων εγγεγραμμένων στο ΜΑΠ, επιπλέον των όσων ήδη έχουν περιέλθει στην αρμοδιότητα των εν δυνάμει τάδε, τάδε. 
Δηλαδή, τι κάνετε εδώ; Εδώ έρχεστε και λέτε ότι όλα τα ακίνητα του δημοσίου, των νομικών προσώπων δημοσίου δικαίου, των πανεπιστημίων κ.ο.κ., ακόμα και τα κληροδοτήματα που έχουν ειδικό σκοπό –το Ζάππειο- αυτά μπορείτε να τα δώσετε για να τα εκμεταλλευτούν. Ποιος; Το ταμείο. Πώς; Ακόμα και με συμβάσεις ενενήντα εννέα ετών. Δηλαδή, μπορεί ναι μεν να μην τα πουλάτε, αλλά τα ξεπουλάτε για εκατό χρόνια. Για εκατό χρόνια ξεπουλάτε και αυτά που χρησιμοποιούνται και αυτά που δεν χρησιμοποιούνται.
Γι’ αυτό σας λέω ότι είναι εκ του πονηρού αυτή η προσπάθεια να νομοθετήσετε μέσα σε δέκα σελίδες τα ρουσφέτια και τις υποχρεώσεις που έχετε απέναντι στους χρηματοδότες σας.
Πρέπει να το αποσύρετε όλο αυτό το σχέδιο νόμου. Και πρέπει να το αποσύρετε γιατί ξέρετε ότι όλες αυτές οι τακτοποιήσεις που γίνονται, είναι τακτοποιήσεις οι οποίες οδηγούν σε μια μαύρη τρύπα, σε έναν κοινό λογαριασμό την περιουσία του ελληνικού έθνους. Διαλύουν κάθε ελπίδα να μπορέσει μία κυβέρνηση που δεν θα εξαρτάται από τους δανειστές, να βγάλει την Ελλάδα από αυτή τη στενωπό.
Πουλάτε τον ΟΠΑΠ. Πουλάτε τη ΔΕΗ. Και αύριο θα αγοράζει ρεύμα η Ελλάδα. Θα κλείσουν οι λιγνιτικές μονάδες. Και οδηγείτε τη χώρα απροστάτευτη και γυμνή στους δανειστές.
Την ίδια στιγμή έρχεστε να αντιμετωπίσετε δήθεν τα θέματα του πετρελαίου θέρμανσης. Ποιος θα πληρώσει πετρέλαιο θέρμανσης; Εγώ ερωτώ: Οι άνεργοι, οι ηλικιωμένοι που τους κόβετε τη σύνταξη, πώς θα πληρώσουν στην Κοζάνη, στην Καστοριά, στη Δράμα, στις Σέρρες, στον Έβρο, στα ορεινά χωριά, στα νησιά του Βορείου Αιγαίου το πετρέλαιο θέρμανσης; Δεν θα το πληρώσουν.
Κάντε, λοιπόν, το εξής απλό: Γι’ αυτές τις ειδικές κατηγορίες καταργήστε το φόρο. Δώστε αφορολόγητο πετρέλαιο, τουλάχιστον για να μπορούν αυτές οι ειδικές ομάδες πολιτών μας να επιβιώσουν. Είναι καθήκον σας να το κάνετε αυτό.
Αντ’ αυτού, αντί να νομοθετείτε για να προστατεύσετε τον πληθυσμό, τακτοποιείτε ρουσφέτια δικών σας ανθρώπων.
Όταν είδα τον κ. Σηφουνάκη να συγχαίρει την Κυβέρνηση και τον κ. Σαμαρά, να μιλάει λες και ήταν Βουλευτής της Νέας Δημοκρατίας επί πάρα πολλά χρόνια και να στηρίζει, πραγματικά απόρησα. Το κατάλαβα όταν είδα τις προσχώσεις των ξενοδοχείων, τα οποία νομιμοποιείτε μέσα σε μία παράγραφο.
(Χειροκροτήματα από την πτέρυγα των Ανεξάρτητων Ελλήνων)
Τέτοιου είδους ρουσφέτια κάνετε! Κι έτσι εξαγοράζετε τη στήριξη από τις άλλες Κοινοβουλευτικές Ομάδες! Επιχειρηματίες εξυπηρετείτε. Εξυπηρετείτε συμφέροντα συγκεκριμένα. Και εμείς δεν θα σας λέγαμε όχι στο να γίνουν εγκαταστάσεις τουριστικές, να βοηθήσουμε τον τουρισμό σε όλα τα νησιά. Σας θυμίζω, όμως: Την ίδια στιγμή που στέλνετε να γκρεμίσουν ένα ελενίτ στο ερημονήσι Δοκός, του Ανάργυρου και της Μαρίας την ταβέρνα, γιατί είναι αυθαίρετο, την ίδια στιγμή νομιμοποιείτε όλους αυτούς που απέναντι έκαναν λιμάνια ιδιωτικά, έκαναν προσχώσεις, έφτιαχναν τουριστικές εγκαταστάσεις δισεκατομμυρίων ευρώ. Γι’ αυτό είστε μία Κυβέρνηση που δεν έχει τη λαϊκή αποδοχή.
Την ίδια στιγμή, κυρίες και κύριοι συνάδελφοι, οδηγείτε ακόμα και ό,τι υγιές έχει μείνει στα ασφαλιστικά ταμεία στη χοάνη. Τραπεζοϋπάλληλοι: Έχουν φτιάξει ένα ταμείο. Μπορούν να έχουν την ιατροφαρμακευτική τους περίθαλψη. Ενώ μπορεί να αυτοσυντηρηθεί, το πετάτε στην τρύπα του ΕΟΠΥΥ.
Έρχεστε και επιτίθεστε στον ελληνικό λαό. Και αυτή την επίθεση απέναντι στον ελληνικό λαό, του ξεπουλήματος ακόμα και της δημόσιας περιουσίας ή των υγιών βιομηχανιών, όπως η «ΛΑΡΚΟ», το κάνετε γιατί ουσιαστικά η Ελλάδα πρέπει να μείνει αφύλακτη απέναντι στους δανειστές, να φτάσουμε στις ειδικές οικονομικές ζώνες σε όλη την Ελλάδα με εργαζόμενους των 200 ευρώ, με εξαθλιωμένους συνταξιούχους, για να μπορέσουν να κάνουν κουμάντο εκείνοι που θέλουν την κατάργηση της εθνικής κυριαρχίας, τη νέα δημοσιονομική σύμβαση της Ευρώπης, τον κ. Σόιμπλε ως Υπουργό Οικονομικών να σας εξευτελίζει με δημόσιες δηλώσεις χθες, λέγοντας ότι είναι στο μυαλό σας η διετία που είπε εδώ ο Υπουργός Οικονομικών ότι έδωσε. Για καφετζούδες μίλησε. 
Και την ώρα που σας προσβάλλουν ακόμα και προσωπικά, σιωπάτε και κάθεστε και τους ακούτε, βάζοντας μία περήφανη χώρα κι έναν περήφανο λαό σε μία κατάσταση η οποία δεν έχει κανένα προηγούμενο!
Εμείς θα αντισταθούμε μέσα κι έξω από τη Βουλή και δεν θα σας το επιτρέψουμε!
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι Βουλευτές, σήμερα συζητούμε ένα νομοσχέδιο που, κατά τη δική μας άποψη, είναι πάρα πολύ σημαντικό, γιατί δίνει ώθηση στο πρόγραμμα αποκρατικοποιήσεων, κάτι που έχει τόσο μεγάλη ανάγκη η χώρα.
Προφανώς συγκρούονται δύο κοσμοθεωρίες, συγκρούονται δύο διαφορετικές απόψεις σε αυτήν την Αίθουσα. Είναι οι δυνάμεις εκείνες που δεν θέλουν να αλλάξει τίποτα σε αυτό το κράτος και είναι και οι δυνάμεις εκείνες που θέλουν να ακολουθήσουν τον ευρωπαϊκό δρόμο.
Θα ήθελα να υπενθυμίσω ότι, όταν η Κυβέρνηση Καραμανλή τόλμησε τις μεγάλες αλλαγές με την ιδιωτικοποίηση των λιμανιών, πάρα πολλοί είχαν ξαπλώσει στα λιμάνια για να εμποδίσουν τις δυνάμεις της Αστυνομίας και να εμποδίσουν την επένδυση.
Σήμερα όλοι φέρνουν ως παράδειγμα, πόσο επιτυχημένη ήταν εκείνη η επένδυση και ότι πρέπει να ακολουθήσουμε αυτό το παράδειγμα και αυτό το μοντέλο, αν θέλουμε πραγματικά να δημιουργήσουμε θέσεις εργασίας. Υπερδιπλασιάστηκαν οι θέσεις εργασίας στο λιμένα του Πειραιά και η προοπτική είναι να τριπλασιαστούν.
Αυτό δεν μας δείχνει το δρόμο; Είναι δυνατόν οι δυνάμεις της συντήρησης να κρατούν την Ελλάδα αγκυλωμένη στο χθες; Είναι δυνατόν να μας διέπει η λογική της δεκαετίας του ’80; Ξεχάσαμε πώς δημιουργήθηκε αυτό το υπερτροφικό κράτος; Ξεχάσαμε ότι όποια επιχείρηση ήταν προβληματική και πήγαινε να κλείσει, πήγαινε το κράτος, την έπαιρνε, πλήρωνε χρήματα που δεν άξιζε αυτή η επιχείρηση και έκανε τους υπαλλήλους, δημοσίους υπαλλήλους; Πώς δημιουργήθηκαν τα τεράστια ελλείμματα; Ποιος πληρώνει αυτά τα ελλείμματα; Δεν τα πληρώνει ο λαός από το υστέρημά του;
Έρχεται μία Κυβέρνηση που τολμάει να πάει μπροστά και λέτε ότι ξεπουλάει -όταν τολμάει, ξεπουλάει- χωρίς να έχετε κανένα στοιχείο ότι αυτό που γίνεται είναι ξεπούλημα.
Κυρίες και κύριοι συνάδελφοι, το νομοσχέδιο περιέχει πολύ θετικές διατάξεις. Εγώ βρίσκω πάρα πολύ θετική τη διάταξη ότι λήγει η θητεία των προϊσταμένων του Υπουργείου Οικονομικών, επιπέδου τμήματος και πάνω. Αυτό δεν σημαίνει ότι η τοποθέτηση νέων επικεφαλής δεν θα διέπεται από συγκεκριμένους κανόνες που θα τους συναποφασίσουμε. Όμως πιστεύει κανείς σε αυτήν τη χώρα, ότι λειτουργούν καλά οι φοροεισπρακτικοί μηχανισμοί; Πιστεύει κανείς ότι τα έσοδα τρέχουν με τους ρυθμούς με τους οποίους έπρεπε να τρέχουν; Και τι γίνεται, όταν τα έσοδα δεν τρέχουν με τις ταχύτητες που πρέπει; Παίρνουμε καινούργια μέτρα. Και ποιος την πληρώνει με τα καινούργια μέτρα; Οι μισθωτοί και οι συνταξιούχοι.
Ε, είναι δυνατόν για μικροκομματικούς λόγους να μη θέλουμε να αλλάξει κανένας, επειδή, λέει, έχουν θητεία; Τι θα πει «έχουν θητεία»; Οι ικανοί που έχουν θητεία να μείνουν και δύο και τρεις και τέσσερις θητείες. Αυτοί όμως που αξιολογούνται ως ανεπαρκείς, βάσει του έργου τους, προφανώς και πρέπει να αντικατασταθούν. Πρέπει να το κάνουμε άμεσα, αν θέλουμε να είμαστε συνεπείς σε αυτά τα οποία δεσμευόμαστε τώρα, ότι δεν θα πάρουμε άλλα μέτρα μελλοντικά. Και δεν θα πάρουμε, γιατί θα εισπράξουμε αυτά τα οποία πρέπει να εισπράξει το κράτος. Όχι να εισπράττει πάντα από εκείνους που είναι τα εύκολα θύματα, τα συνήθη υποζύγια, οι μισθωτοί, οι συνταξιούχοι.
Κύριοι Υπουργοί -λείπει βέβαια ο Υπουργός των Οικονομικών- πιστεύω ότι πρέπει να αποσυρθεί η διάταξη για την καταβολή εισφοράς από τους συνταξιούχους του ΟΓΑ. Πιστεύω ότι είναι μια ελάχιστη ανταμοιβή για τους ξωμάχους της αγροτιάς. Πιστεύω ότι αυτή η Κυβέρνηση έχει την ευαισθησία για αυτήν την αδύναμη κοινωνική τάξη και θα τη δείξει και τώρα. Και πιστεύω ότι θα το κάνει.
Χαίρομαι που επιτέλους ρυθμίζονται τα χρέη των ΟΤΑ. Έχουμε δήμους που είναι υπερχρεωμένοι και δεν φταίει ένας μόνος δήμαρχος. Κατά καιρούς συσσωρεύτηκαν πολλά χρέη και τα δάνεια επί δανείων, τα επιτόκια επί επιτοκίων. Η αδυναμία του κράτους πολλές φορές να είναι συνεπές το ίδιο στις υποχρεώσεις του στην τοπική αυτοδιοίκηση, διόγκωσε τα χρέη και έκανε κάποιους δήμους μη λειτουργικούς, να μην έχουν να πληρώσουν ούτε τα βασικά για τη λειτουργία τους και να μην μπορούν να ανταποκριθούν στην υπηρεσία των πολιτών.
Είναι πολύ θετικό ότι έρχεται αυτή η ρύθμιση και πιστεύω πραγματικά ότι θα ανακουφιστούν οι ΟΤΑ και θα μπορέσουν να επιτελέσουν το κοινωνικό τους έργο.
Έχετε μία διάταξη με την οποία λέτε, κύριε Υπουργέ, ότι περιέρχεται στην κυριότητα του δημοσίου το ακίνητο του Υπουργείου Δικαιοσύνης επί της Λεωφόρου Μεσογείων 96.
Θα πρέπει να πω, αν και λείπει ο Υπουργός -πιστεύω ότι θα το σημειώσουν οι συνεργάτες του- ότι αυτό το ακίνητο είναι δωρεά της Μονής Πετράκη στην τότε Χωροφυλακή. Δεν μπορεί επομένως να αλλάξει η εντολή του δωρητή. Αν αλλάξει, επιστρέφεται στη Μονή Πετράκη. Να το προσέξετε αυτό, γιατί μόνο ο δωρητής μπορεί να αλλάξει τη δική του βούληση.
Κυρίες και κύριοι συνάδελφοι, αυτή η Βουλή έπεσε στα δύσκολα. Πρέπει να τολμήσουμε. Είναι κρίμα να ακούγονται κουβέντες εδώ μέσα για μειωμένης εθνικής αντίστασης Βουλευτές, για υπερπατριώτες, για μειοδότες, για ξεπουλημένους. Δηλαδή, εμείς είμαστε οι ξεπουλημένοι, εμείς είμαστε οι προσκυνημένοι και κάποιοι άλλοι είναι οι εθνικά περήφανοι.
Κοιτάξτε, πατριώτες ήταν και αυτοί που έλεγαν «στην Κόκκινη Μηλιά» και είδαμε τι έπαθε ο ελληνισμός. Πατριώτες ήταν και αυτοί που ήθελαν να διώξουν τους Τούρκους το 1897 με επακόλουθο ήττα και εθνική συμφορά και πατριώτης ήταν και ο Κωνσταντίνος Καραμανλής, που έπραξε πολύ σωστά το 1974 και έσωσε τότε την τιμή της Ελλάδος. Γι’ αυτό, η έννοια του πατριωτισμού είναι σχετική και η έννοια του δικαίου και αυτή σχετική.
Ο Θουκυδίδης έλεγε ότι δεν αρκεί να έχεις μόνο δίκαιο, πρέπει να μπορείς και να το υποστηρίζεις. Το παράδειγμα των Μηλίων μάς διδάσκει ακριβώς πώς μπορούμε και πρέπει να υποστηρίζουμε τα εθνικά μας συμφέροντα, πάντα με γνώση των συσχετισμών των δυνάμεων. Όταν η Ελλάδα έμενε χωρίς συμμάχους, χωρίς εταίρους, υπέστη δεινές ήττες. Και η Ελλάδα δυστυχώς την τελευταία διετία, ήταν απομονωμένη.
Ήρθε αυτή η Κυβέρνηση και αυτός ο Πρωθυπουργός, ο Αντώνης Σαμαράς και έβαλε την Ελλάδα στη θέση της στο ευρωπαϊκό και στο παγκόσμιο στερέωμα και τώρα ο Έλληνας έχει τη θέση που του αξίζει, δίπλα στους άλλους Ευρωπαίους. Πρέπει να πάμε μαζί με τους εταίρους, προασπίζοντας τα εθνικά μας δίκαια, τα συμφέροντά μας, αλλά να μην ξεχνάμε ότι σε ένα συνεταιρισμό δεν έχουμε μόνο δικαιώματα, αλλά έχουμε και υποχρεώσεις. Κάποιοι φαίνεται σε αυτήν την Αίθουσα ότι θέλουν την Ευρώπη μόνο σαν αγελάδα να την αρμέγουν.
Η Ευρώπη όμως σημαίνει αμοιβαίες υποχρεώσεις, τις οποίες εμείς μέχρι τώρα δεν τις τηρήσαμε, φίλες και φίλοι. Γι’ αυτό, αισθανόμαστε πολύ πατριώτες, αισθανόμαστε περήφανοι που βάλαμε την Ελλάδα πάλι στη θέση της στην Ευρώπη και θα συνεχίσουμε να στηρίζουμε αυτήν την Κυβέρνηση, που είναι η μόνη ελπίδα να μπορέσει ο τόπος να πάει καλύτερα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, είκοσι πέντε μαθητές και μαθήτριες και τρεις εκπαιδευτικοί από το 1ο Δημοτικό Σχολείο Οβρυάς Αχαΐας.
Τους καλωσορίζουμε και τους ευχόμαστε να περάσουν παραγωγικά.
(Χειροκροτήματα από όλες τις πτέρυγες τής Βουλής)
Ο κ. Αυγενάκης έχει το λόγο για οκτώ λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, αποτελεί κοινή παραδοχή όλων των κομμάτων, όλων των Βουλευτών, όλων των Ελλήνων πολιτών ότι η ελληνική οικονομία είναι βαλτωμένη και πρέπει να κάνουμε κάτι όλοι μαζί, για να τη βγάλουμε από τη στασιμότητα στην οποία έχει περιέλθει εδώ και αρκετό καιρό.
Η ελληνική οικονομία σήμερα μοιάζει σαν ένα σταματημένο αυτοκίνητο που πρέπει να το σπρώξουμε λίγο ως πολύ -μάλλον πολύ, από ό,τι φαίνεται- για να πάρει μπροστά, να περάσουμε από την άμυνα στην επίθεση και να δημιουργήσουμε εμείς οι πολιτικοί μέσα από γενναίες αποφάσεις, προϋποθέσεις παραγωγής πλούτου στη χώρα μας.
Για να το πετύχουμε αυτό, χρειάζεται σοβαρότητα κυρίως, αλλά και αποφασιστικότητα από την πλευρά όλων μας και ιδιαιτέρως όλων εμάς, των υπεύθυνων πολιτικών δυνάμεων του τόπου, αλλά και αλληλεγγύη από την πλευρά των εταίρων.
Πρέπει να βγούμε μια για πάντα από το τέλμα της ύφεσης και της στασιμότητας, που σπρώχνει νέους επιστήμονες στη μετανάστευση, γονείς στην εξαθλίωση, αλλά και τους εργαζόμενους –όσους εργάζονται πλέον- σε μια σκληρή οικονομική προσπάθεια επιβίωσης. 
Κλειδιά σε αυτήν την κατάσταση είναι η αποκατάσταση της αξιοπιστίας της χώρας μας και αυτό το έχει πετύχει ο Πρωθυπουργός της χώρας μας, ο κ. Σαμαράς. Επιβάλλεται τώρα να επιτύχουμε πολιτική σταθερότητα για να κερδίσουμε την εμπιστοσύνη των αγορών. Πρέπει να χτίσουμε, αλλά να χτίσουμε ένα στέρεο τραπεζικό σύστημα που θα κατευθύνει τη ρευστότητα, βασισμένη στις ανάγκες της πραγματικής όμως αγοράς. 
Πρέπει και επιβάλλεται να ξεμπλοκάρουμε όλα τα μεγάλα δημόσια έργα για να μειωθεί η ανεργία και να επέλθει ανάπτυξη, έστω και μέσω αυτής της οδού. Πρέπει να επιταχύνουμε επίσης τις διαδικασίες απορρόφησης του ΕΣΠΑ με απλοποίηση, κατάργηση διαδικασιών και υπογραφών ίσως για να διευκολυνθεί, αλλά και να τονωθεί ο επιχειρηματικός τομέας. 
Οφείλουμε, κυρίες και κύριοι συνάδελφοι, να αξιολογήσουμε, αλλά και να επαναφέρουμε τον ανταγωνισμό στην αγορά, προκειμένου να διασφαλίσουμε την ομαλή και επιτυχή λειτουργία της. Και τέλος επιβάλλεται να αξιοποιήσουμε τη δημόσια περιουσία μας για να μην επιβαρύνουμε άλλο τον κρατικό προϋπολογισμό.
Θα πρέπει να σκεφτόμαστε, αγαπητές κυρίες και κύριοι συνάδελφοι, για όλα αυτά που θα συμβούν όχι στις επόμενες εκλογές, αλλά στις επόμενες γενεές. Θα πρέπει, όπως ανέφερα και στη χθεσινή μου ομιλία επί της αρχής, να προχωρήσουμε με τόλμη στις αποκρατικοποιήσεις. Και όταν λέω με τόλμη, εννοώ με αποφασιστικότητα και θάρρος να συγκρουστούμε με τις συντεχνίες και με αυτούς –και εδώ απευθύνομαι στους συναδέλφους της Αριστεράς, όχι όλους, αλλά τους περισσότερους- που επιμένουν να συζητούν και να επικαλούνται θεωρίες, ανεφάρμοστες όμως. 
Ξέρετε πρέπει να κυβερνήσουμε και η Κυβέρνηση δεν γίνεται με το τι επιθυμώ, αλλά τι έχω και τι μπορώ να κάνω και τι λέει τέλος το ταμείο. Επιβάλλεται να συγκρουστούμε με μειοψηφίες που πάντοτε επωφελούνται από το κράτος, αν δεν θέλουμε η φτώχεια και η στασιμότητα να γίνουν βρόγχος στον ελληνικό λαό. 
Και στον τομέα των αποκρατικοποιήσεων –άρθρο 2 του νομοσχεδίου- θα σταθώ ιδιαίτερα, διότι δεν θα φέρουν μόνο ταμειακό όφελος στο κράτος, αλλά θα δημιουργήσουν συνθήκες ανάπτυξης, νέες θέσεις εργασίας και το πιο βασικό από όλα είναι ότι θα στείλουν το μήνυμα στις αγορές ότι η χώρα μας, ναι, είναι ανοιχτή σε επενδύσεις. 
Απορώ, κύριοι συνάδελφοι της Αριστεράς και ιδιαίτερα του αριστερού ρεύματος του ΣΥΡΙΖΑ, πώς τάσσεστε κατά των αποκρατικοποιήσεων ενώ ισχυρίζεστε ότι ενδιαφέρεστε για τη χώρα αυτή, για τη νέα γενιά, όταν το πρόγραμμα των αποκρατικοποιήσεων αποτελεί αυτήν την περίοδο το μοναδικό μέσο προσέγγισης ξένων άμεσων επενδύσεων προς τη χώρα; 
Θέλετε ή όχι η χώρα μας, η Ελλάδα να παραμείνει στην Ευρωζώνη και το ευρώ να είναι το εθνικό μας νόμισμα; Θα ήθελα μια ξεκάθαρη απάντηση και εδώ στη Βουλή, όχι μόνο στα εσωτερικά σας όργανα. 
Η εφαρμογή του άρθρου 2 θα μπορούσε να οδηγήσει σε πρόσθετες επενδύσεις άνω των 25 δισεκατομμυρίων έως το 2020 που θα αυξήσουν το ΑΕΠ κατά τρεις τουλάχιστον ποσοστιαίες μονάδες ετησίως και θα προσθέσουν τουλάχιστον εκατόν πενήντα χιλιάδες νέες θέσεις εργασίας αυτήν την περίοδο. 
Ακόμα και για τα ιερά τέρατα του δημοσίου η αποδοχή της αποκρατικοποίησης είναι μεγάλη. Ενδεικτικά σας αναφέρω τα εξής: «ΤΡΑΙΝΟΣΕ» 65%, αεροδρόμιο 62%, λιμάνια 55%, ΟΠΑΠ 55%, «ΔΕΠΑ» 54%, ΔΕΗ 53%, ΕΛΤΑ 50%, ΕΥΔΑΠ 48%. Επίσης η αξιοποίηση της ακίνητης περιουσίας του δημοσίου μπορεί να αποτελέσει βασική πηγή χρηματοδότησης του ελληνικού κράτους. 
Συγκεκριμένα η συνολική αντικειμενική αξία του ελληνικού δημοσίου υπολογίζεται ότι φτάνει στα 300 δισεκατομμύρια ευρώ, η αξία δηλαδή ανέρχεται στο 112% του ΑΕΠ και η άποψη της κοινωνίας, αν σας ενδιαφέρει να την ακούσετε, για την αξιοποίηση της δημόσιας περιουσίας, είναι απολύτως θετική. 
Μιας και αρέσκεστε στα νούμερα των δημοσκοπήσεων, που έχουν δει το φως της δημοσιότητας τις τελευταίες ημέρες, κρατήστε και αυτό. Σύμφωνα με τη δημοσκόπηση της «MRB» το 81% του πληθυσμού της χώρας μας θεωρεί ότι θα βοηθήσει την ανάπτυξη της χώρας και το 74% ότι οι ιδιώτες θα διαχειριστούν την περιουσία πολύ καλύτερα, ενώ το 84% των πολιτών είναι βέβαιοι ότι η αξιοποίηση της δημόσιας ακίνητης περιουσίας θα φέρει επενδύσεις και θα προσθέσει θέσεις εργασίας. 
Μέχρι πρόσφατα η Ελλάδα ήταν ίσως η μοναδική χώρα του ΟΟΣΑ που δεν είχε καταγράψει την περιουσία του δημοσίου στο σύνολό της. Βεβαίως εδώ ευθύνεται και η έλλειψη Κτηματολογίου. Από τα ακίνητα που διαχειρίζεται η ΚΕΔ μόνο ένα ποσοστό της τάξεως του 10% με 15% αξιοποιείται και φυσικά γνώριζε μέχρι πρότινος το δημόσιο. 
Φυσικά δεν είναι εφικτό να αξιοποιηθεί το σύνολο της δημόσιας ακίνητης περιουσίας, δεδομένου ότι μέρος αυτής χρησιμοποιείται για παροχή δημοσίων υπηρεσιών, κτήρια νοσοκομείων, Υπουργείων κ.λπ.. Το ποσοστό όμως των ακινήτων που δεν δύναται να αξιοποιηθεί, δεν περνά κατ’ εκτίμηση, κατ’ αρχήν το 25%. 
Η αξιοποίηση της ακίνητης δημόσιας περιουσίας μπορεί να επιφέρει πολύ θετικά αποτελέσματα στον τομέα του real estate. Αν γίνουν με τον κατάλληλο στρατηγικό σχεδιασμό, είμαι βέβαιος ότι θα δώσουν ώθηση στην αγορά και θα τονώσουν την εθνική οικονομία. 
Για πολλούς παράγοντες της αγοράς η αξιοποίηση της δημόσιας ακίνητης περιουσίας αποτελεί πλέον μονόδρομο, ώστε να αντληθούν κεφάλαια τόσο από Έλληνες όσο και από διεθνείς θεσμικούς επενδυτές. Πρώτα από όλα βέβαια χρειάζεται να θεσπιστεί το κατάλληλο θεσμικό πλαίσιο και να γίνει ένα εθνικό χωροταξικό. 
Η σημερινή Κυβέρνηση αποδεικνύει για ακόμα μια φορά ότι επεξεργάζεται και δουλεύει πάνω σ’ αυτές τις θεμελιακές αλλαγές, οι οποίες θα τη βγάλουν από το κρατικοδίαιτο μοντέλο που μέχρι πριν γνωρίζαμε -και κάποιοι στήριζαν και στηρίζουν ακόμα και αυτήν την ώρα- και θα στρέψουν την Ελλάδα σε μια νέα λογική, τη λογική των επενδύσεων. 
Τέλος, κυρίες και κύριοι συνάδελφοι, εδώ και δύο μέρες στην Αίθουσα αυτή συζητάμε το παρόν νομοσχέδιο και παρακολουθώ τις περισσότερες από τις συζητήσεις με πολύ ενδιαφέρον, γιατί υπάρχουν και αξιόλογες τοποθετήσεις και αξιόλογα στοιχεία. 
Όμως παρακολουθώ να διαμαρτύρεστε έντονα για τη νομοθετική ρύθμιση σχετικά με την εξίσωση της τιμής του πετρελαίου, λέγοντας ότι δεν λύνει το λαθρεμπόριο των καυσίμων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό θα ήθελα, κύριε Πρόεδρε. 
Δεν φιλοδοξούμε όμως, κυρίες και κύριοι συνάδελφοι, να πούμε ότι μπορούμε να λύσουμε σε μια νύχτα τις παθογένειες της οικονομίας και του ελληνικού κράτους. Φιλοδοξούμε όμως ως Κυβέρνηση της ευθύνης και της σταθερότητας να ξεκινήσουμε από κάπου και αυτό αποδεικνύεται από τις μέχρι σήμερα πρωτοβουλίες του Πρωθυπουργού της χώρας μας και του συνόλου των μελών της Κυβέρνησης, όπου υπάρχουν αδιαμφισβήτητα αποτελέσματα. 
Κυρίες και κύριοι συνάδελφοι, δεν θα πρέπει να ξεχνάμε ότι οι κυβερνήσεις πρέπει να εξυπηρετούν το κοινό όφελος και όχι το όφελος των ολίγων, όπως άκουσα να περιγράφουν με γενικολογίες οι συνάδελφοι του ΣΥΡΙΖΑ και των Ανεξαρτήτων Ελλήνων. 
Δεν έχουμε την πολυτέλεια να πολιτευόμαστε με τις πρακτικές του παρελθόντος ούτε με κορώνες, όπως έκανε λίγο πριν ο Πρόεδρος των Ανεξαρτήτων Ελλήνων κ. Καμμένος. Έχουμε χρέος απέναντι στις επόμενες γενιές να βελτιώσουμε τους όρους της εθνικής επιβίωσης. 
Σύσσωμος ο ελληνικός κόσμος, όλοι μαζί, πολιτικοί, εργαζόμενοι, επαγγελματίες, επιχειρηματίες πρέπει να αγωνιστούμε με πατριωτισμό για να βελτιώσουμε το χρέος. Ο πατριωτισμός -θα συμφωνήσω με το συνάδελφο- δεν ανήκει σε κανέναν, αλλά σε όλους μας. Και όλοι με αυτήν την αρχή πορευόμαστε, λειτουργούμε, δουλεύουμε και συμμετέχουμε σε αυτό το Βήμα, σε αυτό το Κοινοβούλιο. 
Μια τελευταία κουβέντα πριν κατέβω από το Βήμα, κύριε Υπουργέ, σχετικά με την παράγραφο 9 της τροπολογίας. Αναφέρομαι δηλαδή πιο συγκεκριμένα στην αύξηση των εισφορών των ασφαλισμένων του ΟΓΑ. Ζητώ, κύριε Υπουργέ, να εξαιρεθούν οι συνταξιούχοι του ΟΓΑ. Δεν πρέπει και δεν μπορούμε να επιβαρύνουμε άλλο έμμεσα και άμεσα τους ήδη χαμηλοσυνταξιούχους, εν αντιθέσει με τη σωστή ρύθμιση που κάνετε για τα χρέη των ΟΤΑ, που βεβαίως οφείλουμε να αναδείξουμε. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός κ. Μουσουρούλης για οκτώ λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, θα ήθελα κατ’ αρχάς να αναφερθώ στην τροπολογία με αριθμό 38 και συγκεκριμένα στην παράγραφο 10 που αφορά τους νηογνώμονες, δηλαδή αναγνωρισμένους οργανισμούς, διεθνείς οργανισμούς που παρέχουν υπηρεσίες νηογνώμονα. 
Με παλαιότερη υπουργική απόφαση είχαν καταρτιστεί πρότυπες συμβάσεις μεταξύ του Υπουργείου Ναυτιλίας και των οργανισμών αυτών, προκειμένου να γίνονται με βάση τη νομοθεσία οι απαραίτητοι έλεγχοι στα πλοία και να εκδίδονται πολύ σημαντικά πιστοποιητικά και για τα πλοία και για τις εταιρείες. Με την ισχύουσα νομοθεσία οι συμβάσεις αυτές ισχύουν μέχρι τις 7 Νοεμβρίου του τρέχοντος έτους. 
Με τη ρύθμιση αυτή δίνουμε μια παράταση ενός έτους της ισχύος των συμβάσεων αυτών, προκειμένου να γίνουν προσαρμογές δύο επιπέδων: Η πρώτη είναι να ληφθούν υπ’ όψιν οι απαιτήσεις της διεθνούς σύμβασης εργασίας MLC, η οποία κυρώθηκε από τη Βουλή πριν από δύο μήνες περίπου και η δεύτερη είναι να ληφθούν υπ’ όψιν απαιτήσεις προσαρμογής στην κοινοτική οδηγία 15/2009.
Αυτή η καινούργια πρότυπη σύμβαση έχει ολοκληρωθεί από το Υπουργείο μας. Απλώς ζητούμε αυτήν την παράταση ενός έτους προκειμένου να γίνουν οι προσαρμογές, όπως πρέπει και να μη διαταραχθούν εξ αυτού του λόγου σε καμμία περίπτωση, οι θαλάσσιες συγκοινωνίες στη χώρα μας. 
Αυτό είναι το πρώτο σχόλιο που θα ήθελα να κάνω και νομίζω ότι κανένας στο Σώμα δεν θα είχε αντίρρηση. 
Θέλω να πω δυο λόγια με αφορμή τη συζήτηση σχετικά με τους λιμένες. 
Κυρίες και κύριοι συνάδελφοι, η χώρα μας έχει οκτακόσιους δύο καταγεγραμμένους λιμένες. Για λόγους γεωγραφικούς, στρατηγικούς, κοινοτικούς και κοινωνικούς διατηρεί αυτούς τους λιμένες προκειμένου να εξασφαλίσει την κοινωνική συνοχή, την εδαφική συνοχή και την περιφερειακή ανάπτυξη. Αυτοί οι λιμένες, όπως όλοι γνωρίζουμε, είναι πολύ μεγάλης χωροταξικής διασποράς, πολύ διαφορετικού μεγέθους και έχουν διαφορετικά συστήματα διοίκησης. 
Αυτά τα συστήματα είναι δυο ειδών: το πρώτο είναι οι οργανισμοί λιμένων και το δεύτερο τα λιμενικά ταμεία. Είναι εκατόν τρεις συνολικά αυτοί οι οργανισμοί που κάνουν ταυτόχρονα και τη διοίκηση και τη διαχείριση των λιμένων: δηλαδή, την εμπορική εκμετάλλευση και την παροχή λιμενικών υπηρεσιών. Αυτή είναι η κατάσταση σήμερα στη χώρα μας. 
Σε διεθνές επίπεδο έχουν αλλάξει πάρα πολλά. Κατ’ αρχάς δεν υπάρχει λιμάνι επιπέδου και στη Μεσόγειο και διεθνώς, που να μην έχει προβεί στην εναρμόνιση με το σύστημα λιμενικής διακυβέρνησης που ισχύει παγκοσμίως, με βάση το οποίο γίνεται διάκριση αυτών των δυο αρμοδιοτήτων, δηλαδή, της διοίκησης του λιμένα από τη διαχείριση των εμπορικών λειτουργιών. Όλοι προσαρμόζονται σ’ αυτό. Δεύτερον, έχουν προβεί σε επενδύσεις προκειμένου αυτά τα λιμάνια –δε μιλάω για τα δικά μας, μιλάω για τη διεθνή πρακτική- να διεκδικήσουν όσο γίνεται περισσότερο όγκο στη διεθνή διακίνηση εμπορευμάτων. Και για να το κάνουν αυτό, απαιτούνται συγκεκριμένες επενδύσεις. 
Παρακολουθώ λοιπόν αυτό που συμβαίνει διεθνώς και θέλω να μεταφέρω το μήνυμα της ανάγκης να προσαρμοστούμε σ’ αυτά τα δεδομένα, προκειμένου τα λιμάνια μας να κατακτήσουν ένα ρόλο στο διεθνές εμπόριο. Ας πούμε ότι και αυτό μας προβληματίζει. 
Θέλω να σταθώ σε αυτά που έρχονται με βάση την πολιτική της Ευρωπαϊκής Ένωσης για τους λιμένες. Οι περισσότεροι συνάδελφοι και κυρίως όσοι ασχολούνται με τα δημόσια έργα γνωρίζουν ότι τα διευρωπαϊκά δίκτυα μεταφορών την τρέχουσα περίοδο είχαν ένα σημαντικό προϋπολογισμό, περίπου 8 δισεκατομμύρια για όλες τις χώρες. Ωστόσο τα πράγματα αλλάζουν με το νέο σύστημα και το νέο χρηματοδοτικό εργαλείο που λέγεται «Διευκόλυνση για τη διασύνδεση της Ευρώπης» το οποίο θα ξεκινήσει για όλα τα δίκτυα μεταφορών με έναν προϋπολογισμό 32 δισεκατομμυρίων ευρώ ο οποίος αναμένεται να αυξηθεί με μόχλευση αλλά και με ομόλογα έργων. 
Αυτό το πακέτο θα κατανεμηθεί σύμφωνα με πρόταση κανονισμού που συζητείται τώρα στο Ευρωκοινοβούλιο σε δυο επίπεδα. Το πρώτο είναι το κεντρικό δίκτυο ευρωπαϊκών λιμένων όπου εκεί οι μεγάλοι λιμένες της χώρας έχουν επιλεξιμότητα και κυρίως οι βασικοί, Πειραιάς, Θεσσαλονίκη, Ηγουμενίτσα, Πάτρα και το εκτεταμένο δίκτυο που αφορά όλους τους υπόλοιπους λιμένες. Τα λιμάνια που είναι σ’ αυτό το εκτεταμένο δίκτυο όμως, θα αναγκαστούν να αναζητήσουν χρηματοδότηση στο ΕΣΠΑ 2 ή σύμβαση εταιρικής σχέσης, όπως λέγεται. 
Πολλά ακούγονται, πολλά γράφονται σχετικά με το ύψος των πόρων του κοινοτικού προϋπολογισμού για την επόμενη περίοδο. Δεν μιλάω για τη χώρα μας. Η διαπραγμάτευση θα γίνει σωστά και πιστεύω ότι θα διεκδικήσουμε ένα σημαντικό ύψος προϋπολογισμού. Όμως ο παρονομαστής σε όλο τον προϋπολογισμό της Ευρωπαϊκής Ένωσης είναι πάρα πολύ χαμηλός. Εκεί, λοιπόν, θα πρέπει να επικεντρωθούμε σε συγκεκριμένες παρεμβάσεις οι οποίες θα πρέπει να μας επιτρέψουν τουλάχιστον να εξυπηρετήσουμε τις τοπικές ανάγκες. Αυτό δεν μπορεί να γίνει γιατί δεν μπορεί να γίνουν παρεμβάσεις σε οκτακόσιους δύο λιμένες. Χρειαζόμαστε τρία ΕΣΠΑ μαζί για να πούμε ότι έχουμε το ίδιο επίπεδο παροχής λιμενικών υπηρεσιών σε όλα τα λιμάνια της χώρας. 
Πρέπει λοιπόν εκτός από το νέο μοντέλο διακυβέρνησης των λιμένων -που θα συζητήσουμε και νομίζω θα συμφωνήσουμε- να αποφασίσουμε με ποιο τρόπο θα αναζητηθεί αυτό που αποκαλείται μόχλευση. Με ποιο τρόπο δίκαιο ανταγωνιστικό, οικονομικό, κοινωνικά ωφέλιμο, ανταποδοτικό θα αναζητηθεί αυτή η προσέλκυση ιδιωτικών επενδύσεων. Όχι μόνο λόγω της αδυναμίας να καλύψουμε τις ανάγκες με δημόσια χρήματα, αλλά και γιατί πραγματικά τα πιο επιτυχημένα λιμάνια του κόσμου δεν βλέπουν τον ιδιώτη μόνο ως επενδυτή που θα φέρει χρήμα, αλλά ως εξειδικευμένο εταίρο στη διαχείριση λιμενικών έργων και υπηρεσιών. 
Έτσι θα πρέπει να κάνουμε και εμείς. Να τα διακρίνουμε αυτά, να συμφωνήσουμε πάνω σ’ αυτά και να επιλέξουμε ένα μοντέλο επιτυχημένο διεθνώς και να προσέξουμε να το εφαρμόσουμε σωστά. Αυτό το μοντέλο υπάρχει. Αφορά στις περισσότερες λιμενικές υπηρεσίες. Είναι το μοντέλο της παραχώρησης. Όμως μπορούμε και πρέπει να εξετάσουμε όλες τις εναλλακτικές λύσεις. Θα έχουμε και συμπράξεις δημόσιου και ιδιωτικού τομέα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Νομίζω ότι με αυτά τα λόγια οι περισσότεροι εξ ημών θα προβληματιστούν έτσι ώστε, όταν θα έρθει εδώ προς συζήτηση η σχετική πρόταση νόμου, την οποία ετοιμάζει το Υπουργείου Ναυτιλίας και Αιγαίου, να πάρουμε τις σωστές αποφάσεις κα να προικίσουμε την περιφέρειά μας με τα απαραίτητα εργαλεία προκειμένου μέσω των λιμένων της, να εξασφαλίσει αυτό που είπα από την αρχή, που είναι η εδαφική συνοχή, η πρόοδος και η ανάπτυξη. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Χαϊκάλης έχει το λόγο για οκτώ λεπτά.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, δυστυχώς για όλους μας άλλη μια φορά η Βουλή των Ελλήνων δεν νομοθετεί πλέον αλλά κυρώνει. Ας καταλάβουν όλοι οι Έλληνες πολίτες αυτής της χώρας που διαψεύστηκαν, αφού τους υφαρπάξατε, κύριε Υπουργέ, την ψήφο τους με τόσα ψέματα, ότι αυτή η κύρωση πράξης νομοθετικού περιεχομένου έχει καταντήσει ανώτερη οκτάβα του «αποφασίζομεν και διατάσσομεν».
Φέρνετε μια τροπολογία μαμούθ εννέα Υπουργών, για να περάσουν «σκούπα» τροποποιήσεις επί παντός επιστητού. Τι ζητάτε να κυρώσουμε; 
Περιουσία των νομικών προσώπων δημοσίου δικαίου. Πιστεύετε, κύριε Υπουργέ, ότι μπορείτε εν μια νυκτί να υφαρπάξετε την περιουσία επιστημονικών συλλόγων, όπως οι δικηγόροι και οι συμβολαιογράφοι χωρίς να ανοίξει μύτη; Τι είναι ένας σύλλογος; Η περιουσία του και τα μέλη του. Η δε υποχρεωτικότητα τής ιδιότητας μέλους θωρακίζει τη θεσμική και κοινωνική δύναμη ενός συλλόγου, ώστε με τη σειρά του να μπορεί να προστατεύει το κοινωνικό σύνολο.
Δικηγόροι, συμβολαιογράφοι, μηχανικοί, γιατροί, χωρίς αυτοδύναμους συλλόγους είναι επικίνδυνοι για το κοινωνικό σύνολο. Τους αφαιρείτε την περιουσία τους, άρα τους πόρους των συλλόγων τους, καθιστώντας τους επαίτες του συστήματος που εσείς θέλετε να υπηρετούν. 
Θα σας φέρω ένα παράδειγμα. Θα καταθέσω στα πρακτικά της Βουλής την αιτιολογική έκθεση του ν. 4893/1931 για τη σύσταση συλλόγου συμβολαιογράφων και δικηγόρων. 
Πρώτον, συστήνετε νομικά πρόσωπα δημοσίου δικαίου. Όμως οι σύλλογοι αυτοί είναι επαγγελματικοί. Το διοικητικό συμβούλιο εκλέγεται, δεν διορίζεται. Τα μέλη που υπηρετούν είναι αμισθί. Λέτε τώρα ότι το αποσύρετε. Ούτε ξέρετε τι έχετε προτείνει ούτε ξέρετε τι αποσύρετε. Γιατί την περιούσια του ο σύλλογος και κατά τόπους όλα τα εφετεία της χώρας, την απέκτησαν ιδίοις πόροις. Εδώ μιλάμε για βίαιη απαλλοτρίωση. Γιατί δεν τους αποζημιώνετε; Αποκτήσατε κάτι μαζί και έχετε δικαίωμα επ’ αυτού; Δεν νομίζω. Ακόμα και ο Μάουρερ των Βαυαρών με το δικαστικό οργανισμό, το 1834, τους εμπιστεύτηκε δικαστική ύλη. Εσείς απλώς τους αποδυναμώνετε και μάλιστα με τρόπο επιθετικό και αιφνιδιαστικό. Και συνεχίζετε απτόητοι. 
Σε άλλο σημείο της τροπολογίας και σε ό,τι αφορά τα λιμάνια, καταργείτε το ελάχιστο ποσοστό του ελληνικού δημοσίου. Πουλάτε με άλλα λόγια τα πλέον στρατηγικά σημεία της χώρας. 
Στην Περιφέρεια Αττικής τα λιμάνια του Λαυρίου και της Ραφήνας έχουν γνωρίσει ραγδαία ανάπτυξη και αποτελούν βασικούς πυλώνες για τη στήριξη της τοπικής οικονομίας. Ειδικά για το λιμάνι του Λαυρίου τα τελευταία χρόνια έχουν γίνει μεγάλα έργα με επέκταση της μαρίνας και δημιουργία εγκαταστάσεων που έχουν βελτιώσει κατά πολύ τον αριθμό των πλοίων που εξυπηρετούν. 
Η Κυβέρνηση όλα αυτά τα αφήνει για τους ιδιώτες, οι οποίοι απλά θα παραλάβουν έτοιμες καλοκουρδισμένες επιχειρήσεις με τους κόπους και τις προσπάθειες των τοπικών κοινωνιών που δοκιμάζονται από την ανεργία. Δώστε τους τουλάχιστον την ευκαιρία να δουλέψουν εκεί οι άνεργοι. Γιατί ο ιδιώτης θα φέρει τους δικούς του. 
Και για να δείτε ότι για όλα αυτά είμαστε υποψιασμένοι θα καταθέσω στα Πρακτικά την περιγραφή του νησιού Σαν Τζώρτζης απέναντι από την Ανάβυσσο. Η εταιρεία «ΤΕΡΝΑ» το μετέτρεψε σε ενεργειακό κέντρο. Ένα νησί δίπλα στην Ανάβυσσο με τέτοια δυνατότητα εσόδων περιέργως, υπάγεται στον πλούσιο Δήμο της Ύδρας. 
Λιμάνια λοιπόν σε ιδιώτες και νησιά που τα πηγαινοφέρνετε διοικητικά σε φίλους με απευθείας αναθέσεις.
Τέλος έχουμε την παραχώρηση κερδοφόρων εταιρειών, όπως ο Οργανισμός Διεξαγωγής Ιπποδρομιών Ελλάδος. Αυτή η περίπτωση είναι τουλάχιστον ύποπτη. Το ελληνικό δημόσιο δεν ζημιώνεται από τον ΟΔΙΕ. Η παραχώρησή του δεν απαιτείται από καμμία ευρωπαϊκή κοινοτική οδηγία. Ο ΟΔΙΕ είχε κέρδη άνω του 1 εκατομμυρίου ευρώ το 2010 και 700.000 ευρώ το 2011.
 Παραχωρείτε κάτι το οποίο αποφέρει κέρδη; Άρα η παραχώρηση είναι αποτέλεσμα άτακτης υποχώρησης της Κυβέρνησης έναντι απαιτήσεως των δανειστών. Και ας μη λέει ο κ. Αυγενάκης ότι κάνουμε πολιτική με κορώνες, γιατί απλώς τρελαινόμαστε, όταν βλέπουμε τέτοια πράγματα.
Το επόμενο θέμα στο οποίο θέλω να σταθώ, είναι η τροπολογία του κ. Στουρνάρα για το Επικουρικό Κεφάλαιο. Αναφέρει στην αιτιολογική έκθεση ότι το προτεινόμενο άρθρο επιχειρεί να σταθμίσει τις υποχρεώσεις του Επικουρικού Κεφαλαίου. Αυτό που καταλαβαίνει ο κάθε λογικός πολίτης, όπως πολύ εύγλωττα μας κοινοποίησε ο Πρόεδρος του Δικηγορικού Συλλόγου Αθηνών, ο κ. Αδαμόπουλος, δεν είναι η στάθμιση, είναι ουσιαστικά η κατάργηση της ευθύνης. Θα καταθέσω στα Πρακτικά την επιστολή που συνέταξε ο κ. Αδαμόπουλος και απέστειλε προς τον κ. Στουρνάρα.
Κύριε Υπουργέ, παρά το γεγονός ότι η τροπολογία γενικώς πάσχει -θα το εξηγήσω και παρακάτω- αρχικά θέλω να σταθώ στην πραγματική αποστολή του Επικουρικού. Το επικουρικό ταυτίζει την ύπαρξή του με την αποκατάσταση του δικαίου. Δεν χρειάζεται κανείς να είναι νομικός, για να χαρακτηρίσει το αυτοκίνητο κορυφαία πηγή κινδύνου. Γι’ αυτό άλλωστε το επικουρικό επιλαμβάνεται μόνο θεμάτων σχετιζομένων με ζημιές, θανάτους και ψυχική οδύνη από ατυχήματα ή δυστυχήματα αυτοκινήτων. 
Δεν φταίει ο ασφαλισμένος που κλείνουν η μία πίσω από την άλλη οι εταιρείες. Ο ασφαλισμένος πληρώνει στωικά όλες τις εισφορές προς το Επικουρικό που επιβάλλει η νομοθεσία. Έρχεται λοιπόν μία ανατροπή και κάποιος ασυνείδητος, ανασφάλιστος ή κάποιος του οποίου η εταιρεία βάζει λουκέτο αντιμετωπίζει τον εφιάλτη. Πρόσφατα συναντήθηκα με μία οικογένεια που έχασε τον δεκατετράχρονο γιο της σε θανατηφόρο τροχαίο. Υποκλίνομαι στον πόνο των γονιών, όπως και σε ένα δεκαεννιάχρονο νέο που έφθασε στα γραφεία του Επικουρικού με το πρόσθετο μέλος του σε σακούλα, επειδή το παιδί μεγάλωσε και δεν του χωράει πλέον. 
Πώς εσείς κρίνετε λοιπόν ότι η ψυχική τους οδύνη μπορεί να μετρηθεί με δικά σας κουκιά και όχι με αποφάσεις της ελληνικής δικαιοσύνης; Έξι χρόνια μετά αυτές οι οικογένειες και με τελεσίδικες αποφάσεις στα χέρια τους δεν μπορούν να εισπράξουν την αποζημίωση, που η ίδια η ελληνική δικαιοσύνη επέβαλε.
Στην τροπολογία σας τα ελληνικά δικαστήρια, ως εκ θαύματος, μπορούν να περιμένουν. Και εξηγούμαι. Προσθέτετε στο άρθρο 19 του π.δ. 237 την παράγραφο 8, στην οποία ζητάτε από τον ενάγοντα, πριν ασκήσει το νόμιμο και αναφαίρετο δικαίωμά του, να ασκήσει αγωγή. Ζητάτε λοιπόν να καταθέσει αίτηση με τα έγγραφα που αποδεικνύουν την απαίτησή του. Και εάν δεν παρέλθει η τρίμηνη προθεσμία και δεν απαντηθεί η αίτηση από το Επικουρικό, ο παθών δεν μπορεί να καταθέσει αγωγή. Τι λέτε, κύριοι; Θα καταργήσετε και θα αντικαταστήσετε το Αστικό Δίκαιο με μία αίτηση; Από πού και ως πού θα πείτε εσείς στον παθόντα πότε θα ασκήσει τα συνταγματικά δικαιώματά του;
Δεύτερη ακραία μεταχείριση. Η Τράπεζα της Ελλάδος θα καθορίζει τα αποδεικτικά έγγραφα για την κατάθεση της αίτησης στο Επικουρικό. Ήμαρτον, Κύριε! Μέχρι τώρα γνωρίζαμε ότι το νομικό πρόσωπο ιδιωτικού δικαίου, η Τράπεζα της Ελλάδος, είναι χρηματοπιστωτικός οργανισμός. Τώρα μαθαίνουμε ότι θα ασκεί και προδικαστικό έλεγχο. Πώς να περιγράψει κανείς αυτό που επιχειρείτε; Αδιανόητο! Κλονίζεται κάθε έννοια δικαίου.
Κύριε Υπουργέ, έχετε τόσους νομικούς στο γραφείο σας. Γιατί δεν τους ελέγχετε να δείτε; Δεν ξέρω, ίσως κάποιο τεστ IQ, ευφυΐας; Τέλος πάντων.
Ο αδικούμενος επίσης πρέπει να γνωρίζει τι θα πάρει και πότε θα το πάρει. Εσείς πήγατε ένα χιλιόμετρο πολύ μακριά και ξαναδίνετε και άλλη αρμοδιότητα στην Τράπεζα της Ελλάδος, να μπορεί να μεταβάλει το επιτόκιο των τόκων που υποχρεούται να καταβάλει το Επικουρικό Κεφάλαιο με απόφασή της. Πραγματικά δεν το κατανοώ. 
Έρχομαι τώρα στην ουσία. Νομοθετείτε κλίμακες επί κλιμάκων -αφαιρουμένης της ψυχικής οδύνης, για την οποία βάλατε τροπολογία πρόσφατα με 6.000 ευρώ, που όμως τα 6.000 ευρώ δεν είναι ούτε για τα δικαστικά έξοδα- στις οποίες έχετε ως ανώτατο όριο τα 100.000 ευρώ. Στην ουσία, όμως, δεν θα πάρει 100.000 ευρώ, θα πάρει μέχρι 70.000 ευρώ. Ακόμη και η Διεύθυνση Νομοτεχνικής Επεξεργασίας της Βουλής στη σελίδα 15, σας λέει ότι το Επικουρικό Κεφάλαιο χάνει ουσιαστικά τον επικουρικό του χαρακτήρα και αυτή η ρύθμιση δεν συμβαδίζει με το άρθρο 2 της οδηγίας 14/2005. Επίσης σας ανακοινώνει ότι τα ελάχιστα όρια σε περίπτωση σωματικής βλάβης είναι 1 εκατομμύριο ευρώ για κάθε θύμα. Έχετε ενσωματώσει αυτές τις διατάξεις στο ν.3746/2009 εσείς οι ίδιοι. 
Εξαιρείτε, λέει, τις περιπτώσεις της πρόθεσης. Θέλει πολύ μυαλό για να φανταστεί κάποιος ότι μπορεί να χρησιμοποιηθεί αυτό και ο κάθε ασυνείδητος να μπει στη λογική τού «μπες, φεύγα και χτύπα»; Τουλάχιστον, φροντίστε για τα ανήλικα παιδιά και για τους γονείς που μένουν. Αυτό είναι το πιο σημαντικό, κύριε Πρόεδρε.
Και κάτι από τα παλιά σας κατορθώματα. Ένα πολύ σημαντικό, επίκαιρο όσο ποτέ –δεν είναι εδώ ο κ. Βρούτσης, αλλά του το είπα προηγουμένως στην επιτροπή- είναι το εξής: Την ώρα που εσείς δίνατε μάχη τάχα για τις τριετίες και τις αποζημιώσεις, σας κουνάει το δάχτυλο -και ευτυχώς- το Συμβούλιο της Ευρώπης. Δύο από τις ρυθμίσεις που υιοθετήθηκαν από την ελληνική κυβέρνηση το 2010 αντιβαίνουν στον Ευρωπαϊκό Κοινωνικό Χάρτη και πρέπει να απαλειφθούν, σύμφωνα με την Επιτροπή Κοινωνικών Δικαιωμάτων του Συμβουλίου της Ευρώπης. 
Θα καταθέσω στα Πρακτικά τις αποφάσεις για τις αιτήσεις 65/2011 και 66/2011 της ΓΕΝΟΠ ΔΕΗ και της ΑΔΕΔΥ. Οι δικαστές είναι ξεκάθαροι. Η απόφαση αφορά την επέκταση στον ένα χρόνο της δοκιμαστικής περιόδου, κατά την οποία οι εργαζόμενοι μπορούν να απολυθούν χωρίς προειδοποίηση και αποζημίωση και τη μείωση του κατώτατου μισθού για τους εργαζομένους κάτω των είκοσι πέντε ετών στα 2/3 του εθνικού κατώτατου μισθού. 
Η επιτροπή λοιπόν έκρινε ότι η διαφοροποίηση των αποδοχών των νέων εργαζομένων κάτω των είκοσι πέντε ετών, αντίκειται στην αρχή της μη διάκρισης του άρθρου 4, παράγραφος 1, του Ευρωπαϊκού Κοινωνικού Χάρτη. Το γεγονός ότι για ένα έτος από την πρόσληψη δεν οφείλεται αποζημίωση παραβιάζει το άρθρο 4 παράγραφος 4 του Ευρωπαϊκού Κοινωνικού Χάρτη. Όπως αναφέρει η ΑΔΕΔΥ σε ανακοίνωσή της, συνολικά η απόφαση διαπιστώνει την απόλυτη παραβίαση δικαιωμάτων των εργαζομένων με άλλοθι την οικονομική κρίση. 
Γνωρίζετε πολύ καλά ότι η Ελλάδα δεν έχει δεσμευτεί στον Ευρωπαϊκό Κοινωνικό Χάρτη σε δύο κορυφαία άρθρα, το άρθρο 5 και το άρθρο 6. Σύμφωνα με το άρθρο 5, όλοι οι εργαζόμενοι και εργοδότες έχουν δικαίωμα να συνεταιρίζονται ελεύθερα και σύμφωνα με το άρθρο 6, όλοι οι εργαζόμενοι και οι εργοδότες έχουν δικαίωμα για συλλογικές διαπραγματεύσεις, δηλαδή τα κορυφαία εργατικά δικαιώματα. 
Ύστερα από αυτήν την κατάσταση, νομίζω ότι πρέπον είναι να διαβάσετε τον «Πινόκιο». Μη φοβάστε μη γίνει παραμόρφωση με τη μυτούλα, διότι αυτήν τη μύτη την έχετε σηκώσει πολύ ψηλά. Τη στιγμή που θα βυθίζεται η χώρα, εσείς θα την έχετε βγάλει έξω για να παίρνετε αέρα και να ζείτε ελεύθεροι.
Ευχαριστώ πολύ.
(Στο σημείο αυτό ο Βουλευτής κ. Παύλος Χαϊκάλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κεφαλογιάννης για οκτώ λεπτά.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, σε ένα τέτοιο κατ’εξοχήν πολιτικό νομοσχέδιο θα περίμενε κανείς από τα κόμματα της Αντιπολίτευσης να μην έχουν πλεόνασμα διαπιστώσεων, αλλά να έχουν μια εμπεριστατωμένη τοποθέτηση σε λύσεις για το πρόβλημα στην Ελλάδα. 
Παρακολουθώντας τη συνεδρίαση σήμερα, εγώ θα μπορούσα να προσυπογράψω τη συντριπτική πλειοψηφία των λεγομένων των αγαπητών συναδέλφων. Βλέπω με χαρά ότι πέρα από τα κλασικά διλήμματα, τα οποία μπαίνουν στα πολιτικά κόμματα και τους διαχωρισμούς μεταξύ αντιμνημονίου και μνημονίου, υπάρχουν και άλλες συγκλίσεις για την πορεία της χώρας και κυρίως για την οικονομία. Θα μπορούσα να προσυπογράψω πολλά από αυτά που είπε και ο Αρχηγός των Ανεξαρτήτων Ελλήνων ο κ. Καμμένος και μάλιστα να συνηγορήσω και σε μία από τις προτάσεις του. 
Άκουσα και την πολύ εμπεριστατωμένη τοποθέτηση του κ. Χαϊκάλη. Το μόνο που έχω να του πω, μια και συγκλίνουμε ως κόμματα στα θέματα των ιδιωτικοποιήσεων, είναι ότι αυτό που κατά κανόνα πρέπει να κάνουμε, είναι να παραχωρούμε κερδοφόρες επιχειρήσεις. Αυτή είναι μία επιτυχής ιδιωτικοποίηση. Ξεπουλάμε μόνο ό,τι είναι ζημιογόνο. Τι πρέπει όμως να κάνουμε παραπάνω; Πρέπει η υπεραξία, η οποία θα δημιουργηθεί στο μέλλον, να μπορεί να πηγαίνει και στα δημόσια ταμεία.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Και ο ΟΠΑΠ;</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Βεβαίως πρέπει να φύγει και ο ΟΠΑΠ.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ο ΟΠΑΠ είναι ζημιογόνος;</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Δεν με καταλάβατε. Είπα ότι κατά βάση κερδοφόρες επιχειρήσεις πρέπει να πωλούμε και όχι ζημιογόνες. Ποια είναι η διαφορά;</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Γιατί;</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Διότι κάθε σοβαρός οικονομικός παράγοντας αυτό που κάνει, είναι να καρπούται επιπλέον υπεραξία από την κερδοφόρο επιχείρηση. Δηλαδή, εάν εμείς μπορούμε, βάζοντας το μάνατζμεντ ενός ιδιώτη σε μία κερδοφόρα επιχείρηση, κάτω από αυτήν να έχουμε κρατήσει βάσει σύμβασης, όπως γίνεται σε πολλές ιδιωτικές συμφωνίες, ότι για οποιαδήποτε αύξηση του μετοχικού κεφαλαίου που θα γίνει στο μέλλον, το δημόσιο ή ο ιδιώτης, κατά περίπτωση, κρατά ένα συγκεκριμένο ποσοστό, καρπούται στο διηνεκές την υπεραξία.
Πάμε τώρα σε δημόσιες επιχειρήσεις, όπως είναι παραδείγματος χάριν τα λιμάνια. Είναι μία πολιτική την οποία ακολουθήσαμε και στο παρελθόν. 
Δεν είναι μόνο η παραχώρηση κερδοφόρων επιχειρήσεων. Αυτό που πρέπει να δούμε –και εκεί θα συμφωνούσα μαζί σας- είναι η παραχώρηση υπηρεσιών. Σήμερα, παραδείγματος χάριν, ο Οργανισμός Λιμένος Πειραιώς έχει χρηματιστηριακή αξία που δεν υπερβαίνει τα 200 εκατομμύρια. Αν πουλήσουμε μόνο τις μετοχές, μπορεί να δημιουργηθεί θέμα. Τι πρέπει να κάνουμε; Να παραχωρήσουμε υπηρεσίες. Οι υπηρεσίες δημιουργούν υπεραξία. Η υπεραξία αυτή μπαίνει στις μετοχές της εταιρείας και, αν το κράτος διατηρήσει ένα συγκεκριμένο ποσοστό, καρπούται και την υπεραξία. 
Πρέπει λοιπόν οι μεγάλες κερδοφόρες επιχειρήσεις να έχουν τη μορφή μιας εταιρείας η οποία είναι, όπως λέγεται στην ορολογία, holding company, δηλαδή μία εταιρεία-«ομπρέλα» και από κάτω οι υπηρεσίες που θα παραχωρούνται να δημιουργούν υπεραξία που στο διηνεκές θα δημιουργεί πλούτο όχι μόνο για την εθνική οικονομία αλλά και για το ελληνικό δημόσιο. 
Αυτές λοιπόν είναι θέσεις που πρέπει να επεξεργαστούμε και, αν θέλουμε να πάμε λίγο στο ΣΥΡΙΖΑ και στο Κομμουνιστικό Κόμμα, μπορούμε να πάμε και πιο πέρα, οι επιχειρήσεις αυτές να μπουν στη λογική του λαϊκού καπιταλισμού που είναι βέβαια μία φιλελεύθερη πρόταση με σοσιαλιστικές, αν θέλετε, ρίζες. Τι είναι αυτή η πολιτική του λαϊκού καπιταλισμού; Είναι η παραχώρηση μετοχών στους εργαζομένους με φορολογικές απαλλαγές και χρηματοδοτικά κίνητρα. Δεν ανακάλυψα τον τροχό ούτε έρχομαι εδώ και σας εισηγούμαι κάτι. Αυτό έχει γίνει στον κόσμο εδώ και πολλά χρόνια. Είναι η λεγόμενη πολιτική των e-shops, πόσα δώσαμε, δωρεάν μετοχή στους εργαζόμενους, με φορολογικές απαλλαγές και χρηματοδοτικά κίνητρα. Ήδη σε καπιταλιστικές χώρες όπως στην Αμερική, όπως κατηγορεί η Αριστερά λόγω και της ιδεολογικής αντιπαράθεσης με το φιλελεύθερο κόσμο, υπάρχουν δέκα εκατομμύρια εργαζόμενοι και δέκα χιλιάδες εταιρείες σ’ αυτό το πρόγραμμα και οι εργαζόμενοι στα επιτυχημένα από τα παραδείγματα αυτά, κερδίζουν δεύτερο μισθό. 
Έχουμε λοιπόν πολλά σύγχρονα «εργαλεία» παρά το μαύρο και το άσπρο για να δούμε τις ιδιωτικοποιήσεις και αυτό το νομοσχέδιο μας δίνει πεδίο δόξης λαμπρό. 
Θα συμφωνήσω με τον κ. Καμμένο και θα το εισηγηθώ κι εγώ στην Κυβέρνηση, κύριε Υπουργέ, για τη συγκεκριμένη διάταξη -και πρώτα απ’ όλα με τον εισηγητή μας κ. Τζαμτζή- της τροπολογίας 38 παράγραφος 9 για την υγειονομική περίθαλψη των αγροτών. Οι εισφορές που ανεβαίνουν από 15 σε 25 ευρώ είναι κάτι απειροελάχιστο, ένα δείγμα γραφής, είναι το φτωχότερο τμήμα, το πιο ταλαιπωρημένο της ελληνικής κοινωνίας που ό,τι και να τού προσφέρεις λίγο είναι, που είναι ο προμαχώνας, που είναι το βασικό κομμάτι της λειτουργίας της οικονομίας. Ο πρωτογενής τομέας πρέπει πρώτα να ανακάμψει για να ανακάμψει η ελληνική οικονομία. Αυτή η διάταξη της παραγράφου 9 της τροπολογίας 38 να μείνει όπως είναι.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Ανέβηκα στο Βήμα σ’ αυτήν τη δραματική κατάσταση την οποία ζει η Ελλάδα για να υπερασπιστώ μία τροπολογία που έχουν καταθέσει εξήντα Βουλευτές της Νέας Δημοκρατίας. Γιατί κατατέθηκε; Διότι καμμιά φορά στην αντιπαράθεση που υπάρχει, πέρα από λογική και από όρια, η Αντιπολίτευση ακολουθεί μια πολιτική και έναν «ξύλινο» λόγο που δεν έχει διέξοδο. 
Θυμάμαι λοιπόν τότε που ο Πρωθυπουργός κατέθεσε μία διάταξη νόμου στη Βουλή και συζητήθηκε στην Επιτροπή Οικονομικών για να μειώσει τα έξοδα παραστάσεως του Πρωθυπουργού και των Αρχηγών των άλλων κομμάτων και το μισθό του, ο ΣΥΡΙΖΑ δεν την ψήφισε και είπα ότι δεν μπορούμε σε μερικά αυτονόητα πράγματα να μη συνεννοούμαστε. Μάλιστα είχα προτρέψει τότε την Αντιπολίτευση -που η δουλειά της είναι όπου υπάρχει λάθος να το διορθώνει, όπως βεβαίως και όλων των Βουλευτών με βάση το ακροτελεύτιο άρθρο του Συντάγματος- να μεριμνήσει και να κάνει μία πρόταση να μειωθούν οι υψηλοί μισθοί των δημόσιων επιχειρήσεων και οργανισμών και κυρίως των διοικήσεών τους και των τραπεζικών ιδρυμάτων. Λυπάμαι που αυτήν την πρόταση ο μόνος που την υιοθέτησε –και αυτός στρεβλά βεβαίως, χωρίς να αναφέρει ότι είναι πρόταση που κάναμε εμείς ως Νέα Δημοκρατία στην επιτροπή- ήταν ο κ. Μαριάς σε μία τροπολογία που κατέθεσε, η οποία όμως δεν ήταν καλά δομημένη. 
Σας καταθέτουμε λοιπόν μία τροπολογία σήμερα που κατ’ απόλυτο τρόπο μειώνει τους μισθούς των δημοσίων επιχειρήσεων και οργανισμών και κυρίως των διοικητών τους στο επίπεδο του γενικού γραμματέα του Υπουργείου που είναι 2.900 ευρώ και τους μισθούς των διοικητών των τραπεζικών ιδρυμάτων στο επίπεδο ή λίγο λιγότερο από το μισθό του Πρωθυπουργού. 
Δεν πιστεύω να υπάρχει κανένας Έλληνας πολίτης ή κανένα στέλεχος διοίκησης που έχει σχέση με το δημόσιο και που να ισχυρίζεται ότι η δουλειά που κάνει είναι πιο δύσκολη από τη δουλειά του σημερινού ή του εκάστοτε Πρωθυπουργού. 
Γι’ αυτήν την τροπολογία θα παρακαλούσα να έχουμε τις τοποθετήσεις των άλλων κομμάτων. Οι μόνοι που τοποθετήθηκαν μέχρι σήμερα είναι οι εκπρόσωποι των Ανεξαρτήτων Ελλήνων. Θα ήθελα πολύ να γνωρίζω και τις θέσεις των άλλων κομμάτων. Πιστεύω ότι είναι κάτι στο οποίο και το ΠΑΣΟΚ ενδεχομένως θα συνηγορήσει γιατί και το ίδιο είχε καταθέσει μία πρόταση το 2010, όμως αυτή η πρόταση είχε πάρα πολλές εξαιρέσεις κυρίως για τις διοικήσεις των οργανισμών και γι’ αυτό το «παράθυρο» αυτό πρέπει να κλείσει κατ’ απόλυτο τρόπο, αλλά θέλω να ακούσω και τις τοποθετήσεις των άλλων κομμάτων. Εδώ που φτάσαμε πρέπει όλοι να συνεισφέρουν στο μέτρο του δυνατού και δεν μπορεί να υπάρχουν άνθρωποι οι οποίοι στην Ελλάδα σήμερα, πληρώνονται με τριακόσιες και τετρακόσιες και πεντακόσιες χιλιάδες, όταν κλονίζεται ακόμα και το απειροελάχιστο της επιβίωσης μεγάλων κοινωνικών ομάδων ή ομάδων όπως είναι οι αγρότες για τους οποίους έγινε πολύ μεγάλη συζήτηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τελειώνετε, κύριε συνάδελφε.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κύριε Πρόεδρε, τελειώνω αναφέροντας ένα συγκεκριμένο θέμα το οποίο βέβαια δεν μπορεί να το λύσει το Υπουργείο Οικονομικών, αλλά θέλω να το καταθέσω στη Βουλή. 
Υπήρχε η Νομισματική Επιτροπή εδώ και πολλά χρόνια, όταν η Ελλάδα ήταν στη δραχμή. Δεν μπορώ να καταλάβω σε περιόδους κρίσεων –και το κάνω και επωνύμως- γιατί ο κ. Ζαννιάς, πρώην γενικός γραμματέας του Υπουργείου επί κυβερνήσεως ΠΑΣΟΚ και ο κ. Πλασκοβίτης μπορεί να είναι μέλη της Νομισματικής Επιτροπής της Τράπεζας της Ελλάδος με μισθοδοσία 11.000 ευρώ και μάλιστα με εξαετή σύμβαση, δηλαδή ακόμα και αν τους απολύσουμε, θα πρέπει να πληρωθούν τους μισθούς τους για έξι χρόνια. Το θεωρώ απαράδεκτο και το θεωρώ κύριο θέμα με το οποίο πρέπει να ασχοληθεί η Αντιπολίτευση και δεν είναι θέμα με το οποίο πρέπει να ασχολείται η συμπολίτευση, αλλά ασχολούμαστε ως Βουλευτές και μ’ αυτό το θέμα και πρέπει να βρούμε όλα αυτά τα οποία πληγώνουν τον Έλληνα πολίτη είτε από συμπεριφορές είτε από έκνομες ενέργειες και κυρίως με τον τρόπο με τον οποίο κάποιοι αντιλαμβάνονται τα οικονομικά πράγματα και ιδιαίτερα για αργομισθίες όπως αυτή που σας περιέγραψα, όταν είναι μία Επιτροπή η οποία δεν έχει δουλειά από το 2003. Αυτά λοιπόν τα θέτω υπ’ όψιν της Κυβέρνησης. Ξέρω ότι η Τράπεζα της Ελλάδος είναι ένας ανεξάρτητος οργανισμός και προστατεύεται από διεθνείς συμβάσεις, όμως πέρα απ’ όλα τα θέματα υπάρχουν και τα θέματα της συλλογικής και της πολιτικής τάξης των πραγμάτων και της πολιτικής ηθικής και μέσα σ’ αυτό το πλαίσιο πιστεύω ότι η Κυβέρνηση θα κάνει τα δέοντα.
Σας ευχαριστώ για την προσοχή σας, κύριοι συνάδελφοι, και για την ανοχή σας, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Κανέλλη για οκτώ λεπτά.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.
Στη σημερινή διαδικασία, όπως συμβαίνει τώρα τελευταία, σε μία διαδικασία η οποία είναι πάγια κοινοβουλευτική τακτική κύρωσης πράξεων νομοθετικού περιεχομένου, μέσα στον εικοστό πρώτο αιώνα είμαστε στην ακροτελεύτια κρίση του κοινοβουλευτισμού στο επίπεδο της παγκοσμιοποιημένης οικονομίας της Ευρωπαϊκής Ένωσης και του Διεθνούς Νομισματικού Ταμείου. Θα μπορούσα κι εγώ να ξεχάσω τμήμα ή και ολόκληρη τη δισκέτα της πολιτισμικής μου ευπρέπειας με τον ίδιο τρόπο και την ίδια ελαφράδα με την οποία ξέχασε ο κ. Παπακωνσταντίνου τη δισκέτα και τη λίστα. Δεν θα το κάνω και δεν θα αφήσω την επικαιρότητα να σκεπάσει την ουσία αυτού του νομοσχεδίου το οποίο υποθηκεύει, ληστεύει και διακυβεύει μέλλον γενεών σε επίπεδο εκατό ετών, απολύτως σε επίπεδο εκατό ετών. 
Υπάρχει η αντίληψη ότι όλοι μαζί μπορούμε να χρησιμοποιούμε ένα τεχνητό, φαλκιδευμένο και κυριολεκτικά ιδεολογικά εξαθλιωμένο «πατριδόμετρο» και αυτό σημαίνει ότι μπορεί κάποιος να ανεβαίνει εδώ και να μιλάει για λαϊκό καπιταλισμό και πέρασμα μετοχών. 
Θέλω να μου πείτε πόσο πλούσιοι έγιναν οι κάτοικοι του Αστακού από το λιμάνι τους. Θέλω να μου πείτε αν πιστεύετε ότι με βάση το άρθρο τρίτο –εγώ στο άρθρο τρίτο του νομοσχεδίου θέλω να σταθώ- θα φτιάξετε και θα δώσετε τη δυνατότητα να γίνουν ιδιωτικοποιημένα, πάνω σε δημόσια γη, «φιλέτο» στα καλύτερα σημεία, χάριν στη θάλασσα, στο νερό, στον αέρα, στην άμμο, στην εκπληκτική δουλειά των Ελλήνων αγροτών που μπορούν να παράσχουν προϊόντα εξαιρετικής ποιότητας, ιδιωτικά τουριστικά χωριά, τα οποία θα έχουν και ιδιωτική πολεοδομία.
Υλοποιείτε με αυτό το νομοσχέδιο στην πραγματικότητα -γιατί είναι νομοσχέδιο εκποίησης της περιουσίας- μία διαφήμιση των αρχών της δεκαετίας μετά το 2000, η οποία έπαιξε κατά κόρον κι έδινε συγχαρητήρια σε άνθρωπο που έγινε δήμαρχος κι ο δήμαρχος απαντούσε ότι το πέτυχε χάριν στην φτηνή δανειοδότηση των τραπεζών, γιατί έτσι κατάφερε να αποκτήσει έξι χιλιάδες σπίτια και να γίνει δήμαρχος της πόλης. Αυτό ακριβώς κάνετε σε λίμνες, σε παραλίες στην πραγματικότητα, γιατί χωρίς την ταξική προσέγγιση δεν θα μπορέσουμε να συνεννοηθούμε. 
Και είναι παράξενο που σε αυτό το Κοινοβούλιο τίθεται οτιδήποτε επί τάπητος εκτός από την τάξη. Δεν μπορεί να πάνε μαζί οι χρήστες των υπηρεσιών του «ΑΣΤΕΡΑ» Βουλιαγμένης με τους εργαζομένους στον «ΑΣΤΕΡΑ» Βουλιαγμένης. Λαϊκός καπιταλισμός δεν υπάρχει με την παραχώρηση δωματίων του «ΑΣΤΕΡΑ» Βουλιαγμένης τη χειμερινή περίοδο στους εργαζομένους, για δεκαπέντε ημέρες διακοπές με αυτοεξυπηρέτηση. Λαϊκός καπιταλισμός έτσι ριγμένος εδώ μέσα, είναι για να θολώσει τα νερά. 
Στη διάκριση του κεφαλαίου είναι πού και πόσο θα αποζημιώσει. Και το μεγάλο κεφάλαιο μπορεί να είναι και οι ασφαλιστικές εταιρείες, γι’ αυτό το κάνατε αυτό. 
Πρέπει να έχουν τη συναίσθηση οι Έλληνες εργαζόμενοι, ότι αυτός που τους επιτίθεται είναι το κεφάλαιο. Γι’ αυτό και κατασκευάσατε την έννοια «κοινωνικός εταίρος», ωσάν η κοινωνία και η ζωή να είναι εταιρεία. Δεν υπάρχουν κοινωνικοί εταίροι στο επίπεδο αντιθέτων συμφερόντων. Δεν μπορούμε να πάμε μαζί καπιταλιστές και μαρξιστές και να φτιάξουμε καπιταλιστομαρξιστικό μόρφωμα, εκτός κι αν θεωρήσουμε ότι είναι κομμουνιστική η εταιρεία «KIK», επειδή έχει το εργοστάσιο της στο Πακιστάν και κατάφερε, ακόμα κι αν είχε λαϊκές μετοχές, να καίει τριακόσιους ανθρώπους, εργαζομένους που έγιναν στάχτη, κάρβουνο σε συνθήκες κοτετσιού. Και κατάφεραν οι δημοκράτες να μην πληρώσουν 500.000 δολάρια αλλά 1.000.000 δολάρια αποζημίωση το κεφάλι. 
Αυτή η αντίληψη η οποία υπάρχει, ότι η δημόσια περιουσία και η κρατική περιουσία θα πάει προς όφελος του λαού, είναι ένα αποδεδειγμένο ψεύδος. Με διακόσιες χιλιάδες απούλητα ακίνητα μόνο στο λεκανοπέδιο Αττικής, είστε μπροστά στο φάσμα ανθρώπων, που δεν μπορούν να κρατήσουν ούτε το τριάρι που έχουν. Είστε μπροστά σε νέα ζευγάρια τα οποία δεν έχουν τη δυνατότητα όχι να στεγαστούν, αλλά ούτε καν να επιζήσουν. 
Με χίλια ιδρύματα στη χώρα και με περιουσία η οποία έχει πάρει το χαρακτήρα νομικού προσώπου δημοσίου δικαίου ή ακόμα και ιδιωτικού δικαίου θα ξεπουλήσετε –το ακούσαμε ωμά- τα φιλέτα, δηλαδή για παράδειγμα τα φιλέτα της ΕΡΤ, τα φιλέτα του οφθαλμιατρείου. Θα πουλήσετε ποια φιλέτα; Τα φιλέτα του νοσοκομείου; Ποια φιλέτα θα πουλήσετε; Σε βάρος ποίου και πού θα πάνε τα χρήματα; 
Έχετε μέχρι σήμερα φτιάξει φοιτητικές εστίες; Τα ¾ των παιδιών στην Ελλάδα που πέτυχαν φέτος, αν πέτυχαν σε άλλη πόλη, είναι σαν να έχουν πετύχει στο Πεκίνο και δεν μπορούν να πάνε και δεν έχουν πού να μείνουν. Σε αυτόν εδώ το χώρο με άλλα νομοσχέδια έχουμε μιλήσει για φοιτητικό τουρισμό, που θα ζωντανέψει τη χώρα. 
Ξέρετε τι είναι ιδιωτικοποιημένο χωριό για διακοπές; Είναι η περίκλειστη μεσαιωνική πόλη με αμιγώς ταξικά χαρακτηριστικά, η οποία τι θα μου πείτε ότι θα έχει; Λαϊκό στρατό από σεκιουριτάδες, με ηλεκτροφόρα καλώδια για να μη δουν τους επαίτες απ’ έξω και χαλάει η εικόνα; 
Θα μου πείτε ότι αξιοποιείτε το Ελληνικό για να μεταφέρετε τον ελληνικό πληθυσμό που υποφέρει από την υποβάθμιση του κέντρου της Αθήνας και θα μεταφέρετε τους κατοίκους του Αγίου Παντελεήμονα στο αξιοποιημένο από έναν σεΐχη ενδεχομένως -διότι εξαρτάται και το χρώμα και η θρησκεία, δεν την είχε ποτέ το κεφάλαιο- στο Ελληνικό; Και θα αφήσετε το υποβαθμισμένο κέντρο ως μη φιλέτο στα χέρια των κατοίκων; 
Κάνετε περίκλειστες πόλεις. Αυτήν τη στιγμή όταν το ΚΚΕ σας μιλάει για μεσαιωνικές συνθήκες και γύρισμα του ιστορικού και ιδεολογικού ρολογιού σε συνθήκες μεσαίωνα, είναι αποδεδειγμένο στην πράξη. Περίκλειστες πόλεις είναι μόνο για τους έχοντες και κατέχοντες. 
Το δικαίωμα των διακοπών δεν το έχουν καν οι κάτοικοι των Φούρνων με τα ενοικιαζόμενα δωμάτια που πούλησαν με βάση την ευρωπαϊκή πολιτική για την αλιεία και τον τουρισμό μέχρι σήμερα- και τώρα θα τους δώσετε και τις ακτές- τα καΐκια τους και δεν μπόρεσαν να τα πάρουν πίσω. Όταν ζήτησαν να τα πάρουν πίσω, δεν μπορούσαν να τα πάρουν πίσω. Πήραν 35.000.000 δραχμές ο καθένας κι έφτιαξαν ενοικιαζόμενα δωμάτια μαζί με Γερμανούς, τα οποία δεν έχουν νερό και περιμένουν να βρέξει. Και σήμερα μιλάμε για τις επενδύσεις και την ιδιωτικοποίηση της ΔΕΗ. 
Θέλετε να πείτε για τον εργαζόμενο που δίνει το 5%, το 10%, το 20%, το 25%, το 30%; Θα κάνετε λαϊκό καπιταλισμό με ποιον; Με το Μάνεση της «ΧΑΛΥΒΟΥΡΓΙΑΣ» που πήρε και λιμάνι και που τώρα που θριάμβευσε με τη βοήθεια κράτους και παρακράτους ζητάει 25% περαιτέρω μείωση; 
Είναι αξιοποίηση να δώσετε οτιδήποτε υπάρχει σε βουνοκορφή, από την ώρα που μπορείτε να το κάψετε και να το αφήσετε απροστάτευτο, χωρίς πυροσβέστες; Θα συλλάβετε με τον ίδιο τρόπο αυτόν ο οποίος θα ξεπαγιάζει, για παράνομη υλοτομία αν κόψει το πεύκο της γειτονιάς του; Θα μιλήσετε για φυσικά αίτια όταν πεθάνει ο άλλος ξεπαγιασμένος από πνευμονία ή θα μιλάτε για κόστος στον ΕΟΠΥΥ; 
Η ιδιωτικοποίηση σας έντυσε; Ντύνει, στολίζει, νοικοκυρεύει; Για ψάξτε την. Πού φτιάχνεται το τελευταίο άρβυλο; Η δυνατότητα μετακίνησης του κεφαλαίου παγκοσμίως είναι πραγματική, ουσιαστική και θεσμοθετημένη επίθεση για έναν πραγματικό πόλεμο. Όμως όταν μιλάει κάποιος για πόλεμο και θέλει να υπερασπίσει πατρίδα, διευκρινίζει τον εχθρό. Ο εχθρός της πατρίδας αυτήν τη στιγμή είναι το ντόπιο και ξένο κεφάλαιο και θύμα αμυνόμενο είναι ο ελληνικός λαός στην πλειονότητά του. Με ενάμισι εκατομμύριο ανέργους, ιδιωτικά χωριά ακριβού τουρισμού, δεν πρόκειται να διαθέσουν κέρδη στους Έλληνες εργαζομένους, παρά μόνο πακιστανικά μεροκάματα για φθηνή, υγιεινή φέτα και διατροφή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Ρωτήστε μόνο, όταν μιλάτε για νηογνώμονες και για ασφάλεια, το κόστος μεταφοράς μαθητών σε περίπτωση κακοκαιρίας, τώρα που συρρικνώνονται και τα σχολεία, από τη Θάσο στην ακτή και μπρος-πίσω. 
Αναρωτηθήτε, οπουδήποτε εμφανίστηκαν ιδιώτες τι έγινε. Κλείνει το «ΠΟΡΤΟ ΚΑΡΡΑΣ» κι εσείς θα δώσετε κι άλλα φιλέτα για να φτιάξουν χωριά για να έρθουν να κάνουν διακοπές εδώ ποιοι;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τελειώνετε, κυρία Κανέλλη.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Οι ναυτεργάτες της Χάβρης; Οι ναυτεργάτες στα λιμάνια της Ευρώπης που είναι στην ίδια μοίρα με τους Έλληνες ναυτεργάτες και χειρότεροι; Η εκποίηση της δημόσιας περιουσίας που βαφτίζετε «αξιοποίηση», είναι μπούρκα του κεφαλαίου και απαιτεί συνολική, λαϊκή αντίδραση. 
Στον πόλεμο πρέπει να ξέρεις ποιος είναι ο εχθρός, γιατί αλλιώς έρχεστε εδώ και με πράξεις νομοθετικού περιεχομένου κάνετε αντάρτικο στη νοημοσύνη μας. Αυτό θα αντιμετωπιστεί καταλλήλως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Αγγελική Γκερέκου έχει το λόγο για οχτώ λεπτά.</ChairmanSpeech> 
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, συναισθανόμενη πλήρως την ευθύνη που έχει ο καθένας μας αυτήν τη στιγμή και τη σοβαρότητα της κατάστασης στη χώρα μας, αλλά και πόσο σημαντικό, πόσο καίριο είναι αυτό το νομοσχέδιο για το αναπτυξιακό μέλλον της χώρας μας, θα προσπαθήσω όσο μπορώ πιο ξεκάθαρα, να τοποθετηθώ πάνω σε συγκεκριμένα θέματα, γιατί και ο εισηγητής του ΠΑΣΟΚ και ο συνάδελφος κ. Κεγκέρογλου σε πολλά θέματα με έχουν καλύψει. 
Όμως έχω να πω κάποια πράγματα, που έχω διαπιστώσει. Διατρέχοντας λοιπόν προσεκτικά το σχέδιο νόμου που συζητάμε σήμερα, δεν μπορώ να το κρύψω, διαπίστωσα πως υπάρχει ολόκληρη φιλοσοφία που στηρίζεται σε ένα μύθο, σε μία πραγματικότητα και σε μία μισή αλήθεια. 
Τι εννοώ; Η πραγματικότητα αφορά τη μεγάλη ακίνητη δημόσια περιουσία και την επιβεβλημένη ανάγκη ειδικά τώρα, ειδικά σε ένα περιβάλλον βαθιάς ύφεσης, υψηλής ανεργίας και παρατεταμένης αβεβαιότητας, κάποτε επιτέλους να αξιοποιηθεί. 
Αφορά, επίσης, την αδήριτη ανάγκη να εξαλείψουμε κάποια στιγμή την τερατώδη γραφειοκρατία και τις αδικαιολόγητα χρονοβόρες διαδικασίες που καταπνίγουν κάθε πρωτοβουλία, ιδιωτική και μη, για επενδύσεις.
Το πρόβλημα είναι ότι στη χώρα μας αυτή η πραγματικότητα στηρίζεται πια όλο και πιο πολύ σε ένα μύθο. Ο μύθος έχει να κάνει με τη σχεδόν ψυχαναγκαστική αντίληψη, που μας διακατέχει, πως η όποια διευκόλυνση των επενδύσεων δεν μπορεί να επιτευχθεί με την απλούστευση, αλλά με την υπέρβαση της κειμένης νομοθεσίας. Λυπάμαι που το λέω, αλλά περί αυτού συζητάμε σήμερα, αγαπητοί συνάδελφοι εν πολλοίς.
Δεν ξέρω πώς αλλιώς να χαρακτηρίσει κανείς την πρόβλεψη -ας μη γελιόμαστε- για ιδιωτική χωροταξία ανήκουστη σε κάθε προηγμένη χώρα, τη δυνατότητα αναδόμησης του αιγιαλού από ιδιώτες ή την αναγκαστική απαλλοτρίωση γειτονικών εκτάσεων για την εξυπηρέτηση ιδιωτικών επενδύσεων. 
Δεν μπορώ να διανοηθώ ότι η Κυβέρνηση δεν έχει αντιληφθεί τα ζητήματα αντισυνταγματικότητας και ισονομίας που επιφέρουν αυτές οι διατάξεις. Πώς θα αιτιολογήσουμε αύριο σε έναν ιδιώτη επενδυτή που επιθυμεί να χτίσει σε μια ιδιωτική έκταση εκτός σχεδίου ότι θα πρέπει να καταβάλει εισφορά σε γη και σε χρήμα, ότι θα πρέπει να περιμένει την ένταξη της περιοχής στο σχέδιο πόλης το οποίο χρειάζεται προεδρικό διάταγμα και το οποίο με τη σειρά του θα πρέπει να ελεγχθεί από το Συμβούλιο της Επικρατείας;
Θα μου επιτρέψετε τέλος να σας πω ποια είναι η μισή αλήθεια. Θέλω να το πω κομψά, να μη μιλήσω για ψέμα, γιατί υπάρχει η καλή προαίρεση, αλλά πρέπει να βάζουμε κάποιο πλαίσιο σε αυτά που λέμε. Η μισή λοιπόν, αυτή αλήθεια κρύβεται στο άρθρο τρίτο και έχει το όνομα παραθεριστικό χωριό. Για να πούμε τα πράγματα με το όνομά τους, ναι, σε όλες τις οργανωμένες σύγχρονες τουριστικές χώρες υπάρχει αυτό το μοντέλο. Εμείς συνολικά δεν είμαστε αντίθετοι σε αυτό. Οργανωμένο μοντέλο παραθεριστικής κατοικίας, οργανωμένο όμως με τεχνικές και λειτουργικές προδιαγραφές, με σεβασμό στην τοπική ταυτότητα, στο περιβάλλον, στο τοπίο και την κλίμακά του, με έγκριση από τον Οργανισμό Τουρισμού, με αποστάσεις από γειτονικές χρήσεις και σε περιοχές με συγκεκριμένα χαρακτηριστικά.
Ας σημειώσουμε δε ότι βρισκόμαστε σε μία χώρα που δεν έχει καν ακόμη καθορίσει χρήσεις γης. Τίποτε απ’ όλα αυτά δεν έχει προβλεφθεί. Δεν αξιοποιούμε τους νόμους που ήδη έχουμε. Αντί λοιπόν να χτυπήσουμε τη γραφειοκρατία, την προσπερνάμε και ακολουθούμε κάποιους άλλους δρόμους που, κατά τη γνώμη μας, μπορεί να μας φέρουν πολύ χειρότερα αποτελέσματα. Παραδείγματος χάριν οι ΠΟΤΑ, οι περιοχές ολοκληρωμένης τουριστικής ανάπτυξης. Βέβαια, είκοσι χρόνια χρειάστηκαν για να γίνει αυτό το εξαιρετικό, οικιστικό τουριστικό –θα έλεγα- σύνολο στο «COSTA NAVARINO».
Βεβαίως και πρέπει να πατάξουμε την γραφειοκρατία, βεβαίως και δεν πρέπει να περιμένουμε είκοσι και δεκαπέντε χρόνια να γίνει μία τουριστική ανάπτυξη. Ας χτυπήσουμε λοιπόν αυτό. Όχι το σύμπτωμα, αλλά την αιτία του κακού.
Θεωρώ λοιπόν πως η Κυβέρνηση με όλη την καλή της διάθεση ενδεχομένως δεν έχει συνειδητοποιήσει τις δραστικές αλλαγές και επικίνδυνες εν δυνάμει, που μπορεί να επιφέρει στο τοπίο του ελληνικού τουρισμού. 
Θα ήθελα να θυμίσω σε όσους ανακάλυψαν το Ελ Ντοράντο του παραθεριστικού χωριού, ότι στην Ισπανία σήμερα υπάρχουν επτακόσιες χιλιάδες αδιάθετες παραθεριστικές κατοικίες και άλλες διακόσιες χιλιάδες μισοτελειωμένες. Στην Ισπανία όμως παρ’ ότι κατέστρεψαν τις παράκτιες περιοχές τους, έχουν διατηρήσει τις πόλεις τους και την ενδοχώρα τους. Αντίθετα εμείς έχουμε διατηρήσει σε αρκετά μεγάλο βαθμό, θα έλεγε κανείς, την παράκτια ζώνη που είναι το συγκριτικό μας πλεονέκτημα και έχουμε καταστρέψει σε πολλές περιπτώσεις τις πόλεις μας. Και αυτό το παράκτιο μέτωπο πρέπει πάση θυσία να το διαφυλάξουμε. 
Σήμερα η κυβέρνηση της Ισπανίας προσπαθεί να πουλήσει αυτές τις εγκαταλελειμμένες εκτάσεις-φαντάσματα παραθεριστικά χωριά, που στάθηκαν η αφορμή για να σκάσει η στεγαστική φούσκα και να επέλθει η τραπεζική κρίση. 
Δεν μπορώ με λίγα λόγια ούτε καν να φανταστώ ότι κάτι ανάλογο θα συμβεί στον Ερημίτη της Κασσιόπης στη Βόρεια Κέρκυρα, ένα μοναδικό οικοσύστημα πεντακοσίων στρεμμάτων -η περισσότερη δασική έκταση- σπάνιας ομορφιάς που χαρακτηρίζει την ποιότητα της γύρω περιοχής με υψηλού επιπέδου τουριστικό προϊόν. Δεν μπορώ επίσης να το φανταστώ αυτό ούτε στη λίμνη Καϊάφα ούτε στο Παλιούρι της Χαλκιδικής ούτε σε άλλες περιοχές. Θέλω να πω λοιπόν ότι κάθε περίπτωση είναι μοναδική, δεν μπορεί να μπει σε οριζόντιες καταστάσεις και μέτρα.
Και ποιος σας είπε ότι ένα σύγχρονο οικοτουριστικό πάρκο παραδείγματος χάριν ή μία οικοτουριστική μονάδα δεν αποφέρει πολύ περισσότερα έσοδα από την άνευ όρων οικιστική ανάπτυξη που μακροπρόθεσμα μπορεί και να βλάψει την ίδια την επένδυση; Έχει γίνει κάποια οικονομοτεχνική μελέτη, κάποια μελέτη αξιολόγησης αποτελέσματος που να δούμε ότι η μία επιλογή είναι πολύ καλύτερη από την άλλη μακροπρόθεσμα σε σχέση με τη βιωσιμότητά της; Όχι βέβαια. 
Ένα μήνα προσπαθώ να φέρω τον Υπουργό εδώ σε αυτήν την Αίθουσα –ξέρω βέβαια ότι έχει πάρα πολλές υποχρεώσεις- για να τον ρωτήσω συγκεκριμένα γι’ αυτήν την περιοχή, για μία περιοχή «φιλέτο» που είναι από τις πρώτες που έχουν αναρτηθεί στο διαδίκτυο, για να πουληθούν και να αποκρατικοποιηθούν. 
Πώς τη σκέφτεται η πολιτεία μας αυτήν την ανάπτυξη, με ποιους όρους, με ποιες προϋποθέσεις; Πώς σκέφτεται αναπτυξιακά ολόκληρο το κομμάτι της Κέρκυρας, ολόκληρη την Κέρκυρα, το βόρειο κομμάτι της Κέρκυρας; Δεν είχα καμμία απάντηση, αλλά έχω αυτό το νομοσχέδιο που μου δίνει βεβαίως την απάντηση.
Δεν θα μιλήσω άλλο γι’ αυτό γιατί δεν έχουμε πολύ χρόνο. Ήδη η Κοινοβουλευτική Ομάδα του ΠΑΣΟΚ βεβαίως συζητάει ακόμη μία φορά και προσπαθούμε να βρούμε τρόπους, αν μη τι άλλο, γιατί θέλουμε να βοηθήσουμε αυτήν τη στιγμή τη χώρα μας, θέλουμε να γίνουν με σωστό τρόπο οι αποκρατικοποιήσεις, αλλά θέλουμε επίσης να προτείνουμε μέχρι το βράδυ, έστω μέχρι την Τρίτη, κάποιες βελτιώσεις αν μη τι άλλο για να μπορέσουμε να δούμε πώς μπορούμε μαζί να στηρίξουμε μία πρωτοβουλία που όμως να είναι προς όφελος πραγματικά της τουριστικής μας ανάπτυξης και της τουριστικής οικονομίας της χώρας μας.
Κλείνοντας, θέλω να αναφερθώ σε μία ρύθμιση, σε ένα άλλο θέμα, που αντανακλά τον τρόπο με τον οποίο συχνά αντιμετωπίζεται η τήρηση των υποσχέσεων που απορρέουν από το μνημόνιο. Στην παράγραφο 5 του άρθρου 4 καταργείται η κράτηση ποσοστού 2% υπέρ του ΤΕΕ απ’ όλες τις αμοιβές υπηρεσιών των μηχανικών. Η διάταξη αυτή δεν επιτυγχάνει την προβλεπόμενη από το μνημόνιο ρύθμιση των εισφορών μελών επαγγελματικών ενώσεων. Αυτό γιατί ενώ καταργείται μία εισφορά που φαίνεται να συνδέεται με τις τιμές των παρεχομένων υπηρεσιών, δεν αντικαθίσταται, όπως προβλέπεται από το μνημόνιο, από μία εισφορά που θα ανταποκρίνεται στα λειτουργικά έξοδα των υπηρεσιών χωρίς όμως να συνδέεται με τις τιμές που χρεώνονται από τους επαγγελματίες του κλάδου.
Επομένως θα πρέπει να εξεταστεί η θέσπιση ενός ανταποδοτικού τέλους που θα καταβάλλεται από τους υπόχρεους μηχανικούς προς το ΤΕΕ, μιας αμοιβής που θα καλύπτει με δίκαιο τρόπο τις λειτουργικές ανάγκες και τις νόμιμες υποχρεώσεις του ΤΕΕ.
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
 Θα ήθελα ένα λεπτό, κύριε Πρόεδρε.
 Έτσι μπορούμε να διασφαλίσουμε ότι το ΤΕΕ θα συνεχίσει να επιτελεί σωστά το πολυδιάστατο, τόσο σημαντικό έργο του προς τους μηχανικούς, τους πολίτες, τους φορείς του δημοσίου, εντέλει στη χώρα.
Πάντως με ημιτελείς ρυθμίσεις, αγαπητές συναδέλφισσες και συνάδελφοι, που ούτε εκπληρώνουν τις υποχρεώσεις μας ούτε συνεισφέρουν στον εξορθολογισμό επαγγελματικών κλάδων, δεν μπορούμε να πάμε μπροστά.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οχτώ μαθητές και μαθήτριες και δύο εκπαιδευτικοί από το 4ο Γενικό Λύκειο Καρδίτσας.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Κωνσταντίνος Κουτσογιαννακόπουλος για οκτώ λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κύριε Πρόεδρε, κυρίες και κύριοι συνάδελφοι, επί της αρχής μιλήσαμε χθες. Σήμερα πλησιάζουμε τα ειδικότερα ζητήματα και με χαρά μπορώ να πω πως βρίσκουμε τα κοινά σημεία τα οποία σχεδόν όλες οι πτέρυγες, όλες οι πλευρές της Βουλής καταλήγουν και συμπίπτουν.
Φεύγουμε, λοιπόν, από το γενικό. Διότι όλες οι θεωρητικές αντιλήψεις που εμφανίζονται στην ιστορία μόνο τότε μπορούν να κατανοηθούν, όταν κατανοηθούν οι υλικοί όροι ζωής της αντίστοιχης εποχής και όταν όλα αυτά συμπεραίνονται από αυτούς τους ίδιους τους υλικούς όρους ζωής.
Μέσα, λοιπόν, σε μία συγκυρία του 2012 εν προκειμένω η χώρα μας αντιμετωπίζει όσα αντιμετωπίζει. Στο γενικό επίπεδο έχουμε αυτή την πανσπερμία που ακούγεται. Την έχουμε γιατί υπάρχουν κενά ιδεολογικά που δεν επιτρέπουν να συμβεί αυτό που προανέφερα, δηλαδή να αναπτυχθούν εκείνες οι προσαρμοσμένες και αναπροσαρμοσμένες αντιλήψεις οι οποίες θα αντανακλώνται ακριβώς στο χρονικό σημείο της ιστορίας που θα μπορούν να κατανοηθούν σύμφωνα με τα δεδομένα της ιστορικής στιγμής.
Το είπα και χθες. Το νομοσχέδιο βρίσκεται σε πολύ σωστή κατεύθυνση και θα δώσει πνοή.
Το πόσο πνοή θα δώσει θα εξαρτηθεί από εμάς τους ίδιους και κυρίως από την Κυβέρνηση και τις δυνάμεις ευθύνης, δηλαδή αυτούς που έχουν αναλάβει, επειδή έχουν επίγνωση της ιστορικότητας, επίγνωση της σοβαρότητας της καταστάσεως και επίγνωση του κινδύνου της χώρας για το τι πρέπει να γίνει. 
Η δογματική, στείρα, αντιθετική, αντιπολιτευτική πρακτική των αντιπολιτευόμενων δυνάμεων δεν μπορεί να κατανοήσει τα πράγματα, παρά μόνο προσεγγίσεις δογματικών αφορισμών. 
Θα ήθελα να πάω στα ειδικότερα θέματα, διότι έχοντας την ευθύνη και το βάρος στις πλάτες, πιστεύω ότι θα πρέπει να έχουμε και τη διάκριση της δικαιικής προσεγγίσεως των επιμέρους ζητημάτων και πρώτα απ’ όλα την ιδιότητα και μόνο αυτή του, μακράς θητείας, δικηγόρου. 
Έρχομαι στο θέμα πρώτα απ’ όλα, του Επικουρικού Κεφαλαίου. Με την τροπολογία αυτή, ναι μεν θέλει να προστατεύσει ο Υπουργός των Οικονομικών την αντοχή και την ύπαρξη του ταμείου, οδηγούμεθα όμως παράλληλα και ταυτόχρονα, δυστυχώς, σε άδικες παρενέργειες που θα φέρουν αυτές οι ρυθμίσεις σε αυτούς, στους οποίους κατά την ίδρυση του Επικουρικού Κεφαλαίου θα έπρεπε να παρέχεται η απόλυτη προστασία. Θα δημιουργήσουμε –και δημιουργούμε- δύο κατηγορίες πολιτών, οι οποίοι θα έχουν δυο διαφορετικές αντιμετωπίσεις. Μάλιστα οι αντιμετωπίσεις αυτών, οι οποίοι δεν θα καλύπτονται επαρκώς από το Επικουρικό Κεφάλαιο, σε πάρα πολλές περιπτώσεις θα είναι εξαιρετικά δυσάρεστες έως και τραγικές. 
Η άποψή μου ήταν να αποσυρθεί η τροπολογία αυτή, σε ό,τι αφορά το Επικουρικό Κεφάλαιο και να επανεξετάσουμε το θέμα, πώς και γιατί ο ελεγκτικός μηχανισμός του κράτους –για εμένα αυτό θα έπρεπε να είναι το κυρίαρχο στοιχείο μιας κρατικίστικης, αν θέλετε, αντιλήψεως και δομής, ο ελεγκτικός και ο ρυθμιστικός μηχανισμός- είναι τόσο κενός και τόσο κακός που μπορεί να επιτρέπει να έχουμε πτωχεύσεις ασφαλιστικών εταιρειών, όταν υπάρχει το νομοθετικό πλαίσιο, το οποίο δημιουργεί όλες τις συνθήκες εγκαίρου ελέγχου και έγκαιρης επισημάνσεως του κινδύνου. 
Παράλληλα, ο ίδιος ελεγκτικός μηχανισμός είναι αυτός, ο οποίος θα πρέπει να ελέγχει εάν αυτά, τα οποία από τα ασφάλιστρα προβλέπεται να κατατίθενται στο Επικουρικό Ταμείο, κατευθύνονται εγκαίρως από τις ασφαλιστικές εταιρείες. 
Εκεί λοιπόν πιστεύω ότι θα πρέπει να είναι η κύρια μέριμνα και στόχευσή μας ούτως, ώστε με παράλληλα μέτρα υποχρεωτικότητας –υπάρχει πρόβλεψη- έως και καταναγκασμού ασφαλίσεως και αυστηρού και διαρκούς ελέγχου εξασφαλίσεως των οχημάτων, να μη δημιουργούνται τα κενά στο Επικουρικό Κεφάλαιο. 
Σε κάθε περίπτωση, επειδή φρονώ ότι ο Υπουργός δεν θα θελήσει να αποσύρει την τροπολογία, όλως επικουρικώς που λένε στη γλώσσα τη νομική και μετά τις βελτιώσεις που έγιναν χθες το βράδυ και οι οποίες κάλυψαν αρκετά κενά, θα ήθελα να πω μόνο ότι στο σημείο εκείνο που προβλέπεται ως στοιχείο του παραδεκτού της ασκήσεως αγωγής κατά του Επικουρικού Κεφαλαίου να κατατίθεται αίτηση, η οποία είναι αίτηση για συνδιαλλαγή και συμβιβαστική επίλυση της διαφοράς, να προστεθεί η πρόβλεψη ότι η κατάθεση της αιτήσεως αυτής διακόπτει την παραγραφή και την αναστέλλει για όσο χρονικό διάστημα κατά νόμον –το τρίμηνο δηλαδή- εκκρεμεί η απάντηση του Επικουρικού Κεφαλαίου. Αυτό είναι κάτι σημαντικό, το οποίο στην εφαρμογή του νόμου θα δημιουργήσει σοβαρά προβλήματα. 
Δεύτερον, θα επιμείνω και εγώ στο θέμα της συνεισφοράς των ασφαλιστικών εισφορών των συνταξιούχων αγροτών. Δεν υπάρχει λόγος να επιμείνουμε σε αυτό. Να εξαιρέσουμε τους συνταξιούχους αγρότες από την υποχρέωση της αυξήσεως αυτής και από το κόστος. 
Έχουμε την αριθμητική μονάδα της αυξήσεως της διαφοράς. Δεν έχω ακριβώς τον αριθμό των συνταξιοδοτουμένων αυτήν τη στιγμή αγροτών. Πιστεύω όμως, ότι ο κ. Σταϊκούρας, ο οποίος είναι επιμελέστατος, κατά πάσα πιθανότητα το έχει αυτό το στοιχείο. Ας μας το δώσει, για να ξέρουμε ακριβώς ποιο είναι το μέγεθος. Δεν φρονώ ότι το μέγεθος αυτό είναι τέτοιο που δεν μπορούμε να το αντιπαλέψουμε από κάποιο άλλο στοιχείο και από κάποια άλλη πηγή. Πρέπει να βρούμε εκ των ενόντων εμείς το ισοδύναμο που θα πρέπει να υποκαταστήσει αυτό το σημείο. 
Τρίτο σημείο –αναφέρθηκε και από τον κ. Κακλαμάνη κατ’ αρχάς, δεν θυμάμαι και από ποιον άλλο συνάδελφο, δεν θέλω να αδικήσω κάποιον άλλο- είναι, ότι δεν υπάρχει πουθενά στο σχέδιο νόμου μια στοιχειώδης αιτιολογία, γιατί θα πρέπει τα έως τώρα λειτουργούντα αυθυπάρκτως ασφαλιστικά ταμεία να «πέσουν» και αυτά στον ΕΟΠΥΥ. Αυτό μου προξενεί κατάπληξη. Εάν μου λέγατε ότι είναι παθητικά ή ότι έχουν ελλείμματα εκατοντάδων εκατομμυρίων ή δισεκατομμυρίων ευρώ – ή δεν ξέρω τι άλλες παθογένειες μπορεί να έχουν- και ότι αυτό επιβάλλει να πάνε στον ΕΟΠΥΥ, θα μπορούσα να το κατανοήσω ή να προσεγγίσω το θέμα ή να δω ποια θα μπορούσε να ήταν η συλλογιστική μας στην εξεύρεση ενδεχομένως μιας άλλης λύσης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΚΩΝΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Γιατί αυτή η εμμονή τη στιγμή κατά την οποία τουλάχιστον, απ’ ό,τι ακούμε τα ταμεία αυτά έχουν τη δυνατότητα της αυθύπαρκτης υπάρξεως και της αυτορρυθμίσεως τους; Γιατί σε μια φιλελεύθερη κοινωνία δεν αφήνουμε την αυθυπαρξία και την αυτορρύθμιση να λειτουργήσουν; Εάν δεν υπάρχουν οι αιτίες, πιθανολογώ ότι θα μπορούσαν να καταργήσουν αυτήν την αυθυπαρξία και αυτήν την αυτορρύθμιση. Βεβαίως έπονται και τα ασφαλιστικά ταμεία τα δικά μας, των δικηγόρων και των άλλων αυτοαπασχολουμένων. 
Θα πρέπει νομίζω να υπάρχει μια διάκριση και ας μη σπεύδουμε. Αν μη τι άλλο, να έχουμε μια τέτοια αιτιολόγηση τέτοια που να τεκμηριώνει τα δεδομένα και να έχουμε κι εμείς τη συνείδησή μας ήσυχη ότι πράξαμε κάθε φορά το σωστό, διαθέτοντας την ανάλογη τεκμηρίωση. 
Έθεσε ο κ. Κεγκέρογλου ένα θέμα. Κάθε πράξη διαθέσεως που θα αλλοιώνεται από το ΤΑΙΠΕΔ να έρχεται για κύρωση στη Βουλή. Αυτή δεν τη βρίσκω κακή ιδέα. Αν δεν είμαστε έτοιμοι να το δούμε αυτήν τη στιγμή, ίσως θα μπορούσαμε να το δούμε σε δεύτερο χρόνο. Και αφού δούμε πώς περπατάει όλη αυτή η διαδικασία, έχουμε κάποια πρώτα δείγματα -στο επόμενο διάστημα θα έχουμε αρκετά περισσότερα, ακολουθούν διαδικασίες αποκρατικοποιήσεων- έχοντας αυτήν την εμπειρία, να επανεξετάσουμε μήπως τελικά δεν θα ήταν άσχημο –αποκομίζοντας και την εμπειρία, επαναλαμβάνω- να δούμε το θέμα της επικυρώσεως των πράξεων αυτών από τη Βουλή. 
Ευχαριστώ πολύ.
 (Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Ανδρέας Κουτσούμπας για οκτώ λεπτά.</ChairmanSpeech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, κατά τη χθεσινή μου τοποθέτηση εντόπισα τον προβληματισμό μου επί του νομοσχεδίου, ειδικότερα στο άρθρο 5 που αφορά τις διατάξεις για το Επικουρικό Κεφάλαιο. 
Η πρότασή μου χθες, στον παριστάμενο Υπουργό Οικονομικών, στον κ. Στουρνάρα, βλέποντας ότι οι διατάξεις, όπως έρχονται με το άρθρο, μάλλον προχειρότητα θυμίζουν, ήταν η απόσυρσή του για την καλύτερη επεξεργασία. Στη συνέχεια επικουρικά έκανα τις προτάσεις μου.
Το γεγονός και μόνο ότι το Υπουργείο έδειξε την απαραίτητη ευαισθησία και προχώρησε σε αρκετές τροποποιήσεις δείχνει την ευαισθησία, ότι λειτουργεί η κοινοβουλευτική δημοκρατία, ότι εμείς εδώ δεν χειραγωγούμαστε και έχουμε άποψη και δεν θέλουμε νουθεσίες για να αποφασίζουμε. 
Το κυριότερο όμως θέμα που πάλι με προβληματίζει –κι ελπίζω να ακούει ο κύριος Υπουργός, έχει σημασία, γιατί δεν θα έχουμε το περιθώριο το Σαββατοκύριακο- είναι ότι αυτά τα οποία φέρνετε, νομίζω ότι το πρόβλημα κοινωνικά, το επιτείνουν. Εκεί που πάμε να λύσουμε το πρόβλημα, δημιουργούμε άλλα περισσότερα κοινωνικά προβλήματα. 
Η πρώτη μου διαφωνία είναι -για να δείτε την ορθότητα της πρότασής μου- ότι ενώ δεχθήκατε το μεγάλο λάθος, ότι έπρεπε να αποσυρθεί, λέγατε ότι θα έχουν αναδρομική ισχύ οι διατάξεις. 
Βάλατε στη συνέχεια τελεσίδικη απόφαση και μετά οριστική. Μπράβο! Σωστό! Ερωτώ όμως το εξής: Για πείτε μου, υπάρχουν τόσοι που έχουν ασκήσει εκκρεμείς αγωγές στα δικαστήρια που δεν έχουν συζητηθεί ή θα βγουν αύριο ή μεθαύριο και περιμένουν. Τι θα πούμε όχι στους συναδέλφους δικηγόρους, αλλά στις μανάδες ή στους παθόντες; Θα τους πούμε «αυτά σας τα καταργούμε»; Δεν θα έπρεπε να έχετε μία μέριμνα ή, αν θέλετε, να υπάρχει μία πρόβλεψη νομοθετικής εξουσιοδότησης με υπουργική απόφαση, ώστε κάτι να κάνετε και γι’ αυτά; Θα τα πετάξουμε στο γκρεμό;
Το δεύτερο που θέλω να πω είναι το εξής: Δεν είχατε λάβει καθόλου μέριμνα για την ψυχική οδύνη. Το λαμβάνετε τώρα; Πώς το λαμβάνετε, κύριε Υπουργέ; Μας δίνετε 6.000 ευρώ; Δηλαδή, τι θα πούμε σε μία μάνα που έχασε το παιδί της ή σε μία οικογένεια; Εγώ δεν λέω ότι τιμάται η ανθρώπινη ζωή με 6.000 ευρώ ή με 10.000 ευρώ ή με 15.000 ευρώ, αλλά, όπως έχουν πει τα δικαστήριά μας, το ποσό πρέπει να είναι εύλογο και δίκαιο. Θα πούμε λοιπόν ότι εμείς αποτιμάμε ότι κάνει 6.000 ευρώ η ζωή του παιδιού σου; Εγώ δεν μπορώ να το πω αυτό. Αν εσείς μπορείτε να το πείτε, να βγείτε να το πείτε δημόσια.
Το άλλο που ήθελα να παρατηρήσω, παρά την επιχειρούμενη τροποποίηση, είναι το εξής: Συνεχίζετε και έχετε μέσα για το παραδεκτό της ασκήσεως της αγωγής να υποβάλλει αίτηση στο Επικουρικό Κεφάλαιο με όλα τα αποδεικτικά έγγραφα. Και σας ερωτώ το εξής: Ποιο το νόημα να υποβάλλει αίτηση το Επικουρικό Κεφάλαιο εγγράφως και, αν δεν απαντήσει, μετά να κάνει αγωγή; Εάν μεν λαμβάνατε την υποχρέωση μέσα απ’ αυτό το νόμο ότι το Επικουρικό Κεφάλαιο θα πλήρωνε συγχρόνως στους τρεις μήνες, να το δεχθώ! Εφόσον δεν πρόκειται να πληρώσει, ποιο είναι το νόημα; Εφόσον οι αποφάσεις που έχουμε βγάλει τώρα –σας πληροφορώ, για να ξέρετε και τουλάχιστον για να έχει να λαμβάνει ο κόσμος- πάνε για το 2015, ποιο το νόημα να λέτε «φέρτε μου τα χαρτιά»; 
Δηλαδή, από τη μία θέλουμε, ως πολιτεία, να πατάξουμε τη γραφειοκρατία και από την άλλη λέμε «φέρτε μου τα χαρτιά, να τα δω, να τα εξετάσω και αν δεν τα φέρετε, θα δω το παραδεκτό και μετά θα ασκήσετε την αγωγή». Τι φιλοσοφία επικρατεί; Ποιος εισηγείται αυτά τα πράγματα; Θέλετε πάταξη της γραφειοκρατίας ή δεν θέλετε; Και από την άλλη θέλετε να καταθέτουμε τα χαρτιά και να μην απαντάτε; Δώστε τα λεφτά αμέσως!
Το τελευταίο που θέλω να πω αφορά ένα μεγάλο ζήτημα και δεν μπορεί να σας βρίσκω όλους σύμφωνους στις κατ’ ιδίαν συζητήσεις –νομικούς και μη- ότι αυτή η πρόβλεψη δεν έχει γίνει και να το συζητάμε! Θα το πω απλά. 
Κύριε Υπουργέ των Οικονομικών, παίρνετε το αυτοκίνητο και πηγαίνετε στη Λαμία. Στο δρόμο –χτυπώ ξύλο- σκοτώνετε τρεις. Δεν το θέλατε. Είστε ασφαλισμένος. Σε ένα μήνα, η ασφαλιστική σας εταιρεία πτωχεύει και ανακαλείται η άδειά σας. Ξέρετε τι θα πάθετε; Το Επικουρικό Ταμείο θα σας καλύψει μέχρι τις 100.000 ευρώ και τα άλλα θα τα πληρώσετε εσείς! Νομίζετε ότι αυτό είναι δίκαιο και είναι και ισοδύναμο μέτρο προς την κοινωνία;
Ε λοιπόν, έχετε το περιθώριο μέχρι την Τρίτη το βράδυ να προχωρήσετε σ’ αυτές τις τροποποιήσεις, αν δεν αποσύρετε τη διάταξη –εγώ επαναφέρω την πρόταση να δούμε ξανά συνολικά αυτήν τη διάταξη- για το Επικουρικό Κεφάλαιο, ώστε να βελτιώσετε τουλάχιστον την ψυχική οδύνη, για να μην πω το ποσό –ούτε εγώ θέλω να βάλω ποσόστωση για το πόσο αξίζει μία ζωή- όπως έχετε ακούσει τις εισηγήσεις και από άλλους συναδέλφους και από τον Κοινοβουλευτικό μας Εκπρόσωπο και να προβλέψετε και αυτήν την τροπολογία που σας είπα.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Το λόγο έχει τώρα η κ. Θεανώ Φωτίου. Μετά θα μιλήσει ο κ. Καλογιάννης. Μετά, στις 17.00΄ η ώρα περίπου, θα μιλήσει ο κ. Σταϊκούρας. Θα ακολουθήσουν οι Κοινοβουλευτικοί Εκπρόσωποι και θα ολοκληρώσουμε τη συζήτηση για σήμερα.
Ορίστε, κυρία Φωτίου, έχετε το λόγο.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, θα αναφερθώ αναλυτικά στο θέμα της ακίνητης περιουσίας των ΑΕΙ και όλων των νομικών προσώπων δημοσίου δικαίου, δηλαδή νοσοκομεία, ΟΤΑ, κ.λπ. και θα καταθέσω μία τροπολογία για τον Υπουργό Παιδείας. 
Όπως καλώς γνωρίζετε, κυρίες και κύριοι συνάδελφοι, μετά τις αποκαλύψεις του ΣΥΡΙΖΑ ότι το άρθρο 5α΄ δημεύει τις περιουσίες των ΑΕΙ, νοσοκομείων, ΟΤΑ, κ.λπ., ο Υπουργός Παιδείας με δηλώσεις εδώ, μέσα σ’ αυτήν την Αίθουσα, την περασμένη Πέμπτη είπε ότι δεν εννοούσε την περιουσία των ΑΕΙ και έσπευσε την ίδια μέρα ο Υπουργός Οικονομικών κ. Στουρνάρας να αποσύρει το άρθρο 5.7 από τη Μόνιμη Επιτροπή Οικονομικών, όπως εσυζητείτο. 
Όμως, είχαν και οι δύο ένα Δούρειο Ίππο. Είχαν εξασφαλίσει στην πραγματικότητα με το άρθρο 27, παράγραφος 25α –το λέω και για τον εκπρόσωπο της Νέας Δημοκρατίας- ότι θα βάλουν χέρι με άλλο τρόπο τώρα στην περιουσία των νομικών προσώπων δημοσίου δικαίου. 
Ακούστε. Αυτό δεν μπορώ να το χαρακτηρίσω πολιτική εντιμότητα, διότι με αυτό το εκπληκτικό άρθρο γίνεται το εξής: Στο περιβόητο μητρώο ακίνητης περιουσίας (ΜΑΠ) εγγράφεται η περιουσία των νομικών προσώπων δημοσίου δικαίου. Όμως παρακάτω λέει κάτι καταπληκτικό και πείτε μου ποια είναι η πολιτική εντιμότητα σ’ αυτήν την Αίθουσα. Λέει ότι με κοινή απόφαση του Υπουργού Οικονομικών και του, κατά περίπτωση αρμοδίου Υπουργού –δηλαδή, του κ. Αρβανιτόπουλου εν προκειμένω, ο οποίος δεσμεύτηκε εδώ για το αντίθετο- μετά από εισήγηση του γενικού γραμματέα Δημόσιας Περιουσίας, μπορεί να ανατίθεται στην Εταιρεία Ακινήτων Δημοσίου η διαχείριση και αξιοποίηση ακινήτων εγγεγραμμένων στο μητρώο ακίνητης περιουσίας (ΜΑΠ), επιπλέον των όσων ήδη έχουν περιέλθει στην αρμοδιότητά της.
Το «επιπλέον» είναι χαρακτηριστικό. Δηλαδή, είναι πέραν όσων έχουν ήδη περιέλθει. Από πού έχουν περιέλθει; Έχουν περιέλθει από το Μητρώο Ακίνητης Περιουσίας (ΜΑΠ). Ακούστε. Αυτό υπερβαίνει κάθε έννοια νομιμότητας, εντιμότητας, πολιτικής συνεννόησης. Δεν γνωρίζω τι πρέπει να γίνει αύριο, αν αυτό περάσει. Καλούμε τώρα τον Υπουργό Οικονομικών και τον Υπουργό Παιδείας να τοποθετηθούν πάνω σ’ αυτό το άρθρο και να το εξαιρέσουν.
Δεύτερον, κύριοι συνάδελφοι, για το άρθρο 3 του παραθεριστικού χωριού, κ.λπ., έχουν ακουστεί πάρα πολλά πράγματα. Βεβαίως έχουμε όλοι καταλάβει ότι είναι τόσο χαριστικές οι διατάξεις αυτού του άρθρου, ώστε δημιουργούν θέματα ισονομίας επί της ουσίας μεταξύ των Ελλήνων πολιτών και των ξένων ή Ελλήνων επενδυτών. Δεν έχω καταλάβει. Θα ψηφίσουν οι συνάδελφοι του ΠΑΣΟΚ το άρθρο 3; Διότι αν ναι, προς τι οι οιμωγές τού κ. Βενιζέλου περί προτεκτοράτου; Πού κολλάει, δηλαδή όλη αυτή η ιστορία; Εάν όντως λέει το άρθρο 3 ότι είμαστε προτεκτοράτο, δεν καταλαβαίνω πια σε τι παραλογισμό βρίσκομαι!
Θα ήθελα να κάνω μία περαιτέρω υποσημείωση για το ΤΕΕ. Αγαπητοί συνάδελφοι, αφήστε τις υποκρισίες του τύπου «Δεν καταργούμε το ΤΕΕ, επειδή του καταργούμε το 2% και το 2‰! Αλίμονο! Είναι πάντα δημόσιος φορέας! Εμείς απλώς του παίρνουμε τα μέσα να επιτελεί αυτό το ρόλο!».
Ας σοβαρευτούμε! Έχουμε κατάλογο τού τι κάνει το ΤΕΕ; Να σας τα απαριθμήσω, για να μείνει τουλάχιστον στα Πρακτικά της Βουλής!
Τι κάνει λοιπόν το ΤΕΕ; Κάνει σύνταξη επιστημονικών ερευνών και κανονισμών. Κάνει επίσης έλεγχο προϋπολογισμών των ιδιωτικών έργων. Προσέξτε, αυτό είναι σημαντικό. Αν δεν υπάρχει το ΤΕΕ, οι προϋπολογισμοί των δημόσιων και των ιδιωτικών έργων είναι στον αέρα. Είναι κατ’ εκτίμηση των υπηρεσιών. 
Τρίτον, παρέχει άδεια άσκησης επαγγέλματος μηχανικού. Να μου πεις, τι χρειάζεται η άδεια άσκησης επαγγέλματος; Αφού έτσι κι αλλιώς κανείς δεν έχει δουλειά σήμερα.
Επίσης κάνει πειθαρχικό έλεγχο των μελών του, κοινωνικό έλεγχο για τη διαφάνεια στη δημοσιοποίηση διαγωνισμών, έργων και μελετών. Φροντίζει για τη διασφάλιση της ασφάλειας του πολίτη και των κατασκευών, την κατάρτιση των μηχανικών, την τήρηση του μητρώου τεχνικών επωνυμιών, το εγχείρημα ενεργειακών επιθεωρήσεων και την εναρμόνιση της χώρας με την ευρωπαϊκή νομοθεσία, τη σύνταξη του ΚΕΝΑΚ.
Δίνει τεχνικές οδηγίες. Ενημερώνει τις δημόσιες υπηρεσίες σ’ όλη τη χώρα. Ασχολείται με τους ευρωκώδικες και την ενημέρωση μηχανικών και υπηρεσιών σ’ όλη τη χώρα, με το Εθνικό Πρόγραμμα Αντισεισμικής Ενίσχυσης Υφισταμένων Κατασκευών, την «ηλεκτρονική πολεοδομία», το νέο τρόπο έκδοσης αδειών δόμησης, τον έλεγχο των κατασκευών, το ηλεκτρονικό αρχείο μηχανικών και κτηρίων, τη στελέχωση νέων επιτροπών, νέων κανονισμών, διαγωνισμών νομοθετικής συνδρομής μητρώων και, βεβαίως, το ηλεκτρονικό σύστημα εξετάσεων σ’ όλη τη χώρα για τους ελεγκτές δόμησης και τους ενεργειακούς επιθεωρητές.
Μήπως ξέρουν οι Υπουργοί πόσα έχουν στοιχίσει αυτά στο κράτος; Διότι όταν για να κάνετε αυτά μετά την αποποίηση από το ΤΕΕ βεβαίως γα επαγγελματικούς λόγους, θα τα πληρώνετε σε ιδιώτες. Γνωρίζουμε πολύ καλά πόσο θα τα πληρώσετε, όπως ήδη πολλές μελέτες έχουν ξεκινήσει να πληρώνονται από σας και να μην ανατίθενται στο ΤΕΕ. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Όπως;</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Όπως η μελέτη την οποία ανέφερε ο πρόεδρος στη μόνιμη επιτροπή των 700.000 ευρώ. Θα καταθέσω και στοιχεία αν χρειαστούν, κύριε Υπουργέ.
Αγαπητοί συνάδελφοι, για να καταλάβω, τι ακριβώς ιστορία είναι αυτή με το τρίπτυχο το οποίο μόλις ανέφερα; Μίας πολιτικής ανεντιμότητας, θα μπορούσα να πω; Δεν γνωρίζω τι σημαίνει το άρθρο 27 παράγραφος 25α . Μίας πολιτικής παραφροσύνης θα μπορούσα να πω; Δεν γνωρίζω τι σημαίνουν οι οιμωγές υπέρ το προτεκτοράτου. Μίας ευθείας επίθεσης, ακόμη και στο φορέα εκείνον ο οποίος μέχρι πρότινος εξυπηρετούσε τις κυβερνήσεις του δικομματισμού; Δεν ήταν, εν πάση περιπτώσει, σε μεγάλες αντιθέσεις με αυτές. 
Δεν μπορώ να καταλάβω τι συμβαίνει ακριβώς σε αυτήν την περίπτωση και περιμένω ορισμένες εξηγήσεις.
Καταθέτω δε τροπολογία ειδικά για τα ΑΕΙ -παρ’ όλο που το πρόβλημά μας ως ΣΥΡΙΖΑ δεν είναι μόνο τα ΑΕΙ- όπου λέει με σαφήνεια ότι ζητάμε να μπει η φράση: «Εξαιρείται η πάσης φύσεως πανεπιστημιακή περιουσία, καθώς και τα περιουσιακά στοιχεία που εμπίπτουν στο πεδίο του άρθρου 109 του Συντάγματος των ΑΕΙ.»
Θα τη δώσω στα Πρακτικά, κύριε Πρόεδρε.
(Στο σημείο αυτό η Βουλευτής κ. Θεανώ Φωτίου καταθέτει για τα Πρακτικά την προαναφερθείσα τροπολογία, η οποία βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Ο Υπουργός, κ. Καλογιάννης, έχει το λόγο για τέσσερα λεπτά.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Θα προσπαθήσω να είμαι σύντομος -εκ των πραγμάτων ο χρόνος είναι πολύ περιορισμένος- αλλά και συγκεκριμένος επί ορισμένων ρυθμίσεων του Υπουργείου Ανάπτυξης και Υποδομών, οι οποίες εμπεριέχονται στο νομοσχέδιο του Υπουργείου Οικονομικών που συζητούμε.
Αναφέρομαι σε διατάξεις που αφορούν την επέκταση της προκαταβολής μέχρι ποσοστό 10% για τα συγχρηματοδοτούμενα έργα, στην παράταση ισχύος εργοληπτικών πτυχίων μέχρι τις 30 Ιουνίου 2013 και στην κατάργηση των εισφορών των μηχανικών υπέρ του Τεχνικού Επιμελητηρίου Ελλάδος.
Σε ό,τι αφορά την τελευταία ρύθμιση, όπως γνωρίζουν τουλάχιστον οι συνάδελφοι μηχανικοί, καταργείται η προβλεπόμενη από την παράγραφο 12 του άρθρου 7 του ν. 3919∕2011 υποχρέωση των μηχανικών περί καταβολής εισφοράς υπέρ του ΤΕΕ, που υπολογιζόταν επί της συμβατικής ή της νομίμου αμοιβής τους σε ποσοστό 2%.
Το ίδιο ισχύει και για την είσπραξη ποσοστού 2% επί των καταβαλλομένων ποσών στους αναδόχους για την εκτέλεση δημοσίων έργων που σχετίζεται με την εργολαβική δραστηριότητα. Επισημαίνω ότι η υποχρέωση κατάργησης προβλέπεται στο ν. 4046∕2012. 
Επαναλαμβάνω και σ’ αυτήν την Αίθουσα αυτό που είπα στην αρμόδια επιτροπή της Βουλής, ότι δεν τίθεται κανένα θέμα αλλαγής του ρόλου του ΤΕΕ, το οποίο βεβαίως συνεχίζει το ρόλο του.
Διερευνήσαμε τη μοναδική εναλλακτική πρόταση που κατατέθηκε κατά τη σχετική συζήτηση από τη συνάδελφο, κ. Ξηροτύρη. Δυστυχώς υπάρχουν σοβαρά κενά στη συγκεκριμένη πρόταση, δεν μπορεί να γίνει αποδεκτή ως έχει. Σε κάθε περίπτωση κατηγορηματικά τονίζουμε ότι ως Υπουργείο διερευνούμε κάθε άλλη δυνατότητα στήριξης του ΤΕΕ και βεβαίως κάθε συγκεκριμένη πρόταση που θα κατατεθεί. Μέχρι στιγμής δεν έχει κατατεθεί εναλλακτική πρόταση επ’ αυτού.
Το δεύτερο θέμα αφορά στην προκαταβολή έως 10% στα συγχρηματοδοτούμενα έργα. Είναι μία ρύθμιση η οποία ισχύει και η οποία όμως έχει συγκεκριμένους περιορισμούς. Κατ’ αρχάς, δεν περιλαμβάνει τα έργα στα οποία προβλέπεται προκαταβολή σε ποσοστό μικρότερο του 10%. Επεκτείνουμε λοιπόν αυτήν τη διάταξη έτσι, ώστε και σ’ αυτά τα έργα να δύνανται οι ανάδοχοι -μικροί μεσαίοι ή μεγάλοι- συγχρηματοδοτούμενων έργων να εισπράττουν προκαταβολή μέχρι 10% και βεβαίως επεκτείνουμε τη συγκεκριμένη ρύθμιση και στους ΟΤΑ και στα νομικά πρόσωπα των ΟΤΑ, με την κατάθεση ισόποσης εγγυητικής επιστολής από τον ανάδοχο.
Σε ό,τι αφορά την παράταση ισχύος των πτυχίων τρίτης έως έβδομης τάξης, αυτή δίνεται μέχρι τις 30 Ιουνίου 2013 έτσι, ώστε να συνεχίσει απρόσκοπτα η υλοποίηση των έργων υποδομής μέχρις, ότου αντιμετωπιστεί από το Υπουργείο συνολικά το θέμα των κριτηρίων αξιολόγησης των οικονομικών δεδομένων των τεχνικών εταιρειών των συγκεκριμένων τάξεων.
Μία πολύ συνοπτική αναφορά θέλω να κάνω στην τροπολογία με γενικό αριθμό 38 και ειδικό 17, η οποία επίσης αφορά το Υπουργείο Μεταφορών. Με την παράγραφο 4 της συγκεκριμένης προσθήκης διατηρούνται σε ισχύ οι υπάρχουσες τακτικές διεθνείς λεωφορειακές γραμμές μεταξύ Ελλάδος και τρίτων χωρών, που δεν είναι μέλη της Ευρωπαϊκής Ένωσης, μέχρι τις 30-6-2013.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Ολοκληρώνω αμέσως, κύριε Πρόεδρε.
Με τη νομοτεχνική βελτίωση που κατέθεσε σήμερα ο Υπουργός Οικονομικών, προτείνουμε την εξαίρεση από τη συγκεκριμένη ημερομηνία των διεθνών λεωφορειακών γραμμών μεταξύ Ελλάδος και Αλβανίας, επιδιώκοντας να αντιμετωπίσουμε τυχόν παράνομες πρακτικές και να θωρακίσουμε το συντομότερο δυνατό τους Έλληνες μεταφορείς απέναντι στον πολλές φορές αθέμιτο ανταγωνισμό που υφίστανται.
Ευχαριστώ πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό.
Ο κ. Τσακαλώτος έχει το λόγο για οχτώ λεπτά.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Χθες μίλησα βασικά για τις οικονομικές πτυχές του νομοσχεδίου και ήθελα να δείξω ότι αυτό το νομοσχέδιο είναι κακό για την οικονομία και για την ανάπτυξη και για τα δημοσιονομικά. Σήμερα θέλω να μιλήσω πιο πολύ για τη δημοκρατία και τις πολιτικές συνέπειες αυτού του νομοσχεδίου, να πω ότι αυτό το νομοσχέδιο είναι κακό για τη δημοκρατία μας σε πάρα πολλές πτυχές.
Αρχίζω με την παράγραφο 11, που ήταν στην τροπολογία, που λέει ότι οι νόμοι τώρα δεν χρειάζονται πολύ μεγάλη διαβούλευση. Αυτό που υπήρχε όσον αφορά στις τρεις εβδομάδες, μπορούμε να το κάνουμε δέκα ημέρες και ακόμη λιγότερο. Βλέπουμε εδώ μία τάση του νεοφιλελευθερισμού να συρρικνώνει τη δημοκρατία. Είναι μία συρρίκνωση που την έχουν αναδείξει πάρα πολλοί στοχαστές σε όλον τον κόσμο, ότι είναι θεμελιακό στοιχείο του νεοφιλελευθερισμού η συρρίκνωση της δημοκρατίας.
Πάμε τώρα στο άρθρο δεύτερο για το νερό, για τον ΟΠΑΠ, για τα ταχυδρομεία. Το ένα σκέλος αυτού του άρθρου είναι για τα μονοπώλια και για τα δίκτυα και αν θα υπάρχει μέριμνα γι’ αυτά. Δεν έχουμε πάρει απαντήσεις σε αυτό. Ακόμα και το μνημόνιο λέει ότι τα κρίσιμα δίκτυα πρέπει να προστατευθούν. 
Θέλω να σας κάνω μία ερώτηση και θα σας δώσω μία διαφορετική απάντηση. Η ερώτηση είναι: Όταν πουλάμε το νερό ή τον ΟΑΠ ή τη ΔΕΗ, τι ακριβώς είναι αυτό που πουλάμε και τι ακριβώς είναι αυτό που ιδιωτικοποιείται; Η απάντηση νομίζω ότι δεν είναι συνηθισμένη. Αυτό που πουλάμε είναι πελάτες και το πελατολόγιο και αυτό που ιδιωτικοποιούμε είναι η φορολογία. Όταν πουλάμε το νερό σε μία ιδιωτική επιχείρηση, η εταιρεία που το αγοράζει παίρνει πακέτο τους πελάτες, που δύσκολα μπορούν να πάνε κάπου αλλού και όταν αυτή η επιχείρηση θα πρέπει να κάνει επενδύσεις, θα «φορολογήσει» τους πελάτες αυξάνοντας την τιμή. Όμως, υπάρχει μία μεγάλη διαφορά, ότι αυτοί οι πελάτες δεν έχουν λόγο για το ποιες επενδύσεις θα γίνουν, που θα πάνε αυτές οι επενδύσεις, τι θα αναβαθμίσουν. Άρα, συρρικνώνεται και πάλι η δημοκρατία.
Θα έρθω και στο αγαπημένο παράδειγμα του κ. Βορίδη για τον ΟΠΑΠ, που πάντα μας ρωτάει: «Μα, γιατί η Αριστερά θέλει ο τζόγος να είναι στο κράτος; Δεν είναι προφανές ότι αυτό μπορούμε να το ιδιωτικοποιήσουμε;» 
Το είπε και ο κ. Βουδούρης και είναι κρίμα που δεν είναι εδώ να ακούσει το αντεπιχείρημα. Τι ακριβώς πουλάμε όταν πουλάμε τον ΟΠΑΠ και τον τζόγο; Τι είναι ακριβώς αυτό που λέμε, ότι η επιχειρηματικότητα θα αναβαθμίσει αυτόν τον τομέα; Δεν ξέρουμε ότι στον τζόγο δεν χρειάζεται και καμμία μεγάλη επιχειρηματικότητα; Οι αποδόσεις στο στοίχημα είναι δεδομένες. Οποιονδήποτε βάζαμε, θα έβγαζε κέρδος σ&apos; αυτό. Δε χρειάζεται καμμία μεγάλη εξυπνάδα και επιχειρηματικότητα. Θα μου πείτε ότι μπορεί η εξυπνάδα και η επιχειρηματικότητα να χρειάζεται για να διευρύνει το πελατολόγιο, να φέρει και περισσότερο κόσμο μέσα από το μάρκετινγκ. Είμαστε σίγουροι ότι το θέλουμε αυτό; 
Τι είναι αυτό η φορολογία που είναι μέσα από τον ΟΠΑΠ; Είναι μια αντιδραστική φορολογία με την έννοια της προοδευτικότητας, ότι το φορολογικό σύστημα παίρνει πιο πολύ από τους φτωχούς απ’ ότι από τους πλούσιους. Είναι λιγότερο προοδευτικό για παράδειγμα από τον φόρο πάνω στα τσιγάρα. Και τα λεφτά αυτά δεν υπάρχουν για δημοκρατική απόφαση. 
Ο κ. Λαφαζάνης και η κ. Κωνσταντοπούλου πολύ συχνά μιλάνε και μας εξηγούν πως με τα μέτρα που παίρνει η Κυβέρνηση μας πάει στην αρχή του 20ου αιώνα ή στον 19ο αιώνα. Εγώ, που δεν έχω την μετριοπάθειά τους, σας λέω ότι μας επιστρέφετε στο 18ο αιώνα. Γιατί στον 18ο αιώνα στην αμερικάνικη επανάσταση το βασικό σύνθημα ήταν «καμμία φορολόγηση χωρίς αντιπροσώπευση». Και αυτό είναι που κάνει το άρθρο 2. Ουσιαστικά ιδιωτικοποιεί τη φορολογία και αυτή πια η φορολογία δεν έγκειται πια σε δημοκρατικούς θεσμούς, να αποφασίσει ο κόσμος. 
Πάω και στο τρίτο άρθρο, που θα μπορούσαμε να το ονομάσουμε άρθρο Costa del Sol. Ακούσαμε χθες πόσο όμορφη είναι η πατρίδα μας και αν υπάρχει δεύτερη, με τις ομορφιές, τα ποτάμια και τις θάλασσες που έχει. Ρωτάω αυτούς που το είπαν αυτό: Έχουν πάει στην Ισπανία; Έχουν δει το Costa del Sol πώς έγινε με αυτήν την ανάπτυξη χωρίς κανένα όριο, χωρίς κανένα σχεδιασμό; Έχουμε κάποια ευθύνη αυτήν την προίκα και αυτήν την ομορφιά να την περάσουμε στα παιδιά μας; Λέω ότι έχουμε. Έχουμε καμμία εμπιστοσύνη ότι αυτή η Κυβέρνηση θα κάνει το ίδιο; Νομίζω όχι. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Γάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κυρίες και κύριοι συνάδελφοι, η εισηγήτρια του Συνασπισμού Ριζοσπαστικής Αριστεράς-Ενιαίο Κοινωνικό Μέτωπο δεν πρόλαβε να αναπτύξει την παράγραφο 10 της τελευταίας τροπολογίας, όπου αναφέρεται στους νηογνώμονες των πλοίων με ελληνική σημαία. Κι επειδή στα Δωδεκάνησα περάσαμε πέρυσι μία μεγάλη δοκιμασία από νηογνώμονες που δεν ήταν νόμιμοι – σε εισαγωγικά ή χωρίς εισαγωγικά- καθώς είχαν εκδώσει πλαστά πιστοποιητικά, με αποτέλεσμα η Σύμη να μείνει για πάρα πολύ μεγάλο διάστημα χωρίς συγκοινωνίες, ανέλαβα να σας παρουσιάσω αυτό το θέμα αναλυτικά. 
Οι επιθεωρήσεις μέχρι τώρα γίνονταν από δέκα διεθνώς αναγνωρισμένους οργανισμούς, νηογνώμονες. Ο ευρωπαϊκός κανονισμός 97/54 όρισε σε μεγάλο βαθμό τις προϋποθέσεις αναγνώρισης αυτών των νηογνωμόνων. Ο κανονισμός αυτός άλλαξε με τον κανονισμό 391/09 και την κοινοτική οδηγία 2009/15, η οποία ορίζει τον τρόπο με τον οποίο θα γίνεται η εξουσιοδότηση ελέγχου από τα κράτη στα πλοία και η οποία ενσωματώθηκε στο Ελληνικό Δίκαιο με το προεδρικό διάταγμα 103/2011.
Ο νέος κανονισμός φέρει διάφορες αλλαγές με κύρια αυτή της αναγνώρισης από την Ευρωπαϊκή Ένωση των νηογνωμόνων και σε δεύτερη φάση τη σύναψη διμερών συμφωνιών των κρατών με τους νηογνώμονες. 
Αυτός ο κανονισμός και η οδηγία που είπαμε παραπάνω και το προεδρικό διάταγμα, έφεραν την ανάγκη να αλλάξει το περιεχόμενο των διμερών συμφωνιών του ελληνικού κράτους με τους νηογνώμονες. Παρ’ όλα αυτά, το ελληνικό κράτος ακόμα και σήμερα δεν έχει υπογράψει καμμία συμφωνία με ευθύνη του, αλλά ούτε και τα κείμενα με το περιεχόμενο των νέων συμφωνιών έχει καταθέσει και δεν έχουν σταλεί αυτά στους νηογνώμονες. Έτσι, έχει παρέλθει η ημερομηνία που προέβλεπε το προεδρικό διάταγμα, που ήταν η 7-11-2012, με αποτέλεσμα σήμερα να έχουμε πρόβλημα στη λειτουργία και στη δρομολόγηση των πλοίων. 
Οι αιτίες βέβαια δεν είναι αυτές που αναγράφονται και μέσα στην αιτιολογική έκθεση, όπως είπε και η εισηγήτρια. Οι αιτίες είναι ο αποδεκατισμός των υπηρεσιών του Υπουργείου από στελέχη, η μη αντικατάστασή τους, αλλά και το σκάνδαλο που είχε προκύψει πέρυσι, με το ρωσικό νηογνώμονα, με το αποτέλεσμα που σας είπα. 
Υπάρχει, λοιπόν, η αναφορά στην αιτιολογική έκθεση και ζητείται παράταση. Βρίσκω ότι είναι ένα θετικό στοιχείο, ένα αναγκαίο στοιχείο, για να μη μείνουν σε αυτή την περίπτωση τα νησιά χωρίς καράβια. Επομένως, στεκόμαστε θετικά σε αυτήν την παράγραφο του νομοσχεδίου–σκούπας που έχει κατατεθεί. 
Κυρίως, επίσης, θέλω να σταθώ σε μια τροπολογία που κατέθεσα και ζητώ από τον Υπουργό να την κάνει δεκτή. Είναι μια τροπολογία που αφορά στην τύχη έξι εργαζομένων στο Μουσείο Νεοελληνικής Τέχνης ή στην «Πινακοθήκη» της Ρόδου. Η Δημοτική Πινακοθήκη της Ρόδου ιδρύθηκε το 1962. Το 1968 με προεδρικό διάταγμα εντάχθηκε μέσα στο πολιτιστικό, καλλιτεχνικό και τουριστικό οργανισμό του Δήμου Ρόδου και έγινε τμήμα του. Το 1970 με το προεδρικό διάταγμα 596 αποσπάται πάλι από τον Πολιτιστικό, Καλλιτεχνικό και Τουριστικό Οργανισμό του Δήμου Ρόδου και γίνεται ανεξάρτητο νομικό πρόσωπο δημοσίου δικαίου με το όνομα Δημοτική Πινακοθήκη Ρόδου. Από τότε λειτουργεί μ&apos; αυτόν τον θεσμό, με κάποιες τελευταίες αλλαγές χωρίς ουσιαστικό χαρακτήρα στο νομικό του καθεστώς.
Τι έχει συμβεί όμως; Μέχρι το 1983 υπηρετούσαν στη Δημοτική Πινακοθήκη της Ρόδου οι υπάλληλοι του δήμου. Από το 1983 άρχισε να κάνει τις δικές του προσλήψεις. Οι δύο πρώτοι εργαζόμενοι προσελήφθησαν το 1983 και άλλα τέσσερα άτομα μέχρι το 1990. Δηλαδή, σήμερα έχει έξι άτομα. Όλως περιέργως, με το διορισμό των υπαλλήλων αυτών, οι υπάλληλοι που υπηρετούσαν για μια διετή δοκιμαστική υπηρεσία, τους 24 αυτούς πρώτους μήνες, ασφαλίζονταν στο ΙΚΑ Από εκεί και μετά ασφαλίζονταν στο δημόσιο τομέα, όπως ίσχυε και για τους άλλους δημοτικούς υπαλλήλους. Το 2003, στην πορεία, ενημερώθηκαν ότι κακώς εντάχθηκαν ασφαλιστικά στο δημόσιο τομέα και ότι θα έπρεπε να έχουν ασφαλιστεί στο ΙΚΑ. Όμως, παρ’ όλα αυτά, κανένας φορέας, ούτε η πινακοθήκη, ούτε το ΙΚΑ, ούτε το δημόσιο, άλλαξε το ασφαλιστικό καθεστώς. Έτσι σήμερα οι εργαζόμενοι συμπληρώνοντας τριάντα χρόνια υπηρεσίας, συνεχίζουν να πληρώνουν τις εισφορές τους στο δημόσιο ταμείο. 
 Οι έξι εργαζόμενοι αυτοί ζητούν να εξαιρεθούν ή -εάν θέλετε- να ενταχθούν στην εξαίρεση που ίσχυε για τον οργανισμό που είχε ενσωματώσει την πινακοθήκη. 
Ζητούν δηλαδή ασφαλιστικά να δικαιωθούν, να αποκατασταθεί δηλαδή η ασάφεια του νόμου και των διαδικασιών και να συνεχίσουν να ασφαλίζονται στο δημόσιο τομέα, στο δημόσιο ταμείο, έτσι ώστε να μπορούν να συνταξιοδοτηθούν από αυτό.
Είναι ένα θέμα το οποίο αν δεν το λύσουμε, αν ο κύριος Υπουργός δεν το κάνει δεκτό –εγώ νομίζω ότι θα το δει με πολύ θετικό μάτι και νομίζω ότι θα γίνει αποδεκτή η τροπολογία που καταθέτουμε- δεν μπορούμε να αποκαταστήσουμε την αδικία, γιατί και το δημόσιο δεν μπορεί να επιστρέψει εισφορές πέραν της δεκαετίας, άρα υπάρχει ένα πρόβλημα. Kαι επιπλέον, θα πρέπει οι εργαζόμενοι να χρεωθούν ή εν πάση περιπτώσει να επιμεριστούν με άλλες διακόσιες πενήντα χιλιάδες οι έξι εργαζόμενοι και τετρακόσιες χιλιάδες περίπου ο φορέας, η Δημοτική Πινακοθήκη της Ρόδου, για να αποκαταστήσουν αυτή την ασάφεια ή αν θέλετε, την κακή εφαρμογή των νόμων που ίσχυαν. 
Κάνω έκκληση στο Υπουργείο να δεχθεί αυτήν την τροπολογία, εφόσον δεν υπάρχουν άλλοι λόγοι και εφόσον το Λογιστήριο του Κράτους δεν διαπιστώνει ότι υπάρχει –και νομίζω ότι έτσι είναι- μια οικονομική επιβάρυνση. 
Ευχαριστώ.
(Χειροκροτήματα από την πτέρυγα του Συνασπισμού Ριζοσπαστικής Αριστεράς –ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Διώτη, έχει το λόγο.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ κύριε Πρόεδρε.
Αγαπητές συναδέλφισες, αγαπητοί συνάδελφοι, αυτό το νομοσχέδιο είναι το αναμενόμενο επί παραγγελία νομοσχέδιο εξυπηρέτησης επενδυτών, με το οποίο αποσύρεται το δημόσιο από τη δημόσια περιουσία.
Στην πραγματικότητα, όπως είπε και χθες ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ, ο Αλέξης Τσίπρας, πρόκειται περί απόσυρσης της δυνατότητας ανάκαμψης της χώρας. Και είναι πρωτοφανές αλήθεια για Ευρωπαϊκή χώρα. Πρωτοφανής και αυτή η απίστευτη στάση της Κυβέρνησης, πρωτοφανής και η κατάσταση η οποία επιβάλλεται στη χώρα, στους εργαζόμενους και στη κοινωνία.
Η εκποίηση, κυρίες και κύριοι συνάδελφοι, των φυσικών πόρων μέσα σε όλα αυτά που συζητιούνται σ΄ αυτό το νομοσχέδιο δεν είναι μόνο ξεπούλημα και δεν είναι μόνο βλαπτική για το περιβάλλον, είναι κάτι παραπάνω. Είναι περίφραξη ,όπως αυτές που γίνονταν κάποτε κατά την μετάβαση από τη φεουδαρχία στον καπιταλισμό. Τότε περιφράσσονταν οι δημόσιες γαίες, για να μην έχουν οι χωρικοί ελεύθερη πρόσβαση, να λιμοκτονούν και να πηγαίνουν εργάτες-δούλοι στις πόλεις. Σήμερα, που συσσωρεύει ξανά το κεφάλαιο, περιφράζονται ζωτικά φυσικά αγαθά όπως είναι το νερό και η ενέργεια για χάρη των υπερκερδών των εταιρειών.
Σε πολλές χώρες της Ευρώπης, κύριοι Υπουργοί, πήραν το μάθημα από την ιδιωτικοποίηση του νερού και τώρα το παίρνουν πίσω από τους ιδιώτες, διότι η παγκόσμια εμπειρία έχει καταγράψει πολλά περιστατικά μόλυνσης νερών και ταυτόχρονης αύξησης των τιμολογίων μετά την ιδιωτικοποίηση των υπηρεσιών άρδευσης, με αποτέλεσμα πολίτες χαμηλών εισοδημάτων να έχουν στερηθεί την πρόσβαση στο νερό από τις ίδιες εταιρείες που τώρα έχουν εκδηλώσει ενδιαφέρον για την αγορά της ΕΥΔΑΠ και της ΕΥΑΘ. Θα μου πείτε ότι αυτά είναι ψιλά γράμματα για αυτές τις κυβερνήσεις. Κι εδώ μετράει ο πολλών τοις μετρητοίς.
Για να δούμε όμως και να έρθουμε στο νομοσχέδιο και στο άρθρο 3, σε αυτό το υπερχωριό το τουριστικό, παραθεριστικό. Η διατεινόμενη από την αιτιολογική έκθεση εξασφάλιση της ανάπτυξης τέτοιων χωριών σε αρμονία με το φυσικό περιβάλλον φυσικά δεν διασφαλίζεται από τη μελέτη περιβαλλοντικών επιπτώσεων, στο μέτρο που νομιμοποιείται οποιαδήποτε παρέκκλιση από τον εγκεκριμένο χωροταξικό σχεδιασμό και είναι προφανές ότι η δημιουργία νέων οικισμών εκτός πλαισίου στρατηγικού σχεδιασμού είναι επιστημονικά παράλογη αλλά και αντίθετη με τη σχετική ευρωπαϊκή οδηγία 42/2001 –που τόσο ενδιαφέρεσθε για τις ευρωπαϊκές οδηγίες- που απαιτεί να εξετάζονται οι επιπτώσεις σε όλες τις περιοχές που ενδέχεται να θιγούν ακόμη και από δευτερογενής σωρευτικές, συνεργιακές και μακροπρόθεσμες, μόνιμες και προσωρινές ,θετικές και αρνητικές επιπτώσεις. 
Επίσης έωλη μοιάζει η διατεινόμενη από την αιτιολογική έκθεση λειτουργία αυτών των οργανωμένων οικισμών ως αναχωμάτων στην αυθαίρετη και στην εκτός σχεδίου δόμηση. 
Σε ό,τι αφορά την αυθαίρετη δόμηση μιλάμε για αυθαίρετα εντός δημοσίων κτημάτων, αφού αυτά παραχωρούνται, για τα οποία ωστόσο στην παράγραφο 23 δίνουν τη δυνατότητα στο δημόσιο να απόσχει στο διηνεκές από την τακτοποίησή τους, απαλλάσσοντάς το φυσικά από την υποχρέωση συμμόρφωσης στις σχετικές προθεσμίες.
Σε ό,τι αφορά την εκτός σχεδίου δόμηση εύλογα αναμένει κανείς ένταση στις εκτός σχεδίου δόμησης περιοχές που θα περιβάλλει την οργανωμένη οικιστική ανάπτυξη σε όλα αυτά τα παραθεριστικά τουριστικά χωριά που θέλετε να φτιάξετε. Κατά τα άλλα η εκτός σχεδίου δόμηση δεν θίγεται κατ΄ ουδένα τρόπο από το συγκεκριμένο νομοσχέδιο.
Τέλος αξίζει να υπενθυμίσουμε, πώς η ιδιωτική οικιστική ανάπτυξη ακόμη και κοινόχρηστων ή κοινωφελών χώρων, όπως προβλέπεται, ή χώρων συνάθροισης κοινού δεν παύει να είναι ιδιωτική, πράγμα που σημαίνει ότι ο επενδυτής και για το καλό της λειτουργίας της επένδυσης φυσικά έχει τη διακριτική ευχέρεια να απαγορεύει επιλεκτικά την πρόσβαση και χρήση μέσα στο χώρο του οποίου έχει την κυριότητα.
Στην περίπτωση των παραλιών και αιγιαλών, όπου κάτι τέτοιο είναι οριακά αντισυνταγματικό -συζητήθηκε και χθες- διατυπώνεται ρητά, όπως θα σας εξηγήσω λίγο πιο κάτω. Μιλάμε, λοιπόν, για παραίτηση του δημοσίου και εκχώρηση ακινήτων ακόμη και σε περιβαλλοντικά κρίσιμες ή αξιόλογες περιοχές, άνευ όρων.
Σ΄ αυτό λοιπόν το ζοφερό τοπίο της τροποποίησης του ν. 3986/2011, προστίθενται μόνο οι εξής αλλαγές: Η νέα παράγραφος 3, που κάνει λόγο για μη παρεμπόδιση της ελεύθερης και απρόσκοπτης πρόσβασης των λουομένων στην παραλία και τον αιγιαλό, παρά μόνο αν τούτο επιβάλλεται για λόγους εθνικής άμυνας, δημόσιας τάξης, ασφάλειας, προστασίας αρχαίων, περιβάλλοντος ή δημόσιας υγείας, αλλά και εφόσον προβλέπεται στην οικεία σύμβαση παραχώρησης. Έχουμε δηλαδή μπροστά μας αφενός την δυνατότητα να μην προβλέπεται η ελεύθερη πρόσβαση, οπότε το πράγμα είναι εξαρχής ξεκάθαρο και αφετέρου, το παράδοξο, η πρόσβαση λουομένων να θέτει σε κίνδυνο την ασφάλεια και την προστασία περιβάλλοντος, την προστασία των μνημείων, ενώ οι χρήστες της εγκατεστημένης επένδυσης να μη δημιουργούν ανάλογο πρόβλημα.
Βλέπουμε λοιπόν ξανά, κύριε Υπουργέ, σε πολύ λίγο καιρό από τώρα τους αιρετούς, την κοινωνία, τους πολίτες, τους δημότες, τον κόσμο, να ρίχνουν κάγκελα, συρματοπλέγματα στις παραλίες που θα φράζουν οι επενδυτές, για να μπορούν πραγματικά να έχουν πρόσβαση όταν θα τους βάζουν ένα αντίτιμο 10 και 15 ευρώ.
Να υπενθυμίσουμε εδώ προς επίρρωση των όσων λέμε, αναφέρθηκε και ο κ. Τσακαλώτος, ότι είναι πολύ εύγλωττα τα παραδείγματα στην Ισπανία και αλλού με τις εκτεταμένες τουριστικές αναπτύξεις, κουφάρια πλέον ενός αδιέξοδου και πλέον πολύ παρωχημένου αναπτυξιακού οράματος ειδικά για τον τουρισμό, που εκεί οδήγησε στην κατάρρευση.
Η αντίληψη αυτή το ότι ο σχεδιασμός, η νομοθεσία, η δημόσια διαβούλευση ο κοινωνικός έλεγχος είναι εχθροί και όχι συνεργάτες του επενδυτή, αντανακλάται μεταξύ άλλων εύγλωττα και στο ότι όλες αυτές οι προβλέψεις του νόμου για ιδιωτική πολεοδόμηση και χωροθέτηση, με άνευ όρων παράδοση της δημόσιας γης, με άνευ όρων παράκαμψη της όποιας θεσμοθετημένης κατεύθυνσης προστασίας του φυσικού περιβάλλοντος, των μνημείων, της κοινωνικής και οικονομικής συνοχής στα πλαίσια των ήδη οργανωμένων οικισμών κάθε κλίμακας στη χώρα, με άνευ όρων απαξίωση του σχεδιασμού κάθε επιπέδου ορίζεται με απλή κοινή υπουργική απόφαση. Με μια ΚΥΑ, λοιπόν, παραχωρούνται αιγιαλοί και παραλίες για 99 χρόνια, με μια ΚΥΑ εγκρίνονται τα ιδιωτικά ΕΣΧΑΔΑ, με μια ΚΥΑ αποφασίζονται οι αναγκαστικές υπέρ του επενδυτή απαλλοτριώσεις ακόμη και ευρύτερων ζωνών. 
 Κυρίες και κύριοι Βουλευτές, νομίζω ότι δεν χρειάζεται να πούμε περισσότερα. Το νομοσχέδιο μιλάει από μόνο του. Είναι ακόμα μια πράξη σ’ αυτό το κακόγουστο θέατρο που λέγεται «πωλείται χώρα σε τιμή ευκαιρίας». Κι είναι πέρα από κάθε φαντασία πόσο πολύ μπορούν κάποιοι να υπηρετούν οικονομικά συμφέροντα και πόσο πολύ μπορεί να στερούνται τη στοιχειώδη ικανότητα να έχουν ένα υποτυπώδες σχέδιο. Το μόνο σχέδιο που έχουν, είναι αυτό που τους ψιθυρίζει στο αφτί και το ευρωπαϊκό και το ελληνικό κεφάλαιο που θέλει κι άλλο να πλουτίσει.
Από τη δική μας πλευρά, ως Συνασπισμός Ριζοσπαστικής Αριστεράς-Ενωτικό Κοινωνικό Μέτωπο, καλούμε τους πολίτες να δείξουν τη διέξοδο απ’ αυτήν την απίστευτη κατάσταση, μια διέξοδο με δημοκρατία, με κοινωνική δικαιοσύνη κι ελπίδα για το μέλλον για όλους και όλες, δηλαδή μια διέξοδο Αριστερή. 
Όλα τα άλλα ενδεχόμενα, όπως και αν πάνε να τα πλασάρουν οι επίδοξοι πωλητές τους, είναι ενδεχόμενα ζοφερά, είναι ενδεχόμενα μέσα στα πλαίσια αυτού του συστήματος, ακόμα και αν προσπαθούν να φανούν αντι-μνημονιακά, ακόμα και αν προσπαθούν να φανούν αντι-συστημικά. 
Μόνο η Αριστερά μπορεί να δώσει λύση για το λαό, μόνο η Αριστερά έχει προτάσεις ρεαλιστικές που μπορούν να μας βγάλουν από την κρίση προς όφελος των εργαζομένων, της νεολαίας και της κοινωνίας. Και πριν να είναι πολύ αργά, πρέπει να πάρουμε την υπόθεση στα χέρια μας. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κ. Διώτη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθήτριες και μαθητές και δύο συνοδοί καθηγητές από το 4ο Γενικό Λύκειο Καρδίτσας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Η τελευταία ομιλήτρια για σήμερα είναι η κ. Μαρία Διακάκη. 
Κυρία Διακάκη, έχετε το λόγο για οκτώ λεπτά.</ChairmanSpeech> 
<Speech><Parlmember>ΜΑΡΙΑ ΔΙΑΚΑΚΗ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, πρέπει να πούμε ότι η κρίση που βιώνουμε είναι μία συστημική κρίση. Το νεοφιλελεύθερο μοντέλο ως έκφραση του καπιταλιστικού συστήματος ολοκλήρωσε τον κύκλο του. Βέβαια, είναι μια διαδικασία που δεν αφορά μόνο τη χώρα μας ούτε μόνο την Ευρώπη, αλλά αφορά ολόκληρο τον πλανήτη. 
Με στόχο τη διάσωση του παγκόσμιου χρηματοπιστωτικού συστήματος διαμορφώνεται ένα ευρωπαϊκό και παγκόσμιο σκηνικό ανέφικτων πολιτικών διεξόδου από τη δημοσιονομική κρίση, αφού αναπαράγουν τα αίτια της κρίσης και δεν αποστασιοποιούνται από το νεοφιλελεύθερο υπόδειγμα. 
Έχουμε, λοιπόν, τώρα μια κοινωνικοποίηση των ζημιών και μια ιδιωτικοποίηση των κερδών. Το μέγεθος του δημόσιου χρέους και οι απαιτήσεις της εξυπηρέτησής του είναι το άλλοθι στο πολιτικό πεδίο αφ’ ενός ως μέσο τρομοκράτησης της κοινωνίας και αφ’ ετέρου ως μέσο χειραγώγησης των πολιτών και απαξίωσης κάθε κριτικής για την αναγκαιότητα επιβολής του μνημονίου ως μοναδική και αναπόφευκτη λύση. Είναι το άλλοθι για να οδηγήσετε μια ολόκληρη χώρα σε ένα οικονομικό και κοινωνικό ολοκαύτωμα. Γι’ αυτό και οι σχετικές νομοθετικές πράξεις που απαιτούνται καταστρατηγούν το ισχύον Σύνταγμα και τείνουν να ανασυντάξουν αυταρχικά το πεδίο της πολιτικής πάλης και της δημόσιας σφαίρας. 
Ειδικότερα για τη φύση του δημόσιου χρέους είναι χρήσιμο για την πολιτική κριτική μας να ξεχωρίσουμε τις πιο σημαντικές παραμέτρους που είναι πρώτον, η φορολογική ασυλία των ισχυρών, η διάχυτη φοροδιαφυγή και η υστέρηση των φορολογικών εσόδων, σε σχέση με τα μέσα επίπεδα της ευρωζώνης. Δεύτερον, οι υψηλές στρατιωτικές δαπάνες και οι εξοπλισμοί που ευθύνονται για το 1/3 περίπου του πριν την κρίση χρέους. Τρίτον, η απουσία κάθε συστήματος ελέγχου και αξιολόγησης της κοινωνικής αποτελεσματικότητας των δημοσίων δαπανών και η μετατροπή του δημοσίου σε χώρο ελεύθερης δράσης των ιδιωτικών συμφερόντων, ιδίως μετά την επέλαση του νεοφιλελευθερισμού. Άρα, δεν ευθύνεται το κράτος γενικώς, όπως λένε οι απολογητές του ισχύοντος συστήματος, αλλά η περαιτέρω υποταγή του κράτους σε ιδιωτικά συμφέροντα και σε ιδιοτελείς συμπεριφορές και πρακτικές. 
Έτσι, λοιπόν, το δημόσιο χρέος δεν είναι χρέος της μεγάλης κοινωνικής πλειοψηφίας, αλλά ένα βαθύτατα ταξικό και άδικο χρέος, που επισυσσώρευσε ένα πολιτικό και οικονομικό κατεστημένο μακριά από τις αναπτυξιακές και πραγματικές κοινωνικές ανάγκες της χώρας. 
Ακούμε συνεχώς τη λέξη «ανάπτυξη». Τα μέτρα που προτείνετε διατείνεστε πως είναι μέτρα αναπτυξιακά. Όμως, η λέξη «ανάπτυξη» από μόνη της δεν σημαίνει απολύτως τίποτα. Ανάπτυξη έχει και η Γουατεμάλα που συνδέθηκε με το Διεθνές Νομισματικό Ταμείο ανεπίσημα το ’81 και επίσημα το ’84. Μέσα σε σκάνδαλα διαφθοράς για τα οποία ποτέ κανείς δεν τιμωρήθηκε, οι κρατικές επιχειρήσεις ιδιωτικοποιήθηκαν, οι φυσικοί πόροι πουλήθηκαν σε ξένες πολυεθνικές, το κράτος συρρικνώθηκε, οι μισθοί και τα εργασιακά δικαιώματα περικόπηκαν. 
Η Γουατεμάλα μέσα σ’ αυτό το πλαίσιο καταγράφει ιλιγγιώδεις δείκτες ανάπτυξης. Δείτε, όμως, κάτι: Πάνω από το 50% του πληθυσμού ζει κάτω από τα όρια της φτώχειας. Αυτή την ανάπτυξη ονειρεύεστε και για τη χώρα μας; Τι είναι αυτό που σας κάνει να πιστεύετε πως εφαρμόζοντας τα ίδια πράγματα, θα έχουμε διαφορετικά αποτελέσματα; 
Για να στηριχθεί μια ανάπτυξη προς όφελος της χώρας χρειάζονται και κάποιες στοιχειώδεις προϋποθέσεις. Πρώτον, χρειάζεται ενέργεια. Τη ΔΕΗ τη χάσαμε. Δεύτερον, χρειάζονται μεταφορές. Η Ολυμπιακή, τα λιμάνια, ο ΟΣΕ πάνε. Τρίτον, τηλεπικοινωνίες. Τον ΟΤΕ τον πουλήσαμε. Τέταρτον, χρηματοδότηση για την αναδιάρθρωση της αγροτικής παραγωγής. Την ΑΤΕ τη δωρίσαμε. Πέμπτον, στήριξη των μικρομεσαίων επιχειρήσεων. Πάει και η ΕΤΕ. 
Όσον αφορά τώρα το ΤΑΙΠΕΔ, χωρίς καμμία θετική διεθνή εμπειρία με αποδεδειγμένα δείγματα κερδοσκοπικής μεροληψίας και λειτουργικής αφερεγγυότητας, με οικονομικό σύμβουλο τη «Morgan Stanley» και την Τράπεζα Πειραιώς με αντιδημοκρατική δομή και ανεξέλεγκτη λειτουργία, το ΤΑΙΠΕΔ το μόνο που μπορεί να εγγυηθεί δεν είναι η υποτιθέμενη αξιοποίηση, αλλά η εκποίηση των δημόσιων υποδομών κατά τρόπο εξ ορισμού αντικοινωνικό και ως προς τους οικονομικούς στόχους, αναποτελεσματικό. 
Με το ΤΑΙΠΕΔ, βέβαια, η Κυβέρνηση δεν πρωτοτυπεί. Είναι γερμανικό εφεύρημα. Ένα αντίγραφο της «Τρόιχαντ», η οποία είχε αναλάβει την ιδιωτικοποίηση οκτώμισι χιλιάδων επιχειρήσεων με αρχική αποτίμηση της αξίας των προς πώληση περιουσιακών στοιχείων τους στα 600 δισεκατομμύρια δυτικογερμανικά μάρκα –τα οποία αντιστοιχούν σε 300 δισεκατομμύρια ευρώ- και πούλησε το 85% της δημόσιας περιουσίας της Ανατολικής Γερμανίας αντί 44 δισεκατομμυρίων μάρκων. Το ΤΑΙΠΕΔ, λοιπόν, είναι απλά ένα αντίγραφο της «Τρόιχαντ». 
Ας δούμε τώρα πόσο αποτελεσματική είναι αυτή η πολιτική των ιδιωτικοποιήσεων. 
Κατά την κυρίαρχη αφήγηση τροχοπέδη στην ανάπτυξη υπήρξε το σπάταλο κράτος και ο υπερδιογκωμένος δημόσιος τομέας. Όμως, η απελευθέρωση της επενδυτικής δύναμης του ιδιωτικού τομέα από ακαμψίες εργασιακές, ασφαλιστικές ή φορολογικές και η απόσυρση του κράτους δεν οδήγησαν στην αναπτυξιακή ηγεμονική επέκτασή του. Αντίθετα, η παραδοσιακή υποταγή του κράτους σε ιδιωτικά συμφέροντα και σε ιδιοτελείς συμπεριφορές και πρακτικές αναβαθμίζεται με την εκχώρηση δημόσιων λειτουργιών στην οιονεί κρατικοδίαιτη ιδιωτική πρωτοβουλία. 
Στη σύγχρονη μυθολογία του νεοφιλελευθερισμού, η υπέρβαση της κρίσης χρέους συνίσταται στη σκληρή και αναντίρρητη αλήθεια των αριθμών. Το χρέος προέκυψε. Αποτελεί ένα μη ιστορικό μέγεθος. Αυτό σημαίνει ότι είναι απαλλαγμένο από πολιτικές προτεραιότητες, ταξική μεροληψία, θεσμικές στρεβλώσεις και έλλειμμα δημοκρατικού ελέγχου. 
Αυτή η λογιστική προσέγγιση δεν περικόπτει μονοδιάστατα οικονομικά μεγέθη. Αποτελεί μια βίαιη αλλοίωση ή και απαλλοτρίωση φυσικών και πολιτικών δικαιωμάτων. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Αποτελεί μια σκληρή ταξική επιλογή έναντι του κόσμου της εργασίας. Μένει να εξηγηθεί πώς ενώ η ακραία πολιτική των μαζικών ιδιωτικοποιήσεων της τελευταίας εικοσαετίας δεν απέτρεψαν την κρίση χρέους, η εκποίηση των ύστατων υποδομών και λειτουργιών του κράτους, τώρα θα είναι η λύση στο χρέος. 
Η ύφεση τροφοδοτεί τη συνεχή μείωση του ΑΕΠ διογκώνοντας το σχετικό μέγεθος του χρέους. Όμως στην πράξη ύφεση σημαίνει καταστροφή της παραγωγικής ικανότητας της κοινωνίας. Η επιλογή της καταστροφής της κοινωνίας είναι ταξική, πολιτική επιλογή. Γι’ αυτό και δεν είναι μονόδρομος. 
Κύριοι Υπουργοί, κάποτε ο Βίκτωρ Ουγκώ είχε πει ότι «από τους ανθρώπους δεν λείπει η δύναμη. Λείπει η θέληση». Κι αυτή, δυστυχώς, λείπει και σ’ εσάς!
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Αναπληρωτής Υπουργός Οικονομικών κ. Σταϊκούρας για οκτώ λεπτά. 
Θα ακολουθήσει ο Υφυπουργός Οικονομικών κ. Μαυραγάνης για τέσσερα λεπτά, θα μιλήσει κι ο Αρχηγός της Χρυσής Αυγής κ. Μιχαλολιάκος και θα τελειώσουμε με τους Κοινοβουλευτικούς Εκπροσώπους. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών):
Κυρίες και κύριοι συνάδελφοι, επί διατάξεων του σχεδίου νόμου έχει τοποθετηθεί η Κυβέρνηση με επάρκεια διά των αρμοδίων Υπουργών -το ίδιο θα πράξει κι ο Υφυπουργός Οικονομικών- αυτές τις δύο ημέρες. 
Θα μου επιτρέψετε στα πλαίσια αυτής της τοποθέτησης κι επειδή έχουν ανακύψει διάφορες ιδεολογικές αναζητήσεις απ’ όλες τις πτέρυγες της Βουλής, να κάνω ορισμένες επισημάνσεις, κατ’ αρχάς για το ρόλο του κράτους. Νομίζω ότι πρέπει να είμαστε ξεκάθαροι σ’ αυτό. Ένα κράτος πράγματι θα πρέπει να παρεμβαίνει και να μεριμνά για τη βέλτιστη λειτουργία του μηχανισμού της αγοράς και την εξασφάλιση της μέγιστης δυνατής οικονομικής αποτελεσματικότητας, την κοινωνικά δικαιότερη κατανομή του πλούτου, του εισοδήματος, και τη σταθεροποίηση της οικονομίας, να αντανακλά δηλαδή τα αιτήματα της σύγχρονης και ελεύθερης κοινωνίας για οικονομική αποτελεσματικότητα και κοινωνική δικαιοσύνη, ο συνδυασμός των οποίων καταλήγει σ’ αυτό που λέμε «κοινωνική οικονομία της αγοράς», η οποία καλύπτεται από τη φιλοσοφία του κοινωνικού φιλελευθερισμού.
 Το μείγμα βεβαίως αγοράς και κράτους μπορεί να ποικίλλει, ανάλογα με τις περιστάσεις, τις ανάγκες, τις προτιμήσεις της κοινωνίας, όπως γίνεται σήμερα κι όπως γίνεται και στο συγκεκριμένο νομοσχέδιο, αλλά ορίζεται σε κάθε περίπτωση στον ενδιάμεσο χώρο ανάμεσα στις απόψεις περί ελάχιστου και μέγιστου κράτους. Κι αυτή η σχέση μεταξύ κράτους και αγοράς καθορίζεται και καθορίζει και την ασκούμενη δημοσιονομική πολιτική. 
Κομβικό ρόλο στην επίτευξη αυτού του στόχου αποτελεί η προώθηση ενός τολμηρού, ρεαλιστικού προγράμματος αποκρατικοποιήσεων, το οποίο αφ’ ενός θα βελτιώσει καθοριστικά την αποδοτική λειτουργία των εν λόγω δημοσίων επιχειρήσεων, που υπάρχουν και στο σχέδιο νόμου, αυξάνοντας τη βιωσιμότητά τους σ’ ένα διεθνές ανταγωνιστικό περιβάλλον κι αφ’ ετέρου θα συμβάλει σημαντικά στα δημόσια οικονομικά.
Πρέπει να σημειωθεί ότι ως τον Ιούνιο του 2012 το πρόγραμμα αποκρατικοποιήσεων ήταν εκτός ημερήσιας διάταξης. Δεν υπήρχε βούληση. Επί δυόμισι χρόνια και με το επενδυτικό κλίμα σαφώς καλύτερο δεν ελήφθη καμία πρωτοβουλία.
Σήμερα, αυτή η βούληση τόσο για την άμεση προώθηση των αποκρατικοποιήσεων όσο και για την αξιοποίηση της περιουσίας του δημοσίου υπάρχει. Στόχος της Κυβέρνησης είναι η άμεση προώθηση των περιπτώσεων για τις οποίες υπάρχουν ήδη συγκεκριμένες προσφορές, επιδιώκοντας αφ’ ενός το οικονομικό όφελος για το δημόσιο αλλά και την ανάταξη της αγοράς. 
Θα ήθελα να μιλήσω και για μια τροπολογία για την οποία δεν άκουσα και πολλούς συναδέλφους σήμερα να τοποθετούνται, μια τροπολογία που αναδεικνύει και καταδεικνύει την πεποίθηση της κυβέρνησης εθνικής ευθύνης ότι ο ρόλος που καλείται να διαδραματίσει η τοπική αυτοδιοίκηση είναι σημαντικός στη σημερινή δύσκολη εθνική συγκυρία. Λίγοι συνάδελφοι μίλησαν σήμερα, όπως είπα, αν και πολλοί είχαν ζητήσει τέτοιες ρυθμίσεις πρόσφατα, στη σχετική κοινοβουλευτική συζήτηση. Αναδεικνύεται έτσι ο μηδενισμός που χαρακτηρίζει τα κόμματα της Αντιπολίτευσης. 
Στο πλαίσιο αυτό το Υπουργείο Οικονομικών εξάντλησε κάθε δυνατότητα οικονομικής και θεσμικής στήριξης των φορέων της αυτοδιοίκησης. Σε συνεργασία με το Υπουργείο Εσωτερικών, προωθεί τη συμβολή τους στην εθνικά αναγκαία προσπάθεια για δημοσιονομική εξυγίανση, προσαρμογή και πειθαρχία. 
Προς την κατεύθυνση αυτή κάθε θεσμική ή διοικητική παρέμβασή μας, υφιστάμενη ή μελλοντική, επιδιώκει όχι μόνο τον εξορθολογισμό αλλά και τη διοχέτευση κάθε ευρώ, που εξοικονομείται, σε πολιτικές που στηρίζουν την κοινωνία και ενδυναμώνουν την τοπική οικονομία.
Σ’ αυτό το πλαίσιο και σε συνέχεια συναντήσεων και συνεργασίας του Υπουργείου Οικονομικών με το Υπουργείο Εσωτερικών, την Κεντρική Ένωση Δήμων Ελλάδος και το Ταμείο Παρακαταθηκών και Δανείων, προχωρούμε σε μια νομοθετική πρωτοβουλία η οποία έχει ως στόχο τη στήριξη της τοπικής αυτοδιοίκησης και την αντιμετώπιση των επιτακτικών οικονομικών αναγκών της, νομική πρωτοβουλία η οποία παραδόθηκε προς διαβούλευση στους εκπροσώπους των δήμων όλων των κομμάτων για επαρκές χρονικό διάστημα και οι περισσότερες από τις προτάσεις τους ενσωματώνονται στην εν λόγω τροπολογία. 
Συγκεκριμένα, με αυτήν ρυθμίζονται θέματα σχετικά με την αποπληρωμή των δανείων που έχουν λάβει από το Ταμείο Παρακαταθηκών και Δανείων τόσο οι δήμοι όσο και οι περιφέρειες, όπως μας ζητήθηκε, τα νομικά πρόσωπα δημοσίου και ιδιωτικού δικαίου που έχουν ιδρύσει αυτοί, οι σύνδεσμοι αυτών και οι δημοτικές επιχειρήσεις. 
Με την πρώτη υποπαράγραφο ρυθμίζεται η επιμήκυνση της αποπληρωμής δανειακών συμβάσεων μέσω του Ταμείου Παρακαταθηκών και Δανείων μέχρι οκτώ έτη, με υποβολή σχετικής αίτησης, μέχρι 31 Δεκεμβρίου του 2012, όμως το βελτιώσαμε ακόμη περισσότερο, ώστε η ρύθμιση να ισχύει και για τα δάνεια που έχουν εγκριθεί από τη δημοσίευση του παρόντος και θα συνομολογηθούν μέχρι 30-6-2013 του οικείου νομικού προσώπου, μετά από απόφαση του αρμόδιου οργάνου του, στην οποία θα καθορίζεται επακριβώς ο επιθυμητός χρόνος επιμήκυνσης.
Παράλληλα, χορηγείται, με την ίδια διαδικασία, περίοδος χάριτος έως τρία έτη εντός της οποίας καταβάλλονται μόνο τόκοι και επέρχεται για την περίοδο αυτή μείωση του επιτοκίου κατά μισή ποσοστιαία μονάδα. 
Η εν λόγω ρύθμιση εκτιμάται ότι θα αποφέρει μειώσεις στις τοκοχρεολυτικές δόσεις των ΟΤΑ κατά μέσο όρο της τάξης του 42%, αυξάνοντας έμμεσα τις αποδόσεις των ΚΑΠ κατά περίπου 90 εκατομμύρια ευρώ.
Με άλλη διάταξη επιμηκύνεται έως δέκα επιπλέον έτη, επιπρόσθετα των είκοσι πέντε ετών που ισχύει σήμερα, η διάρκεια παράτασης αποπληρωμής των σχετικών οφειλών των δήμων, των πρώην κοινοτήτων και των περιφερειών. Παραμένει σε ισχύ η δυνατότητα επιπλέον ρυθμίσεων για τους υπερχρεωμένους ΟΤΑ, σύμφωνα με το νόμο του 2011 κι η διάρκεια επιμήκυνσης ορίζεται πλέον στα τριάντα πέντε έτη. 
Με την εφαρμογή αυτής της ρύθμισης εκτιμάται ότι οι τοκοχρεολυτικές δόσεις θα μειωθούν σε ποσοστό κατά μέσο όρο άνω του 60% με έτος βάσης το 2011. 
Με άλλη παράγραφο παρατείνεται η αποκλειστική προθεσμία εντός της οποίας μπορούν να ρυθμιστούν τα πάσης αιτίας χρεωστικά ανοίγματα των δήμων και πρώην κοινοτήτων στο Ταμείο Παρακαταθηκών και Δανείων κατά δώδεκα μήνες έως την 30η Ιουνίου του 2013. Η ρύθμιση πραγματοποιείται με την συνομολόγηση ισόποσων δανείων από το εν λόγω Ταμείο. 
Επίσης, διευκολύνεται η ρευστότητα των Οργανισμών Τοπικής Αυτοδιοίκησης Α΄ και Β΄ βαθμού, δήμων και περιφέρειας, καθώς αναστέλλεται η παρακράτηση των τοκοχρεολυτικών δόσεων του προηγούμενου μήνα, του Σεπτεμβρίου. Αυτή η διευκόλυνση έχει ήδη λειτουργήσει στην πράξη και πλέον καλύπτεται και νομοθετικά. 
Απ’ όλα αυτά προκύπτει ότι η κυβέρνηση εθνικής ευθύνης αναγνωρίζει τη δυνητική συμβολή της τοπικής αυτοδιοίκησης στην αντιμετώπιση της κρίσης, αναλαμβάνοντας και αυτή, όπως όλοι μας, τα βάρη που της αντιστοιχούν για την αντιμετώπιση της οικονομικής κατάστασης. Γνωρίζει όμως και τα σημαντικά περιθώρια που υπάρχουν, συμβολής της στη μεγάλη προσπάθεια δημοσιονομικής εξυγίανσης, προσαρμογής και πειθαρχίας, που έχει ξεκινήσει. Στην προσπάθεια αυτή εκτιμώ ότι είμαστε όλοι μαζί: κεντρική κυβέρνηση και τοπική αυτοδιοίκηση. Ωθούμε τη χώρα, όπως έχουμε χρέος, προς τα εμπρός. 
Θα ήθελα να κάνω και δύο τελευταίες παρατηρήσεις. Ετέθη πάλι θέμα δημιουργίας ειδικού λογαριασμού. Νομίζω ότι αυτό έχει ξεκαθαρίσει σ’ όλους τους τόνους από την Κυβέρνηση. Πράγματι όμως υπάρχει, κι είναι δική μας ευθύνη, της ελληνικής Κυβέρνησης, η ανάγκη δημιουργίας ενός μηχανισμού εντός της χώρας, για να επαναφέρει κάθε φορά τον προϋπολογισμό εντός τροχιάς. 
Τέλος, όσον αφορά μια τροπολογία που έχουν καταθέσει οι Βουλευτές της Νέας Δημοκρατίας, θα ήθελα να πω ότι η Κυβέρνηση διάκειται θετικά στην τροπολογία αυτή των Βουλευτών της Νέας Δημοκρατίας και μάλιστα θα μπορούσε να είναι και πιο τολμηρή. Θα μπορούσε να απαλειφθεί και η δυνητική εξαίρεση από τα ανώτατα όρια, με αιτιολογημένη απόφαση, όπως λέει, του Υπουργού Οικονομικών. Άλλωστε αυτή η Κυβέρνηση, η Κυβέρνηση εθνικής ευθύνης, έχει νομοθετήσει σχετικά, με τις αποδοχές και τις παροχές του πολιτικού προσωπικού. 
Θα ήθελα όμως να ακούσω τις τοποθετήσεις επί του θέματος όλων των κομμάτων, ώστε η Κυβέρνηση να αξιολογήσει την υλοποίηση της πρότασης στο πλαίσιο εφαρμογής του μεσοπρόθεσμου προγράμματος δημοσιονομικής πολιτικής, όπως άλλωστε το αναφέρει και η ίδια η τροπολογία.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό.
Ο κ. Μαυραγάνης έχει το λόγο για τέσσερα λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ, κύριε Πρόεδρε.
Κυρίες και κύριοι συνάδελφοι, θα ήθελα σύντομα να σας απασχολήσω για τρία θέματα της αρμοδιότητάς μου. Ετέθη ένα θέμα για τη λήξη θητείας προϊσταμένων ΔΟΥ και ακούστηκαν αρκετά. Θα ήθελα να διευκρινίσω ότι η Κυβέρνηση κι εγώ προσωπικά δεν ήλθαμε σ’ αυτή τη θέση για κομματικά παιχνίδια. Το πρόβλημα είναι ότι, ενώ ο νόμος προβλέπει τρίμηνη αξιολόγηση, οι στόχοι, όπως έχουν τεθεί στις σχετικές υπουργικές αποφάσεις, είναι δωδεκάμηνοι. Συνεπώς αν θέλεις να αξιολογήσεις κάποιον, θα πρέπει να περιμένεις δώδεκα μήνες και δεν είναι αυτό το πνεύμα του νόμου ο οποίος έγινε για την αντιμετώπιση των εκτάκτων αναγκών και καταστάσεων. Όπου βλέπεις αδυναμίες πρέπει να επεμβαίνεις. Είναι θέμα αξιοκρατίας να κριθούν όταν πρέπει, αλλά όχι να κριθούν στο τέλος της θητείας και πρέπει να τονίσω ότι υπάρχουν αποφάσεις τοποθέτησης το Φεβρουάριο, οι στόχοι να έχουν μπει τον Ιούνιο και τα συμβόλαια να είναι για πάνω από δώδεκα μήνες. 
Γι’ αυτό λοιπόν, θελήσαμε να βρούμε μία γενική λύση για να μην κάνουμε διακρίσεις και χωρίς να θέλουμε να αποκλείσουμε την τοποθέτηση και πάλι κάποιων ανθρώπων, αρκετών απ’ αυτούς. Βεβαίως όμως εμείς ακούμε ό,τι λέγεται στη Βουλή και συνεπώς θα επανέλθουμε στο θέμα αυτό, εφόσον έχουμε το περιθώριο πλέον μέχρι την Τρίτη για να διατυπώσουμε νομοτεχνικά μία καλύτερη λύση ώστε να μην υπάρχει αμφισβήτηση.
Δεύτερο θέμα: Ελεγκτές. Προτείναμε μία διάταξη για να βάλουμε ελεγκτές στο σύστημα, γιατί με τον ισχύοντα τρόπο δυστυχώς δεν έχουμε ελεγκτές. Περίπου 230 ελεγκτές είναι στο σύστημα και θέλουμε να αντιμετωπίσουμε τη φοροδιαφυγή. 
Δεν γίνονται όλα, κύριοι συνάδελφοι. Σ’ αυτές τις έκτακτες καταστάσεις και βεβαίως με το αίσθημα δικαίου για την αντιμετώπιση της φοροδιαφυγής που είναι μέγιστο ζήτημα για τη χώρα μας αλλά και για τους πολίτες που θέλουν επιτέλους να δουν αποτελέσματα, πρέπει να μπορούμε να έχουμε το ανθρώπινο δυναμικό. Εκεί στοχεύει ξεκάθαρα η παρέμβασή μας. Τα περί αναξιοκρατίας ή διορισμών ελεγκτών «από την πίσω πόρτα» δεν αφορούν ούτε εμένα ούτε την Κυβέρνηση. Θέλω να τονίσω ότι δεν πρόκειται να παραμείνω απαθής σε προβλήματα. Τα προβλήματα θέλουν λύση σύντομα.
Το τρίτο θέμα είναι το πετρέλαιο θέρμανσης. Για το πετρέλαιο θέρμανσης είχαμε μία διάταξη που έπρεπε να εφαρμοστεί και προσπαθήσαμε να δούμε με ποια κριτήρια θα μπορέσουμε να ικανοποιήσουμε όσον το δυνατόν περισσότερο κόσμο που έχει ανάγκη να πάρει επίδομα θέρμανσης και αυτό έχουμε κάνει και βεβαίως έχουμε δουλέψει αρκετά και με τα κόμματα που υποστηρίζουν την Κυβέρνηση για να φτάσουμε σε μία λύση. Ανακοινώσαμε στα τέλη Σεπτεμβρίου αυτή τη λύση και είμαστε πάντα διαθέσιμοι. Έχουμε καλή διάθεση στο μέγιστο βαθμό για τη λύση αυτή. 
Θα κάνω μία τελευταία παρατήρηση, γιατί ακούστηκε κάτι και στην επιτροπή: Δεν μπορούμε να μειώσουμε περαιτέρω το πετρέλαιο κίνησης. Βάλαμε το ελάχιστο που προβλέπεται από τα κοινοτικά όρια. Άρα λοιπόν αυτό που ακούστηκε, δηλαδή να πάμε παρακάτω την εξίσωση, δεν γίνεται νομικά. Νομίζω ότι η εξίσωση έχει ως σκοπό να καταπολεμήσει το λαθρεμπόριο και έχουμε βάλει μπροστά και άλλες ενέργειες με ιχνηθετήσεις GPS, με συστήματα εισροών-εκροών. 
Πέρα όμως απ’ αυτά θα πρέπει να καταλάβουμε ότι στο πετρέλαιο θέρμανσης θα πρέπει να υπάρχει από μέρους της Κυβέρνησης μία σωστή πολιτική προκειμένου ο κόσμος σε όσο το δυνατόν μεγαλύτερο φάσμα με εισοδηματικά κριτήρια να πάρει επίδομα θέρμανσης αυτό το χειμώνα.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Ο κ. Λαφαζάνης έχει το λόγο για οκτώ λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δυστυχώς έχουμε μία Κυβέρνηση σε νευρική κρίση η οποία δίνει πλέον την εικόνα θηριοτροφείου ή ζούγκλας. Αυτή είναι η πραγματικότητα της κυβερνητικής πορείας των τελευταίων ημερών και ιδιαίτερα των τελευταίων ωρών. Δεν ξέρουμε ποια θα είναι η εξέλιξη μέχρι την Τρίτη και την επόμενη εβδομάδα. Με δύο λόγια έχουμε μία Κυβέρνηση που έχει ελάχιστο παρελθόν αλλά καθόλου μέλλον, κύριε Υφυπουργέ, που είστε στα έδρανα. Ο κ. Σταϊκούρας «ήλθον, είδον και απήλθον». 
Το μέγα δίλημμα ανάμεσα στους τρεις κυβερνητικούς συνεταίρους είναι αν το καταστροφικό πακέτο θα περάσει με ένα άρθρο –απολύτως ολοκληρωτικό αυτό- ή με δύο άρθρα, ολιγότερον ολοκληρωτικό αλλά εξυπηρετικό, μήπως βρουν κάποια διέξοδο οι τρεις κυβερνητικοί ομοτράπεζοι οι οποίοι εδώ και τέσσερις μήνες συσκέπτονται. Δεν κάνουν τίποτε άλλο οι τρεις Αρχηγοί. Εδώ η Βουλή δεν προωθεί κανένα ιδιαίτερο νομοθετικό έργο παρά μόνο πράξεις νομοθετικού περιεχομένου. Κανένα κυβερνητικό έργο δεν βλέπουμε πέραν της Βουλής. Οι τρεις Αρχηγοί μόνο συσκέπτονται. Υπάρχουν για να κάνουν δηλώσεις αμέσως μετά τις συσκέψεις τους. 
Το μέγα δίλημμα θα είναι αν θα έχουμε σε ένα ή δύο άρθρα το πακέτο της καταστροφής και το άλλο δίλημμα που ανεφύη εδώ στην Αίθουσα είναι αν θα βάλουμε μία διαταξούλα στο άρθρο 2 για τις ιδιωτικοποιήσεις που θα λέει αν τις εγκρίνει πρώτα η Βουλή. Οι ιδιωτικοποιήσεις εξωραΐζονται και γίνονται όμορφες και ωραίες. Αν δεν γίνει αυτό, τότε η ΔΗΜΑΡ λέει ότι αν το ελάχιστο ποσοστό δεν παραμείνει, μπορεί να μην ψηφίσει το άρθρο.
Καλά, κύριοι, με συγχωρείτε: Πάλι δεν διαβάσατε το μνημόνιο; Απορώ. Δεν έχετε διαβάσει ότι στο μνημόνιο ορίζονται ρητά και κατηγορηματικά μία προς μία οι επιχειρήσεις που βαίνουν προς ιδιωτικοποίηση; Όταν λέμε εμείς λοιπόν για ακύρωση του μνημονίου, μας λέτε ότι είμαστε υπερβολικοί, ότι αυτά που λέμε είναι δημαγωγικά. Δεν αντιλαμβάνομαι όμως πώς ακολουθείτε μία μνημονιακή πολιτική και θέλετε να κάνετε εσωτερικά παιχνίδια με δήθεν τροποποιήσεις και διαταξούλες πάνω σε μία μνημονιακή δέσμευση. 
Μιλάμε για μνημόνιο. Δύο πράγματα είναι το μνημόνιο: Εξουθενωτική, εξοντωτική λιτότητα και ιδιωτικοποίηση και ξεπούλημα. Αν αφαιρέσουμε αυτά τα δύο, το μνημόνιο δεν υπάρχει στην ουσία. Χάθηκε η καρδιά του, ο πυρήνας του.
Δεν συνεχίζω επί των πωλήσεων διότι γι’ αυτές τις πωλήσεις μπορείτε να βρείτε μία φόρμουλα την Τρίτη το βράδυ, αν τη βρείτε, ώστε να περάσετε αυτό το άρθρο, αλλά δεν θα εφαρμοστεί στην πράξη και αυτό είναι πασίγνωστο, διότι η αντίσταση θα είναι πάρα πολύ μεγάλη, διότι ο ελληνικός λαός δεν θα θυσιάσει τον εθνικό του πλούτο και το μέλλον του στο όνομα του μνημονίου. Νομίζω ότι αυτό είναι προφανές και αδιαμφισβήτητο και πρέπει να γίνει και σε σας προφανές.
Θα πω κάτι όσον αφορά το θέμα της ακίνητης περιουσίας που δήθεν με την απάλειψη του άρθρου 5α , των νομικών προσώπων δημοσίου δικαίου και των πανεπιστημίων συμπεριλαμβανομένων, υποτίθεται ότι δεν θα περάσει τώρα στο ΤΑΙΠΕΔ για ξεπούλημα, αλλά πού θα πάει; Θα πάει στο ΕΤΑΔ, στην Εταιρεία Ακινήτων Δημοσίου, για να το ξεπουλήσει το ΕΤΑΔ.
Κι αναφέρομαι στην παράγραφο 24α, όπου ρητώς καταγράφεται η ακίνητη περιουσία των νομικών προσώπων δημοσίου δικαίου. Πέραν του δημοσίου τα περιλαμβάνει κι αυτά στο μητρώο ακίνητης περιουσίας. Μετά με αποφάσεις που ανατίθενται στον Υπουργό Οικονομικών αυτά τα ακίνητα που περνάνε στο μητρώο, μπορεί να παραχωρούνται στην ΕΤΑΔ προς διαχείριση και αξιοποίηση. Η ΕΤΑΔ έχει προς διαχείριση και αξιοποίηση τις εξής δυνατότητες: Μίσθωση, πώληση, πώληση και επαναμίσθωση. 
Γιατί κοροϊδεύετε τον κόσμο λοιπόν; Είναι δυνατόν; Υποτιμάτε τη νοημοσύνη μας; Γιατί την υποτιμάτε; Γιατί δεν λέτε ευθέως την πολιτική σας; Είναι ένα πλεονέκτημα αυτό, να αντιμετωπίσετε τη Βουλή κατάματα κι όχι με στρεψοδικίες. 
Να πω και κάτι για τους νομικούς της Αιθούσης, οι οποίοι νομικοί της Αιθούσης, όταν κάνουμε μερικές ενστάσεις αντισυνταγματικότητας, μας κατακεραυνώνουν. Δεν θα μιλήσω εγώ όμως, ως μη νομικός και αδαείς επί των συνταγματικών θεμάτων, θα μιλήσει η Επιστημονική Επιτροπή της Βουλής. Δεν ξέρω αν έχετε διαβάσει, κυρίες και κύριοι, τι λέει η σχετική έκθεση για την περίφημη πολεοδόμηση την ιδιωτική, η οποία γίνεται και γιατί είναι αντισυνταγματική; 
Εγώ σας διαβάζω τι λέει η έκθεση της Επιστημονικής Επιτροπής. «Η έγκριση περαιτέρω των πολεοδομικών μελετών γίνεται δυνάμει της προστιθέμενης παραγράφου τάδε του νομοσχεδίου». 
Συμφώνως προς τη νομολογία του Συμβουλίου της Επικρατείας, ο πολεοδομικός σχεδιασμός έχει ευρύτερες συνέπειες, που δεν περιορίζονται στα όρια των συγκεκριμένων οικισμών, στους οποίους αφορά και αποτελεί επομένως ζήτημα γενικού ενδιαφέροντος, το οποίο δεν μπορεί να θεωρηθεί ειδικότερο, τοπικό, τεχνικό ή λεπτομερειακό θέμα, κατά την έννοια του άρθρου 43, παράγραφος 2, του Συντάγματος. Ως εκ τούτου οι διοικητικές πράξεις, μέσω των οποίων επιχειρείται ο πολεοδομικός σχεδιασμός, πρέπει να έχουν το χαρακτήρα προεδρικών διαταγμάτων και μάλιστα είτε πρόκειται για αμιγώς κανονιστικές είτε για ατομικές. Κατά συνέπεια διατάξεις με τις οποίες ανατίθεται η ρύθμιση των ανωτέρω ζητημάτων σε άλλα πλην του Προέδρου της Δημοκρατίας όργανα, αντίκειται στο άρθρο 24 του Συντάγματος». 
Αυτά δεν τα λέει ένας αδαής περί τα νομικά. Τα λέει η Επιστημονική Επιτροπή, η οποία, λέει παρακάτω, ότι δεν καλύπτεται το θέμα από τις ΕΣΧΑΔΑ.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν λέει…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το λέει, το λέει κι αυτό.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για διαβάστε το. Διαβάστε την τελευταία πρόταση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: «Επισημαίνεται πάντως ότι στα οικεία ΕΣΧΑΔΑ περιβάλουν τον τύπο του Προεδρικού Διατάγματος». Αυτό όμως δεν ακυρώνει την πολεοδόμηση, δεν ακυρώνει το προηγούμενο, απλώς το σημειώνει. Το άλλο, λέει, «αντίκειται ευθέως στο άρθρο 24 του Συντάγματος», κύριοι νομικοί. 
Επομένως, εδώ η Βουλή παρακάμπτει ευθέως το Σύνταγμα και παρακάμπτει και τη γνωμοδότηση της Επιστημονικής Επιτροπής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό θέλω μόνο, κύριε Πρόεδρε. 
Πέραν αυτού, δεν προλαβαίνω να αναφερθώ στα όσα λέει για τον αιγιαλό και τις παραλίες και τη σχετική σύμβαση παραχώρησης η Επιστημονική Επιτροπή, η οποία τα θεωρεί αντισυνταγματικά. 
Είμαι υποχρεωμένος όμως να πω δύο λόγια για το επικουρικό κεφάλαιο, για το οποίο είναι καταπέλτης η έκθεση. Λέει: «Με τις διατάξεις της παραγράφου τάδε του νομοσχεδίου θεσπίζεται ανώτατο όριο 100.000 ευρώ και κλίμακα των ποσών της οφειλόμενης από το επικουρικό κεφάλαιο αποζημίωσης, σε περίπτωση που η ασφαλιστική εταιρεία έχει πτωχεύσει, δεδομένου» –ακούστε τι λέει η Επιστημονική Επιτροπή- «ότι οι προτεινόμενες διατάξεις εφαρμόζονται σε περιπτώσεις που το επικουρικό κεφάλαιο χάνει ουσιαστικώς τον επικουρικό χαρακτήρα του, αφού τίθεται σταθερό ανώτατο όριο αποζημίωσης, χωρίς αυτό να συνδέεται με το ποσό που τελικώς θα εισπραχθεί από την κοινή εκκαθάριση, ώστε η αποζημίωση να αποβεί πλήρης. Η ως άνω ρύθμιση δεν φαίνεται να συμβαδίζει με το άρθρο 2 της Οδηγίας 2005, συμφώνως προς την οποία «Κάθε κράτος-μέλος ιδρύει ή εγκρίνει οργανισμό, αποστολή του οποίου είναι να αποζημιώνει τουλάχιστον εντός των ορίων τις υποχρεώσεις της ασφάλισης, τις υλικές ζημιές, τις σωματικές βλάβες, κ.λπ.»».
Άρα και εδώ η διάταξη περί επικουρικού κεφαλαίου είναι μη σύννομη, είναι αντισυνταγματική, διότι, όπως ξέρετε, περιβάλλονται οι οδηγίες με νομική ισχύ μεγαλύτερη και ισχυρότερη από τις νομοθετικές ρυθμίσεις. Και εν πάση περιπτώσει έχουν ενσωματωθεί και στην έννομη ελληνική τάξη με σχετικούς νόμους, όπως γνωρίζετε, τους οποίους εδώ παρακάμπτετε. 
Βεβαίως όλα αυτά -όπως σωστά είπε ο κ. Κουκουλόπουλος, αλλά δεν το τηρεί, όσον αφορά την ψήφο του- θα κριθούν στα δικαστήρια. Δεν μας είπε όμως πώς θα κριθούν στα δικαστήρια, διότι αν είναι αντισυνταγματικά και παραβαίνουν τόσο χονδροειδώς τη νομιμότητα, αυτά θα καταπέσουν στα δικαστήρια και θα εκθέσουν και τη Βουλή, θα εκθέσουν και τις λειτουργίες της και το πολιτικό σύστημα, το οποίο κάνει τροϊκανή εξυπηρέτηση, αλλά δεν ενδιαφέρεται για τη συνταγματική και έννομη τάξη της χώρας μας, ακόμα και για την κοινή λογική. 
Βεβαίως, κύριε Πρόεδρε, η ένταξη στον ΕΟΠΥΥ -απλώς το υπογραμμίζω αυτό- ταμείων που είναι υγιέστατα, εύρωστα και έχουν αποθεματικά, δεν μπορεί να διορθώσει τον ΕΟΠΥΥ, απλώς θα βουλιάξει κι αυτά τα ταμεία. Ο ΕΟΠΥΥ θέλει διόρθωση κι ενίσχυση, για να σταθεί στα πόδια του κι όχι να βάζετε ταμεία που μπαίνουν στη μαύρη τρύπα και δεν έχει τέλος. 
Επίσης, δεν καταλαβαίνω γιατί διαλύετε το ΤΕΕ. Γιατί διαλύετε το ΤΕΕ; Έχετε αυτό το δικαίωμα; Αντί να αξιοποιήσετε το ΤΕΕ και να το περιβάλετε με αυτό το κύρος που πρέπει να έχει κι επίσης να αξιοποιήσετε κι ευρύτερα και όλο το τεχνικό δυναμικό της χώρας, το οποίο δεν προκύπτει μόνο από τα πολυτεχνεία και τα πανεπιστήμια, αλλά και από την τεχνική –όπως λεγόταν παλιότερα- επαγγελματική εκπαίδευση και να τους δώσετε ένα καινούργιο ρόλο, έρχεστε εδώ, για να βάλετε λουκέτο στο ΤΕΕ.
Λυπάμαι πάρα πολύ γι’ αυτά που κάνετε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Κοινοβουλευτικός Εκπρόσωπος της Νέας Δημοκρατίας, κ. Μαυρουδής Βορίδης έχει το λόγο για οχτώ λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, επιτρέψτε μου να ξεκινήσω από ορισμένα ειδικότερα θέματα και εν συνεχεία να καταθέσω ορισμένες σκέψεις για το μείζον, που είναι οι αποκρατικοποιήσεις. 
Έχει ανακύψει ένα ζήτημα, μία συζήτηση για το θέμα του ΟΓΑ και το θέμα της ρυθμίσεως με την οποία η εισφορά των ασφαλισμένων του ΟΓΑ για την υγειονομική περίθαλψη ανέρχεται σε ποσοστό 2,5%, αλλά πηγαίνει στην πέμπτη ασφαλιστική κατηγορία. Το ζήτημα το οποίο έχει ανακύψει, που είναι ένα ζήτημα ερμηνείας, είναι κατά πόσον σε αυτήν τη ρύθμιση υπάγονται και οι συνταξιούχοι του ΟΓΑ. Εδώ, επιτρέψτε μου, μας βοηθάει στην ερμηνεία του συγκεκριμένου θέματος ο ν.2458/1997. Στο άρθρο 14 παράγραφος 1 λέγεται το εξής: «Συνιστάται στον Οργανισμό Γεωργικών Ασφαλίσεων (ΟΓΑ) αυτοτελής κλάδος υγείας. Σκοπός του κλάδου αυτού είναι η παροχή στους ασφαλισμένους και συνταξιούχους του ΟΓΑ». Η ρύθμιση εδώ είναι η εισφορά των ασφαλισμένων του ΟΓΑ. Επομένως στο ίδιο άρθρο του ν.2458/1997 η παράγραφος 3 ορίζει ότι οι συντάξεις του ΟΓΑ υπόκεινται σε παρακράτηση 4% μηνιαίως επί του συνολικού ποσού τους. Άρα δεν υπάγονται σε ασφαλιστική κατηγορία. Πάνω στο ποσό υπάρχει μία παρακράτηση ειδική, που γίνεται με το 4%. 
Η ρύθμιση η οποία γίνεται εδώ δεν αφορά τους συνταξιούχους του ΟΓΑ, παρά μόνο τους ασφαλισμένους του ΟΓΑ. Αυτό λοιπόν νομίζω ότι τακτοποιεί ένα συγκεκριμένο ζήτημα. Δεν χρειάζεται οποιαδήποτε περαιτέρω ειδική ρύθμιση. 
Για το επικουρικό κεφάλαιο ακούστηκαν πολλά.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να μας τα πει ο κύριος Υπουργός όμως.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μπορώ να κάνω ερμηνευτικές σκέψεις, μου το επιτρέπετε αυτό. 
Για το ζήτημα του επικουρικού κεφαλαίου νομίζω ότι ακούστηκε η κριτική από την Κυβέρνηση σε μεγάλο βαθμό. Είναι προφανές ότι ορισμένοι από εμάς θα θέλαμε μία, αν θέλετε, πιο γενναιόδωρη ρύθμιση στο θέμα. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Η αλήθεια, όμως, είναι η εξής. Η αλήθεια είναι ότι το επικουρικό κεφάλαιο έχει ένα έλλειμμα 600 εκατομμυρίων ευρώ αυτή τη στιγμή. Το έλλειμμα αυτό σε πολύ μεγάλο βαθμό έχει προκύψει, αν δείτε την ανάλυση των οφειλών, από την κατάρρευση ασφαλιστικών εταιρειών. Κυρίως πληρώνουμε ακόμη τα σπασμένα «ΑΣΠΙΔΟΣ», «COMMERCIAL UNION» κ.λπ. 
Τα έσοδα του επικουρικού κεφαλαίου ήταν γύρω στα 70 εκατομμύρια από μία εισφορά των ασφαλιστικών εταιρειών 5% επί των ασφαλιστικών συμβολαίων καλύψεως αστικής ευθύνης. Αυτή η εισφορά στην προηγούμενη ρύθμιση της Κυβέρνησης δεν αυξανόταν. Τώρα αυξάνεται, από 5% γίνεται 6%. 
Θα τεθεί ένα ερώτημα του αν μπορούσαμε να αυξήσουμε περισσότερο την εισφορά. Η απάντηση είναι ότι ο μέσος ευρωπαϊκός όρος είναι από πέντε έως δέκα φορές μικρότερος, επομένως ήδη η επιβάρυνση είναι σχετικά μεγάλη. Γίνεται, λοιπόν, μία βελτίωση. 
Θεωρώ ότι το κύριο μέρος της βελτιώσεως εδώ στη ρύθμιση είναι το ότι μιλάει για περιορισμό μη ήδη εκδοθεισών δικαστικών αποφάσεων. Επομένως, ο περιορισμός καταλαμβάνει ενδεχομένως εκκρεμείς δίκες για τις οποίες όμως δεν έχει εκδοθεί όχι απλώς τελεσίδικη, όπως ήταν η ρύθμιση, αλλά οριστική απόφαση και αυτό νομίζω βελτιώνει σημαντικά, συν βεβαίως ότι μπαίνει και ένα ποσό για την ψυχική οδύνη. Εγώ εξακολουθώ να κάνω έκκληση στην Κυβέρνηση να βελτιώσει το ποσό το οποίο μπαίνει για τη ψυχική οδύνη. Δεν είχε καθόλου ποσό η ρύθμιση. Τώρα υπάρχει ένα ποσό. Είναι καλύτερη. Πρέπει να γίνει μία περαιτέρω προσπάθεια.
Μπαίνω στο θέμα των αποκρατικοποιήσεων, κυρίες και κύριοι συνάδελφοι, το οποίο έχει δημιουργήσει μία πολύ μεγάλη συζήτηση. Επιτρέψτε μου να πω κάτι και αυτό είναι μία κριτική την οποία απευθύνω σε συναδέλφους, όχι τόσο της Αριστεράς γιατί νομίζω ότι τη συζήτηση με την Αριστερά την κλείσαμε –είναι αρκετά σαφείς οι θέσεις- αλλά σε συναδέλφους του ΠΑΣΟΚ και τη Δημοκρατικής Αριστεράς.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ..(Δεν ακούστηκε)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, δεν είπα αυτό, κυρία Κωνσταντοπούλου. Είπα απλώς ότι έχω αναπτύξει την επιχειρηματολογία απέναντι στην Αριστερά. 
Λέω, λοιπόν -και πρέπει να το διευκρινίσουμε αυτό- το εξής. Δεν πρέπει να γίνεται σύγχυση της νομοθετικής με την εκτελεστική εξουσία. Δεν πρέπει να γίνεται αυτή η σύγχυση. Δεν μπορεί δηλαδή, τη στιγμή που ουσιαστικά η Βουλή διαμορφώνει ένα θεσμικό πλαίσιο για την αποκρατικοποίηση, αυτό το πλαίσιο είναι διαμορφωμένο και μπορεί κανείς θεμιτά να συζητήσει για αυτό το θεσμικό πλαίσιο, αλλά δεν μπορεί να αξιώνει, να υποκαταστήσει η Βουλή τη διοίκηση. Δεν μπορεί να υποκαταστήσει η Βουλή τις διοικητικές πράξεις.
Το έχω πει πολλές φορές. Αυτό είναι και λάθος. Είναι λάθος βαθιά πολιτικό, είναι λάθος συνταγματικό. Στην πραγματικότητα κατά κατάχρηση έρχονται εξαιρετικά τεχνικού τύπου συμβάσεις στο ελληνικό Κοινοβούλιο, που επί της ουσίας κακά τα ψέματα, πόσες φορές εδώ μέσα δεν έχουμε διαμαρτυρηθεί για την απόλυτη αδυναμία μας να τις ελέγξουμε, αλλά να αξιώνεται από τους Βουλευτές η ψήφος τους προκειμένου να εγκρίνουν πράξεις της διοικήσεως και να λειτουργεί η Βουλή ως ένας χώρος οιονεί απαλλαγής της πολιτικής, της διοικητικής και εν γένει ενδεχομένως κάποιες στιγμές και των ποινικών ευθυνών της διοικήσεως.
Διότι, εν συνεχεία έρχεται η διοίκηση και καλύπτεται πίσω από τη λεγόμενη κύρωση και στην πραγματικότητα λέει, «με συγχωρείτε εγώ έχω και την έγκριση του Κοινοβουλίου για αυτό το οποίο έπραξα». Είναι ένα ζήτημα να διαμορφώνεται ένα θεσμικό πλαίσιο. Είναι ένα άλλο ζήτημα να λαμβάνονται εκεί διοικητικές αποφάσεις. 
Περαιτέρω θέλω να τονίσω –και εδώ ο Κοινοβουλευτικός Εκπρόσωπος του ΣΥΡΙΖΑ έχει απόλυτο δίκιο- ότι αυτό είναι ένα ζήτημα το οποίο έχει ψηφιστεί. Το θεσμικό πλαίσιο έχει διαμορφωθεί. Διαμορφώθηκε με ευρύτατη πλειοψηφία πέρυσι τον Αύγουστο όταν η Βουλή ψήφισε το μεσοπρόθεσμο. Εκεί έχει φτιαχτεί ο μηχανισμός αποκρατικοποίησης. Δεν μπορεί να εισαχθεί μία διαδικασία πολιτικής απόφασης ενδιάμεση χωρίς να αναιρέσει αυτό το βασικό πλαίσιο. Θέλω επιτέλους να γίνεται κατανοητό μέσα στην Αίθουσα το τι ακριβώς αποφασίζουμε κάθε φορά και τι είναι αυτό ακριβώς το οποίο ζητείται.
Έγινε ορθώς μία παρέμβαση από την Κυβέρνηση προκειμένου να διασφαλίσει τι; Το ζήτημα της ενημερώσεως του Κοινοβουλίου. Το Κοινοβούλιο ενημερώνεται, δεν παρεμβαίνει κυριαρχικά στις αποφάσεις της διοικήσεως για την αποκρατικοποίηση. Και δεν είναι αυτός ο ρόλος του. Αυτός είναι ο ρόλος τη Κυβέρνησης. Και εν προκειμένω είναι ο ρόλος του ΤΑΙΠΕΔ. Το ΤΑΙΠΕΔ κάνει τη διαδικασία της αποκρατικοποίησης. Άρα, λοιπόν, αυτό πρέπει να καταστεί σαφές για να μπορούμε να συνεννοούμαστε και να δούμε και τι αξιώνει.
Οφειλόμενες απαντήσεις. Και επανέρχομαι στον ΣΥΡΙΖΑ και στον κ. Τσακαλώτο. Έχει θέσει δύο πολύ ενδιαφέρονται ερωτήματα ο κ. Τσακαλώτος. Το πρώτο ζήτημα. Ποιο είναι το δημοσιονομικό όφελος από τις αποκρατικοποιήσεις, και αν έχει;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα ήθελα ένα λεπτό, κυρία Πρόεδρε.
Απάντηση. Οι αποκρατικοποιήσεις έχουν έσοδα. Τα έσοδα αυτά πηγαίνουν για την απομείωση του δημοσίου χρέους. Η απομείωση του δημοσίου χρέους επηρεάζει τα επιτόκια. Επηρεαζόμενα τα επιτόκια, υπάρχει δημοσιονομικό όφελος. Άρα, προφανώς υπάρχει δημοσιονομικό όφελος από τις αποκρατικοποιήσεις.
Ερώτημα δεύτερο που έθεσε ο κ. Τσακαλώτος. Συμβάλλουν οι αποκρατικοποιήσεις στην ανάπτυξη; Η απάντηση είναι, εξαρτάται. Εξαρτάται από τι; Στην πραγματικότητα εξαρτάται από τον τρόπο με τον οποίο θα λειτουργήσουν οι αποκρατικοποιήσεις ενταγμένες ευρύτερα μέσα σε ένα οικονομικό πλαίσιο.
 Τι σημαίνει αυτό; Θα πάρω ένα παράδειγμα. Έχω πει κατ’ επανάληψη όλες οι αποκρατικοποιήσεις δεν είναι ίδιες. Παραδείγματος χάριν το βασικότερο πρόβλημα –αν θέλετε να εντοπίσουμε ένα μεγάλο πρόβλημα στην αποκρατικοποίηση- στον ΟΠΑΠ δεν είναι η τιμή στην οποία θα πουληθεί αλλά είναι ο χαρακτήρας του ως μονοπωλίου. Αυτό είναι το βασικό πρόβλημα στην ιδιωτικοποίηση του ΟΠΑΠ.
 Θα μπορούσε η ιδιωτικοποίηση του ΟΠΑΠ να λειτουργήσει αναπτυξιακά; Μάλιστα, κάτω από ορισμένες προϋποθέσεις. Εάν έσπαγε το μονοπώλιο, βεβαίως. Εάν αναπτυσσόντουσαν οι πωλήσεις, βεβαίως. Εάν αναπτυσσόταν ο ανταγωνισμός, βεβαίως. Άρα, λοιπόν, εξαρτάται.
Η ιδιωτικοποίηση παραδείγματος χάριν ορισμένων άλλων εταιρειών, ακόμα και στον τομέα της ενέργειας, γιατί όχι; Βεβαίως, θα μπορούσε να λειτουργήσει αναπτυξιακά, εάν ενισχυθεί ο ανταγωνισμός, εάν το ρυθμιστικό πλαίσιο είναι καλύτερο, εάν δημιουργηθούν νέες αγορές ενέργειας, εάν καλύπτονται φθηνότερα και με επάρκεια το συγκεκριμένο αγαθό, γιατί ακριβώς μέσα από τον ανταγωνισμό μπορεί να λειτουργήσει αυτό. Βεβαίως, λοιπόν, μπορεί να λειτουργήσει αναπτυξιακά. Εάν ακόμη γίνουν επενδύσεις.
Επομένως, δεν υπάρχει μία απάντηση, ναι ή όχι. Η γενικότερη απάντηση, αυτό που πρέπει να μας καθοδηγεί στη διαδικασία της αποκρατικοποίησης είναι κυρίως το εξής. Από τη μία μεριά πρέπει να αντιμετωπίσουμε το χρέος, από την άλλη μεριά πρέπει προφανώς όλα αυτά να γίνουν. Και εκεί είμαστε απολύτως σύμφωνοι και δεν χρειάζονται πανηγυρικές διατυπώσεις.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Βορίδη..</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τελειώνω αμέσως, κυρία Πρόεδρε.
Προφανώς όλα πρέπει να γίνουν με διαφάνεια και προφανώς πρέπει να υπάρξει πλαίσιο που να αναφέρεται και στις ρυθμιστικές αρχές και ευρύτερα μέσα στη λειτουργία της ιδιωτικοποίησης. Αλλά για αυτό δεν συζητάμε σήμερα.
Θα μου επιτρέψετε να σας πω ότι αυτά θα τα δει κανένας στην πορεία των αποκρατικοποιήσεων. Σήμερα δεν λύνουμε όλα τα ζητήματα της αποκρατικοποίησης. Εκείνο το οποίο κάνουμε είναι ότι αφαιρούμε ένα εμπόδιο που υπάρχει στη διαδικασία της αποκρατικοποίησης και αυτό είναι η αξίωση για μόνιμη συμμετοχή του δημοσίου στη μετοχική σύνθεση αυτών των εταιρειών. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Μιχάλης Χρυσοχοΐδης.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, αναφερθήκατε προηγουμένως στο ζήτημα των προϊσταμένων των ΔΟΥ και πραγματικά ξενίζει η ρύθμιση αυτή που φέρατε στο πρώτο άκουσμά της, για ποιο λόγο μετά από ένα τόσο μικρό χρονικό διάστημα επιχειρείται η αντικατάστασή τους. Δώσατε κάποιες διευκρινίσεις και περιμένουμε την Τρίτη να έχει διορθωθεί πλήρως αυτή η διάταξη την οποία φέρνετε. 
Θα πω, όμως, συμπληρωματικά το εξής. Χρειάζεται πάρα πολύ μεγάλη προσοχή ιδιαίτερα αυτό το χρονικό διάστημα, όπου το πολιτικό σύστημα βρίσκεται στο μικροσκόπιο να δίνει κάθε μέρα εξετάσεις διαφάνειας, αξιοκρατίας και αποτελεσματικότητας. Και αυτό νομίζω ότι πρέπει να αποτελέσει το κριτήριο για την αξιολόγηση όλων των προϊσταμένων των υπηρεσιών του δημοσίου.
Το δεύτερο για το οποίο πρέπει να δώσει εξετάσεις το πολιτικό σύστημα και το κράτος, αφορά το πετρέλαιο θέρμανσης. Νομίζω ότι είναι μια πρωτοφανής, πρωτόγνωρη προσπάθεια που γίνεται. Γίνεται μία εξοικονόμηση πολλών εκατοντάδων εκατομμυρίων ευρώ. Είναι μία ασθένεια και μία παθογένεια η οποία επιτέλους πρέπει να πάρει τέλος. 
Από την άλλη πλευρά όμως το κράτος πρέπει να δείξει ότι παίρνει πρόνοια για τους πολίτες και μάλιστα με τρόπο δίκαιο ανάλογα με το εισόδημα και τα εισοδηματικά κριτήρια που πρέπει να κυριαρχήσουν. Και εδώ το κράτος δίνει εξετάσεις, ουτώς ώστε ούτε πάλι κάποιο πονηροί να εισπράξουν κάτι που δεν δικαιούνται και να μη μείνουν φτωχοί άνθρωποι, παιδιά και οικογένειες το χειμώνα μέσα στο κρύο.
Έρχομαι στο ζήτημα των αποκρατικοποιήσεων που έθεσε ο κ. Βορίδης προηγουμένως. Θα ήθελα να πω ότι πράγματι στο ΠΑΣΟΚ υπάρχει ένας προβληματισμός γύρω από αυτό. 
Εγώ θα σας πω την προσωπική μου άποψη την οποία διατύπωσα και στις συζητήσεις τις προσωπικές τις οποίες κάναμε. Η άποψή μου είναι, λοιπόν, ότι θα πρέπει να έχουμε σαφή εικόνα σε ό,τι αφορά τη λειτουργία της κοινοβουλευτικής δημοκρατίας. Η Βουλή έχει νομοθετικό και κοινοβουλευτικό έργο. Πρέπει να πραγματοποιήσει και κοινοβουλευτικό έλεγχο. 
Πολλές συμβάσεις στο παρελθόν χρησιμοποίησαν ως «πλυντήριο» τη Βουλή, με αποτέλεσμα να υπάρχουν τεράστια προβλήματα και καχυποψία σε βάρος του πολιτικού συστήματος. 
Υπάρχουν εντεταλμένα όργανα της πολιτείας, όπως είναι το Ελεγκτικό Συνέδριο, το Νομικό Συμβούλιο του Κράτους, το Συμβούλιο Επικρατείας, τα ποινικά δικαστήρια, η Ευρωπαϊκή Επιτροπή Ανταγωνισμού, οι κοινοβουλευτικές επιτροπές, οι μόνιμες ή οι έκτακτες, όπου δίνει λόγω και απολογείται η Κυβέρνηση και τα εντεταλμένα της όργανα. Προς θεού, μην εντάξουμε την κοινοβουλευτική διαδικασία στη διαδικασία της εκτελεστικής εξουσίας και αποτελούμε –επαναλαμβάνω- το «πλυντήριο» και την άφεση αμαρτιών. 
Τέλος, σε ό,τι αφορά το συνολικότερο ζήτημα το οποίο σήμερα συζητάμε, στο θέμα των αποκρατικοποιήσεων και των πολιτικών που πρέπει να εφαρμοστούν στη χώρα, έχουν αναδειχθεί δύο απόψεις, δυο στρατηγικές, αν θέλετε.
Η πρώτη στρατηγική είναι αυτή η οποία ακούστηκε πάρα πολύ από τους συναδέλφους της Αντιπολίτευσης και η οποία μιλάει για μια καταστροφική διαδικασία η οποία έχει ξεκινήσει σε βάρος του ελληνικού λαού και της χώρας, με αποκορύφωμα βέβαια το ξεπούλημα που γίνεται τώρα κατά τον κ. Λαφαζάνη, τον Κοινοβουλευτικό Εκπρόσωπο που ακούσαμε πριν από λίγο- ή την καταστροφική διαδικασία του μνημονίου, η οποία ακούγεται εδώ και δυόμισι χρόνια, μια διαδικασία η οποία πράγματι έχει πλήξει τα εισοδήματα των Ελλήνων πολιτών, έχει πλήξει συνολικά το επίπεδο ζωής της χώρας κι έχει πλήξει και το επίπεδο ανάπτυξης, μιας και έχουμε πολύ μεγάλη ύφεση. 
Έγιναν λάθη σε αυτήν την πορεία σημαντικά. Κυρίως υπάρχουν λάθη και διαχειριστικά των Κυβερνήσεων, υπάρχουν όμως και λάθη που οφείλονται σε καθυστερήσεις και αδράνειες των δανειστών μας, των συνομιλητών μας, των Ευρωπαίων κυρίως εταίρων μας, οι οποίοι κλήθηκαν να αντιμετωπίσουν μια μεγάλη κρίση. 
Θα έλεγα, όμως, ότι αυτό είναι και το μεγαλείο της Ευρώπης ή η αδυναμία της Ευρώπης, αν θέλετε, ότι κάποια στιγμή αναγεννιέται μέσα από τα προβλήματά τη, τις αδράνειές της και τις αδυναμίες της και προχωράει. Κι αυτή είναι μια στιγμή ακριβώς τέτοια, κυρίες και κύριοι συνάδελφοι. Είναι μια στιγμή, όπου η Ευρώπη ξανακοίταξε μέσα της, είδε τα λάθη της και είδε ότι πρέπει να ξαναπροχωρήσει μπροστά. Αυτό είναι σημαντικό για τη χώρα. Είναι σημαντικό το ζήτημα ότι η Ευρώπη πλέον είναι αποφασισμένη να αντιμετωπίσει την κρίση χρέους και να οδηγήσει την ευρωπαϊκή Ήπειρο, την Ευρωζώνη και την υπόλοιπη Ευρώπη των είκοσι επτά στην ανάπτυξη. Αυτή λοιπόν την ευκαιρία πρέπει να την αξιοποιήσουμε. 
Είμαι βέβαιος ότι αν αδρανήσουμε, εάν αρχίσουμε να προβαίνουμε σε καθυστερήσεις, σε ολιγωρίες, σε αδυναμίες, που διακρίνουν πάντα το πολιτικό μας σύστημα και το πολιτικό μας προσωπικό, τότε θα έχουμε διαπράξει ακόμα ένα λάθος σε βάρος του ελληνικού λαού και της χώρας. 
Σας καταθέτω την πολιτική μου άποψη και την πρόβλεψή μου ότι η χώρα μπορεί να εκπλήξει τα επόμενα δυο χρόνια. Η Ελλάδα μπορεί να φύγει μπροστά τα επόμενα δυο χρόνια και να εκπλήξει όλους αυτούς που τη συκοφάντησαν τα προηγούμενα χρόνια, όπως επίσης και τις Κασσάνδρες μέσα από τα ταμπλόιντς που προέβλεπαν πριν από λίγους μήνες την καταστροφή. 
Πιστεύω ότι πρέπει να κάνουμε μια συνολική προσπάθεια. Έχουμε ένα λαό ο οποίος υποφέρει. Ταυτόχρονα, όμως, έχουμε και μια κοινωνία και μία δημοκρατία οι οποίες αυτήν τη στιγμή κινδυνεύουν από διχασμό. Είναι ένας βαθύς διχασμός που μπορεί να οδηγήσει σε ανυπολόγιστα αποτελέσματα και συνέπειες. 
Νομίζω ότι θα ομονοήσουμε όλοι στο ότι κανείς μέσα σε αυτήν την Αίθουσα –κι εκτός της Αιθούσης- δεν πρέπει να προάγει το διχασμό. Και κανείς δεν πρέπει να υπονομεύει και να επιβουλεύεται τη δημοκρατία. Διότι τίποτα δεν είναι δεδομένο, ούτε σε αυτή τη χώρα ούτε αλλού. 
Πρέπει, λοιπόν, να φροντίσουμε όλοι μαζί να διασφαλίσουμε και να ενισχύσουμε περαιτέρω την κοινωνική ειρήνη. Και είναι υποχρέωση της Κυβέρνησης με τις πολιτικές της να ενισχύσει την κοινωνική συνοχή. 
Πιστεύω ότι δεν υπάρχουν άλλοι τρόπο για να λύσουμε το πρόβλημα. Πιστεύω ότι δεν έχουμε πολλούς δρόμους για να αναζητήσουμε πόρους αυτήν τη στιγμή. Πιστεύω ότι έχουμε μόνο ένα δρόμο, ο οποίος οδηγεί σε λίγες βδομάδες από σήμερα στο να εκπληρώσουμε τις υποχρεώσεις μας απέναντι στις επιχειρήσεις, στις οποίες οφείλει το δημόσιο πολλές εκατοντάδες εκατομμύρια ή δισεκατομμύρια, ούτως ώστε η αγορά επιτέλους να χρηματοδοτηθεί, στο να μπορέσουμε να πληρώσουμε τις επιχειρήσεις εκείνες οι οποίες δημιουργούν τεράστια προβλήματα στη χρήση ακόμη και των φαρμάκων σε αυτήν τη χώρα, στο να προχωρήσουμε στην ανακεφαλαιοποίηση των τραπεζών, μια ευαίσθητη διαδικασία που όμως θα χρηματοδοτήσει στη συνέχεια την αγορά και στο να προχωρήσουμε στην εκταμίευση πόρων από τα δημόσια έργα. Έχουμε, όμως, σαν απαραίτητη προϋπόθεση την εκταμίευση πόρων στον ιδιωτικό τομέα. Διότι αν υπάρχουν χρήματα στον ιδιωτικό τομέα, αν δεν υπάρχουν τράπεζες να χρηματοδοτήσουν τις επιχειρήσεις, δε μπορούμε να εκταμιεύσουμε χρήματα από τα έργα του ΕΣΠΑ ή από τα έργα του Προγράμματος Δημοσίων Επενδύσεων. 
Βεβαίως, πρέπει να δώσουμε επιτυχείς εξετάσεις αυτήν τη φορά στην καταπολέμηση της διαφθοράς, του οργανωμένου οικονομικού εγκλήματος, της φοροδιαφυγής, της μαύρης οικονομίας, όλα αυτά για τα οποία οι Έλληνες πολίτες πολλές φορές μας καταμαρτυρούν ελλείμματα στο πολιτικό σύστημα και στο πολιτικό προσωπικό. 
Είναι λοιπόν μεγάλες οι προκλήσεις. Η γνώμη μου είναι ότι μπορούμε να νικήσουμε και να κάνουμε τη μεγάλη έκπληξη τα επόμενα δυο χρόνια. Κι επειδή έχουμε μπροστά μας τις επόμενες μέρες και τις επόμενες δυο βδομάδες δύσκολη κοινοβουλευτική διαδικασία, θα καλούσα όλους τους συναδέλφους όλων των πλευρών να επιδείξουμε ψυχραιμία, έτσι ώστε όλη αυτή η περίοδος να δείξει αν μη τι άλλο ότι το πολιτικό σύστημα είναι ώριμο, ακόμη κι όταν διαφωνεί. 
Ευχαριστώ πολύ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε πολύ, κύριε Χρυσοχοΐδη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα επτά μαθητές και μαθήτριες και δύο εκπαιδευτικοί από το 4ο Γενικό Λύκειο Καρδίτσας.
Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος της Κοινοβουλευτικής Ομάδας του Λαϊκού Συνδέσμου Χρυσή Αυγή, κ. Νικόλαος Μιχαλολιάκος.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΟΛΙΑΚΟΣ</Parlmember> (Γενικός Γραμματέας της Χρυσής Αυγής): Κυρία Πρόεδρε, είναι προφανές ότι το εν λόγω νομοσχέδιο δεν αποτελεί τίποτε άλλο παρά μέρος του λεγομένου μνημονίου Ι, μνημονίου ΙΙ και καθόσον όλα δείχνουν, έπεται συνέχεια. 
Πήραμε ένα δάνειο. Με τι όρους πήραμε αυτό το δάνειο; Ποια είναι η ηθική των δανειστών μας; 
Πριν από λίγες εβδομάδες στο «ΒΗΜΑ» της Κυριακής στη στήλη της κ. Φωτεινής Τομαή γινόταν αναφορά για ένα δάνειο, το προσφυγικό, που είχαμε πάρει το 1925 και το 1928 από αμερικάνους ομολογιούχους, το οποίο μας ζήτησαν το 1962. Μεταξύ των όρων των οποίων είχαν θέσει, ήταν να πληρώσουμε έντοκα και την περίοδο 1941-1944, όταν η χώρα μας βρισκόταν υπό κατοχή. 
Είναι αδίστακτοι οι διεθνείς δανειστές και η πατρίδα μας από την εποχή του 1824 με τα δάνεια του Αγώνα μέχρι το 1978 που σταμάτησε να υπάρχει ο διεθνής οικονομικός έλεγχος, που είχε προκύψει από τον πόλεμο του 1897, έχει πληρώσει διπλά και τριπλά αυτά τα δάνεια. 
Το ζήτημα είναι ότι το μνημόνιο Ι, το μνημόνιο ΙΙ, αυτή η δανειακή σύμβαση –αν θέλετε μέρος του οποίου είναι το εν λόγω νομοσχέδιο, στο οποίο θα αναφερθώ- γίνεται για να σωθεί η Ελλάδα. Έτσι ισχυρίζονται τουλάχιστον τα τρία κόμματα τα οποία στηρίζουν την Κυβέρνηση και δεν έχω κανένα λόγο να αμφιβάλλω ότι αυτό πιστεύουν. Φοβούμαι, όμως, ότι σφάλουν και βρίσκονται σε πλάνη μεγάλη. 
Το εν λόγω νομοσχέδιο αφορά τις αποκρατικοποιήσεις και το θέμα που τίθεται είναι γιατί θα γίνουν αυτές οι αποκρατικοποιήσεις –πρέπει, δηλαδή, να δούμε το πρόβλημα σε βάθος- και σε ποιον τομέα απέτυχε το κράτος, διότι μιλάμε για περιπτώσεις πολύ σημαντικών οικονομικών μεγεθών, όπως είναι η ΔΕΗ, ο ΟΤΕ, που στη συγκεκριμένη περίπτωση κόβουν χρήμα. Πρέπει να δούμε πώς έπεσαν έξω, με τις συμβάσεις έπεσαν έξω και ποια πολιτική ακολουθήθηκε σε ό,τι αφορά αυτούς τους μεγάλους δημόσιους οργανισμούς.
Θέση της Χρυσής Αυγής, η οποία πιστεύει σε ένα εθνικό κράτος, είναι ότι οι κρίσιμοι τομείς της οικονομίας, οι οποίοι αφορούν την ενέργεια, το νερό –δημόσια αγαθά- θα πρέπει να ανήκουν στο κράτος. Κακώς μέχρι στιγμής, όπως έχει γίνει από προηγούμενες κυβερνήσεις, είχαν εισαχθεί στο Χρηματιστήριο! Όμως, παρ’ όλα αυτά, υπήρχε μία ασφαλιστική δικλίδα ότι το κράτος θα πρέπει να έχει το 51%. Όπως γνωρίζετε πάρα πολύ καλά, μ’ αυτό το νομοσχέδιο, αυτή η ασφαλιστική δικλίδα καταργείται και έτσι θα μπορεί ο οποιοσδήποτε ξένος να έχει την πλειοψηφία, να έχει στα χέρια του κρίσιμους τομείς της εθνικής οικονομίας, όπως είναι η ενέργεια, οι τηλεπικοινωνίες, κ.λπ..
Άφησα τελευταίο το θέμα του ΟΠΑΠ. Πραγματικά, με εκπλήσσει ο τρόπος της οικονομικής ανάπτυξης, τον οποίο βλέπουν –καλοπροαίρετα, θέλω να πιστεύω- κάποιοι κύριοι, οι οποίοι υποστηρίζουν την πολιτική του μνημονίου. Θα κάνουν, λέει, καζίνο! Θα γεμίσουν την Ελλάδα καζίνο! Το μόνο που μας λείπει είναι να φέρουμε και τον Αλ Καπόνε, να τον αναστήσουμε και ιδρύοντας καζίνο σε κάθε γωνιά της Ελλάδας να πιστεύουμε ότι έτσι θα επιτευχθεί η οικονομική ανάπτυξη!
Όμως, δεν καταργείται μόνο το 51%, το οποίο πλέον δεν θα έχει τη δυνατότητα να έχει το ελληνικό κράτος σ’ αυτές τις μείζονος εθνικής σημασίας επιχειρήσεις, αλλά καταργείται και κάτι άλλο. Υπήρχε μία διάταξη η οποία έλεγε ότι για λόγους μεγάλου δημοσίου συμφέροντος, μεγάλου εθνικού συμφέροντος, θα ήταν δυνατόν να γίνει απαλλοτρίωση των μετόχων, μικροτέρων μετόχων. Και αυτό καταργείται επίσης μ’ αυτό το νομοσχέδιο.
Τις ημέρες αυτές, όπως γνωρίζετε πολύ καλά, γίνονται συζητήσεις επί συζητήσεων μεταξύ των τριών κομμάτων της συγκυβερνήσεων –μεταξύ της Δημοκρατικής Αριστεράς, του ΠΑΣΟΚ και της Νέας Δημοκρατίας- και η διαφωνία είναι στα εργασιακά και, για να γίνω πιο συγκεκριμένος, στις ενδεχόμενες ή όχι απολύσεις των δημοσίων υπαλλήλων.
Κόκκινη γραμμή οι δημόσιοι υπάλληλοι, βλέπε οι ψηφοφόροι. Τίποτα άλλο ως κόκκινη γραμμή! Η Χρυσή Αυγή, επειδή δεν κάνει λαϊκισμό, θα το πει ευθέως. Όσοι είναι εκ του περισσού δημόσιοι υπάλληλοι που έχουν μπει από τα παράθυρα, ας απολυθούν! Δεν έχουμε κανένα πρόβλημα να το πούμε αυτό το πράγμα. Μιλάμε για όσους μπήκαν με τρόπο ο οποίος δεν ήταν νόμιμος. Και γνωρίζουμε πολλούς τέτοιους τρόπους. Και είναι τραγικό να πηγαίνετε σε δημόσιο νοσοκομείο, όπου εκεί δεν γίνονται διορισμοί και να βλέπετε σε μία βάρδια να υπάρχει μία νοσοκόμα, γιατί δεν υπάρχει δεύτερη και να πηγαίνετε σε κάποιες άλλες δημόσιες υπηρεσίες και να μην έχουν καρέκλα να καθίσουν! Όσοι περισσεύουν, λοιπόν, να φύγουν! 
Όμως, δεν είναι αυτό το πρόβλημα. Δεν κατέρρευσε η ελληνική οικονομία από τους μισθούς των δημοσίων υπαλλήλων. Και αυτό δείχνει για μία ακόμα φορά την υποκρισία των ελεγκτών μας, της περίφημης τρόικα –ή τρόικας, αλλά κατά την παλαιά γραμματική, ως γνωστόν, οι ξένες λέξεις δεν κλίνονται και έτσι «Τρόικα» είναι το σωστό, κατά την άποψή μου- που βρίσκουν ότι όλο το κακό σ’ αυτή τη χώρα είναι οι μισθοί των δημοσίων υπαλλήλων!
(Στο σημείο αυτό κτυπά προειδοποιητικά το κουδούνι λήξεως του χρόνου ομιλίας του κυρίου Βουλευτού)
Ε, όχι! Δεν είναι οι μισθοί των δημοσίων υπαλλήλων! Γιατί δεν μπήκαν στον κόπο να δουν τις τερατώδεις υπερτιμολογήσεις που έχουν γίνει στα δημόσια έργα, στα εξοπλιστικά προγράμματα; Να σας πω εγώ γιατί. Σ’ όλα αυτά τα δημόσια έργα –γερμανικές, γαλλικές εταιρείες- σε όλα αυτά τα εξοπλιστικά προγράμματα είναι παρόντες οι κύριοι της τρόικα και γι’ αυτό το λόγο δεν λένε λέξη.
Η Εθνική Ανεξαρτησία -ήμασταν ένα μικρό κόμμα τότε, δεν ήμασταν στο Κοινοβούλιο- όταν μπήκε η χώρα στην ΟΝΕ ήμασταν κατά του ευρώ, γιατί θεωρούμε ότι στοιχείο της εθνικής ανεξαρτησίας είναι η έκδοση εθνικού νομίσματος. Σήμερα, βέβαια, με τον τρόπο που έχουν διαμορφωθεί οικονομικά τα πράγματα, εάν βγούμε από το ευρώ, χωρίς να έχουμε εθνική παραγωγή, θα είναι καταστροφή.
Η Εθνική Ανεξαρτησία, λοιπόν, απαιτεί η ενέργεια, τα κοινά αγαθά να βρίσκονται κάτω από κρατικό έλεγχο και αν το κράτος είναι σάπιο και διεφθαρμένο, ας το αλλάξουμε! Δεν το ξεπουλάμε, επειδή ακριβώς δεν μπορούμε να το έχουμε υγιές!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Η συγκυβέρνηση ζητά από το λαό θυσίες, αλλά δεν αποκαθιστά την ηθική τάξη, για να δικαιολογήσει στο λαό αυτές τις θυσίες. Όταν υπάρχει η λίστα Λαγκάρντ με πολλούς φοροφυγάδες μέσα και δεν γίνεται γνωστό τίποτα, πώς ζητάτε από το συνταξιούχο να του κόψετε 100 και 200 ευρώ; Πώς είναι δυνατόν να εξισώνεται ο φόρος στο πετρέλαιο θέρμανσης του φτωχού συνταξιούχου με το πετρέλαιο που βάζει ο άλλος με το πολυτελές τζιπ ή με τη μερσεντές ντίζελ; Αυτό το μέτρο είναι κοινωνικά άδικο!
Η συγκυβέρνηση λέει ότι θα σώσει την Ελλάδα και δίνει τα πάντα κατ’ ουσίαν! Έχει εξασφαλίσει τη σωτηρία; Φοβούμαι πως όχι. Όσο για το παραμύθι της εξόδου από την Ευρωζώνη, εδώ είναι τα δημοσιεύματα. Υπάρχει ειδική μελέτη ότι η έξοδος της Ελλάδας από την Ευρωζώνη θα στοιχίσει στην παγκόσμια οικονομία 17,2 τρισεκατομμύρια ευρώ! Αυτό σημαίνει ότι αν είχαμε μία εθνική ηγεσία, θα μπορούσε να παζαρέψει το δημόσιο χρέος, να το μειώσει σε δραματικό βαθμό, για να μην επέλθει αυτή η καταστροφή.
Τελειώνοντας, θέλω να πω ότι σ’ αυτήν εδώ την Αίθουσα ο ελληνικός λαός δια των εκπροσώπων του νομοθετεί. Η ενέργεια δεν θα είναι στα χέρια του κράτους. Τα δημόσια αγαθά δεν θα είναι στα χέρια του κράτους. Τα λιμάνια δεν θα είναι στα χέρια του κράτους. Τι θα είναι; Γιατί θα νομοθετήσει;
Θα σας πω ένα στίχο και θα κλείσω. «Τι περιμένουμε στην αγορά συναθροισμένοι; Είναι οι βάρβαροι να φθάσουν σήμερα. Γιατί μέσα στην Σύγκλητο μία τέτοια απραξία; Τι κάθοντ’ οι Συγκλητικοί και δεν νομοθετούνε; Γιατί οι βάρβαροι θα φθάσουν σήμερα. Τι νόμους πια θα κάμουν οι Συγκλητικοί; Οι βάρβαροι σαν έλθουν θα νομοθετήσουν.»
Οι βάρβαροι είναι η τρόικα! Ο καθένας χωριστά ας αναλάβει την ευθύνη να μη νομοθετήσουν στην πατρίδα των Ελλήνων!
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.
Το λόγο έχει τώρα ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, η ειδική αγορήτρια του κόμματός μας κ. Ασημίνα Ξηροτύρη διεκπεραίωσε με τον καλύτερο τρόπο, όπως θεωρώ, όλες τις θέσεις, τις απόψεις, τη φιλοσοφία του κόμματός μας γύρω από τα κομβικά θέματα που διαχειρίζεται το παρόν νομοσχέδιο.
Άκουσα με πολύ μεγάλο ενδιαφέρον την άποψη που διατύπωσε ο κ. Βορίδης σε σχέση με την υποκατάσταση των διαφόρων οργάνων του πολιτεύματος, της πολιτείας μας, η οποία δυστυχώς ήταν συνήθης τακτική σ’ αυτήν εδώ την Αίθουσα. Θα έπρεπε να είμαι ο πρώτος που θα έπρεπε να την υιοθετήσω από την άποψη ότι τη διατύπωσα ολοκληρωμένα, όταν ήρθε σ’ αυτήν εδώ την Αίθουσα να επικυρώσουμε τη σύμβαση με τη «SIEMENS». Και είχαμε πει όλοι τότε εδώ ότι χρησιμοποιείται αυτή εδώ η Αίθουσα προκειμένου να υποκαταστήσει με ύποπτο τρόπο αρμοδιότητες που θα έπρεπε να έχει ο Υπουργός των Οικονομικών.
Θα έπρεπε να αναλάβει την πολιτική ευθύνη και να υπογράψει τη συγκεκριμένη σύμβαση και να υποστεί και τις πολιτικές ή και ποινικές συνέπειες. Αυτή είναι η ευθύνη των πολιτικών και αυτή είναι η κατανομή αρμοδιοτήτων σε μία σύγχρονη στοιχειώδη δημοκρατία.
Θέλω να πω ότι συμφωνώ σε αυτό. Όμως, θα πρέπει να οριοθετήσουμε κάποια πράγματα. Ποια είναι η οριοθέτηση των πραγμάτων; Όταν συζητάμε για κεφαλαιώδους σημασίας πράγματα, όπως παραδείγματος χάριν, ο τρόπος διαχείρισης -εγώ θα πω- της δημόσιας περιουσίας, και, μάλιστα, σε τομείς, οι οποίοι είναι στρατηγικής σημασίας, ποια είναι η υποχρέωση αυτού εδώ του Σώματος; Να θεσμοθετεί και να θέτει τα πλαίσια. Εδώ αναδεικνύονται σοβαρές διαχωριστές πολιτικές διαφορές. 
Παραδείγματος χάριν, υπάρχει μία σαφής διαχωριστική γραμμή, η οποία είναι η κυρίαρχη σε όλον τον πλανήτη και εκπροσωπείται από κάποια κόμματα εδώ μέσα, που υποστηρίζει πάση θυσία την ιδιωτικοποίηση, γιατί ο ιδιωτικός τομέας είναι a priori ο φερέγγυος εκείνος χώρος που μπορεί να διαχειριστεί με τον καλύτερο τρόπο. Άλλες χώρες της Ευρώπης έχουν ανατρέψει αυτό το δόγμα και λένε ότι ένα σύγχρονο κράτος, που λειτουργεί με όλες τις προδιαγραφές, θα μπορεί να επιτελέσει το συγκεκριμένο χρέος αυτό, της αποδοτικότητας δηλαδή, με τον ίδιο και καλύτερο τρόπο και έχοντας, βεβαίως, και την έξωθεν καλή μαρτυρία για τον πλέον σωστό τρόπο διαχείρισης του δημοσίου συμφέροντος. Μέχρι εδώ πάμε καλά. 
Εδώ, όμως, βρισκόμαστε, κυρίες και κύριοι συνάδελφοι, σε μία κρίσιμη περίοδο. Καλούμαστε, δηλαδή, να πάρουμε αποφάσεις σε μία περίοδο όπου έχουμε μία κοινωνία, η οποία βουλιάζει, έχουμε μία κοινωνία η οποία δεινοπαθεί, όπου οι πολίτες περιμένουν την επόμενη μέρα να βρουν μία δουλειά να έχουν τον επιούσιο. Με αυτές τις συνθήκες αρχίζει να διαφοροποιείται κάπως η γενική αντίληψή μας για τη διαχείριση αυτών των πραγμάτων, όμως δεν μπορούμε σε καμμία περίπτωση να ξεφύγουμε από τις βασικές μας αντιλήψεις και κυρίως όταν αναφερόμαστε σε θέματα και σε διαχειριστικές πράξεις, οι οποίες πιθανόν να είναι μη αναστρέψιμες.
Παραδείγματος χάριν, πρέπει να γίνει συνείδηση εδώ μέσα ότι όταν κάνεις μία σύμβαση παραχώρησης για πενήντα ή και για ενενήντα εννιά χρόνια, δεν ξεπουλάς, γιατί αυτό το οποίο έχεις εδώ, δεν φεύγει από τη χώρα. 
Ξέρετε κάποια στιγμή τι πρέπει να συνειδητοποιήσουμε όλοι εδώ; Ότι όταν συζητάμε για διαχείριση ή για αποφάσεις, είναι άκρως εγωιστικό να το περιορίζουμε στον πολύ μικρό βίο το δικό μας. Αν μη τι άλλο, αυτή η παράταξη, η Αριστερά, έπαιρνε αποφάσεις που αφορούν δύο γενιές αργότερα και ξέφευγε κατά πολύ από το συγκεκριμένο μικρό βίο των τριάντα, των σαράντα, των πενήντα χρόνων. 
Με λίγα λόγια, πρέπει να διαχειριστούμε αυτά που έχουμε με τους στοιχειώδεις κανόνες ενός καλού, συνετού οικογενειάρχη, που ξαφνικά βλέπει την οικογένειά του ουσιαστικά να χρεοκοπεί και που νοιώθει ότι αυτά που διαχειρίζεται είναι δικά του και προσπαθεί να βρει τις δικλείδες. 
Αυτό, λοιπόν, το πλαίσιο είναι υποχρεωμένος ο χώρος αυτός να το διαμορφώσει και να φτιάξει, να εξασφαλίσει τις δικλείδες της συνετούς διαχείρισης και όχι του ξεπουλήματος.
Άκουσα χθες κάτι από το χώρο του ΣΥΡΙΖΑ -δεν είχα τη δυνατότητα να απαντήσω- που πραγματικά μου προκάλεσε ανάμικτα συναισθήματα. Όταν κάποια στιγμή από αυτό εδώ το Βήμα κάποιος Βουλευτής του ΣΥΡΙΖΑ είπε ότι στο θέμα των ιδιωτικοποιήσεων ταυτιζόμαστε απολύτως με το ΚΚΕ, δηλαδή καμμία ιδιωτικοποίηση, σχεδόν το σύνολο των παρόντων Βουλευτών του ΣΥΡΙΖΑ χειροκρότησε. Εκείνη τη στιγμή μου διαμορφώθηκε σύγχυση, γιατί γνωρίζω πάρα πολύ καλά τη θέση του ΣΥΡΙΖΑ και τη χαιρετίζουμε όσον αφορά τις αποκρατικοποιήσεις, όταν μιλά για συμπράξεις στρατηγικής προοπτικής και κατεύθυνσης και με ξένους επενδυτές, κρατικούς κ.λπ.. 
Κύριε Λαφαζάνη, μη μου χαμογελάτε. Ξέρετε πάρα πολύ καλά ότι μεταφέρω ακριβώς τη θέση του ΣΥΡΙΖΑ. Δεν είναι αρνητικό, είναι θετικό αυτό, ότι δηλαδή προσπαθεί ο καθένας να βρει την καλύτερη προστιθέμενη αξία για τη διαχείριση των δημοσίων πραγμάτων. Δεν είναι κακό αυτό.
Αυτό, λοιπόν, το οποίο εμείς αναφέραμε, κυρίες και κύριοι συνάδελφοι, σε αυτήν εδώ την Αίθουσα, όπως τη διατύπωσε και η κ. Μίνα Ξηροτύρη, είναι το εξής απλό: Όταν πρόκειται να αποφασιστεί η συνεκμετάλλευση ή η παραχώρηση ενός δημόσιου αγαθού στον ιδιωτικό τομέα, θα πρέπει να υπάρχουν και να εξασφαλίζονται, πρώτον, το στρατηγικό σχέδιο διαχείρισης του συνόλου αυτού του αγαθού και κυρίως όταν πρόκειται για στρατηγικής σημασίας αγαθό και δεύτερον, να υπάρχουν και να λειτουργούν οι διαχειριστικές αρχές.
Παραδείγματος χάριν, στο θέμα της διαχείρισης του νερού γνωρίζετε πάρα πολύ καλά ότι η οδηγία-πλαίσιο 60∕2000 υποχρεώνει τα κράτη-μέλη -κανέναν ιδιωτικό τομέα- να έχουν πλήρες σχέδιο διαχείρισης όσον αφορά αυτό το πολύτιμο αγαθό. Ακόμα και η τιμολογιακή πολιτική επαφίεται στην αρμοδιότητα του κράτους και όχι των ιδιωτών. Πώς μπορούμε, λοιπόν, εμείς αυτήν τη στιγμή να πούμε ότι συμφωνούμε με τη μηδενική συμμετοχή του κράτους σε έναν τόσο κρίσιμο τομέα, όταν ακόμη δεν έχουν ολοκληρωθεί τα διαχειριστικά σχέδια και όταν αυτήν τη στιγμή βρίσκονται σε διαβούλευση;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κυρία Πρόεδρε.
Με ποιο υπόβαθρο και πλαίσιο θα κινηθεί ο ΤΑΙΠΕΔ μέσα στα πλαίσια του ιδιωτικοοικονομικού τομέα για να μεταβιβάσει τις μετοχές της ΔΕΥΑΠ ή της ΕΥΑΘ, όταν δεν υπάρχουν τα πλαίσια, τα οποία τα καθορίζουν αυτά και βεβαίως και οι ρυθμιστικές αρχές; 
Γνωρίζουν όλοι οι νομικοί εδώ -αλλά και όχι μόνο- ότι οι προκαταρκτικές ενέργειες είναι στοιχείο διαμόρφωσης μίας πράξης αξιολόγησής της ή και ακόμα παρέμβασης. Αυτό εδώ που συζητούμε είναι προκαταρκτική πράξη, η οποία προοιωνίζει το μέλλον.
Με αυτήν την έννοια εμείς δηλώσαμε ότι αν δεν υπάρχουν σαφείς διατυπώσεις στο άρθρο 2 όσον αφορά στον τρόπο, στην κατεύθυνση, στο πλαίσιο διαχείρισης των κρίσιμων αγαθών, εμείς δεν θα το ψηφίσουμε.
Όσον αφορά στο άρθρο 3 και το επικουρικό κεφάλαιο -επαναφέρω τη συζήτηση- επικαλούμαι πλήρως την ανάγνωση που έκανε ο κ. Παναγιώτης Λαφαζάνης από την έκθεση του Επιστημονικού Συμβουλίου της Βουλής. 
Το άρθρο 3, κύριε Υπουργέ -σας λέω και επαναλαμβάνω αυτό που σας είπε ο κ. Κουκουλόπουλος, που έχει την εμπειρία- στην κυριολεξία θα ξετιναχτεί από το Συμβούλιο της Επικρατείας. Ξέρετε ότι ορισμένες φορές παίρνεις κάποιες αποφάσεις για να διευκολύνεις, να επιταχύνεις διαδικασίες, προκειμένου να πετύχεις το στόχο σου, δυστυχώς όμως προκαλείς τα αντίθετα ακριβώς αποτελέσματα από αυτά που επιδιώκεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τελειώνετε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τελειώνω, κυρία Πρόεδρε.
Σας λέω ότι πραγματικά θα υπάρξουν τέτοιες κωλυσιεργίες σε δικαστικό επίπεδο και με τέτοια νομολογία άκαμπτη του Συμβουλίου της Επικρατείας, που πολύ φοβάμαι ότι θα πετύχετε ακριβώς τα αντίθετα αποτελέσματα.
Κλείνω με το εξής: Πριν φτάσουμε να χαρακτηρίζουμε αυτούς που μας δανείζουν, κερδοσκόπους κ.λπ., θα πρέπει να αποφασίσουμε όλοι και να συνειδητοποιήσουμε ότι η Ελλάδα κάποια στιγμή πρέπει να ζει χωρίς δανεικά. Αυτή πρέπει να είναι κρίσιμη συζήτηση σ’ αυτήν εδώ την Αίθουσα, πώς με την παραγωγική ανασυγκρότηση αυτής εδώ της χώρας κάποια στιγμή θα ζούμε χωρίς δανεικά.
Έχω δικαίωμα να τοποθετούμαι έτσι και να τοποθετούμαστε έτσι ως Δημοκρατική Αριστερά, γιατί δεν ψηφίσαμε ούτε το μεσοπρόθεσμο, ούτε το δεύτερο μνημόνιο κι έχουμε δικαίωμα και υποχρέωση τις ενστάσεις μας επί των κρίσιμων αυτών θεμάτων να τις διατυπώνουμε και να τις διαμορφώνουμε ως θέση.
Ουαί και αλίμονο αν αυτή η διαφοροποίησή μας και αν αυτή η θετική, δημιουργική παρέμβασή μας θεωρηθεί ως υπονόμευση της κυβερνητικής ενότητας ή τη διάρρηξη των σχέσεων της Κυβέρνησης. Αυτό απευθύνεται σε όσους γνωρίζουν πάρα πολύ καλά ότι πρέπει να προσαρμοστούν στις νέες πραγματικότητες. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κύριε συνάδελφε.
Ο κ. Νικόλαος Καραθανασόπουλος, Κοινοβουλευτικός Εκπρόσωπος του Κομμουνιστικού Κόμματος Ελλάδας έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ποιος είναι ο σκοπός της συγκυβέρνησης; Είναι πολύ απλός. Αυτό που θέλει να κάνει –και το κάνει με συνέπεια λέμε εμείς- είναι να οδηγήσει το λαό στη χρεοκοπία μόνο και μόνο για να σώσει τα μονοπώλια, το κεφάλαιο, τους επιχειρηματικούς ομίλους. Βεβαίως αυτός είναι ο προορισμός του καπιταλιστικού συστήματος: Η σωτηρία των κεφαλαιοκρατών και η διαχρονική ικανοποίηση των αναγκών τους. Έτσι, λοιπόν, αυτή η διαχρονική ανάγκη του συστήματος δεν αντιμετωπίζεται με εναλλαγές στη διακυβέρνηση της αστικής εξουσίας, εναλλαγές που δεν αμφισβητούν την κυριαρχία των επιχειρηματικών ομίλων και τη δική τους στρατηγική επιλογή, δηλαδή τη συμμετοχή της χώρας μας στην Ευρωπαϊκή Ένωση. Γιατί η συμμετοχή της χώρας μας στην Ευρωπαϊκή Ένωση δεν είναι επιλογή του λαού. Είναι επιλογή της αστικής τάξης, είναι επιλογή των κεφαλαιοκρατών. 
Δυστυχώς για τους εραστές, αλλά και τους απολογητές του συστήματος δεν υπάρχει φιλολαϊκή διέξοδος από την κρίση και αυτό βεβαίως δυστυχώς για το λαό, όσο ο ίδιος δεν αλλάζει οργανωμένα, συλλογικά το ίδιο το ρου των πραγμάτων. 
Βεβαίως εμφανίζεται τις τελευταίες ημέρες μία εμπλοκή με αφορμή τις ανατροπές στα εργασιακά. Αυτή όμως η εμπλοκή είναι φαινομενική γιατί με αυτόν τον τρόπο θέλετε να γίνουν αποδεκτά από τον λαό το πακέτο των μέτρων με τις διαπραγματεύσεις –εντός ή εκτός εισαγωγικών- τις οποίες κάνετε. Από την άλλη μεριά όμως αυτό το οποίο προσπαθείτε να αποκρύψετε –και εδώ είναι η ουσία της συζήτησης- είναι ότι αυτό το ξήλωμα στο πουλόβερ των εργασιακών είχε αρχίσει πολύ πριν την κρίση, αμέσως μετά τη Συνθήκη του Μάαστριχ, από τη δεκαετία του ’90. Γιατί ξεκίνησε αυτό το ξήλωμα του πουλόβερ στα εργασιακά; Για έναν πολύ απλό λόγο. Για να θωρακιστεί η ανταγωνιστικότητα και η κερδοφορία των επιχειρηματικών ομίλων, δηλαδή να μπορέσουν να αποκτήσουν πολύ φθηνή εργατική δύναμη.
Άρα, λοιπόν, το εργασιακό συνδέεται νύχι-κρέας με την ανάγκη θωράκισης των επιχειρηματικών ομίλων του κεφαλαίου και των μονοπωλίων. Άρα, λοιπόν, ένας από τους δύο βασικούς μηχανισμούς που θωρακίζονται αυτές οι ανάγκες των κεφαλαιοκρατών που προσπαθούν να αποτρέψουν την πτώση του ποσοστού κέρδους, είναι η αύξηση της εκμετάλλευσης της εργατικής δύναμης, η μείωση της τιμής της, η κατάργηση εργασιακών ασφαλιστικών και συλλογικών δικαιωμάτων. Υπάρχει όμως και ένας άλλος τρόπος, αυτός της παρέμβασης στο σταθερό τμήμα του κεφαλαίου, δηλαδή στα μηχανήματα, στα εργοστάσια, στη γη, στις υποδομές. Πώς γίνεται αυτό το πράγμα; Όταν το αστικό κράτος αγοράζει ακριβά από τους κεφαλαιοκράτες και πουλάει πάρα πολύ φθηνά. 
Έτσι, λοιπόν, η υπόθεση ιδιωτικοποίηση ή κρατικοποίηση δεν είναι μία αυθαίρετη επιλογή, ούτε είναι μία επιλογή που χαρακτηρίζει τους φιλελεύθερους ή τους σοσιαλδημοκράτες. Άλλωστε στην Ελλάδα το πρώτο μαζικό κύμα κρατικοποιήσεων ξεκίνησε επί Κωνσταντίνου Καραμανλή ή το πρώτο κύμα των αποκρατικοποιήσεων ξεκίνησε επί της ουσίας επί ΠΑΣΟΚ στα μέσα της δεκαετίας του ’90. 
Άρα, λοιπόν, αυτή είναι μία επιλογή η οποία σχετίζεται άμεσα με τις ανάγκες του κεφαλαίου και στις σημερινές συνθήκες για να βρει νέα πεδία κερδοφορίας για να μπορεί να διοχετεύσει τα υπερσυσσωρευμένα κεφάλαια. 
Αυτές οι αποκρατικοποιήσεις δεν ξεκίνησαν τώρα, ούτε σχετίζονται με τη διαχείριση του δημόσιου χρέους. Άλλωστε εφαρμόζονται σε όλη την Ευρωπαϊκή Ένωση. Ξεκίνησαν σε όλη την Ευρωπαϊκή Ένωση με την πολιτική της απελευθέρωσης των αγορών που τότε τα κόμματα του ευρωμονόδρομου είχαν συμφωνήσει όλα στην απελευθέρωση των αγορών, εκτός από το ΚΚΕ, γιατί γνώριζε πολύ καλά την εξέλιξη των πραγμάτων. 
Γιατί, λοιπόν, αντιστεκόμαστε στις ιδιωτικοποιήσεις; Για δύο λόγους: Πρώτον, η ίδια η εμπειρία το έχει δείξει. Τι ήταν τα αποτελέσματά τους; Βαριά και ασήκωτα για τους εργαζόμενους, εντατικοποίηση, απολύσεις, ανατροπές στις εργασιακές σχέσεις, μείωση των μισθών τους.
Δεύτερον, για τη λαϊκή οικογένεια. Γιατί ή παρήγαγαν πολύ ακριβές, υπηρεσίες και εμπορεύματα, άρα αδυνατούσε η λαϊκή οικογένεια να τα αγοράσει, αυξάνοντας την ταξική διαστρωμάτωση στην κοινωνία και την ικανοποίηση των αναγκών ή πουλούσαν πολύ υποβαθμισμένες, επικίνδυνες ακόμη και για την υγεία, υπηρεσίες και εμπορεύματα. Άρα ήταν σε βάρος της λαϊκής οικογένειας συνολικά και βεβαίως επιδρούσαν αρνητικά και στο ίδιο το περιβάλλον.
Από αυτή την άποψη εμείς, λοιπόν, δεν υπερασπιζόμαστε τον υπάρχοντα δημόσιο τομέα ή τις υπάρχουσες δημόσιες επιχειρήσεις, πολύ περισσότερο που λειτουργούν σε συνθήκες απελευθέρωσης με ιδιωτικοοικονομικά κριτήρια. Σκοπός τους είναι το κέρδος σε βάρος των εργαζομένων, σε βάρος της λαϊκής οικογένειας και ανατρέπουν τις εργασιακές σχέσεις. Πολύ περισσότερο που εδώ υπάρχουν παραδείγματα. Η κρατική ΔΕΗ, πριν γίνει ΑΕ, την καταγγέλλαμε συνέχεια τότε, ότι πουλούσε τσάμπα το ρεύμα στην ΠΕΣΙΝΕ. Το έχουμε ξεχάσει αυτό; Και πουλούσε πολύ ακριβά στη λαϊκή οικογένεια, η τότε κρατική 100% ΔΕΗ. 
Τι προτείνουμε εμείς απέναντι στον κρατισμό σας ή απέναντι στην ιδιωτικοποίησή σας; Κάτι πολύ απλό. Κοινωνικοποίηση των βασικών και συγκεντρωμένων μέσων παραγωγής, για να μπορέσει να υπάρξει ανάπτυξη προς όφελος του λαού και να αξιοποιηθεί το σύνολο των παραγωγικών δυνατοτήτων. Βεβαίως αυτό απαιτεί άλλη εξουσία, άλλους κρατικούς θεσμούς.
Έτσι, λοιπόν, με το νομοσχέδιό σας τι προσπαθείτε να κάνετε; Είναι ακόμη ένας κρίκος στην αλυσίδα για να επιταχύνετε αυτές τις διαδικασίες, να άρετε τα όποια εμπόδια στην επιτάχυνση των ιδιωτικοποιήσεων και της εκποίησης ακίνητης περιουσίας. Εμπόδιο ένα: Καταργείτε με το άρθρο 2, το ελάχιστο ποσοστό του δημόσιου που προβλέπεται για την πρώην ΔΕΚΟ, για τα λιμάνια, για τα αεροδρόμια, για τις δημόσιες υπηρεσίες. Διευκολύνετε ακόμη περισσότερο την εκποίηση των ακινήτων του δημοσίου, διευρύνοντας σημαντικά τις επιτρεπόμενες χρήσεις, για να αξιοποιηθούν αυτά τα ακίνητα. Έτσι έχουμε το σχέδιο για τα τουριστικά χωριά, που οδηγείται σε αναγκαστική απαλλοτρίωση για να μπορέσει ο άλλος να συγκεντρώσει γη για να αναπτύξει τα επιχειρηματικά σχέδια, του δίνετε να έχει ιδιωτική πολεοδομία, καταργείτε το όποιο εμπόδιο στην αξιοποίηση του αιγιαλού, των λιμενικών εγκαταστάσεων για ενενήντα εννέα χρόνια, του παρέχετε μία σειρά σκανδαλώδεις φορολογικές διευκολύνσεις. 
Αν κάποιος ο οποίος επιβεβαιώθηκε εδώ πέρα είναι το ΚΚΕ, που δεν πάτησε την μπανανόφλουδα και δεν πανηγύριζε, όπως έκαναν άλλα κόμματα για το ζήτημα με την εκποίηση της περιουσίας των νομικών προσώπων δημοσίου δικαίου, των πανεπιστημίων, των νοσοκομείων, των ΟΤΑ και των ασφαλιστικών ταμείων. Γιατί η ουσία κρυβόταν ακριβώς στην παράγραφο 24α του άρθρου 3 και στη δεύτερη υποπαράγραφο. 
Άρα, λοιπόν, αν κάτι πρέπει να αποσύρετε είναι αυτό, η δεύτερη υποπαράγραφος της παραγράφου 24α. Αυτό πρέπει να αποσυρθεί, η δυνατότητα που δίνεται δηλαδή με κοινή υπουργική απόφαση των Υπουργών Οικονομικών και του συναρμόδιου Υπουργού, να μπορεί να εκποιεί –γιατί αυτό είναι στην ουσία- να παραχωρεί στην ΕΤΑΔ το σύνολο των περιουσιακών στοιχείων που έχουν εγγραφεί στο μητρώο ακίνητης περιουσίας. Και εδώ περιλαμβάνονται πανεπιστήμια, νοσοκομεία, ΟΤΑ, οργανισμοί κοινωνικής ασφάλισης, εργατική κατοικία και μία σειρά άλλα ζητήματα. 
ΟΛΓΑ –</Speech><Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Αυτή είναι η ουρά του 5α που έμεινε μέσα.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν είναι η ουρά, αυτή είναι η ουσία. Το 5α ήταν το τυράκι και αυτή είναι η φάκα. Το 5α ήταν το τυράκι και την πατήσατε και αυτή είναι η φάκα που εμείς αυτή αναδεικνύαμε από την πρώτη στιγμή ως την ουσία του προβλήματος, για να λέμε τα πράγματα με το όνομά τους.
Να τελειώσω με μία κουβέντα, μιας και την Τρίτη θα μπορέσουμε να πούμε ακόμη ένα-δύο ζητήματα από τα άλλα θέματα τα οποία και αυτά είναι κατά τη γνώμη μας ουσιαστικά. 
Ο αρμόδιος Υπουργός Οικονομικών που ήταν εδώ, ο κ. Σταϊκούρας, μιλώντας στην παρέμβασή του μας ρώτησε τι λέμε για την τροπολογία της Νέας Δημοκρατίας. Για ποια; Για το τυράκι που βάζει στη φάκα;</Speech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Ειρωνικά το λέω: Ψηφίζετε τη φάκα;</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτά είναι δικά σας παιδιά. Εμείς δεν έχουμε καμμία σχέση με αυτούς. Στο όνομα να αποδεχθεί η εργατική τάξη, τα λαϊκά στρώματα, τις θυσίες, λέτε να κόψουμε και από τα δικά μας παιδιά, που τα έχουμε χρυσοπληρώσει μία ζωή, το κάτι τι τους. Λες και θα πάθουν τίποτε.
Από αυτή την άποψη, λοιπόν, αυτό που χρειάζεται –πρέπει να τοποθετηθείτε και σας προκαλούμε- είναι η τροπολογία του ΚΚΕ που η προηγούμενη κυβέρνηση του κ. Παπαδήμου έφτασε στο σημείο να εκθέσει τον αναπληρωτή Υπουργό Οικονομικών τότε, κ. Παντελή Οικονόμου, ο οποίος την είχε αποδεχθεί μετά από προσωπική παρέμβαση του ίδιου του Πρωθυπουργού και τοποθέτηση εδώ της κ. Διαμαντοπούλου.
Πάρτε θέση, σας λέμε. Δεν μπορεί να ισχύουν δύο μέτρα και δύο σταθμά. Εμείς βέβαια λέμε ότι είναι συνολικά αντιλαϊκό. Σε κάποιους τραπεζοϋπάλληλους αφαιρείτε την άδεια, όπως έγινε στην Αγροτική Τράπεζα, και τους μεταφέρετε όλους στην τράπεζα που πήρε το υγιές χαρτοφυλάκιο, ενώ στις τρεις συνεταιριστικές τράπεζες –και μάλιστα ο κ. Σταϊκούρας εκλέγεται σ’ αυτήν την περιοχή- πετάτε στο δρόμο τους εκατόν εξήντα αυτούς εργαζόμενους. Εμείς λέμε πολύ καθαρά ότι πρέπει να ισχύουν και για τις δύο περιπτώσεις τα ίδια μέτρα και όχι διαφορετικά. Άρα, το μόνο που έχετε να κάνετε είναι να αποδεχθείτε την τροπολογία που κατέθεσε το ΚΚΕ για τους εργαζόμενους των τριών συνεταιριστικών τραπεζών των οποίων ανακαλέσατε την άδεια.</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Ορίστε, κύριε Κεφαλογιάννη.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Είναι τελείως διαδικαστικού χαρακτήρα η παρέμβασή μου. Στην τροπολογία που έχουμε καταθέσει οι εξήντα Βουλευτές της Νέας Δημοκρατίας για τη μείωση των μισθών των διοικητών των ΔΕΚΟ, των στελεχών των ΔΕΚΟ και των τραπεζικών ιδρυμάτων θέλω να απαλειφθούν από τη σελίδα 2 στην τελευταία παράγραφο μετά τις λέξεις «μεσοπρόθεσμου πλαισίου δημοσιονομικής στρατηγικής 2012-2015» οι λέξεις «του κρατικού προϋπολογισμού έτους 2011». Το ίδιο θα ήθελα να γίνει και στην τελευταία σελίδα της τροπολογίας. Στη σελίδα 4 ακριβώς μετά τη φράση «μεσοπρόθεσμου πλαισίου δημοσιονομικής στρατηγικής 2012-2015» να απαλειφθούν οι λέξεις «και του κρατικού προϋπολογισμού έτους 2011». Και παρακάτω πάλι το ίδιο. Δηλαδή, τρεις φορές να απαλειφθούν αυτές οι λέξεις.
Και πέρα από τη διαδικαστική παρέμβαση, μια που είμαστε πολιτικοί, θα ήθελα πραγματικά να ακούσω τις θέσεις των κομμάτων. Άκουσα τη θέση των Ανεξάρτητων Ελλήνων που είναι συγκεκριμένη, καθαρή και θετική γι’ αυτήν την τροπολογία. Άκουσα για τη φάκα από τη μεριά του Κομμουνιστικού Κόμματος. Ας ψηφίσουμε τη φάκα έστω και για μία αρχή.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν έχουμε πρόβλημα να…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Την Τρίτη, κύριε συνάδελφε, μην ανοίγετε διάλογο.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κατά τ’ άλλα, περιμένω τον κατά τ’ άλλα δυναμικά παραμένοντα κ. Λαφαζάνη, με τον οποίο έχουμε κάνει μαζί αγώνες για τα θέματα της διαφάνειας, να τοποθετηθεί και ο ίδιος, όπως και η αγαπητή συνάδελφος από την Κρήτη που είναι εισηγήτρια του ΣΥΡΙΖΑ, της Αξιωματικής Αντιπολίτευσης.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Κύριοι συνάδελφοι, σας έχουν διανεμηθεί τα Πρακτικά της Πέμπτης 27ης Σεπτεμβρίου 2012, της Παρασκευής 28ης Σεπτεμβρίου 2012 και της Τρίτης 9ης Οκτωβρίου 2012 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Συνεπώς, τα Πρακτικά της Πέμπτης 27ης Σεπτεμβρίου 2012, της Παρασκευής 28ης Σεπτεμβρίου 2012 και της Τρίτης 9ης Οκτωβρίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.22’ λύεται η συνεδρίαση για την Δευτέρα 29 Οκτωβρίου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                            ΟΙ ΓΡΑΜΜΑΤΕΙΣ
Τελευταία Αποθήκευση:31/10/2012 11:56:00 πμΑπό:K.arapi
Εκτυπώθηκε:31/10/2012 11:35:00 πμ</body>
</html>