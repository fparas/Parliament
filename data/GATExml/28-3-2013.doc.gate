<html><head><meta name="cp:revision" content="47"><meta name="date" content="2013-04-03T09:18:00Z"><meta name="Company" content="OTS"><meta name="Keywords" content=""><meta name="meta:word-count" content="76439"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-02T08:50:00Z"><meta name="Word-Count" content="76439"><meta name="dcterms:created" content="2013-04-03T08:15:00Z"><meta name="dcterms:modified" content="2013-04-03T09:18:00Z"><meta name="Last-Modified" content="2013-04-03T09:18:00Z"><meta name="Last-Save-Date" content="2013-04-03T09:18:00Z"><meta name="meta:character-count" content="412773"><meta name="Template" content="Normal"><meta name="meta:save-date" content="2013-04-03T09:18:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-03T09:18:00Z"><meta name="Edit-Time" content="37800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-03T08:15:00Z"><meta name="Last-Printed" content="2013-04-02T08:50:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2013-04-03T08:15:00Z"><meta name="xmpTPg:NPages" content="1"><meta name="resourceName" content="28-3-2013.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="412773"><meta name="Page-Count" content="1"><meta name="Revision-Number" content="47"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 28.3.2013                                                                  σελ.414
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΓ΄
Πέμπτη  28 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας του Βουλευτή κ. Γ. Ορφανού, σελ. 
3. Ανακοινώνεται ότι τη συνεδρίαση παρακολουθούν μαθητές από το Γυμνάσιο Ραφήνας, σπουδαστές από τη Σχολή Δημοσιογραφίας του ΑΝΤ1, μαθητές από το 12ο Δημοτικό Σχολείο Ρόδου, το 3ο Γυμνάσιο Αγίου Νικολάου Λασιθίου Κρήτης, το Γυμνάσιο Φαλάνης Λάρισας, το 2ο Γενικό Λύκειο Κατερίνης, το 2ο Δημοτικό Σχολείο Αρχαγγέλου Ρόδου και το Δημοτικό Σχολείο Βαμβακόπουλου Χανίων, σελ. 
4. Επί διαδικαστικού θέματος, σελ. 
5. Αναφορά σχετικά με τις εξελίξεις στην Κύπρο, σελ. 
6. Ανακοινώνεται η παράταση λειτουργίας της Ειδικής Κοινοβουλευτικής Επιτροπής «προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC», για την υποβολή του Πορίσματός της έως και την 15η Απριλίου 2013, σελ. 
7. Ανακοινώνεται από τον Πρόεδρο της Βουλής κ. Ευάγγελο - Βασίλειο Ι. Μεϊμαράκη ο θάνατος του Β΄ Αντιπροέδρου της Βουλής, Αθανάσιου Νάκου, σελ. 
8. Συλλυπητήρια αναφορά για το θάνατο του Β΄ Αντιπροέδρου της Βουλής Αθανάσιου Νάκου, σελ. 
9. Τήρηση ενός λεπτού σιγής στη μνήμη του εκλιπόντος Β΄ Αντιπροέδρου της Βουλής, Αθανάσιου Νάκου, σελ. 
10. Ανακοινώνεται επιστολή του Δ.Σ. του Συλλόγου των Υπαλλήλων της Βουλής με την οποία εκφράζει τα συλλυπητήρια του για το θάνατο του Β΄ Αντιπροέδρου της Βουλής, Αθανάσιου Νάκου, σελ. 
11. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 29 Μαρτίου 2013, σελ. 
4. Συζήτηση επικαίρων ερωτήσεων:
    α) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την τουριστική αξιοποίηση της Νήσου Οξειάς του συμπλέγματος Εχινάδων, σελ. 
    β) Προς τον Υπουργό Υγείας, σχετικά με τις ελλείψεις στα ιατρεία του ΕΟΠΥΥ και στο Νοσοκομείο Ρεθύμνου, σελ. 
    γ) Προς τον Υπουργό Αγροτικής Ανάπτυξης και Τροφίμων:
        i) σχετικά με τη στήριξη των νέων αγροτών μέσα από το πρόγραμμα «Αλέξανδρος Μπαλτατζής» και το Ταμείο Αγροτικής Επιχειρηματικότητας, σελ. 
        ii) σχετικά με το νέο οργανόγραμμα του Υπουργείου Αγροτικής Ανάπτυξης και Τροφίμων και την κατάργηση τεσσάρων Περιφερειακών Κέντρων Προστασίας Φυτών και Ποιοτικού Ελέγχου, σελ. 
    δ) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα των Ατόμων με Αναπηρία, που προκύπτουν από τον τρόπο λειτουργίας των Κέντρων Πιστοποίησης Αναπηρίας (ΚΕΠΑ), σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας», σελ. 
2. Συζήτηση και ψήφιση στο σύνολο του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)», σελ. 
3. Αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς / Ενωτικού Κοινωνικού Μετώπου και των Ανεξάρτητων Βουλευτών κ. Ι. Μεχελογιαννάκη και Ν. Νικολόπουλου επί της τροπολογίας με γενικό αριθμό 328 και ειδικό 108 του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού, σελ. 
4. Ονομαστική ψηφοφορία επί της τροπολογίας, με γενικό αριθμό 328 και ειδικό 108, του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού, σελ. 
5. Επιστολικές ψήφοι επί της ονομαστικής ψηφοφορίας, σελ. 
6. Κατάθεση σχεδίου νόμου:
Οι Υπουργοί Ναυτιλίας και Αιγαίου, Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού και Εργασίας, Κοινωνικής Ασφάλισης και Πρόνοιας, κατέθεσαν σχέδιο νόμου: «Κύρωση του Μνημονίου Κατανόησης μεταξύ του Υπουργείου Οικονομίας, Ανταγωνιστικότητας και Ναυτιλίας της Ελληνικής Δημοκρατίας και του Υπουργείου Μεταφορών της Λαϊκής Δημοκρατίας της Κίνας σχετικά με τη συνεργασία στους τομείς των Ναυτιλιακών Μεταφορών και των Ναυτιλιακών Τεχνολογιών», σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε. , σελ.

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΓΙΑΤΑΓΑΝΑ Χ. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΤΣΟΥΚΟΣ Γ. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΠΑΠΠΑΣ Χ. , σελ.
ΧΡΥΣΟΒΕΛΩΝΗ Μ. , σελ.

Β. Επί της αναφοράς στην Κύπρο:
ΒΟΥΛΤΕΨΗ Σ. , σελ.
ΓΕΩΡΓΙΑΔΗΣ Σ. , σελ.
ΚΟΝΤΟΓΙΑΝΝΗΣ Γ. , σελ.
ΚΟΥΡΟΥΜΠΛΗΣ Π. , σελ.
ΜΑΡΙΑΣ Ε. , σελ.
ΠΑΠΠΑΣ Χ. , σελ.
ΣΤΡΑΤΟΥΛΗΣ Δ. , σελ.

Γ. Επί της συλλυπητήριας αναφοράς:
ΒΟΥΛΤΕΨΗ Σ. , σελ.
ΒΡΟΥΤΣΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΛΕΙΤΣΙΩΤΗΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΜΕΪΜΑΡΑΚΗΣ Ε. , σελ.
ΜΠΟΥΡΑΣ Α. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.
ΣΤΑΘΑΣ Ι. , σελ.
ΤΣΟΥΚΑΛΗΣ Ν. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.

Δ. Επί προσωπικού θέματος:
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΤΣΟΥΚΟΣ Γ. , σελ.
ΜΑΡΙΑΣ Ε. , σελ.
ΠΑΠΠΑΣ Χ. , σελ.

Ε. Επί των επικαίρων ερωτήσεων:
ΓΙΑΤΑΓΑΝΑ Χ. , σελ.
ΘΕΟΠΕΦΤΑΤΟΥ Α. , σελ.
ΚΑΛΑΦΑΤΗΣ Σ. , σελ.
ΛΑΜΠΡΟΥΛΗΣ Γ. , σελ.
ΜΑΝΩΛΑΚΟΥ Δ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΑΛΜΑΣ Μ. , σελ.
ΣΤΥΛΙΟΣ Γ. , σελ.
ΤΣΑΥΤΑΡΗΣ Α. , σελ.

ΣΤ. Επί του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας:
ΒΟΥΛΤΕΨΗ Σ. , σελ.
ΒΡΟΥΤΣΗΣ Ι. , σελ.
ΓΕΩΡΓΙΑΔΗΣ Σ. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΡΑΜΑΝΛΗ  Ά. , σελ.
ΚΑΤΣΩΤΗΣ Χ. , σελ.
ΚΕΛΛΑΣ Χ. , σελ.
ΚΛΕΙΤΣΙΩΤΗΣ Κ. , σελ.
ΚΟΝΤΟΓΙΑΝΝΗΣ Γ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΟΥΤΣΟΥΚΟΣ Γ. , σελ.
ΚΥΡΙΑΖΙΔΗΣ Δ. , σελ.
ΜΑΡΙΑΣ Ε. , σελ.
ΜΑΡΙΝΟΣ Α. , σελ.
ΜΑΡΚΟΥ Α. , σελ.
ΜΕΛΑΣ Π. , σελ.
ΜΗΤΡΟΠΟΥΛΟΣ Α. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΜΠΕΖΑΣ Α. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.
ΣΤΑΘΑΣ Ι. , σελ.
ΣΤΡΑΤΟΥΛΗΣ Δ. , σελ.
ΤΖΑΚΡΗ Θ. , σελ.
ΤΖΑΜΤΖΗΣ Ι. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΨΥΡΡΑΣ Θ. , σελ.

ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΝΓ΄
Πέμπτη 28 Μαρτίου 2013
Αθήνα, σήμερα στις 28 Μαρτίου 2013, ημέρα Πέμπτη και ώρα 09.32΄ συνήλθε στην Αίθουσα συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ’ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Θεοπεφτάτου Αφροδίτη, Βουλευτή Κεφαλληνίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές, Β΄ Αθηνών κ. ΜΙΛΤΙΑΔΗΣ ΒΑΡΒΙΤΣΙΩΤΗΣ και  Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  ο Πρόεδρος του Συλλόγου Διοικητικών Υπαλλήλων ΤΕΙ Πειραιά αιτείται την τροποποίηση των διατάξεων που διέπουν τους υπαλλήλους των Πανεπιστημίων και των ΤΕΙ που βρίσκονται σε προσωρινή διαθεσιμότητα.
2) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  η Αντιδήμαρχος Κέας Νομού Κυκλάδων αιτείται την άμεση επίλυση των προβλημάτων υποστελέχωσης του Πολυδύναμου Περιφερειακού Ιατρείου Κέας.
3) Η Βουλευτής Β΄ Πειραιώς κ. ΜΑΡΙΑ ΓΙΑΝΝΑΚΑΚΗ κατέθεσε αναφορά με την οποία  οι Δημοτικοί και Τοπικοί Σύμβουλοι του Δήμου Μονεμβασιάς της Δημοτικής Ενότητας Βοιών Νομού Λακωνίας παραθέτουν την πρότασή τους για τη δημιουργία νέου Δήμου με έδρα τη Νεάπολη, μετά την εκπόνηση μελέτης από το Ινστιτούτο Τοπικής Αυτοδιοίκησης.
4) Η Βουλευτής Β΄ Πειραιώς κ. ΜΑΡΙΑ ΓΙΑΝΝΑΚΑΚΗ κατέθεσε αναφορά με την οποία  η Διοίκηση της Εθελοντικής Διασωστικής Ομάδας Κρίσεων παραθέτει τις θέσεις της σχετικά με την εγγραφή των ΜΚΟ στο «Ειδικό Μητρώο ΜΚΟ» της ΥΔΑΣ.
5) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ένωση Λειτουργών Μέσης Εκπαίδευσης Νομού Ηρακλείου αιτείται την επίλυση θέματος που αφορά το κτιριακό πρόβλημα στο 1ο Λύκειο Ηρακλείου (Καπετανάκειο).
6) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  η Συντονιστική Επιτροπή Αγώνα Ναυπηγικής Βιομηχανίας αιτείται την υπαγωγή των Ναυπηγείων Ελευσίνας και Σκαραμαγκά σε κρατικό έλεγχο και την άμεση καταβολή των δεδουλευμένων στους εργαζόμενους.
7) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία  ο Δήμος Κερατσινίου-Δραπετσώνας Νομού Αττικής και άλλοι τοπικοί φορείς της περιοχής  καταγγέλλουν ότι έχει δοθεί άδεια για την τοποθέτηση σταθμού βάσης κινητής τηλεφωνίας στη θέση Ζέστενα του όρους Αιγάλεω, σε μικρή απόσταση από πυκνοκατοικημένη περιοχή με πολλά σχολεία.
8) Οι Βουλευτές, Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ κατέθεσαν αναφορά με την οποία  το Σωματείο Ατόμων με Ειδικές Ανάγκες Νομού Λακωνίας αιτείται την επίλυση θέματος που αφορά το νέο κανονιστικό πλαίσιο για τη χορήγηση του προνοιακού επιδόματος.
9) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία  ο Δήμος Λαυρεωτικής Νομού Αττικής αιτείται την επίλυση θεμάτων που αφορούν τη χορήγηση, από τη Διεύθυνση Δασών, στα κατά τόπους δασαρχεία του ανεπίσημου μη αναρτημένου δασικού κτηματολογίου και την εφαρμογή του άρθρου 35 του ν.3937/2011.
10) Ο Βουλευτής Χίου κ. ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ κατέθεσε αναφορά με την οποία  η ΄Ενωση Υπαλλήλων Πυροσβεστικού Σώματος Νομού Χίου αιτείται τη στελέχωση του Πυροσβεστικού Κλιμακίου Καρδαμύλων με επιπλέον προσωπικό.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επιτροπή Συλλόγου Θεραπευομένων ΟΚΑΝΑ διαμαρτύρεται για τη θεσμοθέτηση θεραπευομένων δύο ταχυτήτων μέσω του προγράμματος υποκατάστασης που αναφέρεται στο σχέδιο νόμου  «Κώδικας  Νομοθεσίας για τα Ναρκωτικά».
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύνδεσμος Τυφλών αιτείται την υιοθέτηση προτάσεών του που αφορούν στη βελτίωση  του σχεδίου νόμου «Επενδυτικά Εργαλεία Ανάπτυξης, Παροχή Πιστώσεων και άλλες διατάξεις».
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Πολίνα Τσάμη αιτείται διευκρινήσεων επί του υπ΄ αριθμ. Φ80420/28604/3616/12.02.2013 εγγράφου που αποτέλεσε απάντηση στην αίτηση θεραπείας της.
14) Η Βουλευτής Ηλείας κ. ΔΙΟΝΥΣΙΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία  η Πανελλαδική Φιλοζωική και Περιβαλλοντική Ομοσπονδία και η Πανελλαδική Συντονιστική Επιτροπή Ζωοφιλικών Σωματείων διαμαρτύρονται για τον προτεινόμενο ορισμό για τα επιθετικά ζώα συντροφιάς.
15) Η Βουλευτής Ηλείας κ. ΔΙΟΝΥΣΙΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία το Σωματείο Ηπατομεταμοσχευθέντων Ελλάδος «ΗΠΑΡΧΩ» εκφράζει την αντίθεσή της στη διαφαινόμενη κατάργηση του Κέντρου Ελέγχου και Αναφοράς Ιογενούς Ηπατίτιδας του Σισμανόγλειου Νοσοκομείου.
16) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  οι Διοικήσεις των  Πανελληνίων Ενώσεων Μηχανικών Εμπορικού Ναυτικού, Κατωτέρων Πληρωμάτων Μηχανής ΕΝ «Ο ΣΤΕΦΕΝΣΩΝ», Επαγγελματικής Μαγείρων ΕΝ και Πληρωμάτων Ρυμουλκών-Ναυαγοσωστικών αιτούνται να εφαρμοστεί  η Συλλογική Σύμβαση Εργασίας Ρ/Κ -Ν/Γ  στους μισθούς και στις κρατήσεις των ναυτεργατών. 
17) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία  η Ένωση Αξιωματικών Ελληνικής Αστυνομίας Στερεάς Ελλάδας και η Ένωση Αστυνομικών Υπαλλήλων Φθιώτιδας αιτούνται την επίλυση λειτουργικών προβλημάτων των αστυνομικών υπηρεσιών της Φθιώτιδας.
18) Η Βουλευτής Α΄ Θεσσαλονίκης κ. ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ κατέθεσε αναφορά με την οποία οι εκπρόσωποι της Πρωτοβουλίας Διοριστέοι-Αδιόριστοι ΑΣΕΠ, 2008 καταγγέλλουν την ολιγωρία της πολιτείας στο θέμα του διορισμού τους, αν και είναι διοριστέοι μέσω γραπτού διαγωνισμού του 2008.
19) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Ομοσπονδία Αγροτικών Συλλόγων Νομού Ηρακλείου διαμαρτύρεται για την προτεινόμενη κατάργηση του Περιφερειακού Κέντρου Προστασίας Φυτών και Ποιοτικού Ελέγχου Ηρακλείου Κρήτης.
20) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο κ.  Γεώργιος Χρυσός αιτείται την υιοθέτηση προτάσεών του, οι οποίες αφορούν την εισαγωγή στην τριτοβάθμια εκπαίδευση.
21) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Σύλλογος Φοιτητών Εφαρμοσμένων Μαθηματικών Πανεπιστημίου Κρήτης εκφράζει την αντίθεσή του στο ενδεχόμενο συγχώνευσης του Τμήματος Εφαρμοσμένων Μαθηματικών με το Τμήμα Μαθηματικών.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ευγενία Χαντζή καταγγέλλει ως παράνομες τις προσλήψεις με βάση την προκήρυξη 8κ/2008.
23) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Πσνελλήνια Ομοσπονδία Απόστρατων Αξιωματικών Σωμάτων Ασφαλείας αιτείται την επίλυση θέματος που αφορά  την απελευθέρωση του δικαιώματος εργασίας των απόστρατων αξιωματικών.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος  εκφράζει τη διαμαρτυρία της για την κατάργηση των επιδομάτων των τριτέκνων και πολυτέκνων.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Γενική Συνέλευση του Τμήματος Διοίκησης Μονάδων Υγείας του ΤΕΙ Καλαμάτας αιτείται την αναθεώρηση της πρότασης κατάργησης του εν λόγω τμήματος.
26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την επανεξέταση θέματος, που αφορά τις συντάξεις που δικαιούνται οι οικογένειες των πεσόντων στρατιωτικών.
27) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Κοσμήτορας της Πολυτεχνικής Σχολής του Πανεπιστημίου Θεσσαλίας αιτείται την επίλυση θεμάτων που αφορούν, τόσο τον αριθμό των εισακτέων στην εν λόγω Σχολή, όσο και τη μετονομασία του Τμήματος Μηχανικών Ηλεκτρονικών Υπολογιστών, Τηλεπικοινωνιών και Δικτύων σε Τμήμα Ηλεκτρολόγων Μηχανικών και Μηχανικών Υπολογιστών.
28) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία επισημαίνει την ανάγκη άμεσου διορισμού του υπολοίπου 50% των επιτυχόντων τυφλών της ειδικής προκήρυξης του ν. 2643/1998 του έτους 2008.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος Πατρέων παραθέτει τις θέσεις του σχετικά με την αποζημίωση μη ληφθείσας άδειας στον Γενικό Διευθυντή της ΔΕΥΑΠ.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Βασιλική  Αντωνοπούλου παραθέτει τα προβλήματα, που αντιμετωπίζει με την αίτησή της για ένταξη στο Κοινωνικό Οικιακό Τιμολόγιο της ΔΕΗ.
31) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  το Σωματείο Συμβασιούχων Εργαζομένων Πυροσβεστικού Σώματος των Νομών Αργολίδας και Αρκαδίας εκφράζει την αντίθεσή του στην απόφαση πρόσληψης συμβασιούχων πυροσβεστών που δεν πληρούν τις προϋποθέσεις του ν. 3938/2011 και παραθέτει τα εργασιακά προβλήματα των πυροσβεστών πενταετούς υποχρέωσης.
32) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  η Πανελλήνια Ναυτική Ομοσπονδία  καταγγέλλει τη διοίκηση της Ανώνυμης Εταιρείας Διώρυγας Κορίνθου για την ένταξη των απασχολουμένων ναυτικών της στο ενιαίο μισθολόγιο-βαθμολόγιο των δημοσίων υπαλλήλων.
33) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  το Σωματείο Συμβασιούχων Εργαζομένων Πυροσβεστικού Σώματος των Νομών Αργολίδας και Αρκαδίας εκφράζει την αντίθεσή του στο σχέδιο νόμου που αφορά στην αναδιοργάνωση του Πυροσβεστικού Σώματος.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμος Σπετσών επισημαίνει την ανάγκη διατήρησης των νησιωτικών ΔΟΥ.
35) Ο Βουλευτής Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσε αναφορά με την οποία  ο Αγροτικός Σύλλογος Φυτικής Παραγωγής Δήμου Ορεστίδος και ο Αγροτικός Συνεταιρισμός Φασολοπαραγωγών «Πελεκάνος» Εθνικού Δρυμού Πρεσπών αιτείται την επίλυση των προβλημάτων μετάκλησης αλλοδαπών εργατών γης γαι την καλλιέργεια φασολιών.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επαναξέταση θεμάτων, υπ΄αριθ. 7017/4/16007/1.3.2013 εγγράφου, αρμοδιότητας του Υπουργείου Δημόσιας Τάξης και Προστασίας του Πολίτη.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση της αναφοράς με αριθμό πρωτοκόλλου 2268/18.1.2013, αρμοδιότητας του Υπουργείου Παιδείας, Θρησκευμάτων, Πολιτισμού και Αθλητισμού.
38) Ο Βουλευτής Ιωαννίνων κ. ΜΙΧΑΗΛ ΚΑΣΣΗΣ κατέθεσε αναφορά με την οποία  η Ένωση Συμβασιούχων Υπαλλήλων Πυροσβεστικού Σώματος Νομού Ιωαννίνων αιτείται την υιοθέτηση προτάσεών της στο υπό διαβούλευση σχέδιο νόμου, που αφορά το Πυροσβεστικό Σώμα.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Αντιπρόεδρος του Περιφερειακού Συμβουλίου ΠΕ Αχαίας αιτείται την άμεση αποκατάσταση του προβλήματος στην ΠΕΟ Πατρών-Κορίνθου στο Ύψος της Παραλίας Πλατάνου λόγω κατολίσθησης.
40) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ, Δράμας κ. ΧΡΗΣΤΟΣ ΚΑΡΑΓΙΑΝΝΙΔΗΣ και Β΄ Αθηνών κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσαν αναφορά με την οποία  ο Πανελλαδικός Σύνδεσμος Παραπληγικών και Κινητικά Αναπήρων αιτείται την κατά προτεραιότητα εξόφληση από τον ΕΟΠΥΥ των τιμολογίων υγειονομικού υλικού, που καταθέτουν τα άτομα με αναπηρία.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Σωματείο Υποστήριξης Γονιμότητας «ΚΥΒΕΛΗ» αιτείται την επαναλειτουργία της Εθνικής Αρχής Ιατρικώς Υποβοηθούμενης Αναπαραγωγής.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανεξάρτητη Κίνηση Στρατιωτικών αιτείται την επανεξέταση της νομιμότητας της άθροισης των μετοχικών μερισμάτων από τα Μετοχικά Ταμεία και ΕΚΟΕΜ στη τακτική μηνιαία σύνταξη και την επιβολή κλιμακωτών μειώσεων.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η συνδικαλιστική παράταξη «ΝΕΑ ΕΠΟΧΗ» εκφράζει τη διαμαρτυρία της για τις ενέργειες της νέας διοίκησης της ΕΤΕ, της ΟΤΟΕ και του ΣΥΕΤΕ.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία το Γεωτεχνικό Επιμελητήριο Ελλάδας εκφράζει την αντίθεσή του στην απόφαση κατάργησης των Περιφερειακών Κέντρων Φυτοπροστασίας και Ποιοτικού Ελέγχου στην Πελοπόννησο.
45) Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά, με την οποία  το Εργατικό Κέντρο Σάμου καταγγέλλει τη μη εφαρμογή του ν.2009/1992 σχετικά με την άδεια άσκησης του επαγγέλματος του ηλεκτροτεχνίτη από τους αποφοίτους των σχολών ΕΠΑΣ του ΟΑΕΔ, των οποίων το πτυχίο είναι ισότιμο με αυτό του τεχνικού λυκείου.
46) Οι Βουλευτές, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  η Ένωση Λειτουργών Μέσης Εκπαίδευσης Νομού Ηρακλείου αιτείται την επίλυση θέματος που αφορά το κτηριακό πρόβλημα στο 1ο Λύκειο Ηρακλείου (Καπετανάκειο).
47) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  ο Επιμελητηριακός Όμιλος Ανάπτυξης Ελληνικών Νησιών εκφράζει τη διαμαρτυρία του για την προτεινόμενη κατάργηση των Περιφερειακών Υπηρεσιών Τουρισμού.
48) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  εργαζόμενοι του Περιφερειακού Κέντρου Προστασίας Φυτών και  Ποιοτικού Ελέγχου Ηρακλείου αιτούνται την παραμονή του Περιφερειακού Κέντρου Προστασίας Φυτών και Ποιοτικού Ελέγχου Ηρακλείου ως Ενιαίας Περιφερειακής Μονάδας και την αναβάθμισή του.
49) Οι Βουλευτές, Λαρίσης κ. ΘΩΜΑΣ ΨΥΡΡΑΣ και Α΄ Πειραιώς κ. ΜΑΡΙΑ ΡΕΠΟΥΣΗ κατέθεσαν αναφορά με την οποία  ο Σύλλογος Πλοιάρχων Σπογγαλιέων  Καλύμνου «Ο ΄Αγιος Νικόλαος» διαμαρτύρεται για τη διάλυση των συλλόγων σπογγαλιέων.
50) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία αιτείται την υιοθέτηση προτάσεών της επί των διατάξεων του σχεδίου νόμου «Επενδυτικά εργαλεία ανάπτυξης, παροχή πιστώσεων και άλλες διατάξεις», που αφορούν τα άτομα με αναπηρία και τα μέλη των οικογενειών τους.
51) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  το Κέντρο Δημιουργικής Απασχόλησης Παιδιών «Παιδική Πολιτεία» Αρνίσσας του Δήμου Έδεσσας εκφράζει την ανησυχία του για την υποβάθμιση του ρόλου και της σημασίας των Κέντρων Δημιουργικής Απασχόλησης Παιδιών στην ελληνική κοινωνία.
52) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  ο Πανελλήνιος Σύνδεσμος Τυφλών αιτείται την επαναφορά της διάταξης του ν. 4093/2012 σχετικά με τη ρύθμιση εξαίρεσης από τις περικοπές των συντάξεων των τυφλών ατόμων.
53) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Γενική Συνέλευση του Τοπικού Παραρτήματος Κρήτης του Συλλόγου Ελλήνων Αρχαιολόγων διαμαρτύρεται για τα νέα οικονομικά μέτρα και για την  επικείμενη νομοθετική παρέμβαση  στο λειτουργικό πλαίσιο της Αρχαιολογικής Υπηρεσίας στην Κρήτη.
54) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο Σύνδεσμος Εμπορικών Καταστημάτων Άργους, ο Εμπορικός Σύλλογος Άργους, ο Εμπορικός Σύλλογος Ναυπλίου και η Ομοσπονδία Επαγγελματικών Βιοτεχνικών και Εμπορικών Σωματείων Άργους παραθέτουν τις προτάσεις τους σχετικά με την εξόφληση των ασφαλιστικών υποχρεώσεων των ασφαλισμένων στον ΟΑΕΕ.
55) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην επικίνδυνη έξαρση της εγκληματικότητας στην Κρήτη.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε διάθεση χρημάτων από την Περιφέρεια για αθλητικές εγκαταστάσεις και όχι για την κάλυψη στοιχειωδών ελλείψεων στα Ειδικά Σχολεία.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Γενικός Γραμματέας του Συλλόγου Πολυτέκνων καταγγέλλει την εσκεμμένη παραπληροφόρηση που αφορά στα επιδόματα των πολυτέκνων.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιάννης Καναβός αιτείται την παροχή διευκρινίσεων σχετικά με την αναγνώριση ενός μεταπτυχιακού διπλώματος ειδίκευσης εξ αποστάσεως εκπαίδευσης.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Παναγιώτης Παξιμάδης  καταγγέλλει την απόρριψη της ονομασίας του «Μητρώου Οχημάτων» από το Υπουργείο Ανάπτυξης, Ανταγωνιστικότητας, Υποδομών, Μεταφορών και Δικτύων.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμος Ερυμάνθου Νομού Αχαΐας αιτείται  άμεση οικονομική ενίσχυση για την αποκατάσταση ζημιών στο επαρχιακό οδικό δίκτυο από ακραία καιρικά φαινόμενα.
61) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο Δήμος Λευκάδας αιτείται την απόσυρση της υπό έκδοση υπουργικής απόφασης, που αφορά την παραχώρηση απλής χρήσης αιγιαλού στους δήμους και επισημαίνει την ανάγκη διαβούλευσης πριν την έκδοση νέας.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι εκπρόσωποι του Διοικητικού Συμβουλίου του PALSO εκφράζουν την αντίθεσή τους σε πολλαπλά θέματα που αφορούν την πιστοποίηση της γλωσσομάθειας.
63) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  η Κοσμητεία της Σχολής Επιστημών του Ανθρώπου του Πανεπιστημίου Θεσσαλίας αιτείται την επίλυση θέματος που αφορά την ονομασία  της προτεινόμενης νέας σχολής,  καθώς και τον αριθμό των εισακτέων φοιτητών.
64) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμαρχος Βόλου Νομού Μαγνησίας επισημαίνει την ανάγκη παραμονής της έδρας της Περιφερειακής Υπηρεσίας Τουρισμού Θεσσαλίας και Στερεάς Ελλάδας στο Βόλο.
65) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Πανελλήνιος Σύλλογος Φυσικοθεραπευτών εκφράζει τη διαμαρτυρία του για τις περικοπές των δαπανών φυσικοθεραπείας του  ΕΟΠΥΥ.
66) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  ο κ. Μπάμπης Βακαλόπουλος και άλλοι πολίτες της Μεσσηνίας εκφράζουν τη διαμαρτυρία τους για τη χρεωκοπία της Ανώνυμης Ναυτιλιακής Εταιρείας Νότου και τη ζημία που υπέστησαν οι Μεσσήνιοι μέτοχοι.
67) Ο Βουλευτής Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσε αναφορά με την οποία  ο κ. Κωνσταντίνος Χατζηδάκης παραθέτει τις θέσεις του σχετικά με τη δίωξη ελλήνων πολιτών που συνδράμουν τις κρατικές αρχές στην πάταξη της φοροδιαφυγής.
68) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία  ο Δήμος Κέας Νομού Κυκλάδων αιτείται την άμεση επίλυση των προβλημάτων υποστελέχωσης του Πολυδύναμου Περιφερειακού Ιατρείου Κέας.
69) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στην ανησυχία των εργαζομένων της Τράπεζας Κύπρου στην Ελλάδα σχετικά με το μέλλον της Τράπεζας και των θέσεων εργασίας.
70) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στις επερχόμενες αναστολές λειτουργίας πολλών εμπορικών καταστημάτων του Ηρακλείου Κρήτης μετά τις μνημονιακές πολιτικές.
71) Οι Βουλευτές, Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ και κ. ΜΑΡΙΑ ΤΡΙΑΝΤΑΦΥΛΛΟΥ κατέθεσαν αναφορά με την οποία  ο Πρόεδρος του Συλλόγου των Απανταχού της Ελλάδος Ελατοβρυσιτών Ναυπακτίας αιτείται την λήψη μέτρων, ώστε να αντιμετωπισθούν τα κατολισθητικά φαινόμενα στην Ελατόβρυση Ναυπακτίας, που καταστρέφουν τις υποδομές και δημιουργούν κινδύνους για την ασφάλεια των κατοίκων της περιοχής.
72) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία  το Εργατικό Κέντρο Νομού Σάμου αιτείται την επίλυση θέματος που αφορά την απόδοση επαγγελματικών δικαιωμάτων Ηλεκτροτεχνίτη στους  αποφοίτους των Σχολών ΕΠΑΣ του ΟΑΕΔ της ειδικότητας Τεχνιτών Ηλεκτρολογικών Εργασιών.
73) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο κ. Δημήτριος Κόντης επισημαίνει την ανάγκη θέσπισης επιδόματος στους πάσχοντες από σκλήρυνση κατά πλάκας.
74) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ένωση Λειτουργών Τεχνικής Επαγγελματικής Εκπαίδευσης Ηρακλείου αιτείται την επίλυση θέματος που αφορά τη στελέχωση των Κέντρων Διαφοροδιάγνωσης, Διάγνωσης και Υποστήριξης Κρήτης και τη δημιουργία τμημάτων ενηλίκων σε αυτά.
75) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία  η κ. Σοφία Βιδάλη εκφράζει την αντίθεσή της στην προτεινόμενη συγχώνευση του Τμήματος Κοινωνικής Διοίκησης του Δημοκρίτειου Πανεπιστημίου Θράκης με το Τμήμα Πολιτικών Επιστημών.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5241/18-12-2012 ερώτηση των Βουλευτών κυρίων Λαφαζάνη Παναγιώτη, Σταθά Ιωάννη, Στρατούλη Δημητρίου, Μπόλαρη Μαρίας, Χαραλαμπίδου Δέσποινας δόθηκε με το υπ’ αριθμ. ΓΚΕ 1026965 ΕΞ 2013/2060/ 15-2-2013 έγγραφο  από τον Υπουργό Οικονομικών  η ακόλουθη απάντηση:
�
2. Στην με αριθμό 5464/31-12-2012 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. Β.0009/15-02-2013 έγγραφο  από τον Υπουργό Οικονομικών  η ακόλουθη απάντηση:
�
3. Στην με αριθμό 5666/09-01-2013 ερώτηση του Βουλευτή κ. Γεωργιάδη Σπυρίδωνος - Αδώνιδος δόθηκε με το υπ’ αριθμ. Β 86/15-02-2013 έγγραφο  από τον Υπουργό Οικονομικών  η ακόλουθη απάντηση:
4. Στην με αριθμό 6139/22-01-2013 ερώτηση του Βουλευτή κ. Μουτσινά Παρίση (Πάρι) δόθηκε με το υπ’ αριθμ. Δ1/Α/οικ.2930/15-02-2013 έγγραφο  από τον Υφυπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
�
5. Στην με αριθμό 6340/25/01/2013 ερώτηση του Βουλευτή κ. Γρέγου Αντωνίου δόθηκε με το υπ’ αριθμ. 21/29/ΑΣ 5047/15-02-2013 έγγραφο  από τον Υπουργό Εξωτερικών η ακόλουθη απάντηση:
6. Στην με αριθμό 6405/29-01-2013 ερώτηση του Βουλευτή κ. Τζαμτζή Ιορδάνη (Δάνη) δόθηκε με το υπ’ αριθμ. Δ12Α 1028693 ΕΞ 2013/15-02-2013  έγγραφο  από τον Υφυπουργό Οικονομικών  η ακόλουθη απάντηση:
7. Στην με αριθμό 6726/05-02-2013 ερώτηση του Βουλευτή κ. Μουτσινά Παρίση (Πάρι) δόθηκε με το υπ’ αριθμ. Φ.90022/3733/236/15-02-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 29 Μαρτίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονιδμού της Βουλής)
1.&#160;Η με αριθμό 1217/26-3-2013 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Υγείας, σχετικά με την αντιμετώπιση των προβλημάτων λειτουργίας του Κέντρου Αποθεραπείας και Αποκατάστασης Ημερήσιας Νοσηλείας της Ιεράς Μητρόπολης Μονεμβασιάς και Σπάρτης.
&#160;2. Η με αριθμό 1221/26-3-2013 επίκαιρη ερώτηση του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αναστασίου Κουράκη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την τροποποίηση του ν. 4093/12, ώστε να μην τίθενται αυτοδικαίως σε αργία οι υπάλληλοι και οι καθηγητές που παραπέμφθηκαν για πλημμελήματα.&#160;
&#160;3. Η με αριθμό 1211/26-3-2013 επίκαιρη ερώτηση του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υπουργό Οικονομικών, σχετικά με την υπερφορολόγηση σε συνδυασμό με το πάγωμα της οικοδομικής δραστηριότητας.
4. Η με αριθμό 1214/26-3-2013 επίκαιρη ερώτηση της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάθεση του έργου με τίτλο «Μελέτη για την αποτύπωση του ακαδημαϊκού χάρτη της Χώρας».
5. Η με αριθμό 1229/26-3-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εξωτερικών, σχετικά με την απάντηση της Ελλάδας στη ρηματική διακοίνωση της Τουρκίας προς το ΟΗΕ.
&#160;6. Η με αριθμό 1225/26-3-2013 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την αναζήτηση πηγών εσόδων για το δημόσιο από την αξιοποίηση των εθνικών κληροδοτημάτων, των σχολαζουσών κληρονομιών, καθώς και των καταπατημένων ακινήτων του.
7.&#160;Η με αριθμό 1233/26-3-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραϊτη προς τον Υπουργό Υγείας, σχετικά με τα προβλήματα στη ψυχιατρική κλινική του Νοσοκομείου Άρτας.
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 1218/26-3-2013 επίκαιρη ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τους Υπουργούς Ανάπτυξης, Ανταγωνιστικότητας, Υποδομών Μεταφορών και Δικτύων και Οικονομικών, σχετικά με τον σχεδιασμό νομοθετικής πρωτοβουλίας για την αντιμετώπιση της καταχρηστικής αύξησης του περιθωρίου κέρδους από τα πιστωτικά ιδρύματα.
2.&#160;Η με αριθμό 1222/26-3-2013 επίκαιρη ερώτηση της Βουλευτού Ηρακλείου του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Μαρίας Διακάκη προς τον Υπουργό Δημόσιας Τάξης και Προστασίας του Πολίτη, σχετικά με την πρόσληψη των επιτυχόντων επτακοσίων είκοσι πέντε Δόκιμων Πυροσβεστών στο Πυροσβεστικό Σώμα.
3.&#160;Η με αριθμό 1210/26-3-2013 επίκαιρη ερώτηση της Βουλευτού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την αντιμετώπιση του τομέα του Πολιτισμού στο πλαίσιο του νέου Οργανισμού του Υπουργείου Παιδείας και Θρησκευμάτων, Πολιτισμού και Αθλητισμού.
&#160;4. Η με αριθμό 1213/26-3-2013 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τη μεταφορά προσωπικού των Περιφερειακών Ενώσεων Δήμων (ΠΕΔ) στους ΟΤΑ.
5.&#160;Η με αριθμό 1230/26-3-2013 επίκαιρη ερώτηση του Βουλευτή Αττικής του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό &#160;Δικαιοσύνης, Διαφάνειας και Ανθρωπίνων Δικαιωμάτων, σχετικά με την απόδραση των κρατουμένων από τις φυλακές Τρικάλων.
&#160;6. Η με αριθμό 1226/26-3-2013 επίκαιρη ερώτηση του Βουλευτή Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με την ανάγκη άμεσης στελέχωσης του ΣΔΟΕ προκειμένου να αντιμετωπιστεί η φοροδιαφυγή.
7.&#160;Η με αριθμό 1212/26-3-2013 επίκαιρη ερώτηση του Ανεξάρτητου Βουλευτή Εύβοιας κ. Κωνσταντίνου Μαρκόπουλου προς τον Υπουργό Υγείας, σχετικά με την εξασφάλιση των απαιτούμενων οικονομικών πόρων για την κατασκευή του νέου νοσοκομείου Χαλκίδας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Πρώτη θα συζητηθεί η δεύτερη με αριθμό 1204/19.3.2013 επίκαιρη ερώτηση δεύτερου κύκλου της Βουλευτού Κεφαλληνίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αφροδίτης Θεοπεφτάτου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την τουριστική αξιοποίηση της Νήσου Οξειάς του συμπλέγματος Εχινάδων. 
Στην ερώτηση θα απαντήσει ο Αναπληρωτής Υπουργός κ. Καλαφάτης.
Κυρία συνάδελφε, έχετε το λόγο για δύο λεπτά, για να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, το σύμπλεγμα των Εχινάδων Νήσων με μεγαλύτερο νησί την Οξειά, η οποία διοικητικά ανήκει στο Νομό Κεφαλληνίας και Ιθάκης στις εκβολές του Αχελώου, εντάσσεται στο καθεστώς των προστατευόμενων περιοχών NATURA 2000 ως τμήμα του Εθνικού Πάρκου με την κοινή υπουργική απόφαση 22306/2006 για τις λιμνοθάλασσες Μεσολογγίου Αιτωλικού κάτω ρου και εκβολών ποταμού Αχελώου και Ευήνου και Νήσων Εχινάδων. 
Να θυμίσουμε ότι στις περιοχές «Νatura» επιτρέπονται έργα μόνο εφόσον εξυπηρετούν το δημόσιο συμφέρον και δεν υπάρχουν άλλες εναλλακτικές. Για οποιοδήποτε έργο, θα πρέπει απαραιτήτως να εξασφαλίζονται αντισταθμιστικά μέτρα, ενώ θα πρέπει να έχει ενημερωθεί και η Ευρωπαϊκή Ένωση. Για κάθε άλλη δραστηριότητα χρειάζεται περιβαλλοντική αδειοδότηση. 
Η Οξειά προστατεύεται επίσης από το νόμο για τα δασικά οικοσυστήματα, αφού, σύμφωνα με το Δασαρχείο, έχει χαρακτηριστεί τελεσίδικα ως δάσος πεύκης και δασική περιοχή. 
Σύμφωνα με πληροφορίες μας, έχει πουληθεί η Νήσος Οξειά, που είναι η μεγαλύτερη από τις Εχινάδες, και πρόκειται να προχωρήσετε σε τροποποίηση της παραπάνω απόφασης του 2006, παρ’ ότι στην περιοχή, μετά από την κύρωση της Συνθήκης Ραμσάρ επιτρέπονται μόνο χρήσεις, όπως είναι η γεωργία, η βόσκηση, η μελισσοκομία και οι μικρές κατασκευές για την εξυπηρέτηση αυτών των χρήσεων. 
Ρωτάμε εάν ισχύουν κατ’ αρχήν αυτά τα δημοσιεύματα και αν πρόκειται να προχωρήσετε στην τροποποίηση της απόφασης του 2006.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ.
Ο κύριος Υπουργός έχει το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κυρίες και κύριοι συνάδελφοι, οι υποχρεώσεις της χώρας μας για την προστασία της ευρύτερης περιοχής του συμπλέγματος των βορείων και νοτίων Νήσων Εχινάδων απορρέουν από ένα νομικό πλαίσιο διεθνών συμβάσεων και κανόνων όπου περιλαμβάνεται η διεθνής Σύμβαση Ραμσάρ, για την προστασία υγροβιοτόπων διεθνούς σημασίας, οι ευρωπαϊκές οδηγίες 74/409/ΕΟΚ για τη διατήρηση των αγρίων πτηνών και 92/43/ΕΟΚ για τη διατήρηση των φυσικών οικοτόπων και της άγριας πανίδας και χλωρίδας, το γνωστό δίκτυο «Νatura»2000» καθώς και το εθνικό δίκαιο. 
Το σύμπλεγμα των βορείων και νοτίων Νήσων Εχινάδων, στις οποίες περιλαμβάνεται η Νήσος Οξειά, εντάσσεται στην προστατευόμενη περιοχή του χαρακτηρισθέντος ως εθνικού πάρκου λιμνοθαλασσών Μεσολογγίου-Αιτωλικού, κάτω ρου και εκβολών ποταμών Αχελώου και Ευήνου και Νήσων Εχινάδων. 
Η Οξειά αποτελεί το δεύτερο μεγαλύτερο Νησί των Εχινάδων, απέχει χίλια πεντακόσια μέτρα περίπου από τις ακτές της Αιτωλοακαρνανίας, βρίσκεται στην δυτική πλευρά του υγροτόπου του Μεσολογγίου και κοντά στις εκβολές του Αχελώου.
Όπως περιγράφεται με ακρίβεια στην εκδοθείσα με αριθμό 22306/2006 κοινή υπουργική απόφαση προστασίας της ευρύτερης περιοχής ως εθνικού πάρκου, σκοπός του χαρακτηρισμού είναι η προστασία, διατήρηση και διαχείριση της φύσης και του τοπίου ως φυσικής κληρονομιάς και πολύτιμου εθνικού φυσικού πόρου σε αυτές τις περιοχές, οι οποίες διακρίνονται για τη μεγάλη –όπως και εσείς αναφέρατε- βιολογική, οικολογική, αισθητική, επιστημονική, γεωμορφοπολιτική και παιδαγωγική τους αξία. 
Ακριβώς αυτός είναι και ο στόχος ο δικός μας στο ΥΠΕΚΑ, κυρίες και κύριοι συνάδελφοι, δηλαδή με δυο λέξεις η αειφορική διαχείριση των προστατευόμενων περιοχών, στην επίτευξη του οποίου είμαστε προσανατολισμένοι, όπως βεβαίως και στην απαρέγκλιτη τήρηση της νομιμότητας, η οποία αποτελεί και αδιαπραγμάτευτη αρχή  μας.
Το σύμπλεγμα των βορείων  και νοτίων Νήσων Εχινάδων περιλαμβάνεται βάσει της συγκεκριμένης ΚΥΑ στη Ζώνη Προστασίας της Φύσης 4, για την οποία προβλέπεται σειρά φιλικών προς το περιβάλλον ισόρροπων χρήσεων και δραστηριοτήτων, μεταξύ των οποίων είναι η ήπια αναψυχή, οικοτουριστικές δραστηριότητες κ.λπ..
Προβλέπεται μάλιστα η εκπόνηση ειδικής μελέτης, προκειμένου να τεκμηριωθεί η έκταση, οι όροι δόμησης και η υποδομή στην οποία θα αναπτυχθεί μεταξύ άλλων και η ήπια αναψυχή, με τη φέρουσα ικανότητα του οικοσυστήματος. Τα ανωτέρω βεβαίως, υπό την προϋπόθεση ότι τηρούνται οι διατάξεις του ν. 3937/2011 για τη διατήρηση της βιοποικιλότητας και για τον τρόπο άσκησης αυτών των δραστηριοτήτων.
Βλέπετε, κυρίες και κύριοι συνάδελφοι, οι περιοχές «Νatura 2000» δεν είναι περιοχές στις οποίες απαγορεύονται οι ανθρωπογενείς δραστηριότητες. Δραστηριότητες όπως η διαχείριση δασών, η γεωργία, η κτηνοτροφία, ο τουρισμός, η αλιεία, οι ιχθυοκαλλιέργειες, η μεταποίηση κ.λπ., είναι συμβατές με το χαρακτηρισμό των περιοχών αυτών, εφόσον βεβαίως, όπως προανέφερα -και το υπογραμμίζω- τηρούνται οι διατάξεις του ν. 3937/2011 για τη διατήρηση της βιοποικιλότητας και για τον τρόπο άσκησης αυτών των δραστηριοτήτων.
Σύμφωνα με το Κοινοτικό και Εθνικό Δίκαιο, στις περιοχές του δικτύου «Νatura 2000» πρέπει να εφαρμόζονται τα αναγκαία μέτρα διατήρησης, κανονιστικά, διοικητικά ή συμβατικά, να αποφεύγεται η υποβάθμιση και η όχληση, όταν αυτή έχει σημαντικές επιπτώσεις στους τύπους οικοτόπων και στα είδη και να εφαρμόζεται η δέουσα εκτίμηση των επιπτώσεων σχεδίων έργων και δραστηριοτήτων.
Στόχος, λοιπόν, είναι να διασφαλίζεται εντός των περιοχών η διατήρηση ή η αποκατάσταση σε ικανοποιητικό βαθμό διατήρησης των τύπων οικοτόπων και ειδών, για τα οποία αυτές έχουν οριστεί.
Το ανωτέρω νομικό πλαίσιο αποτελεί σταθερά πάνω στην οποία κινούμαστε, στα πλαίσια της προστασίας του φυσικού μας πλούτου και εφαρμογής των αρχών της βιώσιμης ανάπτυξης. Συνεπώς, η προστασία της Νήσου Οξειάς κατά κανένα τρόπο δεν υπολείπεται της προστασίας, την οποία εξασφαλίζει το Υπουργείο μας σε ολόκληρο το δίκτυο των περιοχών «Νatura 2000».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Η κ. Θεοπεφτάτου έχει το λόγο για τρία λεπτά.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, δεν μου απαντήσατε σαφώς, εάν δηλαδή πρόκειται πραγματικά να τροποποιηθεί η κοινή υπουργική απόφαση. Όντως, όπως αναφέρατε και εσείς και όπως προβλέπεται από τη συγκεκριμένη απόφαση, προβλέπονται ήπιες δράσεις επιστημονικού και παιδαγωγικού χαρακτήρα. Επίσης, οι προτεινόμενες χρήσεις στην περιοχή είναι κατοικία 80 τ.μ. και αποθήκη 50 τ.μ. σαν δομημένο περιβάλλον. 
Βεβαίως, επιτρέπονται όλα αυτά που είπατε, χωρίς όμως να προσδιορίζεται δομημένη έκταση. Επίσης, θα ήθελα να σας επισημάνω ότι, σύμφωνα με την απόφαση του Δασαρχείου του 1989, ολόκληρο το νησί έχει χαρακτηριστεί, τα μεν χίλια εννιακόσια τριάντα στρέμματα ως δάσος πεύκης και τα δύο χιλιάδες τριακόσια ενενήντα ως δασική έκταση. Δηλαδή, σε αυτό το νησάκι δεν επιτρέπεται να οικοδομηθεί τίποτα. Βεβαίως, επιτρέπονται χρήσεις υδατοκαλλιέργειας και υποδομές στις ακτές για την εξυπηρέτηση των υδατοκαλλιεργειών και για περιβαλλοντικούς, επιστημονικούς και αισθητικούς λόγους. 
Συγκεκριμένα, όμως, θα ήθελα τη δική σας απάντηση, εάν πρόκειται να τροποποιηθεί η συγκεκριμένη απόφαση και να τροποποιηθεί και η απόφαση του Δασαρχείου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για να δευτερολογήσει.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Θα προσπαθήσω με δυο κουβέντες να κάνω ακόμη πιο καθαρό το στίγμα της δικής μας θεώρησης των πραγμάτων.
Κατ’ αρχάς, πρέπει να σας διαβεβαιώσω ότι γνωρίζουμε πώς να διασφαλίζουμε την εφαρμογή των νομοθετημάτων, που ορίζουν ζώνες προστασίας με συγκεκριμένους όρους και περιορισμούς για έργα και δραστηριότητες, όπως στην περίπτωση της συγκεκριμένης κοινής υπουργικής απόφασης, στην οποία αναφέρθηκα προηγουμένως, που αφορά βεβαίως στην προστασία της ευρύτερης περιοχής της Νήσου Οξειάς ως εθνικού πάρκου. 
Παράλληλα, βεβαίως, μέσα στο πλαίσιο της δικής μας σκέψης και πολιτικής είναι, αυτό που οφείλουμε να κάνουμε, να προωθούμε την αειφόρο ανάπτυξη στις περιοχές του δικτύου «Νatura 2000», ώστε να διευκολύνουμε την αξιοποίηση των αγαθών και υπηρεσιών, που παρέχουν τα προστατευόμενα οικοσυστήματα με άμεσο και έμμεσο οικονομικό και κοινωνικό όφελος.
Να επισημάνω απλώς εδώ ότι από την Ευρωπαϊκή Επιτροπή έχει εκτιμηθεί ότι τα οφέλη από το δίκτυο «Νatura 2000» μπορούν να ανέλθουν σε ευρωπαϊκό επίπεδο σε 200 ή 300 δισεκατομμύρια ευρώ ανά έτος από υπηρεσίες οικοσυστημάτων και σε 5 με 9 δισεκατομμύρια ευρώ ανά έτος, συνδεόμενα με δράσεις αναψυχής.
Συνεπώς είναι καθαρό, κυρίες και κύριοι συνάδελφοι, ότι οι περιοχές του δικτύου «Νatura 2000» δίνουν πολύ μεγάλες, ανεξάντλητες θα μπορούσα να πω, ευκαιρίες ανάπτυξης στην περιφέρεια, σε ορεινές και νησιωτικές περιοχές της πατρίδας μας και σε καμμία περίπτωση δεν μπορούν να αποτελέσουν εμπόδιο στην αναπτυξιακή διαδικασία. 
Όμως, όλα τα παραπάνω –και κλείνω με αυτό- πρέπει να τα βλέπει κανείς και τα βλέπουμε εμείς υπό το πρίσμα της διαχείρισης των περιοχών αυτών, που να μην διαταράσσονται οι ευαίσθητες ισορροπίες των οικοσυστημάτων, τα οποία αποτελούν και τη φυσική μας κληρονομιά.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Επόμενη είναι η έβδομη με αριθμό 1209/19.3.2013 ερώτηση δεύτερου κύκλου του Βουλευτή Λάρισας του Κομμουνιστικού Κόμματος Ελλάδας κ.  Λαμπρούλη προς τον Υπουργό Υγείας, σχετικά με τις ελλείψεις στα ιατρεία του ΕΟΠΥΥ και στο Νοσοκομείο Ρεθύμνου.
Θα απαντήσει ο Αναπληρωτής Υπουργός Υγείας κ. Σαλμάς.
Ο κ. Λαμπρούλης έχει το λόγο για να αναπτύξει την ερώτησή του.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Οι τεράστιες ελλείψεις στον τομέα των παροχών υπηρεσιών υγείας του ΕΟΠΥΥ, αλλά και των νοσοκομείων στη χώρα μας είναι γνωστές. Το Ρέθυμνο δεν θα αποτελούσε εξαίρεση. Βεβαίως, οι τεράστιες ελλείψεις που ανέφερα δημιουργούν αυτή την περίοδο συγκεκριμένα, σε ό,τι αφορά το κομμάτι παροχών υπηρεσιών υγείας από τον ΕΟΠΥΥ, μια τεράστια αναστάτωση, μιας και στις 15 Απριλίου, δηλαδή σε λίγες ημέρες, λήγουν οι συμβάσεις οκτώ γιατρών, ακτινολόγου, μικροβιολόγου, παθολόγου, καρδιολόγου, οφθαλμίατρου, παιδιάτρου, ενδοκρινολόγου και ωτορινολαρυγγολόγου, βασικές δηλαδή ειδικότητες. Παράλληλα, περί τα τέλη Αυγούστου, λήγει η σύμβαση ενός ορθοπεδικού.
Στην ουσία μένουν δώδεκα γιατροί, εκ των οποίων ο ένας είναι ο διευθυντής, ο άλλος είναι ο ελεγκτής, οι δύο είναι μόνιμοι, οι τέσσερις υπηρετούν στην Μονάδα του ΕΟΠΥΥ και οι υπόλοιποι είναι εξωτερικοί. 
Εμείς ρωτούμε -και στη δευτερολογία μου θα μιλήσω και για το νοσοκομείο- τα εξής: Τι θα κάνει η Κυβέρνηση, ώστε άμεσα να δρομολογηθεί λύση σε ό,τι αφορά τη στελέχωση του ΕΟΠΥΥ σε ιατρικό προσωπικό και βέβαια, στο αντίστοιχο προσωπικό που απαιτείται, όπως επίσης και στο νοσοκομείο που παρουσιάζονται τεράστιες ελλείψεις;
Δείτε για παράδειγμα ότι στον ΕΟΠΥΥ -επανέρχομαι σε αυτό- μετά τις 15 Απριλίου που λήγουν οι συμβάσεις, δεν θα υπάρχουν οι ειδικότητες που είπα, δηλαδή ακτινολόγος, μικροβιολόγος, καρδιολόγος, ωτορινολαρυγγολόγος, οφθαλμίατρος, ενδοκρινολόγος και προοπτικά ορθοπεδικός και μιλάμε για το ήδη ελλιπέστατο ιατρικό προσωπικό του ΕΟΠΥΥ στο Ρέθυμνο που, όσον αφορά το προσωπικό του ΕΟΠΥΥ, σταδιακά αποδεκατίζεται.
Αυτό βεβαίως, ακουμπά πάνω στην πολιτική που εφαρμόζεται και στο χώρο της υγείας στην κατεύθυνση των περικοπών, προκειμένου το κράτος να εξασφαλίσει πόρους για να ικανοποιήσει –ποια;- τα δημοσιονομικά του ελλείμματα, θυσιάζοντας το ύψιστο -κατά τη γνώμη μας και κατά τη γνώμη όλων πιστεύω- αγαθό της υγείας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε πρόεδρε. 
Μέχρι την ώρα που θα φτάσουμε στο σημείο το σύστημα υγείας να είναι ιδανικό και να μην έχει προβλήματα, θα στέκομαι με πολύ σεβασμό στις παρατηρήσεις και στις ερωτήσεις των συναδέλφων Βουλευτών, γιατί πράγματι δεν έχουμε φτάσει ακόμη σε εκείνο το επίπεδο, όπου το Εθνικό Σύστημα Υγείας θα μπορεί να υπερηφανεύεται ότι έχει ένα πρωτοβάθμιο σύστημα φροντίδας υγείας υψηλού επιπέδου που καλύπτει τον πληθυσμό, χωρίς να επιβαρύνεται από την τσέπη του –και μάλιστα σε περίοδο κρίσης- και ένα δευτεροβάθμιο σύστημα φροντίδας, που θα έχει φτάσει να έχει νοσοκομεία αποτελεσματικά, αποδοτικά, χωρίς σπατάλη και με μεγάλη φροντίδα για τους ασθενείς. 
Όμως, επειδή επί δεκατρία χρόνια που είμαι στη Βουλή ακούω πολλές φορές ότι η κριτική για το σύστημα υγείας από την πτέρυγα του Κομμουνιστικού Κόμματος Ελλάδας είναι –και δικαίωμά τους να περιγράφουν την κατάσταση από τη δική τους άποψη- μονότονη, πρέπει να πω ότι και τότε που υπήρχαν πόροι και τότε που υπήρχαν τεράστια ελλείμματα και τότε που οι δαπάνες ήταν χωρίς όριο και τότε όλα τα ελλείμματα τα έπαιρνε ο κρατικός προϋπολογισμός. 
Όμως, δεν περιμένω την κριτική σας σήμερα για το τι δεν έχει η χώρα εδώ και δεκατρία χρόνια. Περιμένω μία κριτική για τους οκτώ μήνες που ασκούμε τη διακυβέρνηση της χώρας. Με τους λιγότερους πόρους που έχουμε, έχουμε ικανοποιητικό επίπεδο υγείας για τους πολίτες; Και μην ξεχνάτε ότι έχουμε πολύ λιγότερους πόρους. 
Να έρθω στο παράδειγμά σας. Δηλαδή τα προηγούμενα δύο χρόνια, ας πούμε, στο Ρέθυμνο πόσοι ήταν οι συμβεβλημένοι γιατροί; Άλλαξαν; Ή τα προηγούμενα χρόνια τα ασφαλιστικά ταμεία είχαν απείρως περισσότερους γιατρούς και τώρα ξαφνικά κατέρρευσε το σύστημα; 
Όχι, υπήρχαν στρεβλώσεις, οι οποίες ήρθαν και κληρονομήθηκαν στον ΕΟΠΥΥ. Σας λέω ένα παράδειγμα, στο οποίο και αναφέρεστε. Πώς έγιναν οι συμβάσεις των γιατρών στον ΕΟΠΥΥ με το που ξεκίνησε; Έγιναν από την προηγούμενη κυβέρνηση με μια πράξη νομοθετικού περιεχομένου, όπου στην ουσία παρέτεινε τις συμβάσεις που είχε μέχρι τότε ο ΟΠΑΔ και ο ΟΑΕΕ, κράτησε τους γιατρούς όπως τους είχε ο ΟΠΑΔ και ο ΟΑΕΕ και τους ανανέωσε τη θητεία για δύο χρόνια. 
Ωστόσο, ο ΟΠΑΔ και ο ΟΑΕΕ ποτέ δεν προσλάμβανε και δεν έκανε συμβάσεις των γιατρών απαραιτήτως με βάση τις ανάγκες κάθε γεωγραφικής περιφέρειας. Οπότε, όχι μόνο εσείς, αλλά πάρα πολλοί συνάδελφοι στη Βουλή έχουν δίκιο όταν αναφέρονται σε προβλήματα της περιοχής τους, όπου υπάρχει υποστελέχωση και δυσκολία στην πρόσβαση των ασθενών στην πρωτοβάθμια φροντίδα υγείας και ιδιαίτερα στην πρώτη επαφή του ασθενούς με το γιατρό. 
Γι’ αυτό και παραδέχτηκα το πρόβλημα. Γι’ αυτό και είπα ότι το αμέσως επόμενο δίμηνο η προτεραιότητά μας είναι να αλλάξουμε αυτόν τον τρόπο επαφής του ασθενούς με το γιατρό. Γιατί κανέναν δεν διευκολύνει, αφήνει κενά σε πάρα πολλούς νομούς και σε πάρα πολλές περιοχές. Δεν έχει γίνει ποτέ σχεδιασμός με βάση το χάρτη υγείας, που είναι έτοιμος και καταγράφει τις υπηρεσίες και τους γιατρούς που υπάρχουν σε κάθε νομό, αλλά και τις ανάγκες που υπάρχουν. Όλα αυτά θα γίνουν τώρα, το επόμενο δίμηνο και προφανώς θα διορθωθούν τα προβλήματα αυτά στα οποία αναφέρεστε στη δική σας εκλογική περιφέρεια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κύριε συνάδελφε, έχετε το λόγο για τη δευτερολογία σας.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Θα ήθελα να κάνω μία επισήμανση στον Υπουργό. Αναφέρθηκε από του Βήματος ο πρόεδρος, όταν με κάλεσε να υποστηρίξω την ερώτηση. Δεν είναι η εκλογική μου περιφέρεια το Ρέθυμνο. Όχι ότι θα ήταν πρόβλημα, ίσα-ίσα, αλίμονο, αλλά θεωρούμε ότι τα ζητήματα της υγείας δεν έχουν ούτε σύνορα ούτε νομούς ούτε εκλογικές περιφέρειες. Εξάλλου, τα προβλήματα υγείας και εκ της θέσεώς σας και εξ εμπειρίας είναι παντού σε μικρό ή μεγάλο βαθμό τα ίδια. Η κατάσταση είναι εκρηκτική.
Μιλήσατε για την πρωτοβάθμια φροντίδα υγείας. Ποια πρωτοβάθμια; Διαλύεται. Διαλύεται η πρωτοβάθμια φροντίδα υγείας. Νομίζω ότι είστε γνώστης αυτού και εάν δεν είστε, κάντε μια γύρα να δείτε τί γίνεται στα κέντρα υγείας, στα αγροτικά ιατρεία. Δεν υπάρχει τίποτα αυτή τη στιγμή. Δεν υπάρχει προσωπικό, δεν υπάρχουν γιατροί, δεν υπάρχει τίποτα! Ο κόσμος συρρέει στα νοσοκομεία για να εξυπηρετεί τις πρωτοβάθμιες ανάγκες του και όχι τις δευτεροβάθμιες, που και αυτές είναι βέβαια οξυμένες. 
Δείτε το Νοσοκομείο του Ρεθύμνου. Η υποστελέχωση είναι εκρηκτική. Περικόπτονται ακόμη και κανονικές άδειες και τα ρεπό από το προσωπικό, για να καλυφθούν οι ανάγκες σε νοσηλευτικό προσωπικό. Και κοιτάξτε τώρα, μπροστά στην ανάγκη για προσωπικό αξιοποιείται η στρατιά των ανέργων, νοσηλευτών και λοιπών ειδικοτήτων που δραστηριοποιούνται στο χώρο της υγείας, με τη φρούδα ελπίδα της πρόσληψης και αξιοποιείται ο εκτεταμένος -να το πω έτσι- εθελοντισμός. Στην ουσία πρόκειται για ανασφάλιστη και μαύρη εργασία, με εξευτελιστικές αμοιβές που εδώ και χρόνια εξασφαλίζονται στο συγκεκριμένο νοσοκομείο –από πού;- από το παγκάρι –λέει- της εκκλησίας! Μιλάμε για την απόλυτη εξαθλίωση και εργασιακή, αλλά και των εργαζομένων, με την εντατικοποίηση της δουλειάς στις κλινικές, αλλά και στα τμήματα που παρέχουν υπηρεσίες υγείας. 
Συνεπώς, κατά τη γνώμη μας, οι δικαιολογίες της Κυβέρνησης δεν ευσταθούν. Μπορεί να είπατε στην τοποθέτησή σας, κύριε Υπουργέ, ότι είστε οκτώ-εννέα μήνες Κυβέρνηση. Όμως, η πολιτική έχει μια συνέχεια και είναι η ίδια πολιτική -να μην πάω πολύ παλιά- από το 1974 και εντεύθεν, και στο χώρο της υγείας. Και τα αποτελέσματα αυτής της πολιτικής τα ζει με τον πιο βάρβαρο και βάναυσο τρόπο σήμερα ο κόσμος. Εσείς βεβαίως, αξιοποιείτε πολιτικά την κρίση, για να προωθήσετε την εμπορευματοποίηση και ιδιωτικοποίηση του δημόσιου χαρακτήρα της υγείας, του όποιου δημόσιου χαρακτήρα είχε. 
Μιλάτε για σπατάλες και υπερθεματίζετε τόσους μήνες. Και η τωρινή Κυβέρνηση, αλλά και οι προηγούμενες πάτησαν πάνω σε αυτή την επιχειρηματολογία για τις σπατάλες. Δεν ξέρω αν το διαβάσατε, θα σας αναφέρω ένα παράδειγμα και τέτοια παραδείγματα υπάρχουν πάμπολλα. 
Στο Νοσοκομείο Ρεθύμνου η σίτιση του νοσοκομείου στοίχιζε 320.000 ευρώ το χρόνο. Ανατέθηκε σε ιδιώτες, διότι έφθασε ο καιρός να συνταξιοδοτηθεί το προσωπικό, δεν προσλήφθηκε νέο προσωπικό και σταμάτησε να λειτουργεί η Υπηρεσία. Σήμερα, πληρώνει περίπου 600.000 ευρώ το χρόνο, σχεδόν το διπλάσιο δηλαδή σε ιδιώτη. Γιατί; Για catering στην ουσία για τη σίτιση των ασθενών ενδεχομένως και του προσωπικού κ.λπ.. Δεν είναι μόνο αυτό το παράδειγμα, είναι σε μία σειρά από υπηρεσίες των δημόσιων νοσοκομείων: φύλαξη, καθαριότητα, συντήρηση μηχανημάτων κ.λπ.. 
Όλα αυτά υπέρ ποίου γίνονται; Να οι σπατάλες πού είναι. Ένα παράδειγμα σας λέω. Εδώ υπάρχουν εκατοντάδες και σε όλα τα νοσοκομεία της χώρας. 
Κύριε Υπουργέ, η αντιπαράθεσή μας δεν είναι επί προσωπικού, είναι επί πολιτικών και οι πολιτικές που εφαρμόζονται στο σύνολό τους για το λαό αυτήν την περίοδο είναι εξοντωτικές. 
Πολύ δε περισσότερο, στο χώρο της υγείας, μαζί με αυτήν την εξαθλίωση που ωθείτε την πλειοψηφία του λαού μας, τον εξοντώνετε.
Είχα πει –και επιτρέψτε μου, κύριε Πρόεδρε, δέκα δευτερόλεπτα- και στον  κύριο Υπουργό, τον κ. Λυκουρέντζο, στην επίκαιρη ερώτηση που είχα κάνει για τη Σάμο. Είδατε το αποτέλεσμα. Μέσα σε σύντομο διάστημα –και δεν χαιρόμαστε γιατί επιβεβαιωθήκαμε γι’ αυτό- ο διοικητής πήρε το ασθενοφόρο, καθώς δεν είχε προσωπικό, για να μεταφέρει άρρωστο, διότι το ένα και μοναδικό ασθενοφόρο εκεί βρισκόταν για παροχή υπηρεσιών σε κάποιον ασθενή, που χρειαζόταν διακομιδή.
Άρα, εμείς ζητούμε, εδώ και τώρα, άμεσα, προσλήψεις μόνιμου προσωπικού και στον ΕΟΠΥΥ και στα νοσοκομεία, κάλυψη των κενών. Τα κενά υπήρχαν και στην περίοδο που λέτε εσείς των «παχιών αγελάδων», είκοσι πέντε χιλιάδες νοσηλευτές ανά την επικράτεια, έξι, εξίμιση, εφτά, πέντε, πεντέμισι -όπως θέλετε πείτε το- χιλιάδες γιατροί. Γιατί δεν προσλαμβάνονται;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Να, λοιπόν, ποια είναι η πολιτική σας: απαξίωση του δημόσιου τομέα, συρρίκνωση του δημόσιου τομέα και στην κατεύθυνση ιδιωτικοποίησης και αυτών των υπαρχουσών δομών, με αποτέλεσμα ο κόσμος να πληρώνει από την τσέπη του και γι’ αυτές τις όποιες υπηρεσίες υπάρχουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για να δευτερολογήσετε.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Την εκλογική περιφέρεια την είπα με βάση το «όπου γη και πατρίς», υπό αυτήν την έννοια. 
Όμως, θέλω να σας πω το εξής: Νομίζω ότι πάλι μας αδικείτε και αδικείτε και μία ηγεσία στο Υπουργείο Υγείας, όπου μέσα σε οχτώ μήνες μειώσαμε την τιμή του φαρμάκου 21% μεσοσταθμικά. Ένα δισεκατομμύριο μειώσαμε τη φαρμακευτική δαπάνη πέρσι, που σημαίνει 250 εκατομμύρια λιγότερα έξοδα για φάρμακα από τους Έλληνες ασθενείς, από την τσέπη τους. Γιατί το περνάτε έτσι αυτό;
Είμαστε Κυβέρνηση που τα φίλτρα νεφρού που έκαναν 35 και 30 ευρώ, πήγαν 28 και 17. Είμαστε Κυβέρνηση που η μαγνητική τομογραφία πληρωνόταν από τα ασφαλιστικά συστήματα και από τα ασφαλιστικά ταμεία 236 ευρώ και τώρα φαντάζομαι στο Ρέθυμνο θα την πληρώνουν 135.
Άρα, γιατί υποτιμάτε όλο αυτό το έργο που έχουμε κάνει; Γιατί υποτιμάτε τη δύσκολη προσπάθεια που κάνουμε;
Σήμερα εφαρμόζεται η θετική λίστα με ασφαλιστική τιμή με μία απόφαση που υπέγραψα εξακοσίων σελίδων για πρώτη φορά στη χώρα. Όσοι είμαστε στη Βουλή πολλά χρόνια θα θυμόμαστε το 1998 ότι η τότε Κυβέρνηση του ΠΑΣΟΚ θα την έβαζε, μετά η Νέα Δημοκρατία θα την έβγαζε, ξανά θα την έβαζε το 2009 το ΠΑΣΟΚ και ποτέ δεν μπήκε δεκαπέντε χρόνια. 
Σήμερα, όμως, είναι η πρώτη ημέρα εφαρμογής της. Για πρώτη φορά παίρνει εκπτώσεις το ασφαλιστικό σύστημα από τη φαρμακοβιομηχανία. Για πρώτη φορά αποζημιώνονται τα φάρμακα με βάση το θεραπευτικό αποτέλεσμα και σε σχέση με το κόστος. Μέσα σε οχτώ μήνες εφαρμόστηκαν απίστευτα εργαλεία πολιτικής και στο φάρμακο και στον ΕΟΠΥΥ.
Έρχομαι τώρα, λοιπόν, στην καρδιά του ερωτήματός σας. Σας λέω το εξής: Οι χίλιοι αυτοί γιατροί, οι οποίοι είχαν σύμβαση ορισμένου χρόνου και μερικοί από αυτούς είναι και στο Ρέθυμνο θα ανανεώσουν στη συντριπτική πλειοψηφία τις συμβάσεις τους το αμέσως προσεχές διάστημα. Την ίδια ώρα, το ποσό που διατίθεται από τον ΕΟΠΥΥ, αυτά τα 80 εκατομμύρια που ήταν γραμμένα το 2012, θα αυξηθούν για το 2013 και η δαπάνη για την πρωτοβάθμια φροντίδα υγείας για τις συμβάσεις των γιατρών θα αυξηθεί, για να μπορέσουμε να έχουμε καλύτερη πρόσβαση των ασθενών στους γιατρούς.
Σας λέω και σήμερα από τη Βουλή ότι μεταρρυθμίζουμε και αυτό ακόμη. Σας το είπα. Αναγνώρισα ότι η πρόσβαση του ασθενούς στο γιατρό δεν είναι ικανοποιητική και το μεταρρυθμίζουμε. Θα εφαρμοστεί άλλο μοντέλο. Το μοντέλο αυτό θα έχει ως κυρίαρχα στοιχεία το μεγαλύτερο προϋπολογισμό για τη δαπάνη των γιατρών και το ότι η κατανομή αυτού του προϋπολογισμού, που θα είναι κλειστός ανά νόμο, θα γίνεται σύμφωνα με το χάρτη υγείας, με τις ανάγκες, αλλά και με τις δομές που υπάρχουν σ’ αυτήν την περιοχή. 
Την ίδια ώρα θα συμβάλλεται ο ΕΟΠΥΥ με την ένωση των γιατρών και με τις ενώσεις των γιατρών σε κάθε περιοχή, όπου θα μπουν και αυτοί μέσα, για να ελέγχουν και να καθορίζουν και να συμμετέχουν στον τρόπο όπου θα αποζημιώνονται οι γιατροί.
Άρα, τίποτα δεν αφήνουμε στην τύχη. Όλα τα αλλάζουμε και, πραγματικά, επειδή δεν έχει χρώματα η υγεία ούτε κόμματα, όποιος παραλάβει να συνεχίσει τη χώρα μετά απ’ αυτήν την Κυβέρνηση θα βρει ένα στρωμένο σύστημα, που θα έχει μπει σε τάξη, γιατί -πιστέψετε με- το σύστημα είχε πολλές-πολλές αδυναμίες σε όλα τα επίπεδα. Σήμερα, όμως, κανείς δεν μπορεί να μιλήσει για σπατάλη στον ΕΟΠΥΥ. 
Θα δεχθώ παρατήρησή σας τώρα –και, κύριε Πρόεδρε, επιτρέψτε το- αν μπορείτε να μου πείτε σήμερα περίπτωση σπατάλης στον ΕΟΠΥΥ. Ελπίζω να μην ακούσατε πολλές φορές στη Βουλή Υπουργό να σας λέει ότι δεν έχει σπατάλη το σύστημα χρηματοδότησης υγείας και μιλώ για τον ΕΟΠΥΥ.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Σπατάλη στο νοσοκομείο του Ρεθύμνου.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Σας μιλώ για τον ΕΟΠΥΥ. Δεν σας είπα για το νοσοκομείο. Πείτε μου μία φορά…</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Η ερώτηση αφορούσε το Νοσοκομείο του Ρεθύμνου. Δεν το θίξατε καθόλου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Λαμπρούλη, δεν μπορείτε να κάνετε διάλογο. Αν θέλετε, να επανέλθετε. Αφήστε τον κύριο Υπουργό να ολοκληρώσει.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Εγώ ζήτησα στον ΕΟΠΥΥ αν έχετε περίπτωση σπατάλης, να μου την πείτε δημόσια στη Βουλή. Πόσο πιο ειλικρινές, έντιμο και καθαρό θα μπορούσε να είναι αυτό που σας λέω; Αν δεν μου πείτε, όμως, ισχύει ο ισχυρισμός μου ότι πλέον κόψαμε τη σπατάλη στον ΕΟΠΥΥ, που είναι ο κλάδος υγείας των ασφαλιστικών ταμείων και αυτό είναι κάτι το οποίο το δικαιούται ο ελληνικός λαός μέσα στην κρίση, το κάναμε με κόστος, γιατί στοχεύσαμε στο κέρδος των παρόχων υγείας, που δεν ήταν εύκολο κανείς να αρχίσει και κόβει από το κέρδος των παρόχων υγείας.
Μετά από αυτή τη δήλωση που σας έκανα σήμερα ότι κόπηκε η σπατάλη στον ΕΟΠΥΥ, σας λέω ότι περνάμε σταθερά τώρα στη δεύτερη φάση, στα προβλήματα της καθημερινότητας, που είναι πολλά. Εγώ σας το λέω πρώτος ότι δεν ικανοποιείται ο ασθενής όταν έχει πρόσβαση στο γιατρό. Το είπα δημόσια και το λέω ξανά και γι’ αυτό το αλλάζουμε.
Εν πάση περιπτώσει, για το Νοσοκομείο του Ρεθύμνου που είπατε, θα σας πω ότι κανείς δεν έχει δικαίωμα να δίνει outsourcing υπηρεσίες, με μεγαλύτερο κόστος από αυτό που είχε όταν τις είχε στο δημόσιο. Είναι ξεκάθαρο και θα ελεγχθεί η διοίκηση, εφόσον ισχύουν αυτά που λέτε και δεν έχω αντίρρηση ότι ισχύουν. Ήδη έχουμε δώσει εντολή να το ελέγξουν. Κανείς δεν μπορεί να το κάνει και οι διοικητές όλοι θα ξανακριθούν επί τη βάσει και της αποδοτικότητάς τους, αλλά και των κριτηρίων και των προσόντων τους.
Με αυτές τις λίγες σκέψεις ήθελα να πω ότι συμμερίζομαι τις αγωνίες. Οι ισχυρισμοί σας εδράζονται σε πραγματικά στοιχεία –δεν λέω- αλλά τα αλλάζουμε όλα και τα βάζουμε σε μία τάξη, για να είναι πιο καλές οι υπηρεσίες υγείας και να δώσουμε αξία και στα τελευταία εναπομείναντα ευρώ του Έλληνα, για να μπορέσει να έχει περίθαλψη καλού επιπέδου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, ο Βουλευτής κ. Γεώργιος Ορφανός ζητεί άδεια ολιγοήμερης απουσίας του στο εξωτερικό. Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Ακολουθεί η πρώτη με αριθμό 1197/19-3-2013 επίκαιρη ερώτηση πρώτου κύκλου του Βουλευτή Άρτας της Νέας Δημοκρατίας κ. Γεωργίου Στύλιου προς τον Υπουργό Αγροτικής Ανάπτυξης και Τροφίμων, σχετικά με τη στήριξη των νέων αγροτών μέσα από το πρόγραμμα «Αλέξανδρος Μπαλτατζής» και το Ταμείο Αγροτικής Επιχειρηματικότητας.&#160;
Στην ερώτηση θα απαντήσει ο Υπουργός Αγροτικής Ανάπτυξης και Τροφίμων κ. Τσαυτάρης. 
Κύριε συνάδελφε, έχετε το λόγο για δύο λεπτά για να αναπτύξετε την ερώτησή σας.</ChairmanSpeech>
<Speech><Parlmember>ΓΕΩΡΓΙΟΣ ΣΤΥΛΙΟΣ</Parlmember>: Κύριε Πρόεδρε, κύριε Υπουργέ, διάγουμε μία περίοδο κατά την οποία η οικονομική κρίση αποτυπώνεται με σαφήνεια και με αριθμούς σε διάφορους τομείς, μεταξύ αυτών και η ανεργία και κυρίως η ανεργία μεταξύ των νέων ανθρώπων. Πολλοί νέοι άνθρωποι αναζητούν μία διέξοδο, για να ξεκινήσουν την επαγγελματική τους πορεία, ενώ παράλληλα άλλοι αναζητούν μία διέξοδο για να τροποποιήσουν την επαγγελματική τους απασχόληση, όπως αυτοί που έχασαν τις δουλειές τους ή που βιώνουν φθίνουσα οικονομική πορεία.
Στη συγκυρία αυτή, δεν είναι λίγοι εκείνοι που στρέφονται προς τον πρωτογενή τομέα της γεωργίας και της κτηνοτροφίας που παραδοσιακά έχει αποτελέσει πυλώνα της ελληνικής οικονομίας.
Πέραν των προθέσεων, απαραίτητη προϋπόθεση αποτελεί η στήριξη από την πολιτεία, η οποία καλείται να αναγνωρίσει το κατεπείγον ως χαρακτηριστικό της εξεύρεσης λύσης. Σημαντικούς μοχλούς στήριξης και ανάπτυξης μπορούν να αποτελέσουν, το Πρόγραμμα αγροτικής ανάπτυξης της Ελλάδος 2007-2013 «Αλέξανδρος Μπαλτατζής», το Επιχειρησιακό Πρόγραμμα Αλιείας και το Ταμείο Αγροτικής Επιχειρηματικότητας.
Κύριε Υπουργέ, η γραφειοκρατία εμποδίζει και καταστρέφει κάθε δημιουργική προσπάθεια για προκοπή και ανάπτυξη. Υπάρχουν πολλές και διαφορετικές υπηρεσίες, που απασχολούνται με συναφή αντικείμενα. Οι αγρότες είναι αναγκασμένοι να χάνουν χρόνο και χρήμα. Η γραφειοκρατία εξοντώνει τις προσπάθειες για προκοπή και ανάπτυξη του αγροτικού κόσμου. Το φαινόμενο της γραφειοκρατίας παρεμποδίζει τους νέους ανθρώπους, που αποφάσισαν να ζήσουν και να εργαστούν στη γεωργία και την κτηνοτροφία, πιστεύουν στον τόπο τους, θέλουν να καλλιεργήσουν τη γη των παππούδων μας και να επενδύσουν στην κτηνοτροφία. Δυστυχώς, το περιβάλλον, στο οποίο καλούνται να δουλέψουν, είναι εχθρικό. Αξίζει να επισημανθεί ότι δεν έχει προκηρυχθεί πρόγραμμα για νέους αγρότες τα τελευταία τρία χρόνια.
Κύριε Υπουργέ, προτίθεται η Κυβέρνηση να υποστηρίξει δράσεις που αφορούν νέους αγρότες με νέες προκηρύξεις μέσα στο Πρόγραμμα «Αλέξανδρος Μπαλτατζής» και το Επιχειρησιακό Πρόγραμμα Αλιείας για το χρονικό διάστημα που απομένει μέσα στο 2013;
Θα ληφθεί μέριμνα για την οικονομική υποστήριξη δραστηριοτήτων που αφορούν νέους αγρότες μέσα από τη λειτουργία του Ταμείου Αγροτικής Επιχειρηματικότητας, που εσείς εξαγγείλατε ότι ιδρύθηκε και χρηματοδοτείται πλέον από την Κυβέρνηση, από το ΕΤΕΑΝ και από την Ευρωπαϊκή Ένωση; Και αν ναι, ποιες δραστηριότητες θα αφορά και με ποιο τρόπο θα υπάρξει οικονομική στήριξη;
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Υπουργέ, έχετε το λόγο για τρία λεπτά για να απαντήσετε στον κύριο Βουλευτή.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε. 
Ευχαριστώ και εσάς, κύριε Βουλευτά, για την ερώτησή σας, διότι θίγετε ένα σημαντικό θέμα, τον πιο σημαντικό ίσως πόρο στη γεωργία μας, τον πιο συρρικνωμένο πόρο στη γεωργία μας. Και αυτός είναι ο ανθρώπινος πόρος. Μάλιστα, καθημερινά, όπως και εσείς επισημαίνετε, συρρικνώνεται. 
Γι’ αυτό και γίνονται μεγάλες προσπάθειες να αναστραφεί αυτή η πορεία, όχι μόνο στη χώρα μας, αλλά, όπως θα πω ίσως στη δευτερολογία μου -μια και στις μέρες μας σιγά-σιγά ολοκληρώνονται οι διαπραγματεύσεις για τη νέα Κοινή Αγροτική Πολιτική- και πανευρωπαϊκά, αναλογιζόμενοι ότι μονάχα το 6% των ευρωπαίων αγροτών είναι σήμερα κάτω από τριάντα πέντε χρονών. Επομένως, γίνεται μεγάλη προσπάθεια. 
Όπως είπα από αυτό το Βήμα στο ξεκίνημα της υπουργικής μου καριέρας, αυτός ο πόρος ειδικά είναι τόσο σημαντικός, διότι αν δεν υπάρχει γεωργός, δεν υπάρχει γεωργία. Όσον αφορά τους άλλους πόρους, μπορεί να τα καταφέρουμε με λιγότερο νερό, να τα καταφέρουμε, ίσως, με λιγότερο λίπασμα, να τα καταφέρουμε, ίσως, με λιγότερο μηχάνημα. Χωρίς αγρότες, όμως, δεν μπορεί να υπάρχει γεωργία και ιδιαίτερα χωρίς νέους αγρότες. Διότι αυτοί είναι πιο ικανοί να τα καταφέρουν και με τις καινοτομίες και με τη χρήση της πληροφορικής. Μπορούν να καταλάβουν τη σημασία της πιστοποίησης, της ιχνηλασιμότητας, της εξωστρέφειας της προσπάθειάς τους, της τοποθέτησης των προϊόντων τους στο εξωτερικό κ.λπ.. 
Γι’ αυτό και στην τρέχουσα περίοδο, αυτή που τώρα διανύουμε διατέθηκαν  -και διατίθενται ακόμη- σημαντικά κονδύλια. 
Θα μου επιτρέψετε να τα αναφέρω και να σας πω ότι τα τρέχοντα προγράμματα που θα σας περιγράψω και τα οποία αξιολογούνται και δίνουν τις δεύτερες δόσεις κ.λπ., όπως και τα άλλα μέτρα, πρέπει να ολοκληρωθούν, για να δούμε τι έχει απορροφηθεί αυτήν τη στιγμή, αν περισσεύει κάτι και από ποιο μέτρο, έτσι ώστε να υπάρξουν και οι δεύτερες προσκλήσεις στις οποίες αναφερθήκατε. 
Πρόθεσή μας, φυσικά, είναι να μην μείνει κανένα ευρώ αναξιοποίητο. Πρέπει, όμως, να τελειώσει η πρώτη προκήρυξη. 
Θα σας πω, λοιπόν, στο τρέχον πρόγραμμα, με τις τρέχουσες προκηρύξεις τα τρία μέτρα που υποστηρίζουν αυτήν την προσπάθεια. 
Πρώτα-πρώτα, κάναμε μία προσπάθεια να κρατήσουμε νέους αγρότες στην Περιφέρεια με το πρόγραμμα υποστήριξης της έναρξης της διαδικασίας της επιχειρηματικότητας αυτών. Υποστηρίξαμε περίπου οκτώ χιλιάδες νέους αγρότες, όχι για να τους πάρουμε από εδώ και να τους γυρίσουμε αναγκαστικά πίσω, αλλά τουλάχιστον για να κρατήσουμε κάποιους εκεί και να συνεχίσουν την προσπάθεια του πατέρα τους ή του αδελφού τους ή να την επεκτείνουν. Αυτό το πρόγραμμα προχωράει καλά. Έχουν πάρει όλοι τις πρώτες δόσεις τους και πρέπει να πάρουν τη δεύτερη. Κάποιοι που καθυστερούν είναι γιατί στο ενδιάμεσο πρέπει να περάσουν μία εκπαίδευση, μία ενημέρωση για ορισμένα θέματα. Αυτή ήταν απαραίτητη προϋπόθεση στην προκήρυξη, για να πάει κανείς στην άλλη φάση. 
Επίσης, σε αυτούς δόθηκε μεγάλη προτεραιότητα στο δεύτερο μεγάλο πρόγραμμα αυτών των σχεδίων βελτίωσης, όπου –σας θυμίζω- δεχθήκαμε περίπου επτά χιλιάδες επτακόσια σχέδια βελτίωσης, εκ των οποίων δύο χιλιάδες διακόσια αφορούσαν κατά προτεραιότητα νέους αγρότες, που είχαν μπει στο προηγούμενο πρόγραμμα, έτσι ώστε να πάρουν χρήματα και να υποστηρίξουν την εγκατάστασή τους, να ανεβάσουν το θερμοκήπιο, να βελτιώσουν το ζωικό τους κεφάλαιο, το μηχανολογικό εξοπλισμό κ.λπ.. 
Όπως είχα την ευκαιρία, μάλιστα, να δηλώσω δύο μέρες πριν στο Σώμα, έχουν ολοκληρωθεί οι αξιολογήσεις, έχουν ελεγχθεί περίπου έξι χιλιάδες. Τρεις χιλιάδες διακόσια εξ αυτών –και κατά προτεραιότητα των νέων αγροτών- έχουν αρχίσει να υλοποιούνται. 
Θέλω να πιστεύω ότι μόλις ολοκληρωθεί αυτή η διεργασία, όπως θα σας πω και παρακάτω, θα υπάρξει η ευκαιρία, αν περισσέψουν χρήματα είτε από τα σχέδια βελτίωσης είτε από τα σχέδια των νέων αγροτών είτε της μεταποίησης, να δοθούν στους νέους αγρότες για το λόγο που σας περιέγραψα. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, έχετε το λόγο για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΣΤΥΛΙΟΣ</Parlmember>: Κύριε Υπουργέ, όπως ανέφερα και στην πρώτη τοποθέτησή μου, πολλοί είναι οι νέοι άνθρωποι που αναζητούν επαγγελματική διέξοδο στον αγροτικό τομέα, ειδικά στη σημερινή συγκυρία, όπου η ανεργία στους νέους έχει φθάσει σε ανησυχητικά επίπεδα.
Κύριε Πρόεδρε, σας ενημερώνω και ενημερώνω και το Σώμα ότι σύμφωνα με την εφημερίδα ΤΟ ΒΗΜΑ, το ΚΕΠΕ βλέπει εκτίναξη της ανεργίας στο 30%, λόγω της πρωτοφανούς ύφεσης. Επίσης, το Ινστιτούτο Εργασίας της ΓΣΕΕ έχει διατυπώσει εδώ και μήνες ανάλογη πρόβλεψη για την ανεργία. 
Συνεπώς, θα επανέλθω στο ζήτημα, ειδικά για τους νέους αγρότες: Είναι εθνική ανάγκη να προχωρήσουμε στο σχεδιασμό μια νέας αγροτικής πολιτικής, η οποία θα αποτελέσει τη βάση για την οικονομική ανασυγκρότηση της χώρας. 
Πιστεύω ότι η αγροτική πολιτική μπορεί να υλοποιηθεί κατ’ εξοχήν από τους νέους αγρότες, όπως και εσείς αναφέρατε στην πρωτολογία σας, οι οποίοι διαθέτουν και δυναμισμό και όρεξη για δουλειά και οι οποίοι καλούνται να ενεργήσουν σε περιβάλλον καθαρά επιχειρηματικό. 
Κύριε Υπουργέ, σήμερα στο Νομό Άρτας δεν είναι σε εξέλιξη πρόγραμμα για την ποιότητα, την προώθηση και την προβολή αγροτικών προϊόντων. Δεν ξεκινούν νέα προγράμματα ανασύστασης και ανανέωσης καλλιεργειών. Δεν σχεδιάζονται ειδικά τοπικά αναπτυξιακά προγράμματα. Δεν ανακοινώνονται προγράμματα για την προώθηση νέων καλλιεργειών και καινούριων, καινοτόμων προϊόντων. 
Ειδικά στο Νομό Άρτας, υπάρχει η πρόθεση από το Υπουργείο να αναθεωρήσει το πρόγραμμα «Αλέξανδρος Μπαλτατζής» και το Επιχειρησιακό Πρόγραμμα Αλιείας και να παράσχει μεγαλύτερη στήριξη στους νέους αγρότες; 
Υπάρχει σχεδιασμός για τη μείωση της γραφειοκρατίας και των εμποδίων που αυτή συνεπάγεται για τους αγρότες και ειδικά για τους νέους αγρότες; 
Έχετε προγραμματίσει ενέργειες για τη μείωση της γραφειοκρατίας στο Υπουργείο Αγροτικής Ανάπτυξης και πιο συγκεκριμένα στις διαδικασίες του Προγράμματος «Αλέξανδρος Μπαλτατζής» και του Επιχειρησιακού Προγράμματος Αλιείας; Θα λειτουργήσει αποκεντρωμένα το Υπουργείο; 
Είναι πολλές οι ερωτήσεις, κύριε Υπουργέ, αλλά σας μεταφέρω την αγωνία νέων ανθρώπων της Ελληνικής Περιφέρειας, που θέλουν πραγματικά να δραστηριοποιηθούν στον αγροτικό τομέα και τους οποίους θα πρέπει να στηρίξουμε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ορίστε, κύριε Υπουργέ, έχετε το λόγο για τη δευτερολογία σας.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Πρέπει να σας υπενθυμίσω ότι η τρέχουσα περίοδος άρχιζε το 2007 και τέλειωνε το 2013. Διανύουμε, δηλαδή, τους τελευταίους μήνες της τρέχουσας προγραμματικής περιόδου. Άρα, δεν έχει νόημα να μιλάμε σήμερα για το αν θα προγραμματίσουμε για το 2013 δράσεις για την τρέχουσα περίοδο. Τελειώνει το τρέχον πρόγραμμα και κοιτάζουμε πώς θα το κλείσουμε με επιτυχία. Έχουν παρθεί ορισμένες παρατάσεις, προκειμένου να ολοκληρωθεί με επιτυχία. Σας εξήγησα ότι με το πρόγραμμα αυτό ολοκληρώθηκαν τα συγκεκριμένα μέτρα που περιέγραψα.
Αναλογιστείτε το εξής: Όπως είπα και στο παρελθόν, απαντώντας σε ερωτήσεις για τα σχέδια βελτίωσης, όταν εγώ πήγα στο Υπουργείο, είχαν κατατεθεί, επτά χιλιάδες επτακόσιες αιτήσεις για σχέδια βελτίωσης των αγροτών, μεταξύ των οποίων, όπως είπα, περίπου δύο χιλιάδες ήταν για τους νέους αγρότες. Από το 2007 έως τον Ιούνιο του 2012 που πήγα στο Υπουργείο είχαν αξιολογηθεί διακόσια είκοσι τέσσερα. Σε πέντε μήνες έχουν αξιολογηθεί επτά χιλιάδες επτακόσια είκοσι τρία. Πώς νομίζετε ότι έγιναν αυτά, αν πραγματικά δεν κάναμε απλουστεύσεις και αποκέντρωση αυτών των διαδικασιών αξιολόγησης; 
Το ίδιο ισχύει και για τις δύο προσκλήσεις της μεταποίησης. Είχαν προκηρυχθεί τα προγράμματα και στην πρώτη και στη δεύτερη φάση. Είχαν κατατεθεί περίπου πεντακόσιες αιτήσεις και δεν είχε αξιολογηθεί σχεδόν καμμία. Και αυτές έχουν ολοκληρωθεί. 
Όπως είδατε στον Τύπο, ήδη απλώνονται τριακόσιες είκοσι περίπου μεταποιητικές βιομηχανίες στην Περιφέρεια, βιομηχανίες μεταποίησης γεωργικών προϊόντων, με σημαντικές επιπτώσεις και στην οικονομία και φυσικά, στην απασχόληση. 
Τώρα, σε ό,τι αφορά στον Τύπο, μια και αναφερθήκατε σε αυτόν, θέλω να σας ενημερώσω για το εξής: Συμπτωματικά, επειδή δυο-τρεις μέρες πριν ολοκληρώθηκαν οι διαπραγματεύσεις στο δικό μας Συμβούλιο, δηλαδή στο Συμβούλιο Υπουργών Γεωργίας και Αλιείας σε ό,τι αφορά τη νέα Κοινή Αγροτική Πολιτική και αρχίζουν πλέον οι τριμερείς διαπραγματεύσεις μεταξύ του ενός πόλου εξουσίας, που είναι το Συμβούλιό μας, της Κομισιόν, που είναι το άλλο και του Ευρωπαϊκού Κοινοβουλίου, που είναι ο τρίτος θεσμός, για να ολοκληρωθεί αυτή η διαδικασία, είχα την ευκαιρία χθες να ενημερώσω τον Τύπο γι’ αυτά τα θέματα. και θα δείτε σήμερα εκτενείς αναφορές. 
Σε λίγο, μάλιστα, σε συνεννόηση με την Επιτροπή Παραγωγής και Εμπορίου και τον Πρόεδρό της κ. Βλάχο, θα κάνουμε εκτενή ενημέρωση για τις εξελίξεις αυτές στους κυρίους Βουλευτές. 
Επισημαίνω, όμως, για να σας καθησυχάσω όσον αφορά τους προβληματισμούς σας, ότι, όπως θα δείτε, η Ευρώπη η ίδια ορίζει το 2% του συνολικού προϋπολογισμού -όχι μόνο του προϋπολογισμού του Πυλώνα 2, δηλαδή του προγράμματος  «Αλέξανδρος Μπαλτατζής», το οποίο στην τρέχουσα περίοδο είχε, περίπου, 3,8 δισεκατομμύρια, τώρα έχει 3,74 και πιστεύουμε ότι στις τελικές διαπραγματεύσεις θα πάει στα νούμερα αυτά, αλλά και του Πυλώνα 1, που είναι τα πολλά χρήματα από τις ενιαίες ενισχύσεις-για την υποστήριξη των νέων αγροτών, ώστε να καταπιαστούν με την αλυσίδα της αγροτικής παραγωγικής διαδικασίας. Αυτό, όπως σας είπα, δεν αφορά μόνο αγρότες, οι οποίοι είναι ήδη στην περιοχή, αλλά ακόμα και νέους από τα αστικά κέντρα, ανέργους, όπως κι εσείς είπατε. 
Μακάρι να γυρίσουν πίσω. Διότι αναφέρθηκα και στο μεγάλο δημογραφικό πρόβλημα της αγροτιάς, που είναι συνυφασμένο με την ανάπτυξη, όχι μόνο της γεωργίας, αλλά και ολόκληρης της περιφέρειας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς τον κύριο Υπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής σαράντα τέσσερις μαθητές και μαθήτριες και δύο εκπαιδευτικοί συνοδοί από το Α’ Τμήμα του Γυμνασίου Ραφήνας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η έβδομη με αριθμό 1208/19-3-2013 επίκαιρη ερώτηση πρώτου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Αγροτικής Ανάπτυξης και Τροφίμων, σχετικά με το νέο οργανόγραμμα του Υπουργείου Αγροτικής Ανάπτυξης και Τροφίμων και την κατάργηση τεσσάρων Περιφερειακών Κέντρων Προστασίας Φυτών και Ποιοτικού Ελέγχου.
Ορίστε, κυρία Μανωλάκου, έχετε το λόγο για να αναπτύξετε την ερώτησή σας.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, το προτεινόμενο οργανόγραμμα έχει ξεσηκώσει θύελλα διαμαρτυριών γενικά, όχι μόνο για τα Κέντρα Προστασίας Φυτών και Ποιοτικού Ελέγχου. 
Είναι, όμως, πολύ χαρακτηριστικό ότι με την πρόταση που γίνεται, από τα οκτώ Κέντρα Ποιοτικού Ελέγχου και Κέντρα Προστασίας Φυτών, ουσιαστικά  καταργείτε τα μισά, δηλαδή τα τέσσερα.
Οι διαμαρτυρίες είναι έντονες και μεγάλες για τον εξής λόγο: Αφήνετε μεγάλες περιοχές ακάλυπτες. Η περιοχή της Πελοποννήσου, των Ιονίων νησιών και της Κρήτης, ουσιαστικά μέσα από αυτήν τη νέα πρόταση, μένουν ακάλυπτες, όπως και η Δυτική Ελλάδα, οι οποίες έχουν, όχι μόνο αγροτική παραγωγή και εντατικές καλλιέργειες, αλλά κάνουν και εξαγωγή, που σημαίνει ότι αυτά τα κέντρα τα έχουν ανάγκη. 
Εμείς θεωρούμε ότι μία τέτοια εξέλιξη είναι επικίνδυνη, γιατί αυτά τα κέντρα είναι αναγκαία για την προστασία της δημόσιας υγείας, αλλά και την ποιότητα της αγροτικής παραγωγής και των εξαγωγών. Εξάλλου, όπως και εσείς λέτε, πρέπει να παράγουμε ποιοτικά –εμείς προσθέτουμε και ασφαλή- προϊόντα. Αυτό το κατοχυρώνει η ύπαρξη των Κέντρων Προστασίας Φυτών και Ποιοτικού Ελέγχου, τη στιγμή, μάλιστα, που αυτά τα κέντρα έχουν πολύ καλές υποδομές, έχουν πολύ καλά εργαστήρια, τα οποία είναι διαπιστευμένα. Αναφέρομαι και στα Εργαστήρια Ποιοτικού Ελέγχου Τροφίμων και στα Εργαστήρια Υπολειμμάτων Φαρμάκων, τα οποία είναι σε περιοχές που έχουν ιδιαίτερο ενδιαφέρον.
Εμείς σάς ρωτάμε: Η Κρήτη θα μείνει απομονωμένη, αφού γεωγραφικά είναι ένα μεγάλο νησί με αγροτική παραγωγή; Η Πελοπόννησος και ειδικά το κέντρο της Πάτρας, όπου βρίσκεται το λιμάνι, το οποίο θεωρείται η πύλη της Δύσης και γίνονται όλες οι εμπορικές ανταλλαγές και τροφίμων, θα μείνει ακάλυπτο; 
Εμείς απαιτούμε -δεν ρωτάμε- να μην καταργηθούν αυτά τα τέσσερα Περιφερειακά Κέντρα Προστασίας Φυτών και Ποιοτικού Ελέγχου. Αντίθετα, να πάρετε μέτρα και να ενισχύσετε και τα οκτώ ακόμα περισσότερο. Διότι, σε τελευταία ανάλυση, αυτά που λέτε και λέει και η Κυβέρνηση, ότι ενδιαφέρεται για τη γεωργική ανάπτυξη και τον αγροτικό τομέα, εμείς θα τα θεωρήσουμε υποκριτικά, αφού οι πολιτικές και οι πράξεις δείχνουν ακριβώς το αντίθετο, δηλαδή αναγκαίες υποδομές για την ανάπτυξη καταργούνται. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Ευχαριστώ κι εσάς, κυρία Μανωλάκου.
Ξέρετε πολύ καλά ότι δεν καταργούνται τα κέντρα αυτά. Είναι δυνατόν να κλείσουμε αυτά τα εργαστήρια είτε είναι τα εργαστήρια ποιοτικού ελέγχου, όπως και εσείς είπατε, είτε είναι αντίστοιχες άλλες Υπηρεσίες, όπως είναι τα ΚΕΠΠΥΕΛ, τα Κέντρα Ελέγχου Πολλαπλασιαστικού Υλικού των Τροφίμων κ.λπ.;
Δεν καταργούνται οι υπηρεσίες αυτές. Στο πλαίσιο της διοικητικής αναδιοργάνωσης του τόπου, αναδιοργανώνονται. Θέλω να πιστεύω ότι και εσείς συμφωνείτε πως θα πρέπει να μην έχει, για παράδειγμα, σκόρπιες στην Περιφέρεια, πέραν των Κεντρικών Υπηρεσιών, ασυντόνιστες Υπηρεσίες το Υπουργείο Αγροτικής Ανάπτυξης και Τροφίμων.
Δεν είναι σωστότερο -όπως αυτό που προτείνει, πραγματικά, το Υπουργείο Αγροτικής Ανάπτυξης και Τροφίμων- να έχουμε στις επτά αποκεντρωμένες διοικητικές Περιφέρειες του τόπου επτά τέτοιες Διευθύνσεις, οι οποίες θα έχουν το συντονισμό ανά Περιφέρεια, όλης της προσπάθειας που κάνει στην Περιφέρεια το Υπουργείο Αγροτικής Ανάπτυξης και Τροφίμων; Δεν έχει τόσο μεγάλη σημασία εάν το ΚΕΠΠΥΕΛ ή το Κέντρο Φυτοϋγειονομικού Ελέγχου και Ποιότητας Ελέγχου στα οποία αναφέρεστε, ή ένα άλλο της Κτηνιατρικής κ.λπ., είναι ξέχωρα, έχει το καθένα το δικό του διευθυντή. Σημασία έχει όλα αυτά να συντονιστούν κάτω από επτά Περιφερειακές Διευθύνσεις, έτσι ώστε, μαζί με μία έβδομη Γενική Διεύθυνση Περιφερειακή του Υπουργείου, να αποτελέσει αυτό καταλύτη και αγωγό είτε μηνυμάτων από την Περιφέρεια προς το Κέντρο είτε μηνυμάτων πολιτικών από το Κέντρο προς την Περιφέρεια. 
Αυτό πιστεύω ότι είναι μία σωστή διάρθρωση αυτή τη στιγμή, για να μαζέψουμε και να συντονίσουμε, με καταλυτικό ρόλο θα έλεγα, όχι μόνον τις δικές μας υπηρεσίες, αλλά και υπηρεσίες που άπτονται των ενδιαφερόντων του Υπουργείου Γεωργίας και αυτήν τη στιγμή, όπως καλά γνωρίζετε, συντονίζονται από άλλα Υπουργεία. Δείτε, για παράδειγμα, τα προβλήματα που είχαμε και πρόσφατα με τους αγρότες, όταν βλέπουμε ότι άλλος θα συντονίσει το βοσκότοπο, γιατί είναι αρμοδιότητα του ΥΠΕΚΑ, άλλος θα συντονίσει το νερό, γιατί αλλού είναι η Γραμματεία Υδάτων. Τα ΤΟΕΒ και τα ΓΟΕΒ ανήκουν σε άλλα Υπουργεία κ.λπ..
Περιττό να τονίσω ότι, εάν γίνει αυτό το πράγμα και έχουμε πραγματικά τις επτά Περιφερειακές Διευθύνσεις, δεν θα μείνει ούτε η Δυτική Ελλάδα, όπως πολύ σωστά επισημαίνετε ούτε η Κρήτη χωρίς τέτοιου είδους Διευθύνσεις. Προς Θεού, όμως, να μην νομίσουμε ότι η κατάργηση μίας Διεύθυνσης αυτόματα καταργεί τις Υπηρεσίες. Το ένα είναι διοικητικό μέτρο το άλλο είναι ουσίας.
 Σας λέω, λοιπόν, ότι με την πρότασή μας δημιουργούνται αυτού του είδους οι επτά επιμέρους Περιφερειακές Διευθύνσεις. Ο διάλογος είναι ακόμα ενεργός. Ακούμε και εμείς και βλέπουμε την πρόταση του Υπουργείου Διοικητικής Μεταρρύθμισης. Έχουμε καταθέσει τη δική μας. Έχουν γίνει εκτενείς συζητήσεις.  
Θέλω να πιστεύω ότι θα καταλήξουμε να έχουμε συντονισμένο ένα σημείο αναφοράς κατά νομό, επτά κατά Διοικητικές Περιφέρειες, που θα συντονίζονται όλα, και μία Γενική Διεύθυνση στο Υπουργείο, που θα παίζει το ρόλο που σας περιέγραψα, μαζί με μία απλουστευμένη κεντρική δομή με τις υπόλοιπες έξι Γενικές  Διευθύνσεις, που, όπως πολύ καλά γνωρίζετε και ως συνάδελφος γεωτεχνικός, περιλαμβάνει η πρόταση του Υπουργείου Αγροτικής Ανάπτυξης και Τροφίμων. 
Μαζί με την αξιοποίηση ποικίλων τεχνολογιών και ιδιαίτερα της ψηφιακής τεχνολογίας πιστεύω ότι μπορούμε να παίξουμε το ρόλο μας σωστά, παρά τις δυσκολίες της αναδιοργάνωσης που περνάει αυτήν τη στιγμή ο τόπος και τον περιορισμό των ανθρωπίνων πόρων. 
Θα επανέλθω στη δευτερολογία μου να σας εξηγήσω περισσότερα πράγματα πιο εξειδικευμένα.
	Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Μανωλάκου για τρία λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, δεν ήσασταν σαφής. Θα κρατήσω σαν θετικό ότι δεν είναι τελεσίδικη η απόφαση. 
Έχει δει το φως της δημοσιότητας το γεγονός ότι στο Υπουργείο Αγροτικής Ανάπτυξης και Τροφίμων η πρόταση που υπάρχει είναι μείωση των οργανικών μονάδων κεντρικής υπηρεσίας και περιφερειακών υπηρεσιών κατά 65%. «Μείωση» σημαίνει συρρίκνωση. Επίσης, αναφέρεται μείωση προσωπικού από 13% έως 22,7%, πράγμα που σημαίνει απολύσεις. Το λέω για να είμαστε καθαροί. Αυτό έχει ειπωθεί σε όλα τα Μέσα Μαζικής Ενημέρωσης και βέβαια, υπάρχει και το επίσημο οργανόγραμμα που έχει δοθεί στη δημοσιότητα. 
Σας θέτω το εξής ερώτημα: Γιατί πάτε σ’ αυτήν την αναδιάταξη που για μας είναι συρρίκνωση, όπως είναι και για τους ίδιους τους εργαζόμενους; Γιατί έχουν φτάσει και χαρτιά διαμαρτυρίας από τους ίδιους τους εργαζόμενους σ’ αυτές τις υπηρεσίες, που περιγράφουν γιατί είναι χρήσιμη η ύπαρξή τους και μάλιστα η ενίσχυσή τους. Γιατί δεν κάνετε το ίδιο και στα υπόλοιπα τέσσερα Κέντρα Προστασίας Φυτών Και Ποιοτικού Ελέγχου; Δεν έχετε ίδια μέτρα και ίδια σταθμά, γι’ αυτό υπάρχει ανησυχία. 
Ακόμα υπάρχουν ασάφειες και σ’ αυτό το σχέδιο που έχετε δώσει. Εδώ βλέπω τη Διεύθυνση Αποκεντρωμένων Υπηρεσιών Νότιας Ελλάδας, Νήσων Αιγαίου και Κρήτης. Έχετε δυο φορές το Τμήμα Γεωργικών Εφαρμογών Ανάλυσης Λιπασμάτων Κρήτης, και στο Τμήμα Διοικητικής Μέριμνας και Υποστήριξης και στο Γραφείο Συνοριακού Υγειονομικού Κτηνιατρικού Ελέγχου Αερολιμένα Αθηνών. 
Αυτό δείχνει μια βιασύνη και μια προχειρότητα, στην κυριολεξία, να υποταχθείτε ακριβώς στις μνημονιακές απαιτήσεις για απολύσεις, αυτή τη χρονιά είκοσι εννέα χιλιάδων και μέχρι το 2015 εκατόν πενήντα χιλιάδων εργαζομένων στο δημόσιο τομέα. 
Αυτό δεν είναι σκέτη απόλυση, είναι κατάργηση υπηρεσιών, είναι ιδιωτικοποίηση. Αυτό σημαίνει ότι όλα αυτά μετακυλίονται στον αγρότη, στον κτηνοτρόφο, που αυτήν τη στιγμή -το ξέρετε και εσείς πάρα πολύ καλά- ότι μαστίζεται από μείωση του αγροτικού εισοδήματος, γι’ αυτό και είχαμε μεγάλες κινητοποιήσεις σε όλη την Ελλάδα. 
Όταν συρρικνώνετε τέτοιες χρήσιμες υπηρεσίες, θα έρθει ο ιδιώτης να τις κάνει. Δεν μπορεί ένα προϊόν να πάει για εξαγωγή χωρίς να συνοδεύεται από τον ποιοτικό έλεγχο. Επίσης, το εισαγόμενο από τρίτη χώρα για να κυκλοφορήσει στο εμπόριο, πρέπει να ελεγχθεί, για να υπάρχει ασφάλεια στη δημόσια υγεία. 
Συνεπώς, αυτό που κυριαρχεί και σας το λέμε καθαρά -θα μας βρείτε αντίθετους και απέναντι, εμείς θα είμαστε μαζί με τους εργαζόμενους- είναι ότι καμμιά τέτοια υπηρεσία δεν πρέπει να κλείσει, καμμία απόλυση δεν πρέπει να γίνει. Αντίθετα, αυτά τα εργαστήρια και τα κέντρα φυτοϋγειονομικού ελέγχου και ποιότητας, που ουσιαστικά εξασφαλίζουν τη δημόσια υγεία, πρέπει να παραμείνουν, γιατί τα διατροφικά σκάνδαλα είναι πολλά. Δεν είναι μόνο αυτά που φαίνονται με το κρέας αλόγου και τις διοξίνες. Αυτόν τον τομέα πρέπει να τον αναπτύξουμε ακόμα περισσότερο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τη δευτερολογία σας.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Δεν θέλω να επαναλάβω πράγματα που έχω ήδη αναφέρει. Επαναλαμβάνω, όμως, το εξής: Το Υπουργείο Αγροτικής Ανάπτυξης, ακριβώς επειδή αναλαμβάνει το βαρύ ρόλο που και εσείς επισημαίνετε –είπαμε και λίγο πριν για τη σημασία της γεωργίας ως πυλώνα ανάπτυξης του τόπου- είναι το μόνο Υπουργείο στο οποίο δεν συρρικνώνεται το προσωπικό. Αυτή η μείωση που λέτε της τάξης του 7% έως 14% στην επταετία είναι όση περίπου…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: (Δεν ακούστηκε)</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σας παρακαλώ να ακούσετε τα λόγια μου και όχι ό,τι γράφουν οι εφημερίδες. Ακούστε την επίσημη θέση του Υπουργού.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Σας ακούω.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Στις εφημερίδες μπορεί να γράφει ο καθένας ό,τι θέλει. Εγώ δεν ελέγχω την εφημερίδα. Επομένως, δεν κάνουμε διάλογο μεταξύ μας δια του Τύπου. Κάνουμε απευθείας διάλογο…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Αυτό είναι επίσημο, όμως, δεν είναι;</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Εγώ σας άκουσα με προσοχή.
Είναι το επίσημο που έβγαλε το Υπουργείο Διοικητικής Μεταρρύθμισης, όχι το Υπουργείο Αγροτικής Ανάπτυξης και Τροφίμων. Εμείς έχουμε τη δική μας πρόταση σ’ αυτό το διάλογο και θα δούμε πού θα οριστικοποιηθεί ο διάλογος. 
Δεν θα επαναλάβω τα νούμερα, αλλά θα σας πω δυο, τρία πράγματα για να μην δημιουργούνται λανθασμένες εντυπώσεις. Πρώτον, δεν συρρικνώνεται το ανθρώπινο δυναμικό στο Υπουργείο Αγροτικής Ανάπτυξης και Τροφίμων, πέραν της μείωσης που υφίσταται ένεκα της συνταξιοδότησης ορισμένων υπαλλήλων. 
Δεύτερον, είναι το μόνο Υπουργείο που συμφώνησαν και η Κυβέρνηση και όλοι οι ευρωπαϊκοί φορείς -τρόικα και άλλοι που καταπιάνονται να συμβουλέψουν τη χώρα για τη διοικητική μεταρρύθμιση- να γίνουν σημαντικές νέες προσλήψεις και να ενισχυθεί το ανθρώπινο δυναμικό. 
Τρίτον, είναι διαφορετική η έννοια -ιδιαίτερα μάλιστα μετά την έλευση του ΕΦΕΤ και της αλιείας, κάτω από την ομπρέλα του Υπουργείου- του συντονισμού αυτών των ελεγκτικών μηχανισμών από τη συρρίκνωσή τους. Δεν είναι, επαναλαμβάνω, στις προθέσεις μας να συρρικνώσουμε ούτε να κλείσουμε κανένα απ’ αυτά τα εργαστήρια. Στη δική μας πρόταση, στο οργανόγραμμα δεν προβλέπεται κάτι τέτοιο. 
Όμως, μπορούσε να είχε γίνει αυτό, όσο ο ΕΦΕΤ ήταν χώρια. Η αλιεία ανήκε στο Υπουργείο Ανάπτυξης, κάποια στιγμή πήγε στο Υπουργείο Ναυτιλίας και τώρα ξαναγύρισε σε εμάς. Θεωρούμε λάθος για τον ίδιο σκοπό να πάει σε μια επιχείρηση, σε ένα σφαγείο, σε μια μεταποιητική βιομηχανία ένας υπάλληλος του δικού μας Υπουργείου, να κάνει τον έλεγχο που θέλει και να φύγει και σε ένα λεπτό να ξαναμπεί ένας αρμόδιος υπάλληλος του ΕΦΕΤ, να κάνει τον ίδιο έλεγχο, γιατί ως χθες ήταν ανεξάρτητος φορέας και τρίτον να μπει και ένας από τον ποιοτικό έλεγχο στα περιφερειακά κ.ο.κ..
Αυτά είναι περιττές πολυτέλειες. Πρέπει να κάνουμε σωστά τη δουλειά μας όσο μπορούμε, με τον οικονομικότερο και τον απλούστερο τρόπο. Λίγο πριν φώναζε ένας συνάδελφός σας Βουλευτής «απλουστέψτε τη γραφειοκρατία και τις διαδικασίες», όχι όμως σε βάρος της ποιότητας και της ασφάλειας. 
Θα μου επιτρέψετε, κύριε Πρόεδρε, για ένα λεπτό να διευκρινίσω κάτι στην κυρία Υπουργό. Για εμάς ο ελεγκτικός μηχανισμός…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Εσείς είστε Υπουργός.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Στην κυρία Βουλευτή!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με το καλό, κυρία Μανωλάκου!</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σας αναβάθμισα, δεν σας περιόρισα!</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Δεν θέλω να γίνω σ’ αυτές τις συνθήκες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Χρειάζεται να αλλάζουν και οι Υπουργοί καμμιά φορά!</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σε σας πρέπει να εξηγήσω ότι διευρύνεται η έννοια του ελεγκτικού μηχανισμού πέραν της ασφάλειας. 
Ο ΕΦΕΤ για παράδειγμα είχε σαν στόχο να προστατεύσει τον καταναλωτή από τυχόν κινδύνους από την κατανάλωση των τροφίμων. Προσπαθούσε να τον διασφαλίσει. Το να κοροϊδεύει κάποιος τον καταναλωτή, πουλώντας του ένα κουκί για φάβα Σαντορίνης, αυτό δεν αποτελούσε κίνδυνο για την υγεία του, αλλά εξαπάτηση της τσέπης του, γιατί θα πλήρωνε γι’ αυτό το φασόλι ή για τη φέτα κάτι παραπάνω, χωρίς να είναι πραγματική φέτα. Δεν κινδύνευε από κάποιο μικρόβιο όμως, ούτε από κάποια διοξίνη, σαν αυτή που αναφέρετε. 
Τώρα, όμως, εάν πραγματικά θέλουμε να μιλάμε για μια ποιοτική γεωργία   -και θέλουμε να μιλάμε για ποιοτική γεωργία- όπως θα δείτε στο νομοσχέδιο που έρχεται στη Βουλή εντός των ημερών, αυτή η έννοια του ελέγχου διευρύνεται και περιλαμβάνει, πέραν των διαδικασιών ασφάλειας των τροφίμων και των προϊόντων και την έννοια της ποιότητας, ακόμα και αν αυτή η ποιότητα δεν είναι συνυφασμένη αναγκαστικά με την ασφάλεια, όπως σας περιέγραψα.
Η ποιοτική γεωργία είναι το συγκριτικό μας πλεονέκτημα. Γι’ αυτό καθιερώθηκε στο παρελθόν μια σειρά ποιοτικών σημάτων, όπως είναι τα προϊόντα ΠΟΠ, τα προϊόντα ΠΓΕ με γεωγραφικές ενδείξεις, τα προϊόντα με βιολογικό τρόπο παραγωγής, τα λεγόμενα «βιολογικά προϊόντα». 
Ήρθαν ακόμα τρία σήματα τώρα, το σήμα των προϊόντων της παραδοσιακής γεωργίας, τα προϊόντα ορεινής οικονομίας, νησιώτικης παραγωγής κ.λπ..
Επομένως, όλα αυτά θα είναι «ασκήσεις επί χάρτου», αν δεν μπορούμε να τα διασφαλίσουμε και να τα πιστοποιήσουμε. Γι’ αυτό και διευρύνεται αυτός ο ελεγκτικός μηχανισμός, δεν συρρικνώνεται.
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Δεν μου απαντήσατε, όμως. Τα τέσσερα που μένουν…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρία Μανωλάκου, απ’ ό,τι κατάλαβα θα πρέπει να επανέλθετε και να δείτε και το άλλο Υπουργείο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρίες και κύριοι συνάδελφοι, έρχομαι τώρα σε μία όχι ευχάριστη στιγμή, γιατί πρέπει να σας διαβάσω τις ερωτήσεις που δεν συζητούνται και ο ρόλος της Βουλής είναι να συζητάει ερωτήσεις κι όχι να κάθομαι εδώ να διαβάζω ποιες ερωτήσεις δεν συζητούνται.
Η πρώτη με αριθμό 1196/19-3-2013 επίκαιρη ερώτηση πρώτου κύκλου του Βουλευτή Επικρατείας της Νέας Δημοκρατίας κ.&#160;Ιωάννη Μιχελάκη&#160;προς τους Υπουργούς&#160;Οικονομικών&#160;και&#160;Εθνικής Άμυνας,&#160;σχετικά με την περικοπή των συντάξεων που απονέμονται στις οικογένειες των πεσόντων των τριών όπλων των Ενόπλων Δυνάμεων, δεν συζητείται λόγω κωλύματος του Υπουργού και διαγράφεται. 
Η δεύτερη με αριθμό 1203/19-3-2013 επίκαιρη ερώτηση πρώτου κύκλου του Βουλευτή Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ.&#160;Ευσταθίου Παναγούλη&#160;προς τον Υπουργό&#160;Οικονομικών,&#160;σχετικά με τη συμπεριφορά τραπεζικού ιδρύματος προς τον εκδοτικό οίκο “ΠΑΠΑΖΗΣΗ”, δεν συζητείται λόγω αναρμοδιότητας και διαγράφεται.
Η τρίτη με αριθμό 1198/19-3-2013 επίκαιρη ερώτηση πρώτου κύκλου του Ε΄ Αντιπροέδρου της Βουλής και Βουλευτή Λακωνίας του Πανελλήνιου Σοσιαλιστικού Κινήματος κ.&#160;Λεωνίδα Γρηγοράκου&#160;προς τον Υπουργό&#160;Δημόσιας Τάξης και Προστασίας του Πολίτη , &#160;σχετικά την έξαρση της εγκληματικότητας στο Νομό Λακωνίας, δεν συζητείται λόγω κωλύματος του Υπουργού και διαγράφεται.
Η πέμπτη με αριθμό 1206/19-3-2013 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Γεωργίου Γερμενή&#160;προς τον Υπουργό&#160;Υγείας,&#160;σχετικά με την έλλειψη κρεβατιών στις μονάδες εντατικής θεραπείας στα δημόσια νοσοκομεία της χώρας, δεν συζητείται λόγω κωλύματος του Υπουργού και διαγράφεται.
Η έκτη με αριθμό 1199/19-3-2013 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ.&#160;Νικολάου Τσούκαλη&#160; προς τον Υπουργό&#160;Περιβάλλοντος, Ενέργειας και Κλιματικής Αλλαγής,&#160;σχετικά με την επέκταση του δικτύου φυσικού αερίου στη Δυτική Ελλάδα, δεν συζητείται μετά από συνεννόηση Υπουργού και Βουλευτή και διαγράφεται.
&#160;Η τρίτη με αριθμό 1205/19-3-2013 επίκαιρη ερώτηση δεύτερου κύκλου της Βουλευτού Κέρκυρας του Πανελλήνιου Σοσιαλιστικού Κινήματος κ.&#160;Αγγελικής Γκερέκου&#160;προς τους Υπουργούς&#160;Διοικητικής Μεταρρύθμισης και Ηλεκτρονικής Διακυβέρνησης&#160;και Τουρισμού, &#160; σχετικά με την απόφαση για το νέο οργανόγραμμα των Περιφερειακών Υπηρεσιών Τουρισμού, δεν συζητείται λόγω κωλύματος του Υπουργού και διαγράφεται.
Η τέταρτη με αριθμό 1202/19-3-2013 επίκαιρη ερώτηση δεύτερου κύκλου της Βουλευτού Δωδεκανήσου των Ανεξάρτητων Ελλήνων κ. Τσαμπίκας (Μίκας) Ιατρίδη&#160;προς τους Υπουργούς&#160;Διοικητικής Μεταρρύθμισης και Ηλεκτρονικής Διακυβέρνησης&#160;και Τουρισμού, &#160; σχετικά με την κατάργηση των Περιφερειακών Υπηρεσιών Τουρισμού, δεν συζητείται λόγω κωλύματος του Υπουργού και διαγράφεται.
Η πέμπτη με αριθμό 1207/19-3-2013 επίκαιρη ερώτηση δεύτερου κύκλου του Βουλευτή Α΄ Θεσσαλονίκης του Λαϊκού Συνδέσμου - Χρυσή Αυγή κ.&#160;Αντωνίου Γρέγου&#160;προς τον Υπουργό&#160;Εθνικής Άμυνας, &#160; σχετικά με την κατάργηση των μηχανοκίνητων και τεθωρακισμένων δυνάμεων από τις παρελάσεις, δεν συζητείται λόγω κωλύματος του Υπουργού και διαγράφεται.
Η έκτη με αριθμό 1200/19-3-2013 επίκαιρη ερώτηση δεύτερου κύκλου του Βουλευτή Λάρισας της Δημοκρατικής Αριστεράς κ.&#160;Θωμά Ψύρρα προς τον Υπουργό&#160;Αγροτικής Ανάπτυξης και Τροφίμων, &#160; σχετικά με την προέλευση των πρώτων υλών του τσίπουρου με γεωγραφική ένδειξη, δεν συζητείται λόγω αναρμοδιότητας και διαγράφεται.
Βλέπετε, λοιπόν, και σήμερα που η τρόικα δεν είναι εδώ, πάλι…</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, παρακαλώ το λόγο θα ήθελα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Παρακαλώ, κύριε Παππά. Σύντομα, όμως.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δυστυχώς, κύριε Πρόεδρε, και σήμερα πάλι βλέπουμε το φαινόμενο το ένα τρίτο των ερωτήσεων των Βουλευτών να μη συζητούνται. 
Θα σας ενημερώσω, λοιπόν, ότι χθες επικοινώνησα με μία κυρία Κορίνα, σύμβουλο και προστατευόμενη του κ. Παναγιωτόπουλου, του Υπουργού Εθνικής Αμύνης, η οποία μου είπε ότι: ξέρετε, ο Υπουργός δεν μπορεί να έρθει να μιλήσει και να απαντήσει στον συνάδελφό σας, τον κ. Γρέγο, σχετικά με την ερώτηση που θα σας αναφέρω, διότι κωλύεται. Την ρωτάω «Τι συμβαίνει, κ. Κορίνα; Γιατί κωλύεται ο Υπουργός;» και μου λέει «Ξέρετε, θα παρασημοφορήσει τον αρχηγό του ΝΑΤΟ».Δηλαδή, ο Υπουργός Εθνικής Άμυνας λείπει, για να παρασημοφορήσει ένα «γεράκι» του ΝΑΤΟ.
 Λέω, λοιπόν, στην κ. Κορίνα : «Γιατί δεν το στέλνετε αυτό με ένα e-mail, δεν το στέλνετε γραπτώς; Δεν παίρνει ο ίδιος ο Υπουργός ένα τηλέφωνο να δικαιολογηθεί και να πει “Κύριοι της Χρυσής Αυγής, δεν θα έρθω”». Μπορεί να γίνει και σε άλλα κόμματα και όχι μόνο σε εμάς. Μου απάντησε: «Κύριε Παππά, αυτό δεν μπορεί να το κάνει ο κύριος Υπουργός».
Εμείς όλοι, δηλαδή -της είπα να πει στον κ. Παναγιωτόπουλο-  που έχουμε πάει στρατό και φοράμε παντελόνια έχουμε το θάρρος της γνώμης μας και αντιμετωπίζουμε τις δυσκολίες της ζωής ή της πολιτικής. Δεν μπορούμε να κρυβόμαστε πίσω από μία σύμβουλο, από μία κ. Κορίνα και ένα τηλέφωνο. Πολλές φορές παίρνουν διάφοροι συνεργάτες Υπουργών ή Υφυπουργών και δεν λένε ούτε καν το όνομά τους. Αυτή, λοιπόν, είναι η αξία που δίνουν στο Ελληνικό Κοινοβούλιο.
Κατέθεσα, κύριε Πρόεδρε -και δεν ξέρω αν έχει πέσει στην αντίληψή σας- στον κ. Μεϊμαράκη κάτι το οποίο συζητήσαμε την περασμένη εβδομάδα στη Διάσκεψη των Προέδρων και θέλω να βοηθήσετε κι εσείς πάνω σε αυτό το θέμα. Λέω, λοιπόν, ότι δεν μπορεί να γίνεται με ένα απλό τηλεφώνημα στον ερωτώντα Βουλευτή αυτή η διαδικασία. Θα πρέπει –και προτείνω έναν τρόπο- να ζητάτε και να γίνεται μία επίσημη δικαιολόγηση του κάθε Υπουργού για ποιο λόγο κωλύεται, για ποιο λόγο δεν έρχεται να απαντήσει και να διαβιβάζεται αυτή και στον Βουλευτή.
Για να κλείσω το θέμα, κύριε Πρόεδρε -και σας ευχαριστώ πάρα πολύ για την ανοχή σας- θέλω να πω ότι η σημερινή τουλάχιστον ερώτηση του κ. Γρέγου ήταν για την κατάργηση των μηχανοκίνητων και τεθωρακισμένων δυνάμεων στις παρελάσεις, με ποιο σκεπτικό οδηγηθήκαμε σε αυτήν την απόφαση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Μην επεκταθούμε, κύριε Παππά, το καταλαβαίνετε. Θα επανακατατεθεί, εφόσον το επιθυμεί ο Βουλευτής και θα αναφερθώ κι εγώ στο θέμα.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: …και με το θέαμα που είδαμε στις παρελάσεις να είναι ο κόσμος πίσω από τα κάγκελα. Είμαστε σίγουροι και το λέμε για τον κ. Βενιζέλο, γιατί με απόφαση δική του να καταργηθούν οι παρελάσεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Αυτό που κάνετε τώρα δεν βοηθάει.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Πολύ σύντομα, πίσω από τα κάγκελα που είναι ο λαός στις παρελάσεις, θα βρίσκεται αυτός.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, παρακαλώ, το λόγο θα ήθελα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κ. Μαριάς. Παρακαλώ, ζητώ την κατανόησή σας στη σύντομη επισήμανσή σας. Θα αναφερθώ κι εγώ στο θέμα και θα το δούμε στη Διάσκεψη των Προέδρων.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ως Κοινοβουλευτικός Εκπρόσωπος των Ανεξάρτητων Ελλήνων ξαναθέτω στο Προεδρείο αυτό που επανειλημμένα έχω θέσει.
Σύμφωνα με τον Κανονισμό, το κώλυμα που υφίσταται –αν υφίσταται-στο πρόσωπο του Υπουργού πρέπει και να αποδεικνύεται. Επομένως, αρμόδιο για να κρίνει τα περί κωλύματος είναι το Προεδρείο. 
Κατά την έννοια αυτή, επειδή πάρα πολλοί Υπουργοί δεν έρχονται, απλά τηλεφωνώντας οι συνεργάτες τους, εφόσον δεν αποδεικνύεται ότι οι συγκεκριμένοι Υπουργοί συμμετέχουν σε όργανο όπως αυτό της Ευρωπαϊκής Ένωσης ή στο Υπουργικό Συμβούλιο, θα πρέπει το Προεδρείο να θεωρεί ότι δεν υφίσταται το κώλυμα και κατά την έννοια αυτή να γίνεται η συζήτηση της ερώτησης, να αναπτύσσει την ερώτηση ο ερωτών Βουλευτής, στο χρόνο που έχει και ο Υπουργός ας είναι απών.
Εάν το κάνατε αυτό –το έχω προτείνει εδώ και επτά μήνες- και εφαρμοστεί κατά αυτόν τον τρόπο ο Κανονισμός –και τώρα φερ’ ειπείν είχε τη δυνατότητα να μιλήσει ο ερωτών Βουλευτής και να αναπτύξει όλη την ερώτησή του- σας διαβεβαιώ ότι την επόμενη φορά όλοι οι Υπουργοί θα ήταν εδώ. Διότι θα μπορούσαν οι Βουλευτές να αναπτύξουν τα επιχειρήματά τους και τότε εν κενώ που θα υπήρχε η αδυναμία της Κυβέρνησης θα φαινόταν και την επόμενη φορά θα έρχονταν όλοι εδώ.
Μόνο με αυτόν τον τρόπο, κύριε Πρόεδρε, εφαρμόζοντας τον Κανονισμό, θα αναγκάσετε την Κυβέρνηση να έρθει, η οποία ξεφεύγει αντισυνταγματικά και δεν έρχεται εδώ να απαντήσει στον Κοινοβουλευτικό Έλεγχο.
Η πρότασή μας είναι σαφής και θέλουμε να εφαρμοστεί ο Κανονισμός κατά αυτόν τον τρόπο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Θα μεταφέρω την πρότασή σας στη Διάσκεψη των Προέδρων.
Θέλω να διαβεβαιώσω το Σώμα ότι η ανησυχία είναι ομόθυμη στη Διάσκεψη των Προέδρων και του Προέδρου του Σώματος, γι’ αυτό άλλωστε κι εγώ κάνω τον σχολιασμό που κάνω. Το ποια είναι η θεραπεία θα το δούμε. Προσωπικά, θεωρώ ότι η βασική θεραπεία είναι να ενημερώνεται ο λαός για το τι συμβαίνει στο Ελληνικό Κοινοβούλιο.
 Όπως υποσχέθηκα, ζήτησα από τις Υπηρεσίες της Βουλής τα σχετικά στατιστικά στοιχεία και δυστυχώς, επιβεβαιώνεται ότι πρόκειται για κάτι συστηματικό και όχι ευκαιριακό. Διότι διευκρινίζω με έμφαση –εγώ τουλάχιστον- ότι κατανοώ πλήρως το ενδεχόμενο, πράγματι ένας Υπουργός, να έχει ένα κώλυμα και μία και δύο και τρεις φορές, αλλά η συστηματικότητα του φαινομένου δείχνει ότι συμβαίνει κάτι άλλο.
Σύμφωνα, λοιπόν, με τη στατιστική καταγραφή συζητούνται τελικά μόλις το 49% των ερωτήσεων. Οι ερωτήσεις που κατατίθενται στη Βουλή, κατατίθενται για να συζητούνται κι όχι για να μην συζητούνται. Άρα, το πρόβλημα είναι τεράστιο. Πρέπει κι εμείς ως Βουλή να το δούμε και η Κυβέρνηση να δει τι θα κάνει. 
Πρέπει, επίσης, να παρατηρήσω ότι υπάρχει μεγάλη ανομοιογένεια. Υπάρχουν Υπουργοί οι οποίοι τιμούν με τη παρουσία τους κι εκπληρώνουν το καθήκον τους. Υπάρχουν, όμως, αρκετά Υπουργεία τα οποία είναι κάτω και από το μέσο όρο.
Σας διαβάζω συνοπτικά: Το Υπουργείο Τουρισμού απαντάει μόνο το 33% των ερωτήσεων, το Υπουργείο Επικρατείας το 33%, το Υπουργείο Δημόσιας Τάξης το 36%, το Υπουργείο Οικονομικών το 39%, Υπουργός παρά τω Πρωθυπουργώ το 40%, το Υπουργείο Εσωτερικών το 40%, το Υπουργείο Ναυτιλίας και Αιγαίου το 44%, το Υπουργείο Διοικητικής Μεταρρύθμισης το 45%, το Υπουργείο Υγείας το 46% και οι υπόλοιποι είναι απλώς λίγο πάνω από το μέσον όρο. Άρα, υπάρχει θέμα, και όποιος το αγνοεί κάνει λάθος, διότι είναι θέμα που άπτεται πια του ρόλου του Κοινοβουλίου και της άσκησης του Κοινοβουλευτικού Ελέγχου.  
Πριν προχωρήσουμε στην τελευταία ερώτηση, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα δυτικά θεωρεία, τριάντα ένας σπουδαστές και σπουδάστριες και τρεις καθηγητές από τη Σχολή Δημοσιογραφίας του ANT1, στο πλαίσιο της επίσκεψής τους στη Βουλή.
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα τέσσερις μαθητές και μαθήτριες και δύο εκπαιδευτικοί από το Γυμνάσιο Ραφήνας – 2ο Τμήμα.
Τους καλωσορίζουμε.
(Χειροκροτήματα από όλες τις πτέρυγες της Βουλής)
Προχωρούμε στη συζήτηση της τέταρτης με αριθμό 1201/19-3-2013 επίκαιρης ερώτησης πρώτου κύκλου της Βουλευτού Α’ Θεσσαλονίκης των Ανεξάρτητων Ελλήνων κ. Χρυσούλας-Μαρίας Γιαταγάνα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα των Ατόμων με Αναπηρία, που προκύπτουν από τον τρόπο λειτουργίας των Κέντρων Πιστοποίησης Αναπηρίας (ΚΕΠΑ).
Στην επίκαιρη ερώτηση θα απαντήσει ο Υφυπουργός κ. Παναγιωτόπουλος.
Κυρία Γιαταγάνα, έχετε το λόγο για δύο λεπτά.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε.
Την 1η Σεπτεμβρίου του 2011 άρχισε να λειτουργεί το Κέντρο Πιστοποίησης Αναπηρίας (ΚΕΠΑ). Το ΚΕΠΑ θεσμοθετήθηκε σε αντικατάσταση των Πρωτοβάθμιων Υγειονομικών Επιτροπών, μέσα στα πλαίσια της δήθεν εξυγίανσης της επιδοματικής πολιτικής της χώρας μας.
Λέω «δήθεν εξυγίανση», κύριε Υπουργέ, γιατί ήδη από την έναρξη λειτουργίας του ΚΕΠΑ έγινε φανερό ότι οι ανάπηροι κατέστησαν εξιλαστήρια θύματα της αδιαφορίας και της αδιαφάνειας όλων των κυβερνήσεων μέχρι σήμερα. Αυτό που κατάφεραν οι κυβερνήσεις σας, με το πρόσχημα της δίωξης των «μαϊμού» συντάξεων ή επιδομάτων, είναι να αμφισβητείται η αναπηρία και η ανίατη ασθένεια πραγματικών αναπήρων και χρονίως πασχόντων ανθρώπων και τελικά, να στερούνται όλα όσα δικαιούνται.
Τελικά, δεν μας έχετε απαντήσει με αριθμούς πόσες είναι οι διαπιστωμένες συντάξεις «μαϊμού» και επί ποίου συνολικού αριθμού συντάξεων. Ο αριθμός των φυλακισμένων αναπήρων στις λίστες αναμονής αυξάνεται με ταχείς ρυθμούς, παρά τις συνεχείς διαβεβαιώσεις σας για την επίλυση των προβλημάτων λειτουργίας του νέου συστήματος.
Το τραγικό, κύριε Υπουργέ, είναι ότι οι άνθρωποι που δικαιούνται συντάξεις ή επιδόματα αναπηρίας, που οι περισσότεροι από αυτούς κατέβαλαν τις εισφορές τους στο κράτος ως εργαζόμενοι πριν ασθενήσουν βαριά, άνθρωποι στους οποίους ένα κράτος πρόνοιας οφείλει να τους περιθάλπει και να τους στηρίζει με κάθε τρόπο και κάθε κόστος, αυτοί οι άνθρωποι προσπαθούν να επιβιώσουν με μηδενικά οικονομικά μέσα. Οι κυβερνήσεις σας τους έχουν εξωθήσει στην επαιτεία και στους κάδους απορριμμάτων για να επιβιώσουν, χωρίς φάρμακα, χωρίς περίθαλψη. Τους έχετε ρίξει, δηλαδή, στον Καιάδα, γιατί κατά την πολύμηνη αναμονή της εξέτασης ή επανεξέτασής τους από τις Υγειονομικές Επιτροπές του ΚΕΠΑ, διακόπτεται η χορήγηση της σύνταξης ή του αναπηρικού επιδόματος, το οποίο για την πλειονότητα αυτών αποτελεί και το μοναδικό μέσο επιβίωσης.
Σαν να μην έφταναν όλα αυτά, για να εξεταστεί ο κάθε ανάπηρος συνάνθρωπός μας καλείται να καταβάλλει παράβολο 46,14 ευρώ, γεγονός που αποκλείει την προσβασιμότητα στους άπορους συμπολίτες μας στο χώρο της υγείας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα μου επιτρέψετε λίγο χρόνο ακόμα, κύριε Πρόεδρε.
Ο Συνήγορος του Πολίτη, που επελήφθη του θέματος αυτού, μετά από εκατοντάδες καταγγελίες, διεξήγαγε εκτεταμένη έρευνα -την οποία γνωρίζετε, κύριε Υπουργέ- και στην ειδική έκθεσή του, που συνετάγη μόλις τον προηγούμενο μήνα, διαπιστώνει ότι η νέα δομή του ΚΕΠΑ λειτουργεί στηριζόμενη σε πληθώρα νομικών αδυναμιών του νέου συστήματος και σε αντιφατικές εγκυκλίους, που δεν καλύπτουν τα κενά του νόμου.
Κύριε Υπουργέ, εσείς έχετε λάβει την έκθεση. Θα καταθέσω αντίγραφο αυτής για τα Πρακτικά, όπως επίσης θα καταθέσω αντίγραφο δημοσιεύματος της εφημερίδας «ΕΘΝΟΣ» της 6ης Μαρτίου του 2013, με άρθρο του Προέδρου της Ομοσπονδίας Ατόμων με Σκλήρυνση Κατά Πλάκας.
Τι σκοπεύετε να κάνετε, κύριε Υπουργέ και κυρίως πότε; Διότι οι υποσχέσεις μέχρι σήμερα περισσεύουν, αλλά στην πράξη τίποτα δεν γίνεται.
Σας έχω θέσει μια σειρά ερωτημάτων, κύριε Υπουργέ και σας καλώ να μου απαντήσετε συγκεκριμένα ποια μέτρα έχετε λάβει και σε τι ενέργειες θα προβείτε, για να επιλυθούν τα προβλήματα που αντιμετωπίζουν τα άτομα με αναπηρία. Βεβαίως, συμπληρώνω εδώ ότι ήδη έχουν ληφθεί κάποια νομοθετικά μέτρα με το σχέδιο νόμου που σήμερα κατατέθηκε και συζητείται στη Βουλή για την αντιμετώπιση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ας ακούσουμε τον κύριο Υπουργό και θα επανέλθετε μετά, κυρία Γιαταγάνα.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία συνάδελφε, ευχαριστούμε για μια πραγματικά πολύ επίκαιρη ερώτηση, δεδομένου ότι ο προϊστάμενός μου Υπουργός Εργασίας είναι ήδη εδώ για να υποστηρίξει στη συζήτηση που θα ξεκινήσει, μετά τη συζήτηση της δικής σας ερώτησης, το νομοσχέδιο του Υπουργείου Εργασίας, μέσα στο οποίο συμπεριλαμβάνονται στα άρθρα 61 έως 66 και κάποιες ειδικές διατάξεις που δίνουν κάποιες λύσεις -κάποιες όχι ολοκληρωμένες, αλλά σημαντικές λύσεις- σε ειδικά ζητήματα για την λειτουργία των ΚΕΠΑ.
Έχουμε συμφωνήσει ότι είναι ένας θεσμός που πρέπει να στηρίξουμε. Έχουμε συμφωνήσει ότι τα εξήντα ένα πανελλαδικά σημεία παροχής υπηρεσιών παρέχουν πραγματικά έργο και είναι το μοναδικό αξιόπιστο εργαλείο πιστοποίησης και επομένως, καταγραφής κάθε μορφής αναπηρίας. Δεν λειτουργούν χωρίς προβλήματα. Αυτό είναι δεδομένο. Το βασικό πρόβλημα που όλοι εντοπίζουμε είναι οι καθυστερήσεις στο ρυθμό εξέτασης όλων αυτών των δεκάδων χιλιάδων περιπτώσεων. Υπολογίζουμε ότι τώρα οι εκκρεμότητες είναι γύρω στις πενήντα πέντε χιλιάδες. Στο τέλος του προηγούμενου χρόνου ήταν πάνω από εξήντα χιλιάδες. Βελτιώνεται κάπως ο ρυθμός. Υπάρχει, όμως, οπωσδήποτε πολύ περιθώριο για περαιτέρω βελτίωση.
Τι κάναμε και μέσα από αυτό το νομοσχέδιο; Προσπαθήσαμε να αντιμετωπίσουμε το θέμα των καθυστερήσεων, διευρύνοντας το Σώμα των συμμετεχόντων σε αυτήν την υγειονομική επιτροπή, προκαλώντας δηλαδή με κίνητρα που δίνουμε μεγαλύτερη συμμετοχή των γιατρών.
Στο παρόν νομοσχέδιο θεσμοθετούμε την αύξηση των αμοιβών τους, έτσι ώστε να τονωθεί η συμμετοχή σε εκπαιδευτικές ημερίδες. Διότι προϋπόθεση για να ενταχθούν περισσότεροι γιατροί σε αυτό το σύστημα είναι να περάσουν από τις σχετικές εκπαιδευτικές ημερίδες για συμμετοχή στις επιτροπές ΚΕΠΑ. Βέβαια, εξελίσσουμε -και από ό,τι γνωρίζω, έχει ήδη υπογραφεί η σχετική υπουργική απόφαση από τον Υπουργό Εσωτερικών- τη διαδικασία για την ένταξη τετρακοσίων επιπλέον γιατρών από τον ιδιωτικό τομέα, ιδιωτών γιατρών, για συμμετοχή στις υγειονομικές επιτροπές του ΚΕΠΑ. Υπήρχε ένα ζήτημα και αν λυθεί αυτό το ζήτημα, νομίζω ότι πλέον θα ξεπεραστεί κάθε πρόβλημα. Αν προσέλθουν οι γιατροί που είναι ενταγμένοι στο σύστημα του ΕΟΠΥΥ, τότε δεν θα έχουμε κανένα πρόβλημα.
Θεωρούμε ότι η επιπλέον αμοιβή που θεσμοθετούμε με το νομοσχέδιο που ξεκινάμε να συζητήσουμε μετά την ερώτησή σας, αυτό ήδη γίνεται πραγματικότητα. Οι ενδείξεις -γιατί δεν έχουμε τη δυνατότητα να αποτιμήσουμε πριν καν γίνει νόμος του κράτους αυτό το νομοσχέδιο που θα συζητήσουμε- είναι ότι έχουμε μια αυξημένη συμμετοχή σε αυτές τις εκπαιδευτικές ημερίδες. Επομένως θα μπουν περισσότεροι γιατροί στο σύστημα, ιδίως στις ειδικότητες που λείπουν, δηλαδή, νευρολόγοι, καρδιολόγοι και ψυχίατροι κ.λπ. Αν μπορέσουμε και κάνουμε και μη αμιγή συνεδρίαση αυτών των επιτροπών, όπου χρειάζεται και ένας γιατρός από τις τρεις ειδικότητες που προανέφερα, δηλαδή, χωρίς να είναι τρεις γιατροί οπωσδήποτε της ίδιας ειδικότητας, αλλά να είναι κατά κάποιο τρόπο αναμεμιγμένοι, θα πιάσουμε ακόμα καλύτερο ρυθμό διεκπεραίωσης.
Δύο ακόμα απαντήσεις και τα υπόλοιπα θα τα πω στη δευτερολογία μου, κύριε Πρόεδρε.
Όσον αφορά το παράβολο των 46 ευρώ, αυτό υποχρεούνται να καταβάλλουν μόνο οι ασφαλισμένοι, όχι οι ανασφάλιστοι. Δηλαδή, όποιος έχει αυτήν τη στιγμή και επιδεικνύει στην επιτροπή βιβλιάριο πρόνοιας -που, αν θέλετε, αποδεικνύει και την απορία του- δεν είναι υποχρεωμένος να καταβάλλει αυτό το παράβολο. Όμως, μην ξεχνάτε ότι αυτά τα 46 ευρώ και κάτι ψιλά είναι το μοναδικό έσοδο των ΚΕΠΑ, ο μοναδικός τρόπος για να καλύψουν αυτόνομα, αυτοδύναμα τις λειτουργικές τους δαπάνες.
Βάζετε και κάποια άλλα ζητήματα. Θεωρούμε σωστή την ένσταση που υποβάλλετε για τις νησιωτικές περιοχές. Σας λέμε ότι υπάρχει η δυνατότητα κατοίκων εξέτασης για μια φορά του εξεταζόμενου από το γιατρό του και τη γραμματειακή του υποστήριξη. Βέβαια, αυτό προϋποθέτει μια επιπλέον αμοιβή, που επίσης έχουμε θεσμοθετήσει. Το ζήτημα των νησιωτικών περιοχών είναι ειδικό. Καταβάλλουμε κάθε δυνατή προσπάθεια, ώστε να είναι προσβάσιμα τα νησιά και να μπορούν να εξεταστούν και εκεί αυτοί που έχουν να εξεταστούν στο ΚΕΠΑ.
Κάποιες επιπλέον παρατηρήσεις θα τις κάνω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Γιαταγάνα, έχετε το λόγο για τη δευτερολογία σας.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε.
Κύριε Υπουργέ, πράγματι είναι πολύ επίκαιρη η ερώτησή μου, αφού σήμερα, εντελώς ξαφνικά, αιφνιδίως κατατέθηκε στη Βουλή αυτό το νομοσχέδιο της δικής σας αρμοδιότητας και πράγματι, περιλαμβάνει τα άρθρα 61 έως 68, που ρυθμίζουν κάποια από τα θέματα αυτά. Τα θέματα, βέβαια, αυτά αφορούν τη στελέχωση, αν θέλετε, με γιατρούς, γιατί υπήρξε μεγάλη υποστελέχωση και πιστεύω ότι ένα μεγάλο μέρος των καθυστερήσεων οφείλεται στην υποστελέχωση από γιατρούς.
Όμως, υπάρχουν και άλλα προβλήματα, όπως ορθά το επισημάνατε. Πολύ ορθότερα επισημαίνονται, όπως γνωρίζετε πολύ καλά, στην πραγματικά εξαίρετη ειδική έκθεση που έκανε ο Συνήγορος του Πολίτη για τα ερωτήματα αυτά.
Βέβαια, εδώ προβλέπετε να καταβάλλεται μία σύνταξη, ένα επίδομα αναπηρίας σ’ αυτούς στους οποίους έχει αναγνωριστεί. Επομένως, μία από τις ερωτήσεις μου φεύγει αυτή τη στιγμή.  Μακάρι αυτές οι πολύμηνες καθυστερήσεις να μη στερούν τους συνανθρώπους μας από ένα μικρό, έστω, βοήθημα που παίρνουν από το κράτος, αλλά που είναι και το μοναδικό.
Όμως, εδώ προβλέπετε σ’ ένα άρθρο του υπό συζήτηση νομοσχεδίου να ασκείται αυτό το δικαίωμα της ένστασης από τους προϊσταμένους των υγειονομικών φορέων. Εγώ λέω ότι αυτό το δικαίωμα «παρα-ασκείται» και μάλιστα χωρίς καμμία αιτιολογία. Αυτό επισημαίνεται ξεκάθαρα και έχει διερευνηθεί σε βάθος από το Συνήγορο του Πολίτη. Γιατί, κύριε Υπουργέ; Για να ταλαιπωρούνται αυτά τα άτομα; Ξεχνάμε ότι είναι άτομα με αναπηρία και δεν έχουν ούτε τη δυνατότητα να τρέχουν να ασκούν ενστάσεις και οι ίδιοι να προσφεύγουν σε δικαστήρια που απαιτούν χρήματα για αμοιβές δικηγόρων, για παράβολα, προκειμένου να δικαιωθούν; Για ποιο λόγο, λοιπόν, συμβαίνει αυτό; 
Εγώ σας ζητώ να δεσμευτείτε σήμερα που συζητείται ένα νομοσχέδιο. Μπορείτε να λάβετε πρόνοια ώστε να περιορίσετε αυτό το δικαίωμα, αλλά ακόμα κι όταν ασκείται, να είναι εντελώς και άκρως αιτιολογημένη η απόφαση της ασκήσεως αυτού του δικαιώματος.
Ως προς την παράταση της ισχύος των βιβλιαρίων ασθενείας, δεν βλέπω να υπάρχει κάποια πρόνοια. Πρέπει να λάβετε πρόνοια σ’ αυτό το νομοσχέδιο που συζητείται σήμερα. Είναι πάρα πολύ σημαντικό. 
Ξέρετε, μου εδόθη η δυνατότητα πριν από δεκαπέντε μέρες να πάω στη γειτονιά μου σε πάρα πολλά μικρά καταστήματα που είναι έτοιμα να κλείσουν.
(Στο σημείο αυτό κτυπά το προειδοποιητικό κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, παρακαλώ την ανοχή σας για ένα λεπτό.
Ξέρετε τι μου είπαν; Μου είπαν ότι εκείνο που τους ενδιαφέρει είναι ότι δεν μπορούν να πληρώσουν οφειλόμενες εισφορές, γιατί βρίσκονται σε τραγική κατάσταση. Τα μικροκαταστήματα είναι έτοιμα να κλείσουν. Εκείνο που τους καίει κυριολεκτικά είναι ότι δεν μπορούν να ανανεώσουν τα βιβλιάρια ασθενείας και έχουν ασθένειες. Μέλη των οικογενειών τους ή και οι ίδιοι έχουν σοβαρότατες ασθένειες. Πρέπει, λοιπόν, να λάβετε μία μέριμνα. Σήμερα συζητείται αυτό. 
Επίσης, όσον αφορά το ποσό των 46,14 ευρώ, ξέρετε πολύ καλά ότι μέχρι τώρα, από το 2011 μέχρι σήμερα, κατά τη διετία που λειτουργεί αυτός ο θεσμός, το εισπράττατε χωρίς να υπάρχει νομοθετική…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, επειδή σε λίγο εισερχόμαστε στο νομοσχέδιο, ολοκληρώστε, αν θέλετε.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ναι, αλλά να μην τα εντοπίσω αυτά, μήπως ληφθεί κάποια πρόνοια;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επειδή πέρασε ο χρόνος, σας το λέω.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ναι, αλλά σε άλλους δώσατε και δύο λεπτά. Δώστε μου λίγο χρόνο ακόμα. Δύο ερωτήσεις θα κάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχω απεριόριστη ανοχή και θα το ήθελα. Απλώς, σας το λέω, γιατί είμαστε έτοιμοι για το νομοσχέδιο.
Προχωρήστε, λοιπόν, κυρία συνάδελφε.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Όσον αφορά το ποσό των 46,14 ευρώ, ο Συνήγορος του Πολίτη έχει επισημάνει –και ορθότατα- ότι μέχρι σήμερα παρανόμως εισεπράττετο. Δεν έπρεπε να εισπράττεται. Δεν υπήρχε πρόβλεψη. Επομένως, θέτω το ερώτημα τι έγιναν αυτά τα χρήματα. Έχουν εισπραχθεί πάρα πολλά χρήματα απ’ αυτό το ποσό.
Κατά δεύτερον, μας είπατε ότι θα εισπράττεται μόνο από τους ασφαλισμένους. Γιατί να εισπράττεται; Δεν έχουν πληρώσει εισφορές όλα αυτά τα χρόνια; Μα, στην πιο δύσκολη περίοδο της ζωής τους, τους επιβάλλετε κι αυτό, για να βεβαιωθεί ότι είναι ανάπηροι; Για όνομα του Θεού! Σε τι κράτος ζούμε, τέλος πάντων;
Κύριε Υπουργέ, τα υπόλοιπα θα τα συζητήσουμε κατά τη διάρκεια του νομοσχεδίου. Όμως, σας ζητώ να δεσμευτείτε για κάποια πράγματα. Είναι πολύ σοβαρά.
Μάλιστα, όσον αφορά τις επισκέψεις κατ’ οίκον αυτών που δεν μπορούν να μετακινηθούν, πρέπει να λάβετε μέριμνα. Δεν μπορούν, δεν έχουν τη δυνατότητα να τους μεταφέρουν. Θα τους αφήσουμε να πεθάνουν;
Κύριε Πρόεδρε, καταθέτω για τα Πρακτικά τα προαναφερθέντα έγγραφα.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Κύριε Υπουργέ, έχετε το λόγο για να δευτερολογήσετε και ό,τι μπορούμε, θα το συζητήσουμε στο νομοσχέδιο, γιατί όντως το θέμα είναι σοβαρό.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, θα κάνω μόνο δύο, τρεις επιγραμματικές παρατηρήσεις, γιατί δεν διαφωνώ στα περισσότερα.
Όπως σας είπα, το ζήτημα των επισκέψεων κατ’ οίκον είναι θεσμικά κατοχυρωμένο και νομοθετημένο. Επομένως, γίνεται. Από εκεί και πέρα, ξέρετε, ο τρόπος που λειτουργεί και η υπηρεσία στην πράξη πολλές φορές απέχει παρασάγγας από τη νομοθετική πρόβλεψη. Όμως, εμείς εδώ ως πολιτική προϊσταμένη αρχή και ως νομοθετική αρχή, οφείλουμε να εγκαθιδρύσουμε το θεσμικό πλαίσιο. Από εκεί και πέρα, πρέπει κάθε υπηρεσία σε κάθε περίπτωση να κάνει τη δουλειά της, είτε το θέλουμε είτε όχι.
Στο άρθρο 66, λοιπόν –επειδή πρόκειται για ένα σημείο τριβής και συζήτησης που προηγήθηκε στην επιτροπή για το νομοσχέδιο που θα συζητήσουμε σε λίγο- που αφορά την παράταση χορήγησης αναπηρικής σύνταξης, θεσμοθετήσαμε κάποια πράγματα γι’ αυτόν που περιμένει, γι’ αυτόν που είναι δηλαδή εν αναμονή εξέτασης από το ΚΕΠΑ. Και εδώ πρέπει να πω ότι ποικίλλει ο χρόνος αναμονής. Στο Λεκανοπέδιο τα έχουμε φέρει βόλτα κατά κάποιον τρόπο, καθώς τρεις-τέσσερις μήνες είναι ο μέσος όρος αναμονής. Στην περιφέρεια είναι χειρότερα τα πράγματα, καθώς ανεβαίνει πέραν του εξαμήνου και μερικές φορές φθάνει και τους δέκα-έντεκα μήνες. Δεν έχω κανένα λόγο να μην το παραδεχθώ. Θεωρούμε ότι με το σύστημα που εγκαθιδρύεται, θα βελτιωθούν αυτοί οι χρόνοι αναμονής.
Σε κάθε περίπτωση, θεσμοθετήσαμε ότι το δικαίωμα αυτού που περιμένει να εξεταστεί από τα ΚΕΠΑ ως προς τη συνταξιοδότησή του λόγω αναπηρίας παρατείνεται για ένα εξάμηνο με το ίδιο ποσό που λάμβανε ο συνταξιούχος, πριν τη λήξη του δικαιώματος. Δηλαδή, συνεχίζεται να καταβάλλεται η σύνταξη για ένα εξάμηνο, μέχρι να εξεταστεί από τα ΚΕΠΑ, με τη λογική ότι πρέπει να υπάρχει κάποια εισοδηματική στήριξη αυτού που περιμένει.
Τέθηκε θέμα –και δίκαια, κατά τη γνώμη μας- να γίνει το ίδιο, να υπάρξει δηλαδή, ίδιας μορφής παράταση και για τους δικαιούχους προνοιακού επιδόματος, δεδομένου ότι το προνοιακό επίδομα για πολλούς είναι το μόνο εισόδημα που λαμβάνουν και, επίσης, να συνεχιστεί και η ιατροφαρμακευτική περίθαλψη για όσους περιμένουν. 
Το θέμα που θέτετε για την ιατροφαρμακευτική περίθαλψη ανασφαλίστων είναι ένα άλλο σημαντικό ζήτημα. Νομίζω ότι έχει εξαγγελθεί κάτι σχετικά και βρίσκεται σε εξέλιξη η σχετική ρύθμιση, αλλά από το επισπεύδον Υπουργείο Υγείας. Και τα δύο είναι εύλογα. Εγώ στην τοποθέτησή μου στην επιτροπή είπα ότι η επιτροπή για την παρακολούθηση του προβλήματος στο ΚΕΠΑ στελεχώθηκε κυρίως από φορείς κοινωνικής ασφάλισης. Επομένως η οπτική τους γωνία ήταν περισσότερο στραμμένη προς το ζήτημα της κοινωνικής ασφάλισης, εξ ου και η ρύθμιση για παράταση καταβολής σύνταξης. 
Είναι δεδομένο και υπαρκτό το θέμα και για την εξάμηνη παράταση καταβολής και προνοιακού επιδόματος. Το βλέπουμε. Θέλω να πω στο Σώμα ότι έρχεται και νομοσχέδιο του Υπουργείου Εργασίας από την πλευρά της πρόνοιας σε λιγότερο από ένα μήνα από σήμερα, μέσα στο οποίο θεωρούμε ότι θα υπάρξει η ευκαιρία να κάνουμε και κάποιες βελτιώσεις. Όμως, αυτήν την ώρα δεν μπορούμε να πούμε κάτι συγκεκριμένο –θέλω να είμαι πολύ κατηγορηματικός σ’ αυτό- γιατί δεν έχουμε το οικονομικό αποτύπωμα. Πρέπει να δούμε, δηλαδή, πόσοι είναι οι δικαιούχοι προνοιακού επιδόματος, ποιες είναι ενδεχομένως οι πιο βαριές μορφές αναπηρίας που χρήζουν αμεσότερης αντιμετώπισης, από εκεί και πέρα να το δούμε σε επίπεδο οικονομικών επιπτώσεων και ευχαρίστως να το φέρουμε, εφόσον τα πράγματα δικαιολογούν κάτι τέτοιο. Σε κάθε περίπτωση είναι στις προθέσεις μας. Δώστε μας λίγο χρόνο επιπλέον να το ρυθμίσουμε. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Υφυπουργού)
Από εκεί και πέρα, άλλο ζήτημα είναι η εφάπαξ εξέταση –μία φορά και να τελειώνει- κάποιων ιδιαιτέρων μορφών αναπηρίας, πιο βαριάς αναπηρίας ή μη αναστρέψιμων μορφών αναπηρίας, όπως το ακραίο παράδειγμα του ακρωτηριασμού που το έχουμε πει πολλές φορές. 
Όμως, αυτό δεν εξαρτάται από τη δική μας νομοθετική πρωτοβουλία, αλλά από την ενεργοποίηση της σχετικής Επιτροπής Πιστοποίησης του βαθμού αναπηρίας, τη λεγόμενη ΚΕΒΑ, την οποία αυτήν τη στιγμή ενεργοποιούμε προκειμένου σύντομα να έχουμε τις τοποθετήσεις επ’ αυτού και να έρθουμε ξανά –ενδεχομένως και τον επόμενο μήνα- να λύσουμε κι αυτό το θέμα. Πρέπει να λυθεί το πρόβλημα των βαριά αναπήρων, αυτών που πιστοποιούνται, εν πάση περιπτώσει, με μία εξέταση και δεν χρειάζεται να επανέλθουν, προκειμένου να σταματήσει η καταταλαιπώρησή τους. 
Θεωρώ ότι έχουν μπει τα πράγματα σε ένα σωστό ρυθμό. Θεωρώ ότι μέσα στο χρόνο θα έχουμε εντυπωσιακά καλύτερα αποτελέσματα, όσον αφορά το ρυθμό εξέτασης αυτών που περιμένουν να κριθούν από τα ΚΕΠΑ. Ας αφήσουμε, όμως, να λειτουργήσουν στην πράξη αυτά που νομοθετούμε ή που θα νομοθετήσουμε σε λίγη ώρα από τώρα, προκειμένου να δούμε και την ωφέλεια στην πράξη. Νομίζω, πάντως, ότι οι   προθέσεις μας πρέπει να είναι δεδομένες και σ’ αυτές να συμφωνήσουμε όλοι.
Σας ευχαριστώ.</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Θα επανέλθουμε, βέβαια, κύριε Υπουργέ και στο νομοσχέδιο.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Φυσικά και να επανέλθετε, κυρία συνάδελφε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Η Διάσκεψη των Προέδρων αποφάσισε στη συνεδρίασή της στις 21 Μαρτίου η συζήτηση να γίνει σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής.
Το ΠΑΣΟΚ ορίζει ως ειδικό αγορητή τον κ. Κουτσούκο. Οι Ανεξάρτητοι Έλληνες ορίζουν ως ειδικό αγορητή τον κ. Χαϊκάλη. Η Χρυσή Αυγή ορίζει τον κ. Κουκούτση και η ΔΗΜΑΡ την κ. Μάρκου. Το ΚΚΕ ορίζει ως ειδικό αγορητή τον κ. Χρήστο Κατσώτη.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Η δεύτερη συνεδρίαση, κύριε Πρόεδρε, για πότε θα οριστεί;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Η επόμενη συνεδρίαση –θα το πούμε και στο τέλος- θα γίνει την Τρίτη. 
Το λόγο έχει ο εισηγητής της Νέας Δημοκρατίας κ. Κοντογιάννης για δεκαπέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, βιώνουμε, ίσως, την πιο κρίσιμη περίοδο μιας δύσκολης εποχής που ξεκίνησε μετά την εφαρμογή στην χώρα μας των πιο σκληρών και επώδυνων δημοσιονομικών μέτρων που έχουμε ζήσει σε περίοδο ειρήνης Μέτρων το βάρος των οποίων σηκώνει κυρίως ο λαός με καρτερικότητα και υπομονή, αντιλαμβανόμενος ότι εύκολες λύσεις δεν υπάρχουν. Και αυτό που αντιλαμβανόμαστε όσοι θέσαμε το συμφέρον της πατρίδας πάνω από το κομματικό συμφέρον, ήρθε η ίδια η ζωή, με τον πιο δραματικό τρόπο, να το αποδείξει σε βάρος, όμως, του αδελφού λαού, των Ελλήνων της Κύπρου. Και η ζωή απέδειξε ότι εύκολες λύσεις, εύκολα εναλλακτικά σχέδια δεν υπάρχουν, ιδιαίτερα, μάλιστα, όταν εσύ είσαι εκείνος που αιτείσαι βοηθείας. 
Δυστυχώς, η πραγματικότητα απέδειξε ότι ειδικά στη σημερινή εποχή της παγκόσμιας αβεβαιότητας, όσο φιλικό κι αν είναι ένα κράτος, στην πολιτική που ασκεί η ηγεσία του, κυρίαρχο στοιχείο είναι η προάσπιση των συμφερόντων της χώρας και του λαού του. 
Περιθώρια για συναισθηματισμούς δεν υπάρχουν. Σωτήρες δεν υπάρχουν. Οποιαδήποτε λύση αναζητούμε, πρέπει να κινείται μέσα στο πλαίσιο των γεωστρατηγικών επιλογών που έχει κάνει η πατρίδα μας. Κάθε άλλη λύση προκαλεί πρόσθετη αβεβαιότητα και βάρη στο λαό. Και, δυστυχώς -όπως αποδεικνύεται- κάθε επόμενη λύση είναι πιο επώδυνη από την προηγούμενη λόγω του χρόνου, αλλά και της αξιοπιστίας, που χάνονται με ταχύτατους ρυθμούς.
Επομένως χρέος μας είναι να είμαστε συνεπείς προς τις υποχρεώσεις που αναλάβαμε και να μη χάνουμε χρόνο. Πρέπει να κινούμεθα λοιπόν, με γρηγορότερους, με ταχύτερους ρυθμούς. Στην εφαρμογή της πολιτικής μας πρέπει να κυριαρχεί η απλή λογική. Πρέπει να είμαστε ψύχραιμοι και προπαντός ενωμένοι. Οφείλουμε να υποστείλουμε -έστω για λίγο- τα κομματικά λάβαρα και να σηκώσουμε το εθνικό λάβαρο, κάτω από τη σκιά του οποίου μπαίνουν τα εθνικά και όχι τα κομματικά ή τα προσωπικά συμφέροντα. 
Όλα αυτά είναι απαραίτητα, γιατί, όπως διαπιστώνουμε, η Ευρώπη έχει εισέλθει σε μια φάση ρευστότητας και αβεβαιότητας όπου θεμελιώδεις –μέχρι χθες- αρχές τίθενται υπό αμφισβήτηση, ακόμη και από εκείνους που έχουν ταχθεί να τις φυλάττουν. 
Οι συμμαχίες, λοιπόν, που χτίζουμε, πρέπει να κινούνται όχι στη βάση συναισθηματικών παραγόντων και της προσδοκίας βοήθειας από τρίτους –που κάποιοι περιμένουν από την εποχή του Λάμπρου Κατσώνη- αλλά στη βάση κοινών συμφερόντων με κράτη και λαούς. Κυρίαρχο, όμως, στην προσπάθεια που κάνουμε, είναι να δείχνουμε στο λαό ότι οι θυσίες του πιάνουν τόπο.
Η σημαντικότητα του νομοσχεδίου που σήμερα συζητούμε, δεν περιορίζεται στα οριζόμενα από τις διατάξεις του, αλλά ενισχύεται και από το συμβολικό ρόλο που αυτό αποκτά, όσον αφορά στην αποκατάσταση της τραυματισμένης σχέσης πολιτών και κράτους. 
Το παρόν νομοσχέδιο αποδεικνύει πως η Κυβέρνηση εκεί που μπορεί και οι συνθήκες το επιτρέπουν, έχει τη θέληση και τη βούληση να προχωρήσει σε ρυθμίσεις προς όφελος των πολιτών, που στόχο έχουν και να επιλύσουν χρόνια προβλήματα αλλά και να αποκαταστήσουν αδικίες ετών.
Το παρόν νομοσχέδιο περιέχει πολύ σημαντικές διατάξεις και εντάσσεται στη γενικότερη προσπάθεια της Κυβέρνησης για αναμόρφωση του δημόσιου τομέα, που είναι απαραίτητη προϋπόθεση όχι μόνο για την έξοδο της χώρας από την κρίση, αλλά και για την οικοδόμηση ενός υγιούς κρατικού μηχανισμού, ο οποίος θα λειτουργεί αποτελεσματικά, χωρίς τις αγκυλώσεις και τις στρεβλώσεις του παρελθόντος οι οποίες κόστισαν και  ηθικά αλλά και υλικά στον ελληνικό λαό.
Ως προς την ουσία του νομοσχεδίου «Αντιμετώπιση της Παραβατικότητας στα Ασφαλιστικά Ταμεία», αποτελεί άλλο ένα σημαντικό βήμα για την ολοκλήρωση της ασφαλιστικής μεταρρύθμισης μετά την καθολική, αυτοπρόσωπη καταγραφή των ασφαλισμένων. Για πρώτη φορά θεσπίζεται ένας ολοκληρωμένος μηχανισμός, το σύστημα «Αριάδνη», στο οποίο καταγράφονται όλες οι ληξιαρχικές μεταβολές των ασφαλισμένων. Και μαζί με την υποχρεωτική αναγραφή του ΑΜΚΑ και του ΑΦΜ ανά σύνταξη, συντελούν στη δημιουργία ενός πλαισίου από το οποίο δεν είναι δυνατή πλέον καμμία παρέκκλιση που να οδηγεί σε κατασπατάληση των δημοσίων πόρων.
Παράλληλα, πέραν του συστήματος «Αριάδνη», το νομοσχέδιο περιέχει σειρά σπονδυλωτών διατάξεων που είτε εισάγονται για πρώτη φορά είτε αποτελούν τροποποιήσεις υφιστάμενων νόμων, μέσω των οποίων επιδιώκονται οι εξής πολύπλευροι στόχοι: 
Πρώτον,  αντιμετώπιση χρόνιων παθογενειών και όχι απλά καταπολέμηση συμπτωματικών φαινομένων. 
Δεύτερον, εξισορρόπηση ανισοτήτων και αντιμετώπιση αδικιών. 
Τρίτον, στήριξη των ευαίσθητων κοινωνικών ομάδων, όπως είναι οι άνεργοι, οι ανάπηροι κ.λπ.. 
Τέταρτον, ενδυνάμωση του κρατικού μηχανισμού, έτσι ώστε να γίνει πιο αποτελεσματικός και πιο φιλικός στον πολίτη. 
Πέμπτον,  ενδυνάμωση του ασφαλιστικού συστήματος και ολοκλήρωση της μεταρρύθμισης του. 
Έκτον, αντιμετώπιση της γραφειοκρατίας και επίσπευση διαδικασιών. 
Έβδομον, ενίσχυση των ελεγκτικών μηχανισμών και διαφάνεια. 
Όγδοον, καταπολέμηση της αδήλωτης και ανασφάλιστης εργασίας. 
Ένατον, στήριξη των ανέργων και προσπάθεια επανένταξής τους στην αγορά εργασίας. 
Δέκατον, αντιμετώπιση της εισφοροδιαφυγής και φοροδιαφυγής. 
Ενδέκατον, προστασία των δημοσίων λειτουργών για την αποτελεσματική άσκηση των καθηκόντων τους. 
Δωδέκατον, αποτροπή και παραδειγματισμός ως προς μελλοντικές παραβατικές συμπεριφορές τόσο πολιτών όσο και δημοσίων λειτουργών μέσω αυστηροποίησης των ποινών και των κυρώσεων. 
Δέκατο τρίτον, εξοικονόμηση πόρων μέσα από τη μείωση γραφειοκρατικών δαπανών. 
Δέκατο τέταρτον, ορθολογική αξιοποίηση της περιουσίας του δημοσίου, προκειμένου να αντιμετωπιστούν φαινόμενα διασπάθισης του δημοσίου χρήματος. 
Κυρίες και κύριοι συνάδελφοι, προκειμένου, όμως, να επιτευχθούν τα παραπάνω, υπάρχουν δύο πολύ σημαντικές προϋποθέσεις: 
Πρώτον, να συνεργαστούν αποτελεσματικά και συντονισμένα φορείς και οργανισμοί του δημοσίου. 
Δεύτερον, να αξιοποιηθούν όλες οι δυνατότητες των πληροφοριακών συστημάτων –δημιουργία βάσης δεδομένων- και να γίνεται διασταύρωση των πληροφοριών σε παρόντα χρόνο.
Ας δούμε τώρα πώς τα παραπάνω εφαρμόζονται μέσω του νομοσχεδίου, το οποίο χωρίζεται σε τρία μέρη. 
Το πρώτο μέρος αφορά στην «Αντιμετώπιση της Παραβατικότητας στην Κοινωνική Ασφάλιση» και περιλαμβάνει τις εξής βασικές ρυθμίσεις:
 Θεσπίζεται το σύστημα «Αριάδνη», στο οποίο θα καταγράφονται όλες οι ληξιαρχικές μεταβολές των ασφαλισμένων –γάμοι, διαζύγια, γεννήσεις τέκνων, θάνατοι κ.λπ.- προκειμένου να αντιμετωπιστούν φαινόμενα, όπως η παράνομη είσπραξη συντάξεων από συγγενείς και οικείους του θανόντος, συντάξεις χηρείας που συνέχισαν να εισπράττονται από πρώην δικαιούχους που σύναψαν νέο γάμο, οικογενειακά επιδόματα που καταβάλλονται σε διαζευγμένους κ.λπ., τα οποία, όμως, κόστισαν στο ελληνικό κράτος πάνω από 420 εκατομμύρια ευρώ ετησίως. όπως έμμεσα εκτιμήθηκε από τα αποτελέσματα των πρόσφατων απογραφών. 
Το σύστημα «Αριάδνη» προβλέπει τη δημιουργία Πληροφοριακού Συστήματος Διαχείρισης Ληξιαρχικών Πράξεων στο Υπουργείο Εσωτερικών, από το οποίο θα αντλούν στοιχεία φορείς όπως η Γενική Γραμματεία Πληροφοριακών Συστημάτων, ο ΕΟΠΥΥ κ.λπ.. 
Με βάση τα στοιχεία που συγκεντρώνονται στη βάση δεδομένων, η ΗΔΙΚΑ προχωρά στους αναγκαίους διασταυρωτικούς ελέγχους, η οποία μόλις διαπιστώσει παρατυπίες, προβαίνει άμεσα σε αναστολή της καταβολής της παροχής και ταυτόχρονα ενημερώνει τον ΕΟΠΥΥ. 
Σημειώνεται ότι το εν λόγω σύστημα δεν συνεπάγεται κόστος χρηματικό ή και γραφειοκρατικό για τον πολίτη. 
Αντίθετα, η ετήσια εξοικονόμηση δαπάνης από τη θέσπιση του συστήματος «Αριάδνη» ξεπερνά -όπως είπαμε- τα 420 εκατομμύρια ευρώ.
Ωστόσο, προκύπτει ζήτημα με όσους λαμβάνοντας παρανόμως συντάξεις, καταχράστηκαν χρήματα του ελληνικού δημοσίου. Η δέσμευση του αρμοδίου Υπουργού του κ. Βρούτση, στην επιτροπή, ότι το δημόσιο θα διεκδικήσει τα χρήματα αυτά από όσους εξαπάτησαν τα Ταμεία, αποτελεί θετικό γεγονός, αφού το ζήτημα είναι και ηθικό και οικονομικό. 
Για την ιστορία αναφέρω ότι αν το σύστημα «Αριάδνη» είχε εφαρμοστεί μια δεκαετία νωρίτερα, θα είχαν εισπραχθεί περί τα 5 δισεκατομμύρια ευρώ, όσα δηλαδή αντιστοιχούν στην περικοπή των συντάξεων που κάναμε τελευταία. 
Παράλληλα, προβλέπεται η πλήρης ενημέρωση της ηλεκτρονικής βάσης της ΗΔΙΚΑ και των Ταμείων με πλήρη καταγραφή ΑΦΜ και ΑΜΚΑ ανά σύνταξη στο σύνολο των καταβαλλομένων συντάξεων. 
Επίσης, ενισχύονται οι ελεγκτικοί μηχανισμοί με τη συνδρομή της Οικονομικής Αστυνομίας και της Δίωξης Ηλεκτρονικού Εγκλήματος στους ελέγχους του ΣΕΠΕ και της Ειδικής Υπηρεσίας Ελέγχου Ασφάλισης. 
Η ΗΔΙΚΑ μετατρέπεται από 1-7-2013 σε ενιαία αρχή καταβολής συντάξεων. Συνδέεται με το σύστημα «Δίας» και τα εκκαθαριστικά των συνταξιούχων θα προσυμπληρώνονται. 
Το δεύτερο μέρος του σχεδίου νόμου αφορά κυρίως στον ΣΕΤΕ και στον ΟΑΕΔ και περιλαμβάνει μεταξύ άλλων τις εξής ρυθμίσεις: 
Επαναπροσδιορίζεται το καθεστώς των συμφιλιωτικών διαδικασιών και επίλυσης εργατικών διαφορών.
 Ο ΟΑΕΔ γίνεται καθολικός διάδοχος των καταργηθέντων Οργανισμών της Εργατικής Εστίας και Εργατικής Κατοικίας. 
Στο Διοικητικό Συμβούλιο του ΟΑΕΔ εντάσσεται και εκπρόσωπος του ΣΕΤΕ, ο οποίος αναγνωρίζεται ως ισότιμος κοινωνικός εταίρος, γεγονός που δείχνει τη σημασία που δίνει η Κυβέρνηση στην ανάπτυξη του τουρισμού, ο οποίος προσφέρει το 17% του ΑΕΠ και εκπροσωπεί πάνω από πενήντα χιλιάδες επιχειρήσεις και τετρακόσιες χιλιάδες εργαζόμενους. 
Δίνεται για πρώτη φορά η δυνατότητα σε κατόχους άδειας άσκησης επαγγέλματος -ασφαλισμένους ή μη σε οικεία ασφαλιστικά ταμεία- που δεν ασκούν ελευθέριο ή άλλο επάγγελμα να μπορούν να εγγράφονται ως άνεργοι στο Μητρώο Ανέργων του ΟΑΕΔ, αξιοποιώντας παράλληλα τα μέτρα της πολιτείας για την ένταξη ή την επανένταξή τους στην αγορά εργασίας.
Ορίζεται ότι η συμμετοχή σε προγράμματα επαγγελματικής κατάρτισης ανέργων δεν αποτελεί λόγο διαγραφής των εγγεγραμμένων στον ΟΑΕΔ, κάτι που απέτρεπε μέχρι σήμερα πολλούς νέους να μετέχουν στα προγράμματα επαγγελματικής κατάρτισης. 
Θεσμοθετείται ο Ενιαίος Λογαριασμός για την Εφαρμογή Κοινωνικών Πολιτικών σε αντικατάσταση του ΛΑΕΚ.
Το τρίτο μέρος περιλαμβάνει διατάξεις για την κοινωνική ασφάλιση και μεταξύ άλλων τις εξής ρυθμίσεις:
 Δημιουργείται στην ΗΔΙΚΑ ηλεκτρονικό αρχείο ακίνητης περιουσίας όλων των φορέων που εποπτεύονται από το Υπουργείο Εργασίας. 
Απλουστεύεται το καθεστώς ασφάλισης των ιδιοκτητών τουριστικών καταλυμάτων. 
Ενισχύονται τα ΚΕΠΑ με ιατρικό, διοικητικό και γραμματειακό προσωπικό μέσω αποσπάσεων. Ακόμα, παρατείνεται η καταβολή συντάξεων αναπηρίας μέχρι την εξέταση από τα ΚΕΠΑ.
 Επιπλέον, προβλέπεται η δυνατότητα χορήγησης συντάξεων από τον ΟΓΑ, ακόμα και αν ο ασφαλισμένος οφείλει εισφορές μέχρι του ποσού των 4.000 ευρώ.
 Επεκτείνεται η δυνατότητα χρήσης εργοσήμου και παρατείνεται η ασφαλιστική κάλυψη ανέργων μέχρι τις 22-2-2014. 
Κύριε Υπουργέ, πριν κλείσω και μέχρι να προχωρήσουμε στη συζήτηση επί των άρθρων, θα ήθελα να σας ζητήσω να δείτε με ιδιαίτερη ευαισθησία την πρόταση που έχουν κάνει όλα τα κόμματα για ενίσχυση των επιθεωρητών του ΣΕΠΕ, ο οποίος αναλαμβάνει πρόσθετες δραστηριότητες. Επίσης, ελπίζω ότι θα αποδεχθείτε την τροπολογία για ενίσχυση των υπαλλήλων της ΗΔΙΚΑ, οι οποίοι με την εφαρμογή των διατάξεων του σχεδίου νόμου επωμίζονται και αυτοί σημαντική πρόσθετη εργασία, αλλά και ευθύνες. 
Κλείνοντας, θέλω να επισημάνω πως το παρόν σχέδιο νόμου περιέχει διατάξεις οι οποίες εάν εφαρμοστούν, θα προσφέρουν στο ελληνικό κράτος μεγάλο οικονομικό όφελος και θα αποτελέσουν ένα σημαντικό βήμα για την αποκατάσταση της τραυματισμένης σχέσης μεταξύ κράτους και πολιτών. 
Εναπόκειται στις υπηρεσίες του Υπουργείου Εργασίας και στους αρμόδιους φορείς, των οποίων το έργο θωρακίζεται με τον καλύτερο τρόπο, να επιδείξουν το δέοντα ζήλο, ώστε όλα αυτά να μη μείνουν στα χαρτιά, αλλά να αποτελέσουν ένα σημαντικό βήμα στην αναγκαία και για την επιβίωση –εκτός των άλλων- της χώρας αναμόρφωση του δημόσιου τομέα. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε, κύριε Κοντογιάννη. 
Το λόγο τώρα έχει ο κ. Στρατούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, δεδομένου ότι σε λίγο ανοίγουν οι τράπεζες της Κύπρου και υπάρχει εικόνα καταστροφής, θα ήθελα και πάλι να εκφράσω τη συμπαράσταση του ΣΥΡΙΖΑ-ΕΚΜ στον κυπριακό λαό για τις μεγάλες δυσκολίες που αντιμετωπίζει, αλλά και να καταλογίσουμε για άλλη μια φορά ευθύνες στην κυπριακή κυβέρνηση, διότι αποδείχθηκε ότι δεν πίστεψε το «όχι» της Βουλής, το οποίο ήταν «όχι» του κυπριακού λαού.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: …(δεν ακούστηκε)</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Τζαμτζή, αφήστε με να μιλήσω και μετά ελάτε στο Βήμα να μου αντιπαρατεθείτε. 
Επαναλαμβάνω, λοιπόν, πως φάνηκε ότι αυτό το «όχι» ήταν του κυπριακού λαού και η κυβέρνηση ούτε το πίστεψε, αλλά ούτε ήταν και έτοιμη να το αξιοποιήσει με ένα συγκεκριμένο εναλλακτικό σχέδιο στο χρόνο τον οποίο κέρδισε. 
Επίσης, υπάρχουν ευθύνες της ελληνικής Κυβέρνησης τις οποίες έχουμε καταλογίσει, γιατί ουσιαστικά δεν στήριξε τον κυπριακό λαό και το «όχι» του εκείνες τις κρίσιμες μέρες μεταξύ πρώτης και δεύτερης απόφασης στο Eurogroup και ψήφισε και την πρώτη και τη δεύτερη απόφαση του Eurogroup. Ουσιαστικά ο κ. Στουρνάρας με όσα έλεγε εδώ στη Βουλή, αναπαρήγαγε τους εκβιασμούς της Ευρωπαϊκής Κεντρικής Τράπεζας και των Οργάνων της Ευρωπαϊκής Ένωσης σε βάρος της Κύπρου. Ουσιαστικά έπαιξε το ρόλο του Βρούτου μαζί με τους άλλους που «μαχαίρωναν» την Κύπρο. 
Βεβαίως, θα πρέπει να καταλογίσουμε και μεγάλες ευθύνες στην Ευρωζώνη, στην Ευρωπαϊκή Ένωση, η οποία απ’ ό,τι αποδείχθηκε δεν είναι ένας χώρος αλληλεγγύης και ενότητας των λαών, αλλά ένας χώρος επιβεβαίωσης της γερμανικής ηγεμονίας, των μεγάλων οικονομικών συμφερόντων της Γερμανίας, η οποία χρησιμοποιεί το ευρώ ως όχημα για να υποτάσσει τους λαούς και να μετατρέπει τις χώρες σε αποικίες. 
Το συμπέρασμα που προκύπτει από όλη αυτήν την κατάσταση είναι ότι δεν μπορούμε να προχωρήσουμε μ’ αυτές τις πολιτικές και ότι το «όχι» στην Ελλάδα είναι αναγκαίο και επιβεβλημένο. Εάν αύριο γίνουμε κυβέρνηση της Αριστεράς, εμείς θα το πούμε αυτό το «όχι», αλλά σαφώς με μία εναλλακτική πρόταση που θα το συνοδεύει, η οποία θα έχει ως βασικό κριτήριο την επιβίωση του ελληνικού λαού και τη σωτηρία της χώρας μας και τίποτα άλλο. 
Και τώρα, κυρίες και κύριοι συνάδελφοι, έρχομαι στο σχέδιο νόμου. 
Κύριε Πρόεδρε και κύριε Υπουργέ, ανεξάρτητα από τις επιμέρους διατάξεις για τις οποίες θα τοποθετηθώ την ερχόμενη Τρίτη, στη δεύτερη συζήτηση του νομοσχεδίου στην Ολομέλεια της Βουλής, εμείς έχουμε βασικό πρόβλημα με τον πυρήνα του σχεδίου νόμου που είναι κυρίως οι διατάξεις για το ΣΕΠΕ, για το Σώμα Επιθεωρητών Εργασίας, το οποίο θεωρούμε ότι δεν ενισχύεται για να καταπολεμήσει την παραβατικότητα στην εργασία, αλλά αντίθετα και αρμοδιότητες του αφαιρούνται, αλλά και στους εργοδότες δίνονται περισσότερες δυνατότητες για μεγαλύτερη αυθαιρεσία και παραβίαση της εργατικής νομοθεσίας. 
Επίσης, εδώ θα ήθελα να προσθέσω και το δεύτερο στοιχείο –το οποίο αποτελεί και τον πυρήνα του σχεδίου νόμου- το οποίο έγκειται στο ότι πλέον οριστικά και με νόμο –αν ψηφιστεί- προωθείται η κατάργηση του Οργανισμού Εργατικής Κατοικίας και Εργατικής Εστίας, δύο οργανισμών κοινωνικής πολιτικής που δεν επιβάρυναν ούτε με ένα ευρώ τον κρατικό προϋπολογισμό. Αυτοί που θα στερηθούν τις κοινωνικές παροχές τους είναι κυρίως οι χαμηλόμισθοι οι οποίοι επωφελούνταν από αυτές τις κοινωνικές πολιτικές. Αυτό είναι το βασικό μας πρόβλημα και η αντιπαράθεσή μας με το σχέδιο νόμου συν κάποιες άλλες πάρα πολύ σοβαρές πλευρές, τις οποίες και θα αναφέρω αμέσως. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Το δεύτερο που θέλω να σημειώσω, κύριε Πρόεδρε, είναι ότι στα άρθρα 1-8 προτείνεται από το Υπουργείο –και είναι σωστό- να υπάρξει διασύνδεση μεταξύ των πληροφοριακών συστημάτων του Υπουργείου Εργασίας, δηλαδή των ασφαλιστικών ταμείων, του Υπουργείου Εσωτερικών και του Υπουργείου Οικονομικών, προκειμένου να καταπολεμηθεί μια παραβατικότητα που υπήρχε και κατά την οποία κάποιοι/ες δεν δήλωναν κάποια γεγονότα της ζωής τους από τα οποία εξαρτιόταν το αν θα παίρνουν νόμιμα σύνταξη ή όχι. Θεωρούμε, όμως, ότι αυτό δεν φτάνει. Επίσης, είναι θετικό το γεγονός ότι δεν υπάρχει πια και δεν το προτείνετε το παράβολο των 45-50 ευρώ για το συμβολαιογράφο, το οποίο ιδιαίτερα σ’ αυτήν την περίοδο θα ήταν για όλους πάρα πολύ επαχθές. 
Ωστόσο, πρέπει να υπογραμμίσουμε από την πρώτη στιγμή ότι αυτό δεν φτάνει για να αντιμετωπιστεί το πρόβλημα των μειωμένων εσόδων του ασφαλιστικού συστήματος. Μπορεί τα χρήματα που θα εξοικονομηθούν να είναι 470 εκατομμύρια ή 400 εκατομμύρια ή και 500. Δεν θα αμφισβητήσουμε το νούμερο που λέει ο Υπουργός ότι θα εξοικονομηθεί. Όμως, το βασικό πρόβλημα είναι οι μνημονιακές πολιτικές που εφαρμόζονται και προκαλούν μείωση των μισθών, μεγάλη ύφεση και κυρίως ανεργία, αλλά και επέκταση των ελαστικών μορφών εργασίας ή και της απλήρωτης εργασίας για πολλούς μήνες εκατοντάδων χιλιάδων εργαζομένων που δεν πληρώνονται από τους εργοδότες τους. Από εκεί, λοιπόν, το ασφαλιστικό σύστημα συν την εκτεταμένη και πρωτοφανή αυξημένη εισφοροδιαφυγή στερείται περίπου 10 δισεκατομμύρια ευρώ το χρόνο. Και εκεί βρίσκονται και τα βασικά μέτρα που θα έπρεπε να παρθούν. 
Επίσης, κύριε Υπουργέ, θεωρούμε ότι θα πρέπει να λυθούν και ορισμένα ζητήματα λογικής που δεν υπάρχουν στα άρθρα 1-8. Είναι ζητήματα που παραβαίνουν και τη λογική, αλλά και το Σύνταγμα. Για παράδειγμα, τα όποια στοιχεία μπαίνουν σ’ αυτό το ενιαίο πληροφοριακό σύστημα των τριών Υπουργείων, θα πρέπει να αναφέρεται με ρητό τρόπο –που δεν το κάνετε στο σχέδιο νόμου- ότι θα τελούν υπό την επιφύλαξη τήρησης του ν. 2472/1997, ο οποίος προστατεύει τον πολίτη από την επεξεργασία δεδομένων προσωπικού χαρακτήρα. 
Αυτό πρέπει να μπει, γιατί αλλιώς δεν ξέρουμε τι προσωπικά στοιχεία θα εισάγονται σ΄ αυτό το πληροφοριακό σύστημα.
Επίσης αναφέρετε στο νομοσχέδιο, κύριε Υπουργέ, να μην ενταφιάζεται κάποιος εάν δεν προσκομιστεί ληξιαρχική πράξη θανάτου, στην οποία θα αναφέρεται ο ακριβής τόπος ενταφιασμού, καθώς και η ημερομηνία και η ώρα αυτού του ενταφιασμού, δηλαδή να περιγράφονται γεγονότα στο πιστοποιητικό που δεν έχουν ακόμα γίνει. Για να τον θάψεις δηλαδή, πρέπει να πεις πότε θάφτηκε, πού θάφτηκε κ.λπ.. Αυτό είναι παράλογο, κύριε Υπουργέ. Δηλαδή, θα τριγυρνάμε το νεκρό άταφο, εάν δεν διορθώσετε αυτό το θέμα;
Επίσης, είδαμε μέσα μία άλλη ακραία παράλογη διάταξη. Λέτε ότι υποχρεωτικά πρέπει να περιγράφεται στη ληξιαρχική πράξη θανάτου ο ενταφιασμός, ο τόπος, η ώρα κ.λπ.. Εάν δεν ενταφιαστεί, κύριε Υπουργέ, εάν δεν θέλει ο ίδιος πριν πεθάνει η οικογένειά του να ενταφιαστεί, αλλά θέλει ή να υπάρξει αποτέφρωση ή να διαθέσει το σώμα του για ερευνητικούς σκοπούς, τι θα γίνει αυτός ο άνθρωπος που θα έχει πεθάνει; Δεν θα ενταφιαστεί; Πάλι θα περιφέρουμε νεκρούς άταφους; Και αυτό το ζήτημα πρέπει να το διορθώσετε. Είναι εντελώς παράλογο να μην προβλέπεται αυτό στο νόμο. 
Επίσης, κύριε Υπουργέ, έχετε πολύ υψηλά πρόστιμα –και το είπε ο συνάδελφός μου ο κ. Κώστας Μπάρκας σε προηγούμενη συνεδρίαση της επιτροπής- για όσους ξεχάσουν, παραμελήσουν, καθυστερήσουν μία-δύο ημέρες να δηλώσουν αυτά τα γεγονότα της ζωής τους που επηρεάζουν τις συντάξεις στο ληξιαρχείο. Είναι πολύ υψηλό αυτό το πρόστιμο, ιδιαίτερα αυτήν την περίοδο και πρέπει να τα μειώσετε. Ο Υπουργός Εσωτερικών απαντώντας στον κ. Μπάρκα είπε ότι θα το δει αυτό το ζήτημα και περιμένουμε μία απάντησή σας. 
Βεβαίως, συμφωνώ με προλαλήσαντα εισηγητή ότι η ΗΔΙΚΑ, η οποία καλείται να παίξει πολύ ειδικό ρόλο και το προσωπικό της πρέπει να στηριχτεί και με προσλήψεις του αναγκαίου προσωπικού και με οικονομικά και άλλα μέσα, για να μπορέσει να ανταποκριθεί το προσωπικό της σε αυτά τα καθήκοντα. 
Το δεύτερο και βασικό που θα ήθελα να πω, κύριε Πρόεδρε, είναι ότι στα άρθρα 14 έως 24 με το νομοσχέδιο η Κυβέρνηση όχι μόνο δεν καταπολεμά την αδήλωτη εργασία, αλλά αντίθετα τη διευκολύνει, αφού αντί να ενισχύει τους ελεγκτικούς μηχανισμούς και κυρίως το Σώμα Επιθεωρητών Εργασίας, τους αποδυναμώνει. Το Σώμα επιθεωρητών εργασίας για παράδειγμα, κύριε Υπουργέ, δεν εξαιρέθηκε από τις διαθεσιμότητες. Ήδη έφυγαν από αυτό σαράντα έξι εργαζόμενοι ιδιωτικού δικαίου αορίστου χρόνου που έκαναν διοικητικό-οικονομικό έργο, με αποτέλεσμα οι επιθεωρητές εργασίας εκτός των άλλων των ελέγχων, που είναι η δουλειά τους, να φορτώνονται διοικητικό έργο. 
Επίσης, στο νομοσχέδιο προβλέπεται ότι με απλή υπουργική απόφαση μπορούν να καταργούνται τμήματα του ΣΕΠΕ, του Σώματος Επιθεωρητών Εργασίας, και ολόκληρες επιθεωρήσεις εργασίας. Το άρθρο αυτό πρέπει να φύγει, κύριε Υπουργέ. Όχι μόνο δεν πρέπει να καταργούνται τμήματα και επιθεωρήσεις εργασίας σε μια περίοδο αύξησης της εργοδοτικής αυθαιρεσίας αλλά πρέπει να ενισχυθούν. 
Ακόμη, το νομοσχέδιο δεν προβλέπει –παρότι ο τίτλος του συγκεκριμένου άρθρου το λέει- επί της ουσίας ουσιαστική νομική θωράκιση και προστασία των επιθεωρητών εργασίας απέναντι σε εργοδότες που ασκούν βία μαζί με μπράβους τους εναντίων των επιθεωρητών εργασίας που πάνε να κάνουν έλεγχο και μετά επιπλέον, πάνε και τους μηνύουν και τους κάνουν αγωγές για αστικές αποζημιώσεις. Δεν υπάρχει αυτή η νομική θωράκιση, ώστε οι επιθεωρητές  εργασίες και οι ελεγκτές του ΙΚΑ και του ΟΑΕΔ να μην διώκονται, ούτε να ενάγονται για γνώμη που διατύπωσαν ή πράξη που διενήργησαν κατά την άσκηση των καθηκόντων τους. 
Τουλάχιστον, κύριε Υπουργέ, να μην ισχύει το αυστηροποιημένο πειθαρχικό δίκαιο για τους δημοσίους υπαλλήλους που επιβλήθηκε με το ν. 4093/2012, δηλαδή το μνημόνιο 3. Διότι αν ισχύσει αυτό το αυστηροποιημένο πειθαρχικό δίκαιο και εάν δεν θωρακίσετε τους ελεγκτές νομικά, ουσιαστικά τους αφήνετε απροστάτευτους στις κερδοσκοπικές και αυθαίρετες ορέξεις των εργοδοτών, οι οποίοι συστηματικά παρανομούν. 
Βεβαίως είναι ακραίο και περιμένουμε μία απάντηση, κύριε Υπουργέ, για το ότι δεν καλύπτονται για –εντός εισαγωγικών- «δημοσιονομικούς» λόγους τα έξοδα κίνησης και μετακίνησης των επιθεωρητών εργασίας ή ελεγκτών των ασφαλιστικών ταμείων ή του ΟΑΕΔ, για να πάνε να κάνουν τους αναγκαίους ελέγχους στους χώρους εργασίας. 
Είναι δυνατόν αυτό, κύριε Υπουργέ; Πώς θα πάνε να κάνουν ελέγχους; Ήδη έχουν πάρει απεργιακό μέτρο από 1η Γενάρη –κατά τη γνώμη μου, δεν είχαν και άλλες επιλογές, παρά να αγωνιστούν γι’ αυτό- να μην πηγαίνουν σε ελέγχους σε χώρους εργασίας, εάν δεν λυθεί αυτό το θέμα. Έχουμε καταθέσει σχετική τροπολογία. Γνωρίζετε ποια είναι η λύση του ζητήματος. Ακόμη και από τα πρόστιμα τα οποία επιβάλλονται σε εργοδότες που παρανομούν, το 20% - 30% μπορεί να διατίθεται γι’ αυτά τα έξοδα κίνησης. 
Είναι δυνατόν να μην λύνετε αυτό το θέμα; Είναι θέμα αντιπαράθεσης ΣΥΡΙΖΑ-Κυβέρνησης, ΣΥΡΙΖΑ-Νέας Δημοκρατίας; Είναι θέμα αντιπαράθεσης του εισηγητή του ΣΥΡΙΖΑ με τον Υπουργό Εργασίας; Δεν είναι λογικό να λυθεί αυτό; Εάν δεν λυθεί, σημαίνει ότι δεν θέλετε ελέγχους στην αγορά εργασίας. Εάν δεν λυθεί, σημαίνει ότι θέλετε ασύδοτους τους εργοδότες να παραβιάζουν και αυτό το ελάχιστο εργατικό δίκαιο, που έχει απομείνει από την κατεδάφιση που υπέστη από τις μνημονιακές πολιτικές. 
Επίσης, εμπλέκετε την οικονομική Αστυνομία με το ΣΕΠΕ και το ΙΚΑ και μάλιστα για ζητήματα, τα οποία δεν αφορούν ποινικά αξιόποινες πράξεις. Πρέπει να μείνετε, κύριε Υπουργέ, μόνο στην εμπλοκή του για ποινικά αξιόποινες πράξεις. Τα άλλα και επικίνδυνα είναι και στο Ευρωπαϊκό Εργατικό Δίκαιο δεν έχουμε άλλα τέτοια προηγούμενα.
Επίσης, κύριε Υπουργέ, με το άρθρο 17 του νομοσχεδίου δίνετε σε ιδιώτες τη δυνατότητα να εκδίδουν πιστοποιητικά ασφαλιστικής συμμόρφωσης, έτσι τα λέτε. Όμως, έτσι ιδιωτικοποιείτε τμήματα του δημόσιου ελεγκτικού έργου και ο εργοδότης, όπως καταλαβαίνετε, μπορεί να επηρεάσει αυτόν στον οποίον αναθέτει τον υποχρεωτικό ασφαλιστικό έλεγχο, διότι αυτός θα του τον αναθέτει, αυτός θα τον πληρώνει και με δεδομένη την πολύ μεγάλη και καταστροφική για τα ασφαλιστικά ταμεία εισφοροδιαφυγή, καταλαβαίνετε τι συνέπειες συγκάλυψης θα έχει αυτό. 
Αυτό που θα έπρεπε να κάνετε, κύριε Υπουργέ, ήταν με το παρόν νομοσχέδιο να προτείνετε μέτρα ενίσχυσης σε προσωπικό και μηχανογράφησης των δημόσιων ελεγκτικών μηχανισμών, των ελεγκτικών κέντρων του ΙΚΑ, που στην ουσία δεν υπάρχουν, του ΣΕΠΕ κ.λπ. και όχι να ανατίθενται σε ιδιώτες, όχι να ιδιωτικοποιείται και αυτό το έργο με όλους τους κινδύνους που περιέγραψα πριν. 
Επίσης, κύριε Υπουργέ, δεν είναι που δεν ενισχύετε το ΣΕΠΕ στις ελεγκτικές του αρμοδιότητες, είναι ότι δίνετε και τη δυνατότητα στους εργοδότες να παραβιάζουν ακόμα περισσότερο την εργατική νομοθεσία. Δηλαδή, με το παρόν  νομοσχέδιο καταργείτε την υποχρέωση των εργοδοτών να γνωστοποιούν τον τρόπο συμμόρφωσής τους στις υποδείξεις του επιθεωρητή εργασίας. Εάν δηλαδή ο επιθεωρητής εργασίας υποδείξει να διορθώσει μία παρανομία, μέχρι τώρα είχαν υποχρέωση να ενημερώσουν εάν το έκαναν. Τώρα, δεν την έχουν. 
Επίσης, μέχρι τώρα είχαν υποχρέωση εφαρμογής των συστάσεων και των πρακτικών που κατέληγαν η επίλυση εργατικών διαφορών και οι συστάσεις του επιθεωρητή εργασίας. Τώρα δεν την έχουν, αφαιρείται με το παρόν νομοσχέδιο. Αν αυτό συνδυαστεί και με το νέο αντεργατικό έγκλημα που έγινε με το ν. 4093/2012, με το μνημόνιο 3 δηλαδή, το οποίο απάλλαξε τους εργοδότες από την υποχρέωσή τους να ενημερώνουν πριν αλλάξουν το πρόγραμμα και το ωράριο εργασίας τις Επιθεωρήσεις Εργασίας, τους δίνετε τη δυνατότητα να παρανομούν ασύστολα. Διότι, αν πάει ο επιθεωρητής εργασίας και διαπιστώσει ότι έχει παράνομη υπερωρία ή -ας πούμε- ότι δεν τηρείται το ωράριο, ο εργοδότης θα έρθει και θα νομιμοποιήσει αυτή την αλλαγή –εκ των υστέρων όμως- και θα μπορεί να καλύψει την παρανομία του. Επομένως και αυτό πρέπει να το δείτε και να καταργήσετε αυτή τη διάταξη του ν.4093/2012. 
Επίσης, κύριε Υπουργέ μειώνετε τα πρόστιμα για εργοδοτικές παραβιάσεις της εργοδοτικής νομοθεσίας κύριε Υπουργέ. Δεν φτάνουν όλα αυτά, αλλά και στους παρανομούντες εργοδότες –ιδιαίτερα αυτή την περίοδο που έχει μετατραπεί η αγορά εργασίας σε ζούγκλα- μειώνονται και τα πρόστιμα τα οποία μπορούν να επιβάλουν οι επιθεωρητές ή το Υπουργείο Εργασίας, εάν παρανομούν συστηματικά και ασύστολα οι εργοδότες. 
Επίσης, με το άρθρο 23 του νομοσχεδίου καταργείτε τη δυνατότητα να συγκαλείται για θέματα εθνικού συμφέροντος συμφιλιωτική διαδικασία με τη δική σας παρουσία του Υπουργού ή των αρμόδιων Υπουργών και καταργείται η διάταξη, με την οποία προβλεπόταν η παρουσία εμπειρογνωμόνων στους ελέγχους που έκαναν οι επιθεωρητές εργασίας. Το αφήσατε μόνο στα εργαζόμενα άτομα με αναπηρία. Σωστά το αφήσατε εκεί, αλλά θα έπρεπε να παραμείνει για όλους τους ελέγχους.
Τώρα στα άρθρα 25 έως 35 –που είναι το δεύτερο μεγάλο πολιτικό ζήτημα, το οποίο βάζουμε, κύριε Υπουργέ- είπα ότι εκεί ενταφιάζετε οριστικά τον Οργανισμό Εργατικής Κατοικίας και τον Οργανισμό Εργατικής Εστίας, υλοποιώντας απόφαση του  Υπουργικού Συμβουλίου τον Φεβρουάριο του 2012. Τα εντάσσετε στον ΟΑΕΔ και τα έσοδά τους και τα χρήματα τα εντάσσετε σε έναν κοινό λογαριασμό με το ΛΑΕΚ και ουσιαστικά ότι αφαιρείτε το μεγάλο τμήμα του έργου τους, όπως το  κατασκευαστικό πρόγραμμα του ΟΕΚ. 
Όσο για τις υπόλοιπες κοινωνικές πολιτικές του Οργανισμού Εργατικής Εστίας και του Οργανισμού Εργατικής Κατοικίας –που δεν θα τις αναφέρω τώρα, αλλά μπορώ στη δευτερολογία μου- δεν κάνετε καμμία ειδική αναφορά. Περιγράφετε γενικώς και αορίστως κάποιες αρμοδιότητες που σημαίνει ότι όχι απλά θα είναι συρρικνωμένο το έργο των δύο οργανισμών που εντάσσονται πλέον στον ΟΑΕΔ –παρότι η εργατική εισφορά δίνεται ακόμα, καταργήσατε μόνο την εργοδοτική εισφορά- αλλά ότι θα είναι και ανύπαρκτο αυτό το κοινωνικό έργο. 
Επίσης, εμείς έχουμε πει, κύριε Υπουργέ, ότι είναι αναγκαία η επανασύσταση και αναβάθμιση των δύο οργανισμών. Έχουμε καταθέσει σχετική πρόταση νόμου, έχουμε καταθέσει και τροπολογία, αλλά έχουν κάνει και προτάσεις –η Ομοσπονδία Εργαζομένων στον ΟΑΕΔ, τα συνδικάτα στον πρώην Οργανισμό Εργατικής Κατοικίας και Εργατικής Εστίας- που λύνουν προβλήματα, ακόμα και με τις διατάξεις που προτείνετε στο νομοσχέδιο, ορισμένες από τις οποίες είναι αδιέξοδες για τη λειτουργία αυτών των τμημάτων των δύο καταργηθέντων Οργανισμών που έχουν απομείνει. Αυτά πρέπει να τα λάβετε σοβαρά υπ’ όψιν παρότι εμείς επιμένουμε στην τροπολογία μας και θα επιμένουμε μέχρι τέλους ότι πρέπει να επανασυσταθούν και να αναβαθμιστούν ο ΟΕΚ και ΟΕΕ.
Βεβαίως, κύριε Υπουργέ, πρέπει να προβλέψετε και τη χρηματοδότηση με 3% των εσόδων του Ενιαίου Λογαριασμού Κοινωνικών Πολιτικών που συγκροτείται ή του ΛΑΕΚ του ΕΛΙΝΥΑΕ, δηλαδή του Ελληνικού Ινστιτούτου Υγιεινής και Ασφάλειας, που θέλει στήριξη αυτήν την περίοδο και έχει απλήρωτο επιστημονικό και άλλο προσωπικό επί τέσσερις και έξι μήνες. Είναι απαραίτητη η στήριξή του όσο ποτέ, ιδιαίτερα σήμερα που παραβιάζεται ασύστολα από τους εργοδότες η εργατική νομοθεσία και η νομοθεσία για την υγιεινή και ασφάλεια.
Κάνετε ρουσφέτι στο Σύνδεσμο Τουριστικών Επιχειρήσεων. Τον θεωρείτε «κοινωνικό εταίρο», ισότιμο με τις μεγάλες πανελλαδικού τύπου εργοδοτικές οργανώσεις, ενώ καλύπτει μόνο έναν κλάδο. Το κάνετε αυτό ως ρουσφέτι, γιατί έχουν τις πιο αντεργατικές πολιτικές και σύμφωνα με καταγγελίες της ΓΣΕΕ έχουν παίξει το ρόλο του «εθνικού κουκουλοφόρου» για να καρφώνουν στην τρόικα εργατικές διατάξεις, οι οποίες πρέπει να καταργηθούν. Διαφωνούμε ριζικά με το άρθρο 37 και πρέπει να το αποσύρετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, παρακαλώ συντομεύετε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω σε ένα δευτερόλεπτο.
Με το άρθρο 50 θεσπίζετε το βοήθημα και όχι επίδομα ανεργίας για τους αυτοαπασχολούμενους, αλλά με τις απαγορευτικές προϋποθέσεις που βάζετε το 90% θα αποκλειστεί από τη χορήγησή του.
Το τελευταίο που έχω να πω είναι ότι ως προς τα ΑΜΕΑ προτείνετε να συνεχίζουν να παίρνουν τη σύνταξή τους για έξι μήνες, εφόσον είναι 67%, αν αργούν να βγουν οι πιστοποιήσεις της αναπηρίας τους, χωρίς υπαιτιότητά τους, από τα Κέντρα Πιστοποίησης Αναπηρίας. Αυτό δεν φτάνει γιατί καθυστερούν δέκα και δώδεκα μήνες και είναι εγκλωβισμένοι σ’ αυτή την χρονοβόρα διαδικασία πενήντα εννιά χιλιάδες.
Πρέπει, κύριε Υπουργέ, να προβλέπεται ότι θα συνεχίσουν μέχρι να βγει απόφαση του Κέντρου Πιστοποίησης Αναπηρίας να παίρνουν και τα προνοιακά και τα αναπηρικά επιδόματα και την υγειονομική και νοσοκομειακή περίθαλψη.
Για όλους αυτούς του λόγους, εμείς επί της αρχής θα καταψηφίσουμε το παρόν νομοσχέδιο. Θα επιμείνουμε στις τροπολογίες και θα αγωνιστούμε, ώστε πραγματικά αυτή η κατεδάφιση της εργατικής νομοθεσίας που συντελέστηκε επί μνημονιακών πολιτικών να αποφευχθεί και να ξαναμετατραπεί το εργατικό δίκαιο, το οποίο μετέτρεψε η Κυβέρνησή σας σε εργοδοτικό, σε πραγματικό εργατικό δίκαιο.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο ειδικός αγορητής του ΠΑΣΟΚ κ. Ιωάννης Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η αντιμετώπιση της παραβατικότητας, της ανομίας και όλων των αθέμιτων μεθόδων και πρακτικών που οδηγούν στην καταδολίευση του δημόσιου χρήματος, στην κατασπατάλησή του, στον προσπορισμό ωφελημάτων από μη δικαιούχους, καθώς και παράνομου πλουτισμού από ορισμένους, θα έπρεπε να ήταν στην πρώτη και απόλυτη προτεραιότητα, στην πράξη και όχι διακηρυκτικά, στην πρώτη γραμμή της μάχης για ένα κράτος δικαίου, ισονομίας, ισοπολιτείας και εν τέλει κοινωνικής δικαιοσύνης. 
Και μιλάω για κάθε περίοδο, όχι μόνο τώρα που βιώνουμε τη βαθιά και πολύπλευρη κρίση με επιπτώσεις παντού και στο ασφαλιστικό σύστημα βεβαίως. Γιατί δεν πρέπει να μας διαφεύγει ότι μεταξύ των μεγάλων αντιφάσεων, μέσα από τις οποίες πορεύτηκε η μεταπολιτευτική Ελλάδα, ήταν και το γεγονός ότι στην Ελλάδα της ΟΝΕ που κατέκτησε την πιο υψηλή στην ιστορική της διαδρομή θέση, σε ό,τι αφορά την οικονομική της κατάταξη, ακολούθησε η Ελλάδα των υπερβολικών ελλειμμάτων και του πρωτοφανούς χρέους με ταυτόχρονη διόγκωση των φαινομένων της παραβατικότητας και της ανομίας σε ολόκληρη τη σφαίρα της δημόσιας ζωής.
Όμως, τα φαινόμενα αυτά στη δίνη της πολύπλευρης κρίσης αναδεικνύονται πολύ πιο δυνατά και έντονα και μας υπενθυμίζουν από τη μία μεριά τις διαχρονικές μας ευθύνες και από την άλλη τη βασική και θεμελιώδη υποχρέωσή μας να τελειώνουμε εδώ και τώρα με ό,τι βύθισε τη χώρα, τραυμάτισε τους πολίτες και ακύρωσε την ηθική της πολιτικής.
Όταν μιλάμε, βέβαια, όπως σήμερα, για το κοινωνικοασφαλιστικό σύστημα, δεν πρέπει επ’ ουδενί να μας διαφεύγει ότι η κρίση που αντιμετωπίζει είναι κατά κύριο λόγο κρίση του οικονομικού και παραγωγικού μοντέλου που διαπερνά τη χώρα, καθώς και οι επιπτώσεις στα έσοδα των ταμείων από την ύφεση που από το 2008 μέχρι σήμερα βαίνει κλιμακούμενη χωρίς εμφανή σημεία ανακοπής.
Σε κάθε περίπτωση, είμαστε υποχρεωμένοι να τονίσουμε ότι οποιαδήποτε επιβαλλόμενη από τα πράγματα προσπάθεια λήψης μέτρων για τον περιορισμό της σπατάλης, την αντιμετώπιση της κακοδιοίκησης και της διαρροής των πόρων του κοινωνικοασφαλιστικού συστήματος δεν μπορεί να είναι τιμωρητικού χαρακτήρα απέναντι σε καμμία κατηγορία ασφαλισμένων, αλλά –το αντίθετο- σκοπεύει να τους αποδώσει με περισσότερη δικαιοσύνη αυτό που δικαιούνται, να προστατεύσει τα δικά τους χρήματα και να αποτρέψει νέες περικοπές και θυσίες μη ανεκτές πλέον, που θα οφείλονται στο γεγονός ότι δεν κάνουμε αυτό που πρέπει για να λύσουμε τα προβλήματα που έχουμε εντοπίσει.
Όμως, για να μην αδικούμε τους εαυτούς μας, θέλω να θυμίσω τις σημαντικές πρωτοβουλίες υπέρβασης των αδυναμιών των συστημάτων διαφάνειας, διασταύρωσης στοιχείων και ελεγκτικών διαδικασιών που ξεκίνησαν το 2009 και προχώρησαν εν μέσω κρίσης, υποτιμημένα πολιτικά και κοινωνικά λόγω του βάρους των προβλημάτων και του μεγέθους των θυσιών που κλήθηκαν να σηκώσουν οι πολίτες, προκειμένου η πατρίδα μας να αποφύγει τα χειρότερα.
Θυμίζω, λοιπόν, τα εξής: το σύστημα «Διαφάνεια» για τις αποφάσεις ολόκληρης της διοίκησης, την ενιαία αρχή πληρωμών για τους μισθούς στο δημόσιο τομέα, την ηλεκτρονική συνταγογράφηση, τα ΚΕΠΑ, αλλά και ζητήματα που έσπασαν κατεστημένες και παγιωμένες αντιλήψεις, απαντώντας όμως στο κοινό περί δικαίου αίσθημα, αλλά και στην ανάγκη δίκαιου επιμερισμού των θυσιών, όπως το άνοιγμα των τραπεζικών λογαριασμών.  
Για το βασικό αντικείμενο του νομοσχεδίου που συζητάμε, το σύστημα «Αριάδνη», το οποίο έρχεται να καλύψει τα κενά ενημέρωσης, καταγραφής επικοινωνίας και διασταύρωσης των αλλαγών της προσωπικής κατάστασης των πολιτών, με στόχο τη θωράκιση του κοινωνικοασφαλιστικού συστήματος από παραβατικές συμπεριφορές, οφείλω να πω ότι αποτελεί συνέχεια και ελπίζω να είναι η ολοκλήρωση μιας προσπάθειας που ξεκίνησε από την κυβέρνηση του ΠΑΣΟΚ με χαρακτηριστικό παράδειγμα την απογραφή των συνταξιούχων του ΙΚΑ, η οποία τότε έδωσε συγκλονιστικά στοιχεία όχι μόνο για το μέγεθος της ανομίας, αλλά και για τις μεθόδους που μετέρχονται όσοι εκμεταλλευόμενοι τα κενά του συστήματος καταληστεύουν τους πόρους.
Τα παραδείγματα είναι γνωστά. Αναδείχθησαν κατά κόρον από τα Μέσα Μαζικής Ενημέρωσης, αποτέλεσαν αντικείμενο της πολιτικής επικοινωνίας, ανέδειξαν γνωστές παθογένειες και αδυναμίες του πολιτικοδιοικητικού μας συστήματος και των αντιλήψεων που κυριάρχησαν μία ολόκληρη περίοδο. 
Το πολιτικό σύστημα και ιδίως όσοι ασκούν εξουσία δεν κρίνονται επειδή κάθε φορά ανακαλύπτουν και αναδεικνύουν αυτά που όλοι γνωρίζουν, αλλά από το κατά πόσο προχωρούν ένα βήμα πιο μπροστά και δημιουργούν τις προϋποθέσεις για την οριστική αντιμετώπιση των προβλημάτων. 
Εκεί ακριβώς στόχευε η ρύθμιση του άρθρου 81 του ν. 3996/2011, ώστε μέσα από τις υπουργικές αποφάσεις να δημιουργηθεί ο αποτρεπτικός μηχανισμός της διασταύρωσης των στοιχείων μεταξύ ληξιαρχείων και ασφαλιστικών ταμείων, με δεδομένο ότι οι απογραφές των συνταξιούχων ως αναγκαίο πρώτο βήμα λειτουργούν κατασταλτικά, έχουν όμως μεγάλο διοικητικό κόστος και ταλαιπωρούν άδικα τη μεγάλη πλειοψηφία των ασφαλισμένων.
Το σύστημα «Αριάδνη», που αποτελεί συνέχεια αυτής της πολιτικής, αναπτύσσει με τη μορφή δικτύου συνεργασίας των εμπλεκομένων Υπουργείων, δημοσίων υπηρεσιών και θεσμικών φορέων, ένα πλέγμα τέτοιων διασυνδέσεων που αποτρέπει την παραβατικότητα.
Βασικό ρόλο στο σύστημα «Αριάδνη» επιτελούν η Κεντρική Υπηρεσία του Υπουργείου Εσωτερικών και οι ληξίαρχοι, οι οποίοι θα έχουν την κεντρική ευθύνη για την αξιοποίηση και ακριβή καταγραφή των στοιχείων των ασφαλισμένων και των όποιων μεταβολών προκύπτουν.
Κομβικό ρόλο στη λειτουργία του συστήματος «Αριάδνη» ανατίθεται στην ΗΔΙΚΑ, η οποία πλέον έχει αναβαθμισμένα καθήκοντα και αποτελεί τον τεχνολογικό εγγυητή –θα λέγαμε- της τήρησης και εφαρμογής της ασφαλιστικής νομοθεσίας, διασφαλίζοντας ουσιαστικά την αποφυγή εκροής χρημάτων από μη δικαιούμενα πρόσωπα και προστατεύοντας την περιουσία των ασφαλιστικών ταμείων και των ασφαλισμένων.
Προβλέπονται διασταυρωτικοί έλεγχοι, στους οποίους προβαίνει η ΗΔΙΚΑ μεταξύ των τηρημένων σε αυτήν αρχείων και των στοιχείων που αντλεί από το πληροφοριακό σύστημα διαχείρισης των ληξιαρχικών πράξεων. Στις περιπτώσεις που από τις διασταυρώσεις αυτές προκύπτει ότι κάποιοι παίρνουν κακώς σύνταξη, δεν ταιριάζουν δηλαδή τα στοιχεία, προβαίνει άμεσα σε διακοπή τους.
Επίσης, γίνονται οι απαραίτητες νομοθετικές τροποποιήσεις για την εξυπηρέτηση του υπηρεσιακού έργου των εμπλεκόμενων φορέων, καθώς και ο ανασχεδιασμός της έκδοσης των πιστοποιητικών των ληξιαρχικών πράξεων.
Όμως, κύριε Υπουργέ, κυρίες και κύριοι συνάδελφοι, σε ό,τι αφορά την προστασία των πόρων της κοινωνικής ασφάλισης, δεν πρέπει να μείνουμε εδώ. Πρέπει να προχωρήσουμε και πιο πέρα από τα πεπερασμένα όρια της περιστολής των δαπανών και της αντιμετώπισης των φαινόμενων σπατάλης και διαφθοράς. 
Εννοώ ότι πρέπει να προχωρήσουμε στο άλλο σκέλος, στο σκέλος των εσόδων όπου αναμφισβήτητα είναι ιδιαίτερα σημαντικός ο ρόλος των ελεγκτικών μηχανισμών και θα αναφερθώ στο κεφάλαιο για το ΣΕΠΕ. Ωστόσο, δεν κατανοώ –το θέτω περιμένοντας μία απάντηση- γιατί δεν υλοποιείται η ψηφισμένη διάταξη για την καταβολή της μισθοδοσίας μέσω τραπεζών, ώστε να περιορίσουμε την απώλεια των εσόδων από τα ασφαλιστικά ταμεία και να έχουμε στα χέρια μας ένα ακόμα εργαλείο διασταυρωτικών ελέγχων.
Τώρα, σε ό,τι αφορά το κεφάλαιο των πειθαρχικών διατάξεων, έγινε έντονη συζήτηση στην επιτροπή, όπου αναδείχθηκε το γεγονός ότι με το ν. 4093, στο πειθαρχικό δίκαιο των δημοσίων υπαλλήλων που –σημειώνω- ήταν ήδη ιδιαίτερα αυστηρό, τώρα έχει απωλεσθεί και το τεκμήριο της αθωότητας με αρνητικές επιπτώσεις στη λειτουργία ολόκληρης της Δημόσιας Διοίκησης καθώς και των ελεγκτικών μηχανισμών, αφού ο υπάλληλος τίθεται σε αργία πλέον μόνο με την παραπομπή και αρκεί γι’ αυτήν την παραπομπή μια καταγγελία ελεγχομένου. 
Το γεγονός ότι αφαιρέθηκαν οι επίμαχες διατάξεις –που σημειώνω προς άρση παρεξηγήσεων ότι υπερκαλύπτονται από το ισχύον πειθαρχικό δίκαιο- αποφόρτισε την ένταση μεταξύ Υπουργείου και εργαζομένων και το σημειώνω ως θετική εξέλιξη. 
Κυρίες και κύριοι συνάδελφοι, το επόμενο κρίσιμο κεφάλαιο αφορά το ΣΕΠΕ, ως κύριο ελεγκτικό μηχανισμό για την τήρηση της εργατικής νομοθεσίας και την καταπολέμηση της αδήλωτης και μαύρης εργασίας. Το γεγονός ότι έχουμε ένα πρόσφατα ολοκληρωμένο νομοθέτημα για το ΣΕΠΕ, το ν. 3996/2011 δεν αποκλείει την ανάγκη βελτιώσεων και προσθηκών, ιδίως όταν αυτές στοχεύουν στην αποτελεσματικότητα της δράσης του.
Δεν θα σταθώ στο θεωρητικό μέρος, δηλαδή στο διαχωρισμό της συμφιλιωτικής διαδικασίας με την εργατική διαφορά. Και οι δυο διαδικασίες είναι κρίσιμες και οφείλουμε να καλύπτουμε το σύνολο των θεμάτων, αλλά και να δίνουμε τη δυνατότητα ακόμα και στον απλό εργαζόμενο ή σε ομάδα εργαζομένων, προκειμένου να ζητά την παρέμβαση του ΣΕΠΕ στη λεγόμενη διαδικασία της τριμερούς, ώστε να διασφαλίσουμε εκεί που, τουλάχιστον, υπάρχει καλή πρόθεση τα ζητήματα των καλών εργασιακών σχέσεων στο εσωτερικό των οικονομικών μονάδων. 
Όμως, στη φάση που βρισκόμαστε, όπου η ανεργία αλλά και η πτώση του βιοτικού επιπέδου πιέζει αφόρητα, κατακερματίζει τις εργασιακές σχέσεις και παθητικοποιεί τη στάση των εργαζομένων σε τέτοια φαινόμενα κάτω από το φόβο του μεροκάματου, πρέπει να δούμε πώς αντιμετωπίζουμε τα ήδη καταγεγραμμένα προβλήματα, αυτά που εμποδίζουν το ΣΕΠΕ στην άσκηση του κύριου έργου του, που είναι οι έλεγχοι στους χώρους δουλειάς. Αυτό είναι αίτημα και απαίτηση όλων των εργαζομένων, αλλά και των επιχειρήσεων που θίγονται από τους όρους του αθέμιτου ανταγωνισμού που δημιουργεί η μαύρη και αδήλωτη εργασία. 
Περιττεύει να αναφέρω τις επιπτώσεις αυτών των φαινομένων στα έσοδα των κοινωνικοασφαλιστικών ταμείων και στα δημόσια έσοδα γενικότερα. Σε αυτήν την κατεύθυνση δυο είναι τα βασικά ζητήματα: η προστασία του ελεγκτή από τη μια μεριά και η κάλυψη των εξόδων κίνησης από την άλλη. 
Σε ό,τι αφορά το πρώτο, γίνεται μια προσπάθεια με τις διατάξεις του νομοσχεδίου. Πιστεύω όμως ότι δεν πρόκειται να αποδώσει τα αναμενόμενα, αν δεν διασφαλιστεί η πλήρη προστασία του ελεγκτή κατά τη διάρκεια διεξαγωγής του ελέγχου, ουσιαστικά δηλαδή η μη δυνατότητα διακοπής της ελεγκτικής διαδικασίας και αυτό κατά την άποψή μου -το έχω πει και στον κύριο Υπουργό- απαιτεί συνεργασία, τουλάχιστον, άλλων τριών Υπουργείων και σχετικές ρυθμίσεις.
Σε ό,τι αφορά το δεύτερο, πρέπει να γίνει κατανοητό από την Κυβέρνηση ότι αν δεν αντιμετωπιστεί η συνολικότερη αδυναμία των υπαλλήλων να καταβάλλουν από την τσέπη τους και μάλιστα στις σημερινές συνθήκες, με την δραματική μείωση των αποδοχών τους, στα έξοδα κίνησης, τότε η ίδια θα έχει την ευθύνη και νομιμοποιεί την ακύρωση κάθε ελεγκτικής διαδικασίας, πολύ δε περισσότερο για το ΣΕΠΕ, όπου με βάση το υφιστάμενο νομοθετικό πλαίσιο για τη διάθεση του 20% του ποσού των προστίμων που επιβάλλει το πρόβλημα θα μπορούσε να έχει λυθεί. Πιστεύω ότι μέχρι το τέλος της συζήτησης ο Υπουργός θα προσπαθήσει και θα δώσει μια λύση. 
Επίσης, θετικά αντιμετωπίζω τη συνεργασία με την Οικονομική Αστυνομία και τη Δίωξη Ηλεκτρονικού Εγκλήματος, τους διασταυρωτικούς ελέγχους της ΗΔΙΚΑ με τη Γενική Γραμματεία Πληροφοριακών Συστημάτων, ακόμα και την έκδοση πιστοποιητικού ασφαλιστικής συμμόρφωσης από όσους πραγματοποιούν υποχρεωτικούς ελέγχους, μόνο που –όπως τόνισα και στην επιτροπή- πρέπει να επεκταθεί αυτή η υποχρέωση και ως υποχρέωση των εγκεκριμένων λογιστών-φοροτεχνών. 
Κυρίες και κύριοι συνάδελφοι, το πλέγμα των ελεγκτικών διαδικασιών, των διασταυρωτικών ελέγχων, του συντονισμού και της συνεργασίας των εμπλεκομένων υπηρεσιών και φορέων πρέπει να γίνει πιο αποτελεσματικό, όσο πιο αποτελεσματικό μπορούμε, διαφορετικά μένουν απροστάτευτοι οι πιο αδύναμοι που είναι οι εργαζόμενοι, οι οποίοι τελικά επιβαρύνονται με περικοπές οφειλόμενες και στις αρνητικές επιπτώσεις της ανομίας της μαύρης και αδήλωτης εργασίας στα έσοδα των ασφαλιστικών ταμείων. 
Στον ίδιο τομέα, στον τομέα των εσόδων της κοινωνικής ασφάλισης, οφείλω να αναφερθώ και σε μια άλλη τομή που υπήρξε την προηγούμενη περίοδο στο κοινωνικοασφαλιστικό ασφαλιστικό σύστημα με την καθιέρωση του εργόσημου από την κυβέρνηση του ΠΑΣΟΚ. 
Το εργόσημο συνιστά μια αλλαγή της διαδικασίας πληρωμής των ασφαλιστικών εισφορών εργαζόμενου και εργοδότη, με δεδομένο ότι είχαμε διαπιστώσει πως στην ελληνική κοινωνία υπάρχει μια πολυαπασχόληση σε βοηθητικά επαγγέλματα –είτε οικιακού χαρακτήρα είτε στον αγροτικό τομέα- όπου η διαδικασία του ανοίγματος μιας μερίδας εργοδότη και καταβολής των εισφορών μέσω της γνωστής πράξης ήταν από τη μια πλευρά χρονοβόρα και από την άλλη γραφειοκρατική, ενώ η διαδικασία λειτουργούσε αποτρεπτικά με δεδομένο ότι είχε υψηλό κόστος, αν συνυπολογίσουμε το ύψος των εισφορών του εργοδότη και του εργαζόμενου. 
Ήρθε, λοιπόν, το εργόσημο ως μια νέα δυνατότητα να συλλέξουμε αυτήν την ύλη που διέφευγε, να καταπολεμήσουμε την εισφοροδιαφυγή και να κάνουμε ένα ευέλικτο και απλό σύστημα. Βέβαια, το σύστημα παρουσίασε προβλήματα στο εύρος της αποδοχής του για λόγους που έχουν να κάνουν με το πώς προβάλλονται μερικές φορές οι πολιτικές και πώς υποστηρίζονται και με το γεγονός των αδυναμιών της διοίκησης και των δεδομένων τα οποία δημιουργεί η γραφειοκρατία με τον εθισμό σε μια παραδοσιακή λειτουργία. 
Κατά την άποψή μας, η αντιμετώπιση των προβλημάτων δεν γίνεται με την αύξηση των εισφορών που επιχειρείται με τις διατάξεις του νομοσχεδίου. Θα ήθελα να δούμε άλλους τρόπους για να ενισχύσουμε τη διαδικασία του εργοσήμου, διότι καλύπτει πολλές ανάγκες της ελληνικής οικονομίας και της αγροτικής παραγωγής. Όπως είπα και στην επιτροπή, η αύξηση κατά 50% των εισφορών στο εργόσημο θα λειτουργήσει αποτρεπτικά και φοβάμαι ότι θα αυξήσει την εισφοροδιαφυγή. Κατά τη συζήτηση ο Υπουργός έκανε μια βελτιωτική κίνηση, για την οποία θα τοποθετηθώ αναλυτικά στα σχετικά άρθρα.
Επίσης, με αυτό το θέμα τοποθετούμαι και στη διάταξη που έχει να κάνει με τα τουριστικά καταλύματα. Όλοι έχουμε γίνει δέκτες των προβλημάτων που αντιμετωπίζουν οι κάτοχοι μικρών καταλυμάτων, οι οποίοι είναι σε αγροτικές ή τουριστικές περιοχές, όμως δεν έχουν άλλη δραστηριότητα και δεν μπορούν να ανταποκριθούν στο ύψος των εισφορών του ΟΕΚ γιατί το εισόδημά τους είναι πάρα πολύ μικρό. Η ένταξή τους λοιπόν στον ΟΓΑ ήταν μια σωστή επιλογή, αλλά αυτό δεν θα μπορούσε να γίνει χωρίς κριτήρια, τα οποία σωστά τίθενται.
Τώρα, όσον αφορά την ενότητα για τις διατάξεις του ΟΑΕΔ και με δεδομένο ότι δεν μπορούμε να επανασυστήσουμε τον ΟΕΚ και τον ΟΕΕ. Είναι γνωστές οι απόψεις μου και δεν θέλω να επανέλθω. Πρέπει να αντιμετωπίσουμε μια σειρά από εκκρεμότητες και να λύσουμε προβλήματα που δημιούργησε αυτή η επιλογή. 
Θεωρώ, λοιπόν, ότι σωστά το Υπουργείο κάνει αυτήν την προσπάθεια προκειμένου να ενσωματώσει δραστηριότητες των δυο καταργηθέντων Οργανισμών στον ΟΑΕΔ. Φυσικά, αντιμετωπίσαμε το ζήτημα του προσωπικού και είναι σημαντικό πως σε αυτήν την περίπτωση δεν τέθηκε σε κανένα κίνδυνο η απασχόληση του.
Τώρα, σχετικά με τις διατάξεις για τους σκοπούς του ΟΑΕΔ και τη δημιουργία του Ενιαίου Λογαριασμού για την Εφαρμογή Κοινωνικών Πολιτικών περιγράφονται καινούργιες αρμοδιότητες. Όμως, υπάρχουν προβλήματα που δεν αντιμετωπίζονται είτε λόγω της γενικής αναφοράς είτε λόγω της αδυναμίας των υφιστάμενων δομών του ΟΑΕΔ. Θέλει πάρα πολύ δουλειά, κύριε Υπουργέ, προκειμένου να αντιμετωπίσουμε τις εκκρεμότητες που υπάρχουν και να επανεκκινήσει η διαδικασία των υποστηρικτών πολιτικών προς τους εργαζόμενους. 
Η προσωπική μου σκέψη είναι πως προοπτικά πρέπει να δημιουργήσουμε ένα ενιαίο φορέα για την παροχή των πολιτικών κοινωνικής προστασίας και υποστήριξης στους εργαζόμενους. Επομένως, οι προτεινόμενες λύσεις μέσω του ΟΑΕΔ είναι αναγκαίες στην παρούσα φάση, όμως, δεν μπορεί να είναι οριστικές. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, την ανοχή σας για ένα λεπτό.
Σε ό,τι αφορά την ενότητα των διατάξεων για την πρόνοια, έγιναν πολλές αναγκαίες ρυθμίσεις που προέκυψαν μετά την ενοποίηση των οργανισμών. Υπάρχουν κι άλλες και υπάρχουν προτάσεις της ΕΣΑΜΕΑ, που κατά την άποψή μου, πρέπει να γίνουν αποδεκτές.
Σε ό,τι αφορά τα ΚΕΠΑ, με τη δημιουργία των οποίων για πρώτη φορά η χώρα μας απέκτησε ενιαίο σύστημα πιστοποίησης αναπηρίας, είναι φανερό ότι χρειάζεται συνεχή υποστήριξη για να μη μεταβληθούν σε μηχανισμό ταλαιπωρίας των ασφαλισμένων. Σωστά υπάρχουν οι διατάξεις για την υποστήριξή τους. Όμως, θέλω να σημειώσω ότι η παράταση της καταβολής της σύνταξης σε αυτούς που είναι στην αναμονή, είναι μια σωστή πράξη και πρέπει να καλύψει και το σύνολο των προνοιακών επιδομάτων. Θυμίζω ότι αυτό το θέμα το είχε θέσει η αντιπροσωπεία του ΠΑΣΟΚ που επισκέφτηκε το Υπουργείο το Γενάρη.
Επίσης, είναι αναγκαίες οι ρυθμίσεις για τον ΟΓΑ και για όσους χρωστούν εισφορές και πρέπει να πάρουν σύνταξη. Έχω επισημάνει ότι πρέπει να καλύψουμε και την αδυναμία αυτών που δεν κατέβαλαν εισφορές με εργόσημο το 2012. Έχει κατατεθεί σχετική τροπολογία και πιστεύω να γίνει αποδεκτή.
Υπάρχουν, τελειώνοντας, επιβεβλημένες ρυθμίσεις για την κάλυψη των ανέργων, για τη μείωση των ενσήμων στα 50, όπως και αναγκαίες ρυθμίσεις για το τροχαίο υλικό και το Σκαραμαγκά. Κατά συνέπεια εμείς θα ψηφίσουμε επί της αρχής το νομοσχέδιο και θα μιλήσουμε για τα άρθρα στα οποία έχουμε επιφυλάξεις στη σχετική συζήτηση.
Κύριε Υπουργέ, κλείνω με τούτο. Μας δώσατε στην επιτροπή απαντήσεις σε σοβαρά θέματα. Υπάρχουν, όμως, αναπάντητα και αφορούν τις εκκρεμότητες στο Ταμείο της Αγροτικής. Αφορούν το αυξανόμενο κόστος των μηχανικών. Αφορούν την ενσωμάτωση στον ΟΑΕΔ της ΕΥΑΔ. Κρατάω τη δέσμευσή σας για τη συζήτηση σε επόμενη φάση με νομοσχέδιό σας της πρότασης του ΠΑΣΟΚ για τη σύσταση του Ταμείου Αλληλεγγύης των γενεών…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, ολοκληρώστε.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: ...καθώς και τη δέσμευσή σας –τελειώνω, κύριε Πρόεδρε- ότι θα φέρετε τη ρύθμιση που έχουν εξαγγείλει οι τρεις πολιτικοί Αρχηγοί που υποστηρίζουν την Κυβέρνηση για τη δυνατότητα συνταξιοδότησης των αγροτών στα εξήντα δύο χρόνια με σαράντα έτη πραγματικής απασχόλησης. Και παρακαλώ να δείτε τις τροπολογίες που έχουν κατατεθεί και να τις αντιμετωπίσετε θετικά.
Σας ευχαριστώ πολύ, κύριε Πρόεδρε και κύριοι συνάδελφοι, για την ανοχή σας.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Παύλος Χαϊκάλης, Βουλευτής των Ανεξάρτητων Ελλήνων, ως ειδικός αγορητής.</ChairmanSpeech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, το σημερινό νομοσχέδιο το οποίο καλούμαστε να συζητήσουμε, αφορά εκτός των άλλων και την έννοια της παραβατικότητας και της αντιμετώπισής της. Ποιος είναι αυτός, όμως, ο οποίος ορίζει τον παραβάτη σήμερα; Πολύ εύκολα μπορεί κανείς σήμερα να συμπεράνει ότι εσείς, κύριοι της Κυβέρνησης, ως συνώνυμο του παραβάτη έχετε τους απλούς πολίτες, αυτούς τους οποίους εσείς έχετε κυριολεκτικά ισοπεδώσει μέσω της μείωσης των συντάξεων, των επιδομάτων, των ασφαλιστικών εισφορών, των χαρατσιών. Και τους αποκαλείτε παραβάτες και τους κατηγορείτε ότι αυτοί ευθύνονται για το σημείο στο οποίο φθάσαμε σήμερα, λόγω των παρανομιών που έχουν διαπράξει όλοι αυτοί.
Όμως, μήπως όλα αυτά είναι ένα δημιούργημα της φαντασίας σας; Μήπως φέρνετε στατιστικές, οι οποίες παρουσιάζουν τα πράγματα όπως τα θέλετε; Δεν αμφισβητούμε βέβαια ότι υπάρχουν παραβάσεις και παραβάτες; Όμως, ποιος οδηγεί αυτούς τους ανθρώπους στην παρανομία; Ποιος είναι ο ηθικός αυτουργός; Ποιος ευθύνεται για την ασυδοσία, η οποία υπάρχει με τους μη ελέγχους; Ποιος ευθύνεται για το χάλι που υπάρχει στην κοινωνία μας; Η αβεβαιότητα υπάρχει στα μάτια τους, όταν βλέπουν ένα κράτος να τους κλέβει -βλέπε PSI- όλες τις ασφαλιστικές εισφορές που έχουν υπάρξει από δουλειά χρόνων μέσα σε αυτά τα ταμεία.
Κύριοι συνάδελφοι, πρέπει να γίνει κατανοητό ότι η άμυνα είναι αυτή η οποία οδηγεί τους ανθρώπους, το λαό σε παράβαση, είτε σε φοροδιαφυγή είτε σε ασφαλιστική εισφοροδιαφυγή είτε οτιδήποτε άλλο. Παραδεχθείτε, λοιπόν, επιτέλους, ότι ο κύριος παραβάτης δεν είναι κανένας άλλος πέρα από το ίδιο το κράτος. Σταματήστε, λοιπόν, να επιρρίπτετε ευθύνες σε όλους τους άλλους, εκτός από τους πραγματικούς υπαίτιους, εσάς τους ίδιους. 
Το κράτος μέσα από ένα καταστροφικό σύστημα διαχείρισης οδηγεί απευθείας στα γνωστά σε όλους μας φαινόμενα ανομίας και αταξίας που επικρατούν στην Ελλάδα του σήμερα και έτσι επιβεβαιώνει πανηγυρικά ότι η κυριαρχία ανήκει σε όσους έχουν τις κατάλληλες γνωριμίες και την ανάλογη τσέπη και όλοι οι άλλοι μένουν «στην απέξω». 
Μπορώ να σας αναφέρω πληθώρα παραδειγμάτων, όπου το κράτος λειτουργεί παραβατικά. Πρόσφατα, τριακόσιες καθαρίστριες του Υπουργείου Οικονομικών απολύθηκαν, γιατί οι συμβάσεις που δημιουργήθηκαν από το ίδιο το κράτος, κρίθηκαν παράνομες. 
Σε ερώτηση του κ. Λαφαζάνη, του ΣΥΡΙΖΑ, προς τον κ. Στουρνάρα, εκείνος του απάντησε ότι πρέπει να κάνουν συνεργείο. Ξέρετε τι σημαίνει συνεργείο; Να βγάλουν μπλοκάκι. Οι καθαρίστριες δηλαδή των 325 ευρώ να βγάλουν μπλοκάκι, να πληρώνουν ΦΠΑ, φόρο κ.λπ., κ.λπ.. Αυτή είναι η μία πλευρά. 
Υπάρχουν καθαρίστριες, οι οποίες κάνουν και διοικητικές εργασίες, εκτελούν χρέη διοικητικού υπαλλήλου. Υπάρχουν και άλλες καθαρίστριες. Δεν ξέρω, ίσως είναι της μόδας να γίνεις καθαρίστρια στην Ελλάδα. Να γίνεις καθαρίστρια, όπου πας στη δουλειά –αν πας- για να πάρεις και 2.500 και 3.000 και μετά μία υπόσχεση ότι μπορεί κάποια στιγμή να τακτοποιηθείς. Ίσχυε παλιά και μπορεί να μεταφερθεί και σήμερα, με κάποιους πλάγιους τρόπους.
Δεύτερον, σε μία περίοδο που αυξάνονται οι αιτήσεις για συντάξεις, αποδυναμώνετε το ΙΚΑ. Παράδειγμα οι απολυμένοι του ΑΣΕΠ. Αναφέρω το παράδειγμα της 9Κ και της 8Κ. Η 9Κ απολύθηκε. Για πού πήγαινε αυτή; Πήγαινε για την Αγροτική. Αφήσατε, λοιπόν, τόσο κόσμο να πάει στο ΙΚΑ, ενώ ήταν για την Αγροτική. Γι’ αυτό σας μιλάω και για κοροϊδία, διότι ξέρατε από το 2010 ότι θα δοθεί στην Πειραιώς. Αφήσατε την 8Κ, και έρχεστε και απολύετε σήμερα με δικαστική απόφαση την 9Κ, για να προσλάβετε την 8Κ! Αυτό είναι ένα σενάριο που δεν ξέρω αν θα μπορέσει ποτέ να γυριστεί στην τηλεόραση και εάν θα είναι δράμα ή κωμωδία. 
Στοχεύετε να εξαλείψετε τις παραβάσεις στην καταβολή συντάξεων –και σωστά πράττετε- από την άλλη, όμως, παίρνετε από την περιουσία των τέως ΟΕΚ και ΟΕΕ, εργατική κατοικία και εργατική εστία. Αυτή η περιουσία δεν είναι δική σας, αλλά των εργαζομένων. 
Επιπλέον, φέρνετε, κύριε Υπουργέ, μία τροπολογία την οποία, αν και ήταν εκπρόθεσμη, την προσθέσαμε στο σχέδιο νόμου. Πρωτοφανές! Δεν έχει ξαναγίνει ποτέ Υπουργός να φέρει εκπρόθεσμη τροπολογία. Έγινε και αυτό. Σε αυτή την τροπολογία, λοιπόν, δίνει τη δυνατότητα του ελέγχου της Διεύθυνσης Επιθεώρησης του ΕΤΑΑ –Ενιαίο Ταμείο Ανεξάρτητων Απασχολουμένων- σε φυσικά ή νομικά πρόσωπα με την αιτιολογία ότι αδυνατείτε να στελεχώσετε με ικανό προσωπικό τη συγκεκριμένη υπηρεσία. Δηλαδή, βάζετε τους ιδιώτες να ελέγξουν ιδιώτες με την ευλογία του δημοσίου. Αυτό συνεπάγεται επιπλέον δαπάνη για το ΕΤΑΑ  και μας δημιουργεί και την απορία για το ποιος θα πληρώσει τελικά αυτούς τους ελεγκτές. Είναι και αυτό ένα ερώτημα. 
Το πιο σημαντικό, όμως, είναι αν το ελεγκτικό έργο μπορεί να καλυφθεί άμεσα από την κινητικότητα των δημοσίων υπαλλήλων. Γιατί δεν στελεχώνετε την εν λόγω διεύθυνση με τη χρήση της κινητικότητας και αντ’ αυτού επιτρέπετε σε ιδιώτες να παίζουν το ρόλο του ελεγκτή, με ό,τι αυτό συνεπάγεται; Πραγματικά, αυτό είναι απορίας άξιο. Αν δεν είναι αυτό παράβαση ίσης αντιμετώπισης των δημοσίων υπαλλήλων, τότε τι είναι; 
Επίσης, απορίας άξιο είναι το γεγονός ότι σε μία περίοδο που η ανεργία έχει φθάσει στα όρια του 30%, η μαύρη εργασία έχει κατακλύσει τη χώρα μας και ο λαός δεν μπορεί να ανασάνει οικονομικά. Παρ’όλα αυτά, η λύση που δίνεται είναι η παύση της λειτουργίας των Τμημάτων Κοινωνικής Επιθεώρησης και ειδικά στην περιφέρεια, όπως έχετε κάνει ήδη με τα υποκαταστήματα του ΙΚΑ και της εφορίας. Αντί να ενισχύετε αυτά τα τμήματα, εσείς προχωράτε στο κλείσιμο οργανικών μονάδων και δημιουργείτε μία μεγαλύτερη, κατά την άποψή μας, δυσλειτουργική μονάδα. 
Φαίνεται ότι σκοπός σας μάλλον είναι η διόγκωση και όχι η μείωση της μαύρης εργασίας, με την απουσία ελέγχων, καθώς χωρίς έξοδα κίνησης κανείς δεν πληρώνει από τη τσέπη του, κύριε Υπουργέ, για να γίνει η δουλειά του δημοσίου. Δεν γίνεται καμμία θετική παρέμβαση ως προς την πληρωμή εξόδων κίνησης, κάτι που σίγουρα έχει συνέπειες στην απρόσκοπτη διενέργεια επιθεωρήσεων.
Αποδεικνύεται περίτρανα ότι ένα πολύ βασικό πρόβλημα της χώρας μας είναι η προχειρότητα με την οποία ψηφίζονται τα νομοθετήματα εντός του Κοινοβουλίου, ενώ τα προβλήματα ουσιαστικά παραμένουν άλυτα. Και φυσικά, αναφορικά με τα άρθρα που αφορούν την επιθεώρηση εργασίας, δεν διορθώσατε τίποτα. Και τα εγκλήματα δεν σταματούν εδώ. 
Το ίδιο έγκλημα γίνεται και με τον ΟΑΕΔ, ο οποίος ορίζεται καθολικός φορέας των καταργηθέντων Οργανισμών Εργατικής Κατοικίας και Εργατικής Εστίας. Σχεδόν ένα χρόνο χιλιάδες συμπολίτες περίμεναν αυτό το νομοσχέδιο με την ελπίδα ότι θα τακτοποιούσε όλες τις εκκρεμότητες που προέκυψαν από την κατάργηση των Οργανισμών Εργατικής Κατοικίας και Εργατικής Εστίας. Γι’ αυτό το λόγο άλλωστε δόθηκαν και τόσες παρατάσεις στην προσωρινή ενιαία διοικούσα επιτροπή. Το αποτέλεσμα, φυσικά, δεν είναι αυτό που περιμέναμε. 
Μπορώ να ρωτήσω γιατί σας πήρε τόσους μήνες για να συντάξετε τόσο κάτι απλό και συγχρόνως, κάτι τόσο πρόχειρο και επί της ουσίας επιπλέον να μην υπάρχει τίποτα; 
Η ακίνητη περιουσία των πρώην Οργανισμών Εργατικής Κατοικίας και Εστίας, δημιουργήθηκε αποκλειστικά από τις εισφορές των εργαζομένων και εργοδοτών, μέσα σε ένα πλαίσιο ανταποδοτικότητας και με στόχο την παροχή κοινωνικών προγραμμάτων προς τους εργαζόμενους. Θεωρώ, λοιπόν, ότι απ’ όποια σκοπιά και να το δει κανείς –πολιτική, νομική, δεοντολογική κ.λπ.- η περιουσία αυτή πρέπει να επιστρέψει σε αυτούς που τη δημιούργησαν, γιατί πολύ απλά τους ανήκει. Δεν είναι δική σας. Πάρτε το χαμπάρι. Επίσης, όπως και να έχει, πρέπει να αποσαφηνιστεί η στεγαστική πολιτική που θα παρέχει το κράτος στους έχοντες τη μεγαλύτερη ανάγκη. 
Αυτό που κάνετε, λοιπόν, ουσιαστικά είναι να γιγαντώνετε άλλον ένα οργανισμό, κινδυνεύοντας να δημιουργήσετε άλλο ένα τερατούργημα του δημόσιου τομέα. Δυστυχώς, δεν φαίνεται να διδάσκεστε τίποτα από τα λάθη του παρελθόντος. Απεναντίας τα επαναλαμβάνετε. 
Όσον αφορά τα ΚΕΠΑ, έχουν κατατεθεί τροπολογίες από συναδέλφους σχετικά με την παράταση των αναπηρικών συντάξεων, τις οποίες δεν λάβατε υπ&apos; όψιν σας. Στην επιτροπή σας ζητήσαμε να συμπεριλάβετε και την εν λόγω διάταξη και την παράταση των αναπηρικών επιδομάτων μέχρι την έκδοση σχετικής γνωμάτευσης αναπηρίας. Ουδείς λόγος και για επιμήκυνση του χρόνου από έξι μήνες σε εννέα μήνες, συμπεριλαμβανομένου και του δικαιώματος για ιατροφαρμακευτική και νοσοκομειακή περίθαλψη. 
Κύριε Υπουργέ, θα θέλαμε να συμμεριστούμε την αισιοδοξία σας, αλλά, δυστυχώς, τα στοιχεία που φθάνουν στα χέρια μας δεν μας το επιτρέπουν, δεδομένου ότι οι αιτούντες στις λίστες αναμονής ανέρχονται περίπου στις πενήντα εννέα χιλιάδες, ενώ ο χρόνος αναμονής κατά περίπτωση πάθησης φθάνει και τους δεκαοκτώ μήνες. 
Κλείνω, κύριε Πρόεδρε, λέγοντας ότι συνοπτικά επί της αρχής δεν θα στηρίξουμε το παρόν νομοσχέδιο, γιατί αν και υπάρχουν θετικά σημεία, είναι πολλές οι αρνητικές παρεμβάσεις. Ειλικρινά, έχω μία απορία για το αν αυτό το νομοσχέδιο φτιάχτηκε στο Υπουργείο –παρότι υπάρχουν πληροφορίες ότι δεν έχει φτιαχτεί στο Υπουργείο- γιατί ένα έγγραφο το οποίο έχει αποδοθεί για απόδοση μέτρων μεσοπροθέσμων προγραμμάτων δημοσιονομικής στρατηγικής, υπάρχει και στα αγγλικά και στα ελληνικά, χωρίς να υπάρχει μετάφραση. 
Το καταθέτω στα Πρακτικά, για να δούμε εάν αυτό ισχύει ή απλώς μπορεί να είναι λαθεμένο. 
(Στο σημείο αυτό ο Βουλευτής κ. Παύλος Χαϊκάλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τα αρνητικά αποτελέσματα τα οποία επιβάλλουν, επιφέρουν πρόβλημα στην αποτελεσματικότητα του ΣΕΠΕ, ώστε να μη δημιουργείται ξεκάθαρο πλαίσιο λειτουργίας κοινωνικής και στεγαστικής πολιτικής μέσω της απορρόφησης των δομών του τέως ΟΕΚ και ΟΕΕ, να μην γίνονται ικανοποιητικές διορθώσεις για το θέμα των ΚΕΠΑ και συνεχίζεται η αδικία για τον υπολογισμό του εργοσήμου και όλες οι άλλες στρεβλώσεις που περιπλέκουν περισσότερο τη νομοθεσία, αντί να τη βελτιώνουν. 
Για τους παραπάνω λόγους, δεν στηρίζουμε επί της αρχής αυτό το νομοσχέδιο. 
Σας ευχαριστώ πολύ. 
(Χειρoκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο ειδικός αγορητής του Λαϊκού Συνδέσμου - Χρυσή Αυγή κ. Κουκούτσης.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε. 
Καλημέρα. Σαλόμ. 
Έχοντας το κράτος εξαντλήσει τα ασφαλιστικά ταμεία, εμφανίζεται τώρα ως ο μοναδικός εγγυητής. Εγγυητής ποιος; Ο μπατίρης, ο οποίος ζει με δανεικά και με ένα τεράστιο έλλειμμα που διαρκώς διογκώνεται. 
Το άχρηστο κράτος της Μεταπολίτευσης εγκλημάτησε απέναντι στους εργαζόμενους, διαλύοντας τα ταμεία, διαλύοντας τα πάντα. Και σήμερα καλεί, με τη γλώσσα δήθεν της λογικής, τους εργαζόμενους να κάνουν θυσίες. Πότε φταίει το προσδόκιμο ζωής που αυξάνεται, πότε η παγκόσμια κρίση, πότε οι ισορροπίες κ.λπ.. 
Όλα αυτά είναι ψεύδη! Ακόμη κι αν δεν υπήρχε ούτε ένας νέος εργαζόμενος να καταβάλει εισφορές στα ταμεία, θα έπρεπε τα ταμεία να είναι σε θέση να καταβάλουν τις συντάξεις, επειδή ακριβώς οι συνταξιούχοι, ως εργαζόμενοι, πλήρωναν τριάντα πέντε χρόνια εισφορές, για να εισπράξουν κατά μέσο όρο επτά με δέκα χρόνια τη σύνταξή τους. Δικά τους χρήματα εισπράττουν οι συνταξιούχοι και όχι τις εισφορές των εργαζομένων. 
Το πιο άσχημο είναι ότι το κράτος βάζει τους συνταξιούχους απέναντι στους σημερινούς εργαζόμενους και όσους απέμειναν από αυτούς, σαν να πρόκειται για εχθρούς. 
Με χρήματα των ασφαλιστικών ταμείων, κυρίες και κύριοι συνάδελφοι, με χρήματα των εργαζομένων αποκτήθηκε ή αναπτύχθηκε η δημόσια περιουσία. Με τα χρήματα των ασφαλιστικών ταμείων των αδύνατων παρίσταναν τους ισχυρούς και τους μεγιστάνες τα λαμόγια όλων των ειδών! Με δανεικά και αγύριστα στο ΙΚΑ έγινε ο ΟΤΕ, η ΔΕΗ, τα ΕΛΠΕ κλπ.. Κλέφτες πολιτικοί υπόσχονταν στους εργαζόμενους ανάπτυξη και τους έπαιρναν από τα ταμεία τους τα χρήματα, χωρίς,  όμως, να δίνουν σε αυτά τα ταμεία έστω κι ένα μικρό μέρος της ιδιοκτησίας του κεφαλαίου που δημιουργούσαν μέσω των χρημάτων αυτών. 
Κυρίες και κύριοι συνάδελφοι, καλούμαστε να ψηφίσουμε επί της αρχής και επί των άρθρων του σχεδίου νόμου «Αντιμετώπιση της παραβατικότητας στην κοινωνική ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας». Είναι ένα νομοσχέδιο που παρά τις όποιες θετικές διατάξεις του, αποτελεί ως προς το βασικό του κορμό, όπως αναπτύσσεται στο Μέρος Πρώτο με τίτλο «Αντιμετώπιση της παραβατικότητας στην κοινωνική ασφάλιση», στο Κεφάλαιο 1 με τίτλο «Σύστημα Αριάδνη», ένα αναχρονιστικό νομοθέτημα που εγκαθιδρύει το κράτος του «μεγάλου αδελφού» και θεσμικά πλέον. Η σύζευξη συστημάτων Υπουργείων Εργασίας, Κοινωνικής Ασφάλισης και Πρόνοιας, Εσωτερικών και Οικονομικών του άρθρου 1 πολύ λιγότερα έχει να προσθέσει στη διασταύρωση πληροφοριών από τα δικαιώματα απορρήτου των πολιτών που πρόκειται να αφαιρέσει. Πλέον τα προσωπικά δεδομένα των πολιτών θα μπορούν να παραβιάζονται. 
(Θόρυβος στην Αίθουσα)
Θα σας παρακαλούσα, κύριοι συνάδελφοι, τα προσωπικά σας να τα πείτε έξω. Συγχωρέστε με, αλλά θα ήθελα να ακούγομαι, να ακούω τον εαυτό μου.
Χωρίς να παραγνωρίζουμε την ανάγκη διασφάλισης της νομιμότητας από τους ελεγκτικούς μηχανισμούς της χώρας, θεωρούμε ότι το σημερινό σύστημα, με την ετήσια απογραφή των συνταξιούχων των ασφαλιστικών ταμείων, είναι αρκετά αποτελεσματικό. Άλλωστε, από τους έως τώρα ελέγχους έχει προκύψει ότι μία μικρή μειοψηφία συνταξιούχων παρουσιάζει παραβατική συμπεριφορά, το μέγεθος της οποίας δεν δικαιολογεί τη συνολική παρακολούθηση των δεδομένων όλων των συνταξιούχων στις δημόσιες υπηρεσίες. 
Είμαστε, περεταίρω, κατά της υποχρεωτικής ταυτοποίησης των πολιτών μέσω του Αριθμού Μητρώου Κοινωνικής Ασφάλισης, καθόσον υπάρχουν στην ελληνική κοινωνία συμπολίτες μας που για θρησκευτικούς λόγους είναι αντίθετοι στη χρήση του. Κρίνουμε, ως προς την ταυτοποίηση, ότι τα στοιχεία του αστυνομικού δελτίου και ο αριθμός φορολογικού μητρώου αρκούν για τις συναλλαγές και δεν πρέπει να απαιτείται περαιτέρω αναγραφή άλλων στοιχείων που οδηγούν στο φακέλωμα του συναλλασσομένου.
 Αντιθέτως, κρίνουμε ότι κινούνται προς τη σωστή κατεύθυνση οι διατάξεις του Κεφαλαίου 2, «Αντιμετώπιση παραβατικών και ζημιογόνων για το ασφαλιστικό σύστημα συμπεριφορών». Η θεσμοθέτηση της ποινικής ευθύνης των υπαλλήλων Φορέων Κοινωνικής Ασφάλισης είναι προς τη σωστή κατεύθυνση. Κατά την άποψή μας αυτό είναι το σωστό μέτρο για τη διαφάνεια στους Φορείς Κοινωνικής Ασφάλισης και όχι η «οργουελική» διασταύρωση όλων των  δεδομένων των ασφαλισμένων. 
Ως προς το Κεφάλαιο 3, «Ενίσχυση ελεγκτικών μηχανισμών -καταπολέμηση αδήλωτης εργασίας, γραφειοκρατίας και φοροδιαφυγής», η συνεργασία της Υπηρεσίας Οικονομικής Αστυνομίας και Δίωξης Ηλεκτρονικού Εγκλήματος και του Σώματος Επιθεώρησης Εργασίας και της Ειδικής Υπηρεσίας Ελέγχων Ασφάλισης κρίνεται θετική, φτάνει να θωρακιστεί το ΣΕΠΕ και ουσιαστικά και ηθικά. Οι ελεγκτικοί μηχανισμοί του δημοσίου -όπως είπα και στην επιτροπή-  θα έχουν πολύ μεγάλο πρόβλημα φτάνοντας στον έλεγχο. 
Ως προς το Μέρος Δεύτερο, «Σώμα Επιθεώρησης Εργασίας (ΣΕΠΕ), Οργανισμός Απασχόλησης Εργατικού Δυναμικού (ΟΑΕΔ) και άλλες διατάξεις εργασιακών ζητημάτων» κι εν προκειμένω το Κεφάλαιο 1 «Σώμα Επιθεώρησης Εργασίας», διαφωνούμε με την κατάργηση της παραγράφου 2 του άρθρου 4 του ν. 3996/2011, όπως προβλέπεται στην παράγραφο 2 του άρθρου 23, «Τροποποιήσεις του ν. 3996/2011», διότι υποβαθμίζεται το Σώμα Συμφιλιωτών με την κατάργηση της απαίτησης για τους Επιθεωρητές Εργασίας τριετούς έως πενταετούς εμπειρίας ή εναλλακτικά της τριετούς εμπειρίας αποφοίτων Κοινωνικής Διοίκησης της Εθνικής Σχολής Δημόσιας Διοίκησης και Αυτοδιοίκησης. 
Ως προς το Κεφάλαιο 2, «Διατάξεις ΟΑΕΔ», συμφωνούμε με τη συμμετοχή του Συνδέσμου Ελληνικών Τουριστικών Επιχειρήσεων στο Διοικητικό Συμβούλιο του ΟΑΕΔ ως ισότιμου κοινωνικού εταίρου. Είναι απορίας άξιον ότι δεν αντιμετωπιζόταν σε μια τουριστική χώρα όπως η Ελλάδα ο ΣΕΤΕ ως ισότιμος εργοδοτικός φορέας με τον ΣΕΒ, τη ΓΣΕΒΕΕ και την ΕΣΕΕ. 
Ως προς το Κεφάλαιο 3, «Λοιπές διατάξεις του Υπουργείου Εργασίας, Κοινωνικής Ασφάλισης και Πρόνοιας», συμφωνούμε το άρθρο 37 «Αναγνώριση Συνδέσµου Ελληνικών Τουριστικών Επιχειρήσεων ως ισότιµου κοινωνικού εταίρου».
Ως προς το Μέρος Τρίτο, «Διατάξεις για την κοινωνική ασφάλιση», συμφωνούμε αναφορικά με το Κεφάλαιο 1, «Οργανωτικά θέματα Γενικής Γραμματείας Κοινωνικών Ασφαλίσεων και εποπτευόμενων φορέων» με την κατάργηση θέσεων ειδικών συνεργατών της Γενικής Γραμματείας Κοινωνικών Ασφαλίσεων. 
Απαραίτητη, δε, ήταν και η θεσμοθέτηση με το άρθρο 50 της βελτίωσης της διαδικασίας απόδοσης βοηθήματος σε ασφαλισμένους του ΟΑΕΕ, ΕΤΑΑ και ΕΤΑΠ - ΜΜΕ του Ειδικού Λογαριασμού Ανεργίας υπέρ των Αυτοτελώς και Ανεξαρτήτως Απασχολουμένων, η οποία καθυστέρησε δύο χρόνια, καθόσον από το 2011 οι ασφαλισμένοι των ως άνω ταμείων καταβάλλουν 10 ευρώ μηνιαίως κρατήσεις υπέρ του λογαριασμού αυτού. 
Θεωρούμε, επίσης, θετική εξέλιξη την προβλεπόμενη στο άρθρο 58 ασφάλιση ιδιοκτητών τουριστικών καταλυμάτων, ρύθμιση με την οποία παραμένει ισχυρή η ασφάλιση στον ΟΓΑ για όσους έως την έναρξη ισχύος της παρούσας διάταξης ασφαλίζονταν στον εν λόγω οργανισμό. 
Ως προς το Κεφάλαιο 2, «Θέματα λειτουργίας Κέντρων Πιστοποίησης Αναπηρίας», κρίνουμε πολύ σωστή την προσφυγή στη Δευτεροβάθμια Υγειονομική Επιτροπή του άρθρου 67, καθόσον καθιερώνεται μία δικλίδα ασφαλείας για περιπτώσεις αυθαιρεσιών και καταστρατηγήσεως του νόμου εκ μέρους των Πρωτοβάθμιων Υγειονομικών Επιτροπών, όπως πολλάκις έχουν λάβει χώρα στο παρελθόν, ζημιώνοντας το ελληνικό δημόσιο με τη χορήγηση επιδομάτων σε μη δικαιούχους. 
Ως προς το Κεφάλαιο 3, «Θέματα ΟΓΑ», θετικός είναι ο διακανονισμός καθυστερουμένων οφειλών του άρθρου 68, καθόσον το πλαφόν των 4.000 ευρώ επιτρέπει την απονομή σύνταξης με σίγουρη επιστροφή του συμψηφιζομένου ποσού στον Οργανισμό Γεωργικών Ασφαλίσεων. 
Εν τέλει, αναφορικά με το Κεφάλαιο 4, «Λοιπές διατάξεις Γενικής Γραμματείας Κοινωνικών Ασφαλίσεων», πολύ σωστή είναι η διάταξη του άρθρου 73 για την προθεσμία καταβολής ασφαλιστικών εισφορών. Με τον ανακαθορισμό της ημερομηνίας καταβολής με κοινή υπουργική απόφαση δίνεται η δυνατότητα στην Κυβέρνηση, εκτιμώντας τις περιστάσεις, με ταχείες διαδικασίες, να επιλύει ανακύπτοντα ζητήματα ως προς την καταβολή των ασφαλιστικών εισφορών. 
Σχετικά με το άρθρο 75, «Λοιπές διατάξεις», συντασσόμαστε με την παράταση της ασφαλιστικής κάλυψης των ανέργων έως τις 28-2-2014, καθώς και την υγειονομική κάλυψη των ασφαλισμένων του ΙΚΑ-ΕΤΑΜ από 1-3-2013 έως τις 28-2-2014 με πενήντα ημέρες ασφάλισης. 
Ενιστάμεθα, εντούτοις, με την απαίτηση μόνο για τους ασφαλισμένους του ΙΚΑ να έχουν πενήντα ημέρες ασφάλισης για να ανανεώσουν το βιβλιάριο ασθενείας τους. Γιατί να μην γίνει και για τους υπόλοιπους ασφαλισμένους του ιδιωτικού τομέα; 
Θα πρέπει, αντίστοιχα, και για τους υπόλοιπους ασφαλισμένους, όπως για τους ελεύθερους επαγγελματίες του ΟΑΕΕ και του ΕΤΑΑ,  να χορηγείται βιβλιάριο ασθενείας με τη συμπλήρωση πενήντα ημερών ασφάλισης στο προηγούμενο έτος. Διότι παρατηρείται ιδιαίτερα οξύ το φαινόμενο να μην έχουν υγειονομική περίθαλψη οι άμεσα ασφαλισμένοι αυτών των ταμείων και οι οικογένειές τους, λόγω αδυναμίας καταβολής ασφαλιστικών εισφορών υγείας πλήρους υγειονομικού έτους. 
Συνολικά μιλώντας, καταψηφίζουμε επί της αρχής το σχέδιο νόμου κυρίως λόγω των έντονων ενστάσεών μας για την παραβίαση των προσωπικών δεδομένων των πολιτών με την καθιέρωση του συστήματος «Αριάδνη».
Ως προς τα άρθρα, κρίνουμε ότι ένα μέρος αυτών κινούνται θετικότατα, καθώς το νομοσχέδιο αφορά διάφορα θέματα αρμοδιότητας του Υπουργείου Εργασίας. 
Αναλυτικότερα επί των άρθρων θα τοποθετηθούμε στην επόμενη συνεδρίαση.
Κύριε Υπουργέ, κρίνουμε ότι η διάσωση του ασφαλιστικού συστήματος δεν είναι θέμα μόνο κοινωνικό. Εμείς αυστηρώς ιδεολογικά κρίνουμε ότι το θέμα είναι κυρίως πολιτικό.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Μάρκου, ειδική αγορήτρια της Δημοκρατικής Αριστεράς.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Κύριε Πρόεδρε, κύριε Υπουργέ, κυρίες και κύριοι Βουλευτές, η παραβατικότητα στον τομέα της κοινωνικής ασφάλισης αποτελεί τη «μαύρη» τρύπα, στην οποία χάνονται εκατομμύρια ευρώ κάθε χρόνο για το δημόσιο.
Σύμφωνα με στοιχεία του Υπουργείου Οικονομικών, το δημοσιονομικό όφελος από τη διαδικασία της καταγραφής των συνταξιούχων που λαμβάνουν σύνταξη μόνο από το Γενικό Λογιστήριο του Κράτους, εκτιμάται σε 693.000 ευρώ περίπου ανά μήνα. Η διαδικασία του εντοπισμού της παραβατικότητας αυτής, που ενέχει και μεγάλη ηθική απαξία, θα μπορούσε να μας δώσει τα ισοδύναμα εκείνα, που θα αποτρέψουν τις οριζόντιες και άδικες περικοπές συντάξεων και επιδομάτων σε αυτούς που πράγματι τα δικαιούνται.
Πέρα λοιπόν από πρόσκαιρες κινήσεις εντυπωσιασμού, που συνδέονται συνήθως με υποθέσεις που έρχονται στην επικαιρότητα, έχει έλθει η ώρα για μία ολοκληρωμένη νομοθετική αντιμετώπιση του ζητήματος. 
Βεβαίως ο βασικός παράγοντας που ευνοεί αυτής της μορφής την παρανομία, είναι η τεράστια γραφειοκρατία και η πολυνομία που χαρακτηρίζει το σύστημα κοινωνικής ασφάλισης στην Ελλάδα. Το κόστος της γραφειοκρατίας στην ελληνική Δημόσια Διοίκηση έχει υπολογιστεί στα 6,8% του ΑΕΠ. 
Το σύστημα «Αριάδνη» με τη μορφή που έχουμε εδώ, δηλαδή χωρίς καμμία οικονομική επιβάρυνση για τον πολίτη, μπορεί να οδηγήσει στην οριστική αντιμετώπιση φαινομένων παραβατικότητας στο πεδίο της κοινωνικής ασφάλισης στο μέλλον, όσον αφορά στην καταχρηστική λήψη συνταξιοδοτικών και άλλων παροχών. 
Παράλληλα μέσα από τη διαρκή επικοινωνία των υπηρεσιών σε πραγματικό χρόνο, καθίσταται περιττή οποιαδήποτε μελλοντική απογραφή και η ταλαιπωρία που συνεπάγεται για τους συνταξιούχους. 
Το όφελος είναι τριπλό:
Πρώτον, δημοσιονομικό. Σύμφωνα με την έκθεση του Γενικού Λογιστηρίου του Κράτους, από την εφαρμογή του συστήματος «Αριάδνη» αναμένεται όφελος, περίπου 469 εκατομμύρια ευρώ ετησίως.
Δεύτερον, ηθικό. Το εν λόγω σύστημα αποτρέπει τους πολίτες από την εκδήλωση παραβατικών συμπεριφορών, η καταπολέμηση των οποίων αποτελεί υποχρέωση έναντι στους συνεπείς συνταξιούχους, στους έντιμους φορολογούμενους πολίτες.
Τρίτον, πολιτικό. Δεδομένου ότι, γνωρίζοντας τον ακριβή αριθμό συντάξεων και συνταξιούχων, είναι δυνατόν να αναπτυχθούν ασφαλιστικές πολιτικές στοχευμένες και απόλυτα μετρήσιμες. 
Θέλουμε όμως η διασύνδεση αυτή να λειτουργεί και προς όφελος των πολιτών και όχι μόνο για την τιμωρία τους. 
Παράλληλα με τη θωράκιση του συστήματος κοινωνικής ασφάλισης θέλουμε να απλοποιηθούν και οι καθημερινές συναλλαγές με τους φορείς κοινωνικής ασφάλισης. 
Κρίνουμε λοιπόν, ως ιδιαίτερα θετικό το σύστημα «Αριάδνη» και περιμένουμε η διασύνδεση των υπηρεσιών να αξιοποιηθεί ακόμη περισσότερο στο μέλλον.
Το αρχικό νομοσχέδιο περιέχει και μία σειρά από αυστηρότατες διατάξεις για τους δημοσίους υπαλλήλους, που ζημιώνουν με παρανομίες τους φορείς κοινωνικής ασφάλισης. Οι διατάξεις αυτές αναφέρθηκαν και μετά τις αντιδράσεις της ΔΗΜΑΡ, αλλά και των άλλων κομμάτων. 
Η θέσης μας είναι σαφής. Προφανώς και πρέπει να τιμωρούνται οι υπάλληλοι, που με πρόθεση ζημιώνουν το δημόσιο. Ήδη όμως έχει αυστηροποιηθεί σημαντικά το Πειθαρχικό Δίκαιο των δημοσίων υπαλλήλων, ενώ ισχύουν και οι κοινές ποινικές, αστικές διατάξεις. 
Εναπόκειται πλέον στην Κυβέρνηση να φροντίσει για την άμεση σύσταση των πειθαρχικών συμβουλίων, ώστε να τιμωρούνται αυτοί που όντως, παρανομούν και να πάψουν οι γενικεύσεις που θίγουν ολόκληρο το δημοσιοϋπαλληλικό σώμα.
Όσον αφορά τις διατάξεις που αφορούν το ΣΕΠΕ, τα άρθρα 14 μέχρι 24, αποσκοπούν, σύμφωνα με την αιτιολογική έκθεση, στην ενίσχυση της ελεγκτικής αποτελεσματικότητας του ΣΕΠΕ. Έχουμε υποστηρίξει επανειλημμένα ότι το Σώμα Επιθεωρητών Εργασίας είναι η τελευταία γραμμή άμυνας των εργαζομένων, αλλά και της πολιτείας απέναντι στην κατάργηση εργασιακών δικαιωμάτων, την  εισφοροδιαφυγή, την αδήλωτη «μαύρη» εργασία και την πλήρη κατάργηση του Εργατικού Δικαίου. 
Βασικό αίτημα των επιθεωρητών είναι, να τους καταβάλλονται τα έξοδα κίνησης. Συναντηθήκαμε μαζί τους και καταθέσαμε τροπολογία για το θέμα αυτό. Περιμένουμε απ’ όλα τα κόμματα της Βουλής να στηρίξουν έμπρακτα, με την ψήφο τους, την τροπολογία αυτή. 
Πράγματι πρέπει να μειωθούν τα περιττά έξοδα του δημοσίου. Αυτό δεν σημαίνει όμως ότι οι υπάλληλοι, που από τη φύση της δουλειάς τους πραγματοποιούν δαπάνες κίνησης, όπως είναι κατ’ εξοχήν οι ελεγκτές σε όλες τις υπηρεσίες, πρέπει να βάζουν χρήματα από τη τσέπη τους. 
Στην περίπτωση του ΣΕΠΕ τα χρήματα αυτά θα προέρχονται από τα πρόστιμα που επιβάλλουν. Υπάρχει, δηλαδή και ένα κίνητρο για την εντατικοποίηση των ελέγχων. 
Εναλλακτικά θα μπορούσε να δίνεται ως κίνητρο περισσοτέρων ελέγχων μια μικρή αποζημίωση, βασισμένη σε αποδείξεις δαπάνης. 
Υπάρχουν σωστοί τρόποι με κίνητρα, κύριε Υπουργέ, και μάλιστα, μπορούν να αυξήσουν και τα δημόσια έσοδα μέσα από την επιβολή της νομιμότητας και μόνο. Μας διαβεβαιώσατε ότι θα έρθει στην Ολομέλεια κάποια ρύθμιση και την περιμένουμε.
Περνώντας στις διατάξεις για τον ΟΑΕΔ, η διεύρυνση της αποστολής του οργανισμού είναι απαραίτητη και ορθή, μετά την απορρόφηση των Οργανισμών Εργατικής Εστίας και Κατοικίας, για να καλύπτει και αυτούς τους σκοπούς. 
Θετική είναι και η ρύθμιση για μη διαγραφή από τα Μητρώα Ανέργων όσων συμμετέχουν σε προγράμματα κατάρτισης, τα οποία εξ ορισμού είναι προσωρινά. Το ίδιο και ο μη συνυπολογισμός των τελευταίων ημερών εργασίας πριν από τη λήξη του επιδόματος για τη λήψη νέου.
Για την αλλαγή στον προσδιορισμό της εποχικής εργασίας, για την καταβολή του ειδικού βοηθήματος με βάση τον αριθμό του προσωπικού στους υπόλοιπους μήνες, έχουμε διατυπώσει επιφυλάξεις. Δεν φαίνεται λογικό να τιμωρείται ο εργαζόμενος εξαιτίας των επιλογών του εργοδότη.
Επίσης για το θέμα του επιδόματος των εποχικά εργαζομένων έχουμε καταθέσει τροπολογία για την εξαίρεση τους από τις ρυθμίσεις του άρθρου 39 του ν. 3986∕2010, σχετικά με τις προϋποθέσεις επιδότησης και οικονομικής ενίσχυσης των ανέργων. Εάν δεν εξαιρεθούν οι εποχικά εργαζόμενοι και ισχύει το πλαφόν στις ημέρες ανεργίας που μπορούν να επιδοτηθούν εντός μίας τετραετίας, θα μείνουν χιλιάδες εργαζόμενοι δίχως εισοδήματα κατά τη χειμερινή περίοδο. 
Για το θέμα των ιατρών εργασίας και των τεχνικών ασφαλείας, που συζητήσαμε και στην επιτροπή, μας καλύπτει η ρύθμιση της κεντρικής καταγραφής τους, για να ελέγχεται η άσκηση των καθηκόντων τους.
Την αναβάθμιση του ΣΕΤΕ σε κοινωνικό εταίρο, την κρίνουμε θετική. Πράγματι χρειαζόταν να υπάρχει θεσμική αντιπροσώπευση του τουριστικού τομέα, που είναι από τους σημαντικότερους κλάδους της ελληνικής οικονομίας με σημαντικές προοπτικές.
Θα συνεχίσω με τα θέματα λειτουργίας των κέντρων πιστοποίησης αναπηρίας. Παρ’ όλο που η διαδικασία μέσω ΚΕΠΑ είναι θετική, ακριβώς γιατί αντικαθιστά τις διαφορετικές διαδικασίες που ίσχυαν πριν, στην εφαρμογή της έχει παρουσιάσει πάρα πολλά προβλήματα, που έχουν ως αποτέλεσμα την ταλαιπωρία των πολιτών. Χαίρομαι που έχουν υιοθετηθεί κάποιες από τις προτάσεις της ειδικής έκθεσης του Συνηγόρου του Πολίτη, όπως η αύξηση του οικονομικού κινήτρου για τους γιατρούς. 
Βασικό θέμα είναι η συνέχιση της καταβολής των συντάξεων, αλλά και των επιδομάτων, μέχρι να εκδοθεί η απόφαση από την υγειονομική επιτροπή και όχι μόνο για έξι μήνες, όπως αναφέρεται στο σχέδιο νόμου. Οι μεγάλες καθυστερήσεις στη λειτουργία των επιτροπών, δημιουργούν πραγματικά πρόβλημα επιβίωσης για αρκετούς συμπολίτες μας. Εξάλλου από τη στιγμή που πανελλαδικά είναι σε αναμονή πενήντα εννιά χιλιάδες πολίτες, για να εξεταστούν και κάθε μέρα προστίθενται και νέοι, είναι αμφίβολο ότι θα έχει ολοκληρωθεί η εξέτασή τους μέχρι τις 31 Οκτωβρίου. Προσβλέπουμε στην υιοθέτηση της τροπολογίας μας.
Για το θέμα του εργοσήμου έχουμε σοβαρές επιφυλάξεις. Φαίνεται άδικο άνθρωποι που έχουν σταθερό εισόδημα, να πληρώνουν από την τσέπη τους μεγάλο ποσοστό συμμετοχής. Πολύ φοβάμαι ότι οι αλλαγές που προτείνονται θα λειτουργήσουν αποτρεπτικά και θα ευνοήσουν εντέλει την αδήλωτη εργασία. Προχωρήσατε βέβαια σε μία «χρυσή τομή» για το θέμα αυτό, κατεβάζοντας το ποσοστό στο 25% από το 30%. Επιμένουμε όμως ότι το βασικό ζήτημα, όσον αφορά το εργόσημο, είναι να μειωθεί δραστικά η απαιτούμενη γραφειοκρατία.  
Θα κλείσω την τοποθέτησή μου με το άρθρο 76 για την παράταση της ασφαλιστικής κάλυψης των ανέργων και τη μείωση των απαιτούμενων ενσήμων για την κάλυψη από τον ΕΟΠΥΥ από τα εκατό στα πενήντα. Η κάλυψη της ιατροφαρμακευτικής περίθαλψης πρέπει να είναι καθολική και συμφωνούμε σε κάθε ρύθμιση που διευρύνει τον κύκλο των ωφελουμένων προσώπων. 
Θα θέλαμε, κύριε Υπουργέ, να μας απαντήσετε συγκεκριμένα και για τις τροπολογίες που σας καταθέσαμε. 
Η Δημοκρατική Αριστερά επιμένει σταθερά ότι για να επιβιώσει το ασφαλιστικό σύστημα, πρέπει να καταπολεμηθεί κάθε κατασπατάληση πόρων και οι εστίες διαφθοράς, με απώτερο σκοπό τη διευκόλυνση του συνεπούς πολίτη. 
Ψηφίζουμε υπέρ επί της αρχής και στην κατ’ άρθρο συζήτηση θα σας αναφέρω συγκεκριμένα θέματα που θέλουν διευκρίνιση. 
Ευχαριστώ πολύ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο ειδικός αγορητής του ΚΚΕ κ. Χρήστος Κατσώτης. 
Μετά την ομιλία του θα ακολουθήσει ονομαστική ψηφοφορία επί της τροπολογίας. 
Ορίστε, κύριε Κατσώτη, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Αναφέρθηκαν οι εξελίξεις στην Κύπρο. Θέλουμε να πούμε ότι η Ελλάδα, η Κύπρος, η Ισπανία, η Πορτογαλία, η Ιταλία, η Ιρλανδία, η Γαλλία δείχνουν την αγιάτρευτη αρρώστια του καπιταλισμού, της κρίσης και όχι μόνο. Δείχνουν ότι αυτό το σύστημα έχει παρασαπίσει. Όχι μόνο δεν έχει να δώσει τίποτε άλλο, με όποια μορφή διαχείρισης είτε της δικής σας είτε του ΣΥΡΙΖΑ και του συμμάχου του, των Ανεξαρτήτων Ελλήνων, αλλά θα συνεχίζει να δίνει ανασφάλεια, πόνο, δυστυχία, εκτεταμένη πείνα στους λαούς. 
Αυτή είναι η περίοδος αλλαγής της μορφής οργάνωσης της οικονομίας με απαλλαγή από τα μονοπώλια, των οποίων τη σημαία, τα λάβαρα, κύριε Κοντογιάννη, εσείς σηκώνετε, με την εργατική τάξη στην εξουσία, με αποδέσμευση από την Ευρωπαϊκή Ένωση, κοινωνικοποίηση των μέσων παραγωγής και εργατικό λαϊκό έλεγχο.
Εμείς, το ΚΚΕ, το λέμε σοσιαλισμό, με κύριο νόμο, που θα υπηρετεί τις όλο και διευρυμένες ανάγκες του λαού, τον κεντρικό πανεθνικό σχεδιασμό. 
Αλήθεια, είναι προτεραιότητα του κοινωνικού ασφαλιστικού συστήματος αυτό το νομοσχέδιο που το ονομάζετε: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας»; Είναι οι πενήντα τρεις χιλιάδες ανυπόγραφοι -που τους έχετε χαρακτηρίσει «συνταξιούχους-μαϊμού»- που οδήγησαν εδώ τα ασφαλιστικά ταμεία; 
Κανείς βέβαια δεν μπορεί να συμφωνήσει με την παραβατικότητα αυτή, την οποία εσείς ενισχύσατε, για να διαφθείρετε σημαντικά τμήματα των ίδιων των εργαζομένων. 
Χρησιμοποιήσατε τις απογραφές στα ασφαλιστικά ταμεία, για να ρίξετε τις ευθύνες για την κατάσταση που δημιούργησε η πολιτική σας στην κοινωνική ασφάλιση, στους συνταξιούχους. Κάνατε τη δήλωση-πρόκληση ότι οι συντάξεις είναι αποτέλεσμα πελατειακών σχέσεων. 
Ποιος όμως μπορεί να συμφωνήσει με τη «νόμιμη» κλοπή των κυβερνήσεων μέχρι τώρα; Ποιος μπορεί να συμφωνήσει με τα δεκάδες δισεκατομμύρια ευρώ εισφορές των ασφαλισμένων, που πήγαν στους βιομήχανους, στους ξενοδόχους και κάθε άλλο επιχειρηματία, δήθεν για την ανάπτυξη; Αυτό όμως ονομάστηκε «εθνικός στόχος». Δεν χαρακτηρίστηκε κλοπή, αλλά υλοποίηση της εθνικής στρατηγικής. 
Πρέπει να διωχθούν οι υπαίτιοι. Πρέπει να επιστραφούν στα ταμεία αυτές οι εισφορές, αλλά λέτε «ο γέγονε, γέγονε». Νομοθετήσατε το έγκλημα του τζόγου των αποθεματικών των ταμείων. Πάλι ονομάσατε «αξιοποίηση των αποθεματικών» αυτήν τη λεηλασία. Θα επιστραφούν αυτά στα ασφαλιστικά ταμεία; Πάλι είπατε «ο γέγονε, γέγονε». Είχαμε το κούρεμα των αποθεματικών των ταμείων. Είπατε ότι κινδύνευε η πατρίδα. «Πατρίδα» ονομάζετε αυτούς που υπηρετείτε, τα μονοπώλια και τους επιχειρηματικούς ομίλους, τους οποίους θέλετε να σώσετε με την πολιτική σας. Θα επιστραφούν αυτά που κουρεύτηκαν στα ασφαλιστικά ταμεία; 
Ποιος μπορεί να βάλει τέλος σε αυτήν την κλοπή, στην παραβατικότητα που ονομάζετε «σωτηρία του ασφαλιστικού συστήματος», σε αυτά τα νομοσχέδια, τους νόμους που υλοποίησαν όλες οι κυβερνήσεις του κεφαλαίου ενάντια στην κοινωνική ασφάλιση μέχρι τώρα;
Εμείς βέβαια λέμε ότι μόνο οι εργαζόμενοι με τον αγώνα τους θα τα καταφέρουν. Επιβάλλεται ο αγώνας τους να ανατρέψει αυτές τις πολιτικές. Επιβάλλεται αυτοί που είναι θύματα αυτής της πολιτικής, να οργανωθούν και να σταθούν απέναντι στην πολιτική σας. 
Με αυτό το νομοσχέδιο θεωρείτε και προβάλλετε σαν την κακοδαιμονία του κοινωνικού ασφαλιστικού συστήματος τις συντάξεις - μαϊμού και παίρνετε μέτρα απαλλαγής των εργοδοτών από τις ασφαλιστικές εισφορές. 
Στο παρόν νομοσχέδιο προβλέπετε μειωμένη εισφορά. Προσαρμόζεστε στη δέσμευση για μείωση των εισφορών κατά 5%, για την οποία έχετε ήδη δεσμευθεί και στο μνημόνιο. Προχωράτε χέρι - χέρι με υπόδικους συνδικαλιστές, όπως στο φάρμακο, στη μετατροπή των επικουρικών ταμείων σε επαγγελματικά. Τι σημαίνει η μετατροπή των επικουρικών σε επαγγελματικά ταμεία; Θα γνωρίζει ο εργαζόμενος μόνο τι θα πληρώνει. Δεν θα γνωρίζει τι παροχές θα έχει και αν θα έχει. 
Καταργείται η υποχρεωτική εισφορά του εργοδότη. Καταργείται η εγγύηση του κράτους. Καταργείται η χορήγηση και αυτής της χαμηλής σύνταξης των ανασφάλιστων, που έδινε ο ΟΓΑ στα άτομα με αναπηρία άνω των εξήντα πέντε ετών, όταν λαμβάνουν το προνοιακό επίδομα και ανεβαίνει το όριο ηλικίας από τα εξήντα πέντε στα εξήντα επτά χρόνια. 
(Θόρυβος στην Αίθουσα)
Νομίζω ότι δεν ενδιαφέρει τους συναδέλφους το θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί υπάρχει αυτός ο θόρυβος; Παρακαλώ, ησυχία, ηρεμία! Μιλάει ο συνάδελφος!</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Καταδικάζει κυριολεκτικά στην εξαθλίωση ηλικιωμένους που έχουν βαριές και μη αναστρέψιμες αναπηρίες, όπως είναι οι τυφλοί, οι παραπληγικοί, οι τετραπληγικοί και λόγω του ότι δεν εντάσσονται στην παραγωγή, παρ’ ότι πολλοί από αυτούς δεν έχουν συμπληρώσει τον κατάλληλο αριθμό ενσήμων για τη συνταξιοδότησή τους και έχουν αυξημένες ανάγκες σε σχέση με τον υπόλοιπο πληθυσμό. 
Όσον αφορά το εργόσημο, δεν καθορίζεται με σαφήνεια ποιους αφορά η ρύθμιση, καθ’ όσον οι εργοδότες μπορεί να αξιοποιήσουν τις ασάφειες που υπάρχουν και να ασφαλίσουν με κουπόνια ακόμα και όσους εκ των εργαζομένων απασχολούνται κανονικά. 
Οι ασφαλιστικές εισφορές είναι ακόμα μειωμένες, όπως είπα παραπάνω, αφού βάσει του νομοσχεδίου καθορίζονται συνολικά στο 30%, έναντι του 35,40%, που αντιστοιχεί για παράδειγμα, στις εισφορές εργαζομένου 13,22% και εργοδότη 22,18% στο ΙΚΑ, σύμφωνα με το άρθρο 74.
Είναι όλα αυτά που απασχολούν όλους τους εργαζομένους με νόμιμους παραβάτες εσάς, που υπηρετείτε το στόχο για μείωση συνολικά της τιμής της εργατικής δύναμης, που αφορά εκτός από το μισθολογικό κόστος –που το έχετε πάει στα τάρταρα και έτσι κι αλλιώς, θα μειωθεί ακόμα περισσότερο το επόμενο διάστημα- και το μη μισθολογικό, όπως το έχετε ονομάσει, που είναι η κοινωνική ασφάλιση, της οποίας καταργείτε το κύριο, που ήταν η αλληλεγγύη των γενεών και εφαρμόζετε το ανταποδοτικό σύστημα. 
Καταργείτε την ασφάλεια του εργαζομένου, της οικογένειάς του, τη σύνταξή του. Αυτό έρχεστε να κρύψετε επιμελώς και με τον τίτλο του νομοσχεδίου και με τους βερμπαλισμούς για οριστικό τέλος της παραβατικότητας. 
Μα, θα πείτε: «Δεν συμφωνείτε στο να μηχανογραφηθεί όλο το σύστημα, να υπάρχει διασταύρωση στοιχείων, να εντοπίζεται κάθε μεταβολή στον ασφαλισμένο και να διασφαλίζεται η μη τέλεση παράβασης;». 
Αποτελεί τεράστιο ψέμα ότι το σύστημα «Αριάδνη» έρχεται να λύσει φαινόμενα διαφθοράς στην κρατική διοίκηση. Είναι υποκρισία οι ίδιες πολιτικές δυνάμεις που χρόνια καλλιέργησαν στο κράτος μηχανισμούς εξαγοράς και διάβρωσης συνειδήσεως να εμφανίζονται τώρα ως σημαιοφόροι της χρηστής διοίκησης. Το σύστημα «Αριάδνη» πάει χέρι-χέρι με το νέο Πειθαρχικό Δίκαιο των δημοσίων υπαλλήλων και με το σύστημα ατομικής αξιολόγησης. 
Μπορεί κάτω από την αντίδραση να κάνατε κάποιες βελτιώσεις. Ωστόσο με το άρθρο 9 επιχειρείτε την αλλαγή του Πειθαρχικού Δικαίου των δημοσίων υπαλλήλων, γιατί θέλετε να συμβάλετε στην εξεύρεση επίορκων ή όπως αλλιώς θα χαρακτηρίσετε τους εργαζομένους στο δημόσιο, που πρέπει να απολυθούν το επόμενο διάστημα. 
Όσον αφορά την ΗΔΙΚΑ: Με το άρθρο 43 ενισχύεται μέσω της «ΗΔΙΚΑ Α.Ε.» η παραπέρα εμπορευματοποίηση και ιδιωτικοποίηση του εναπομείναντος δημόσιου τομέα. Η ανώνυμη εταιρεία «ΗΔΙΚΑ» αναλαμβάνει την εποπτεία των νοσοκομείων και του ΕΟΠΥΥ μέσω της δυνατότητας υποστήριξης των φορέων εποπτείας του Υπουργείου Υγείας. 
Ακόμη η «ΗΔΙΚΑ» θα έχει τον έλεγχο των φορέων του Υπουργείου Εργασίας, Κοινωνικής Ασφάλισης και Πρόνοιας, που διαθέτουν ακίνητη περιουσία. Έτσι θα προχωρήσει ακόμα ταχύτερα το επόμενο διάστημα, το ξεπούλημα της ακίνητης περιουσίας, μέσω της αξιοποίησης, σύμφωνα με το άρθρο 43. 
Η θέση του ΚΚΕ είναι καθαρή όσον αφορά τους Οργανισμούς Εργατικής Κατοικίας και Εργατικής Εστίας. Είμαστε υπέρ της επανασύστασης των οργανισμών, με διευρυμένους σκοπούς στήριξης των εργαζομένων. Η απαίτησή μας είναι να ξεκινήσουν εδώ και τώρα τα προγράμματα, που έχουν παγώσει, των Οργανισμών Εργατικής Κατοικίας και Εργατικής Εστίας, που, μεταξύ άλλων, αφορούν το κατασκευαστικό πρόγραμμα, τον κοινωνικό τουρισμό, την επιδότηση ενοικίου. 
Το ΚΚΕ είναι στο πλευρό όλων των εργαζομένων που έχουν ανάγκη να ξεκινήσει πάλι το κατασκευαστικό πρόγραμμα του Οργανισμού Εργατικής Κατοικίας και το πρόγραμμα του κοινωνικού τουρισμού του Οργανισμού Εργατικής Εστίας.
Με το παρόν νομοσχέδιο βάζετε οριστικό τέλος στους Οργανισμούς Εργατικής Κατοικίας και Εργατικής Εστίας. Τι σημαίνει, αλήθεια, αυτή η διάλυση για τους εργαζομένους; Σημαίνει ότι ποτέ ένα ζευγάρι δεν θα μπορεί να έχει σπίτι, να έχει το όνειρο για σπίτι. Αλήθεια, είναι προνόμιο το σπίτι; Είναι πολυτέλεια για τον εργάτη το σπίτι; Καταργείτε το κατασκευαστικό έργο. Λέτε στον εργάτη ότι δεν δικαιούται κεραμίδι στο κεφάλι του. Αυτό το έργο το χαρίζετε στους μεγαλοκατασκευαστές. Δεν θέλουν στα πόδια τους έναν τέτοιο οργανισμό. 
Η επιδότηση ενοικίου είναι πολυτέλεια; Δεν είναι αναγκαιότητα, ιδιαίτερα στις σημερινές συνθήκες και μάλιστα διευρυμένη; 
Τι κάνετε εσείς με το νομοσχέδιο; Μεταφέρετε κάποιους σκοπούς αυτών των οργανισμών στον ΟΑΕΔ. Μεταξύ αυτών καταργείτε κι ένα σκοπό της Εργατικής Εστίας, την επιχορήγηση των συνδικάτων, με εισφορές που παρακρατούνται από τους εργαζομένους γι’ αυτόν το σκοπό. 
Βρήκατε ευκαιρία να δώσετε ένα ακόμα χτύπημα στα συνδικάτα, στα οικονομικά τους, θεωρώντας ότι με αυτόν τον τρόπο θα ξεμπλέξετε  με την ταξική πάλη ή θα τη μειώσετε.
 Προβλέπετε την όποια επιχορήγηση με υπουργική απόφαση σαν άλλος Λάσκαρης, κύριε Βρούτση. Η χρηματοδότηση προβλέπεται με δική σας απόφαση. Θα επιλέγετε εσείς την οργάνωση. Θα χρηματοδοτείτε εργατοπατέρες. Δεν αφήνετε ούτε αυτήν τη ρύθμιση που υπήρχε. 
Τονίζουμε ξανά ότι είναι εισφορές που παρακρατούνται από τους εργαζομένους! 
Τι κάνετε για την ανεργία; Τι σκοπούς λέτε ότι υπηρετείτε μέσα από αυτό το νομοσχέδιο; 
Το σχέδιο νόμου, μπροστά στη μεγάλη ανεργία και ιδιαίτερα στη μακροχρόνια, προβλέπει παράταση για έναν ακόμη χρόνο της ασφαλιστικής κάλυψης των ανέργων και των ανασφάλιστων ατόμων. Αυτό δεν αποτελεί λύση. Σύμφωνα με το άρθρο 76, λέτε ότι ο ΟΑΕΔ θα αναλάβει και τους σκοπούς των υπόλοιπων οργανισμών. Από την άλλη βέβαια, το σκοπό για τον οποίο ιδρύθηκε ο ΟΑΕΔ ήδη τον συρρικνώνετε. 
Από τους ενάμισι εκατομμύριο ανέργους επιδοτούνται με το ποσό των 360 ευρώ οι διακόσιες δεκατέσσερις χιλιάδες πεντακόσιοι εβδομήντα τρεις άνεργοι. Οι υπόλοιποι, αλήθεια, πώς ζουν; Πού βρίσκονται; Τι λέει η Κυβέρνησή σας γι’ αυτούς; Πώς δείχνει ότι νοιάζεται για την ανεργία; Κάνει ελαστικές τις εργασιακές σχέσεις. Μοιράζει μία δουλειά σε δύο και σε τρεις. Τους οδηγεί όλους στην πείνα. Τους στέλνει στις εκκλησίες για συσσίτιο. Τους έχει στην ουρά των φιλόπτωχων ταμείων. Τι κάνει γι’ αυτούς; Καμμία στήριξη! Καμμία προστασία!
Απορρίψατε την πρόταση του ΚΚΕ, γιατί δεν το επιτρέπουν, όπως είπατε, τα δημοσιονομικά. Προέχουν τα κέρδη των επιχειρηματιών. Προέχουν τα νέα δάνεια, που τους δίνετε, τα οποία μεγαλώνουν το χρέος και από την άλλη ενισχύετε το φόβο στους εργαζομένους για τη χρεοκοπία, εάν δεν συμφωνήσουν με το τσάκισμα της ζωής τους. 
Προγράμματα. Τι είναι τα προγράμματα; Εδώ έχουμε συζητήσει κατ’ επανάληψη. Μιλάμε για δισεκατομμύρια ευρώ, τα οποία πήγαιναν σε διάφορα προγράμματα. Βεβαίως, στηρίχθηκαν κάποιοι άνεργοι, για να επιβιώσουν. Πέρα από τους ανέργους, όμως, πολλά «τρωκτικά», τα οποία είναι γύρω από τον ΟΑΕΔ, έκαναν «πανηγύρι» με όλα αυτά τα προγράμματα, τα οποία εσείς, μέσα από την Ευρωπαϊκή Ένωση και το ΕΣΠΑ, υλοποιείτε.
 Έμποροι της κατάρτισης. Έμποροι οι οποίοι έχουν ροκανίσει πολλά δισεκατομμύρια ευρώ, που, αντί να πηγαίνουν στους ανέργους, πηγαίνουν στους εμπόρους της κατάρτισης. Δισεκατομμύρια ευρώ πηγαίνουν στους επιχειρηματικούς ομίλους και στις πολυεθνικές, στο όνομα της διατήρησης θέσεων εργασίας. Ετοιμάζετε και νέο πακέτο για τη διατήρηση πεντακοσίων χιλιάδων θέσεων εργασίας. Ε, ναι, λοιπόν, τι χρειάζονται οι εργάτες αυτούς τους εργοδότες; Για να τσεπώνουν, πέρα από τον πλούτο που παράγουν οι εργάτες και το μισθό του εργάτη; Αυτοί λέγονται επιχειρηματίες;
 Μέσα από τα προγράμματα αυτά υπονομεύετε ό,τι έχει απομείνει από την εργατική νομοθεσία. Και βέβαια υπονομεύει και την κοινωνική ασφάλιση, αφού ούτε εισφορές δεν πληρώνουν οι εργοδότες και αυτές συμψηφίζονται με τον αλληλόχρεο λογαριασμό του ΟΑΕΔ και του ΙΚΑ.
 Έτσι, δεν κάνετε, κύριε Υπουργέ; Πείτε εδώ την αλήθεια. 
Καταργείτε το επίδομα στους εποχικά εργαζομένους στα ξενοδοχεία και αλλού. Γνωρίζετε με τι μισθό αμείβονται από τους φίλους σας τους ξενοδόχους, με πρωτεργάτη τον ΣΕΤΕ, που είναι το πιο επιθετικό τμήμα του κεφαλαίου σε βάρος των εργαζομένων; Αμείβονται με 500 ευρώ το μήνα. Δουλεύουν τέσσερις μήνες. Παίρνουν 2.000 ευρώ το χρόνο.
 Ζήστε λοιπόν εσείς με 2.000 ευρώ το χρόνο, με τα χαράτσια και την εμπορευματοποίηση κάθε κοινωνικής υπηρεσίας! 
Λέτε ότι, εάν οι εργαζόμενοι εποχικά είναι σε επιχείρηση που απασχολεί πάνω από 25% την περίοδο από το Νοέμβρη και μετά, το προσωπικό, οι εργαζόμενοι αυτοί δεν θα δικαιούνται Ταμείο Ανεργίας με τις ρυθμίσεις του εποχικά εργαζομένου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Ξέρετε πόσους θα στείλετε στην πείνα με αυτήν την ρύθμιση; Ξέρετε πόσοι εργαζόμενοι δεν μπορούν να επιβιώσουν;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, συντομεύετε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ολοκληρώνω, κύριε Πρόεδρε.
Ο κίνδυνος για δραστικό περιορισμό των παροχών και των επιδομάτων είναι κάτι περισσότερο από ορατός, με δεδομένο ότι οι ίδιοι αυτοί οργανισμοί, δηλαδή ο ΟΑΕΔ, ο ΟΕΚ, ο ΟΑΕΕ, λειτουργούν έχοντας ως κύριους οικονομικούς αιμοδότες τούς εργαζομένους, που πληρώνουν κανονικά τις εισφορές τους.
 Όσον αφορά την παροχή βοηθήματος ανεργίας στους αυτοαπασχολούμενους, ελεύθερους επαγγελματίες, που αναφέρεται στο άρθρο 50 και έχει ήδη γίνει σχετική συζήτηση, παρουσιάζεται μία ακόμα κοροϊδία, ένας ακόμα εμπαιγμός στους ασφαλισμένους: Από τους δεκάδες χιλιάδες μικροεπαγγελματίες που έκλεισαν τα μαγαζιά τους τα τελευταία χρόνια, είναι ζήτημα εάν θα πάρουν επίδομα το 10%.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εάν έχετε την καλοσύνη, κύριε συνάδελφε, τελειώνετε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Μισό λεπτό, κύριε Πρόεδρε.
Σύμφωνα με στοιχεία του ΟΑΕΕ πάνω από τετρακόσιες χιλιάδες μικροεπαγγελματίες είναι, ουσιαστικά, ανασφάλιστοι, γιατί λόγω της κρίσης και της αναδουλειάς αδυνατούν να καταβάλουν τις εισφορές τους.
Με τα ΚΕΠΑ τι κάνετε; Όλοι για πιστοποίηση. Και ο τυφλός. Και ο παραπληγικός. Μα, είναι δυνατόν; Γιατί να είναι όλοι στην ουρά των ΚΕΠΑ; Γιατί δεν εξαιρείτε αυτούς, οι οποίοι δεν πρόκειται να γίνουν καλά, για να μειωθεί ο όγκος αυτός στα ΚΕΠΑ;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Στη δευτερολογία σας τα υπόλοιπα, εάν έχετε την καλοσύνη.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Μισό λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, μισό λεπτό, μισό λεπτό…</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Μέσα από αυτά, θα αφαιρέσετε συντάξεις από πολλούς αναπήρους, με πιστοποίηση σε 40% ή 50% αναπηρία, οι οποίοι ισχυρίζεστε ότι μπορούν να δουλέψουν. Εδώ δεν μπορεί να βρει δουλειά ο αρτιμελής! Είναι ενδεικτικό ότι η ανεργία στα άτομα με αναπηρία υπολογίζεται πάνω από 95%. Η παράταση στην καταβολή των συντάξεων μέχρι τον Οκτώβρη, που δίνει η Κυβέρνηση με το άρθρο 66, δεν είναι λύση. Κάνετε στάση πληρωμών σε αυτούς τους αναπήρους. 
Εμείς λέμε άμεσα να καταβληθούν οι συντάξεις σε αυτόν τον κόσμο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, παρακαλώ τελειώνετε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Άμεσα να καταβληθούν τα προνοιακά επιδόματα, τα οποία έχετε κόψει και άμεσα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, μπορείτε να συνεχίσετε στη δευτερολογία σας.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: … να δοθούν όλα τα βιβλιάρια για πλήρη περίθαλψη ιατρική, φαρμακευτική, νοσοκομειακή.
Ευχαριστώ, κύριε Πρόεδρε.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και πέντε εκπαιδευτικοί συνοδοί από το 12ο Δημοτικό Σχολείο Ρόδου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας», γιατί θα ακολουθήσει ονομαστική ψηφοφορία επί της τροπολογίας με γενικό αριθμό 328 και ειδικό αριθμό 108 του  σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)». Έχει υποβληθεί αίτηση ονομαστικής ψηφοφορίας Βουλευτών του ΣΥΡΙΖΑ, καθώς και από δύο Ανεξάρτητους Βουλευτές της οποίας το κείμενο έχει ως εξής:
(Να καταχωρισθούν οι σελίδες 160α και 160β)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Κουράκης Αναστάσιος. Παρών.
Ο κ. Κουρουμπλής Παναγιώτης. Παρών. 
Ο κ. Βούτσης Νικόλαος. Παρών.
Ο κ. Μαντάς Χρήστος. Παρών.
Η κ. Καλογερή Αγνή. Παρούσα.
Ο κ. Συρμαλένιος Νικόλαος. Παρών.
Ο κ. Αμανατίδης Ιωάννης. Παρών.
Ο κ. Κριτσωτάκης Μιχαήλ. Παρών.
Ο κ. Καρά Γιουσούφ Αϊχάν. Παρών.
Η κ. Θεοπεφτάτου Αφροδίτη. Παρούσα.
Ο κ. Ζαχαριάς Κωνσταντίνος. Παρών.
Η κ. Δριτσέλη Παναγιώτα. Παρούσα.
Ο κ. Διαμαντόπουλος Ευάγγελος. Παρών.
Η κ. Διώτη Ηρώ. Παρούσα.
Ο κ. Τσακαλώτος Ευκλείδης. Παρών. 
Η κ. Ουζουνίδου Ευγενία. Παρούσα.
Ο κ. Γελαλής Δημήτριος. Παρών.
Ο κ. Ζεϊμπέκ Χουσεΐν. Παρών.
Η κ. Διακάκη Μαρία. Παρούσα.
Η κ. Σταμπουλή Αφροδίτη. Παρούσα.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Θα γίνει ονομαστική ψηφοφορία επί της τροπολογίας, με γενικό αριθμό 328 και ειδικό 108 του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)».
Οι αποδεχόμενοι την τροπολογία λέγουν «ΝΑΙ». 
Οι μη αποδεχόμενοι την τροπολογία λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και η κ. Ηρώ Διώτη από το ΣΥΡΙΖΑ. 
Σας ενημερώνω επίσης ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους επί της τροπολογίας του νομοσχεδίου. Αυτές οι ψήφοι θα ανακοινωθούν και θα συνυπολογιστούν στην καταμέτρηση. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να καταχωρισθούν οι σελίδες 165-169)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές των συναδέλφων κ. Μανώλη Γλέζου, κ. Βασιλείου Χατζηλάμπρου, κ. Θεανούς Φωτίου, κ. Αθανασίου Πετράκου και κ. Δημητρίου Κοδέλα, οι οποίοι δεν παρευρέθησαν στη σημερινή ψηφοφορία και ότι αν ήταν παρόντες, θα ψήφιζαν «ΟΧΙ». 
Επίσης ο συνάδελφος κ. Ιωάννης Μανιάτης δεν παρευρέθη στη σημερινή ψηφοφορία και μας γνωρίζει με επιστολή του ότι, αν ήταν παρών, θα ψήφιζε «ΝΑΙ».
 Οι επιστολές αυτές οι οποίες εκφράζουν πρόθεση ψήφου, θα καταχωριστούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές έχουν ως εξής:
(Να καταχωρισθούν οι σελίδες 171-176)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κυρίες και κύριοι συνάδελφοι, επανερχόμαστε στη συζήτηση του νομοσχεδίου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητος του Υπουργείου Εργασίας, Κοινωνικής Ασφάλισης και Πρόνοιας».
Κύριε Υπουργέ, θέλετε να μιλήσετε τώρα;</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας):  Κύριε Πρόεδρε, θα περιμένω τους ομιλητές και θα μιλήσω στη συνέχεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Έχουμε τελειώσει με τους εισηγητές και με τους ειδικούς αγορητές. 
Εισερχόμεθα στον κατάλογο των αγορητών.
Το λόγο έχει ο κ. Ανδρέας Μαρίνος, που απ’ ότι βλέπω απουσιάζει.
Κυρίες και κύριοι συνάδελφοι, δεν διαγράφονται αυτοί που εκφωνούνται, δεδομένου ότι μόλις τελείωσε η ψηφοφορία κι ενδεχομένως να υπάρχει κάποια παρανόηση.
Η κ. Δέσποινα Χαραλαμπίδου…</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ψήφισε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Όχι, δεν είναι θέμα ψηφοφορίας, κύριε Κουράκη. Είναι εγγεγραμμένη στον κατάλογο των αγορητών.
Μέχρι να συγκεντρωθούν οι κύριοι συνάδελφοι και μέχρι να βγει το αποτέλεσμα, διακόπτουμε τη συνεδρίαση για πέντε λεπτά.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Ο κ. Ανδρέας Μαρίνος έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΜΑΡΙΝΟΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, με το παρόν σχέδιο νόμου η Κυβέρνηση θέτει τους θεμέλιους λίθους για την αντιμετώπιση της παραβατικότητας στην κοινωνική ασφάλιση και στην αγορά εργασίας εν γένει. Για πρώτη φορά η παραβατικότητα στους τομείς αυτούς αντιμετωπίζεται ουσιαστικά, χωρίς να αποσκοπεί σε επικοινωνιακά τρυκ, όπως κατά κόρον γινόταν στο παρελθόν. Ειδικά στη σημερινή οικονομική κατάσταση την οποία βιώνει η χώρα και πρωτίστως οι πολίτες, το ποσό των 500 εκατομμυρίων ευρώ, το οποίο κατασπαταλείται λόγω παράνομων πρακτικών στον τομέα της κοινωνικής ασφάλισης, αποτελεί υπερπολύτιμο ποσό για τον προϋπολογισμό του κράτους.
Η παραβατικότητα στην κοινωνική ασφάλιση έχει πολλές μορφές. Κάποιες από αυτές είναι η παράνομη είσπραξη συντάξεων από συγγενείς ή οικείους θανόντων, οι συντάξεις χηρείας που συνεχίζουν να εισπράττουν, ενώ οι δικαιούχοι έχουν συνάψει γάμο ή κατήρτισαν σύμφωνο συμβίωσης.
Δύο λοιπόν είναι τα καινοτόμα βήματα της Κυβέρνησης: Το πρώτο αφορά την κίνηση του Υπουργείου Εργασίας, Κοινωνικής Ασφάλισης και Πρόνοιας -το οποίο και συγχαίρω- για την πλήρη υπογραφή του συνόλου των συνταξιούχων. Επιτέλους, καταρτίστηκε πίνακας με συνταξιούχους και έγινε άμεση έρευνα των ασφαλιστικών παροχών που δικαιούνται. Με την κατάρτιση του πίνακα εξοικονομούμε χρήματα από τις διαγραφές συντάξεων και οι παραβάτες παραπέμπονται στη δικαιοσύνη.
Παρ’όλα αυτά, επειδή η παραβατικότητα δεν ανήκει στο παρελθόν, αλλά συνήθως πρωτοπορεί και πάντα σχεδόν αφήνει πίσω την κρατική μηχανή, η Κυβέρνηση κάνει άλλο ένα βήμα μπροστά, με τη δημιουργία του συστήματος «Αριάδνη». Με λίγα λόγια, δημιουργείται ηλεκτρονικό δίκτυο καταγραφής των ληξιαρχικών πράξεων και άμεσης ενημέρωσης των φορέων κοινωνικής ασφάλισης για κάθε ανάλογη κίνηση.
Κυρίες και κύριοι συνάδελφοι, θεωρώ πως με αυτό το μέτρο θα αντιμετωπιστεί σε μεγάλο βαθμό η παραβατικότητα και ως άμεσο αποτέλεσμα θα έχουμε τη μείωση της κατάχρησης του δημοσίου χρήματος. Τα Υπουργεία Εργασίας και Εσωτερικών, με το σύστημα «Αριάδνη» και την υποχρεωτική πλέον αναγραφή του ΑΜΚΑ και του ΑΦΜ στις ληξιαρχικές πράξεις, εγκαινιάζει και αναπτύσσει δίκτυο συνεργασίας των εμπλεκομένων Υπουργείων, υπηρεσιών και φορέων, δίδοντας κάθε απαραίτητο στοιχείο στην «ΗΔΙΚΑ Α.Ε.», για να διεξαγάγει τους απαραίτητους ελέγχους. Η «ΗΔΙΚΑ», ως τεχνολογικός εγγυητής, θα διασφαλίσει την αποφυγή εκροής χρηματικών ποσών σε μη δικαιούχους και θα ενημερώνει άμεσα τις εμπλεκόμενες υπηρεσίες και τον ΕΟΠΥΥ.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Η Κυβέρνηση καταβάλλει σοβαρές προσπάθειες για την αντιμετώπιση παραβατικών ενεργειών. Φέρνει για πρώτη φορά και υλοποιεί ρηξικέλευθες προτάσεις, όπως το σύστημα «Αριάδνη», τα ηλεκτρονικά παράβολα και άλλα.
Όσον αφορά, αγαπητοί συνάδελφοι, την αυστηροποίηση της πειθαρχικής αντιμετώπισης παραβατικών συμπεριφορών υπαλλήλων του δημοσίου, ήμουν και είμαι κάθετος. Έχω αρθρογραφήσει πάνω στο θέμα αυτό πολλάκις. Η συντριπτική πλειοψηφία των δημοσίων υπαλλήλων είναι έντιμη και ικανή. Από την άλλη, όσοι δημόσιοι λειτουργοί και υπάλληλοι παρανόμησαν πρέπει να δικαστούν και να πληρώσουν για τις πράξεις τους. Δεν μπορεί αυτό το κράτος να συνεχίσει με τους επίορκους. Έως εδώ και μη παρέκει. Αφ’ ενός, οι εκδικάσεις και οι ένορκες διοικητικές εξετάσεις πρέπει να συντομεύουν και αφ’ ετέρου, οι ποινές πρέπει να αυστηροποιηθούν προς γνώση και συμμόρφωση εκείνων που επιβουλεύονται.
Το μήνυμα που φεύγει από τη Βουλή με την ψήφιση του παρόντος νομοσχεδίου είναι σαφές, ισχυρό και υπηρετεί την κάθαρση στο δημόσιο βίο εν γένει.
Κυρίες και κύριοι συνάδελφοι, σημαντικές είναι και οι ρυθμίσεις που θεσπίζονται με το παρόν νομοσχέδιο, για τη λειτουργία πλέγματος αντιμετώπισης της ανασφάλιστης εργασίας και της σύναψης παράνομης σχέσης εργασίας. Θεσμοθετείται ένα σοβαρό πλέον πλαίσιο δράσης της Οικονομικής Αστυνομίας και της Δίωξης Ηλεκτρονικού Εγκλήματος, κάτω από τη σκέπη μιας αυτοτελούς υπηρεσίας. Η Υπηρεσία Οικονομικής Αστυνομίας και Δίωξης Ηλεκτρονικού Εγκλήματος θα έχει πλέον τη δυνατότητα να διενεργεί ελέγχους και να αποστέλλει στοιχεία στις αρμόδιες υπηρεσίες για επιβολή κυρώσεων.
Το πιο καινοτόμο το οποίο εισάγεται με το παρόν νομοσχέδιο, αποτελεί το ασφαλιστικό πιστοποιητικό, το οποίο θα είναι πλέον απαραίτητο σε όλες τις επιχειρήσεις. Με το πιστοποιητικό αυτό θα αποφευχθούν οι παραβατικές συμπεριφορές, κυρίως στις μεγάλες και ανώνυμες εταιρείες και στις εταιρείες περιορισμένης ευθύνης. Με τη ρύθμιση αυτή ενισχύουμε ουσιαστικά τον ελεγκτικό μηχανισμό του ΙΚΑ-ΕΤΑΜ και εξοικονομούμε τις σημαντικές απώλειες από τη διασφάλιση και την είσπραξη των ασφαλιστικών εισφορών.
Εδώ θα πρέπει να σημειώσω, κύριε Υπουργέ, ότι η έκδοση του ασφαλιστικού πιστοποιητικού, εκτός από τους ορκωτούς λογιστές, είναι απαραίτητο και αναγκαίο, πιστεύω, να γίνεται από τους φοροτεχνικούς, οι οποίοι συμβάλλουν στην είσπραξη των δημοσίων εσόδων.
Θα κάνω μια πολύ σύντομη αναφορά στις δύο βασικότερες ρυθμίσεις οι οποίες συντελούνται στον ΟΑΕΔ. Η πρώτη και σημαντικότερη, κατά τη γνώμη μου, αφορά στην τόνωση των μέτρων ένταξης και επανένταξης των ανέργων στην αγορά εργασίας, καθώς με τις νέες διατάξεις εκείνοι που είναι εγγεγραμμένοι στα Μητρώα Ανέργων του ΟΑΕΔ, δεν θα έχουν λόγο να αποφεύγουν την ένταξή τους σε προγράμματα επαγγελματικής κατάρτισης.
Με την εν λόγω ρύθμιση θα αναβαθμιστούν τα προσόντα και οι δεξιότητες των ανέργων και δεν θα υπάρχει πρόβλημα με την καταβολή επιδόματος ανεργίας, αφού ρυθμίζεται σαφώς πώς θα υπολογίζονται οι καταβολές του επιδόματος ανεργίας και της επιδότησης παρακολούθησης των προγραμμάτων επαγγελματικής κατάρτισης.
Επίσης με την Αρχή Αμοιβαίων Υποχρεώσεων δημιουργείται όχι ένα πλαίσιο δικαιωμάτων και υποχρεώσεων, αλλά και μια νοοτροπία και μια νέα αντίληψη που φέρνει τον ίδιο τον πολίτη άνεργο σε ενεργό ρόλο. Επίσης στα άρθρα 33, 34 και 35 γίνονται οι απαραίτητες ρυθμίσεις, ώστε το κράτος ακόμα και σε αυτές τις δύσκολες συνθήκες, να προβεί σε κοινωνικές πολιτικές για την ανακούφιση των αδύναμων κοινωνικών ομάδων του πληθυσμού.
Θα σταθώ πολύ σύντομα στο θέμα των ΚΕΠΑ, όπου, κυρίες και κύριοι συνάδελφοι, οι ρυθμίσεις που φέρνει το Υπουργείο είναι σημαντικές και ευελπιστώ πως θα λύσουν καίρια ζητήματα στην εξυπηρέτηση των πολιτών, αλλά και στα εργασιακά θέματα του υγειονομικού, γραμματειακού και διοικητικού προσωπικού, που εργάζεται στον τομέα των πιστοποιήσεων.
Σημαντική είναι η ρύθμιση η οποία προβλέπει την παράταση καταβολής αναπηρικής σύνταξης για ένα εξάμηνο, με την καταβολή του 100% του ποσού που θα έπαιρνε ο δικαιούχος που είχε πιστοποιηθεί για τουλάχιστον 67% ποσοστό αναπηρίας, έως ότου κριθεί ξανά.
Το κύριο ζητούμενο, αγαπητοί συνάδελφοι, είναι να μειώσουμε επιτέλους την ταλαιπωρία των πολιτών και των δικαιούχων της αναπηρικής σύνταξης. Αναφέρομαι σε ένα τμήμα του πληθυσμού λίαν ευπαθές. Οι αργοπορίες της κρατικής μηχανής έφταναν σε επίπεδα των οκτώ με δέκα μηνών, με τους εν δυνάμει δικαιούχους να ταλαιπωρούνται σε αφάνταστο σημείο. Αυτό πρέπει να σταματήσει και να φροντίσει η πολιτεία να αντιμετωπίζει τα θέματα με την ανάλογη ευαισθησία και σοβαρότητα.
Ευελπιστώ πως με τις εν λόγω ρυθμίσεις η κατάσταση στη διαδικασία πιστοποίησης της αναπηρίας θα εξομαλυνθεί εντός του τρέχοντος έτους.
Τέλος, συγχαίρω την ηγεσία του Υπουργείου Εργασίας για την τιτάνια προσπάθεια που έχει καταβάλει στον τομέα ευθύνης της, αλλά και τα συναρμόδια Υπουργεία για τη συμβολή τους στο παρόν σχέδιο νόμου, το οποίο εκτός από τις αναγκαίες διατάξεις με τις καίριες μεταρρυθμίσεις, περνάει ένα βήμα μπροστά, αναβαθμίζοντας ουσιαστικά το πεδίο των εργασιακών και ασφαλιστικών σχέσεων, αλλά δημιουργεί και τα εχέγγυα, ώστε να μπει τέλος στην ταλαιπωρία πολλών ευπαθών ομάδων του πληθυσμού μας.
Γι’ αυτόν το λόγο υπερψηφίζω το παρόν σχέδιο νόμου.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και τρεις εκπαιδευτικοί από το 3ο Γυμνάσιο Αγίου Νικολάου Λασιθίου Κρήτης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
(ΜΕΤΑ ΤΗΝ ΚΑΤΑΜΕΤΡΗΣΗ)
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσας ονομαστικής ψηφοφορίας.
Ψήφισαν συνολικά 275 Βουλευτές.
Υπέρ της τροπολογίας 328/108 δηλαδή, «ΝΑΙ» ψήφισαν 148 Βουλευτές.
Κατά της τροπολογίας 328/108 δηλαδή «ΟΧΙ» ψήφισαν 125 Βουλευτές.
Ψήφισαν «ΠΑΡΩΝ» 2 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
(Να καταχωρισθεί το πρωτόκολλο ονομαστικής ψηφοφορίας σελ. 186α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 328 και ειδικό αριθμό 108 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το ακροτελεύτιο άρθρο έγινε δεκτό κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια και Δευτεροβάθμια Εκπαίδευση (Α.ΔΙ.Π.Π.Δ.Ε.)» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 187α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα παρέσχε τη ζητηθείσα εξουσιοδότηση.
Επανερχόμαστε στη συζήτηση του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Το λόγο έχει η κ. Χαραλαμπίδου.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Ευχαριστώ.
Κύριε Πρόεδρε, κύριε Υπουργέ, για να μιλήσουμε για το συγκεκριμένο σχέδιο νόμου για την παραβατικότητα στην κοινωνική ασφάλιση και την αγορά εργασίας, θα έπρεπε πρώτα απ’ όλα να συζητήσουμε και να απαντήσουμε στο ερώτημα ποια είναι η αιτία της ύπαρξης και της τεράστιας αύξησης αυτών των φαινομένων.
Σίγουρα, μία τέτοιου χαρακτήρα ουσιαστική συζήτηση για τις αιτίες του προβλήματος θα οδηγούσε και σε σαφή συμπεράσματα ως προς τον τρόπο αντιμετώπισης και αυτό φυσικά δεν είναι κάτι που η Κυβέρνησή σας επιθυμεί.
Κυρίες και κύριοι συνάδελφοι, η γκρίζα ζώνη της παράνομης αδήλωτης εργασίας, της εργοδοτικής αυθαιρεσίας και της εισφοροδιαφυγής των εργοδοτών στη χώρα μας έχει πάρει διαστάσεις κοινωνικής μάστιγας, αφού ξεπερνά πλέον το 30% του εργατικού δυναμικού στα χρόνια των μνημονίων. Όλοι γνωρίζουν, οι εργαζόμενοι και οι οικογένειές τους, ποια είναι η κατάσταση που καθημερινά επικρατεί, η κατάσταση που έχουν επιβάλει η τρόικα, οι εργοδότες και οι μνημονιακές κυβερνήσεις, στην αγορά εργασίας.
Η φιλοσοφία λοιπόν της Κυβέρνησης πάνω στην οποία βασίζεται το σημερινό νομοσχέδιο, κατά τη γνώμη μας, είναι άκρως μεροληπτική και υποκριτική. Έχουμε μία αντιμετώπιση δύο μέτρων και δύο σταθμών. Από τη μία πλευρά για τους ασφαλισμένους, τους συνταξιούχους και τους αναπήρους, έχουμε από την Κυβέρνησή σας μία ιδεολογική επίθεση με ηθικολογικό υπόβαθρο και σπίλωση κοινωνικών κατηγοριών. 
Από την άλλη πλευρά, βλέπουμε την αήθη σκοπιά του κέρδους για τις επιχειρήσεις και την αναζήτηση των κατάλληλων κινήτρων για τον εργοδότη, ώστε να συμμορφωθεί η επιχείρηση και ο εργοδότης με τους εργασιακούς και ασφαλιστικούς κανόνες. Για τους πολίτες, δηλαδή έχουμε παραβατικότητα σαν εγκληματικό φαινόμενο, αλλά για τους εργοδότες έχουμε εισφοροδιαφυγή σαν οικονομικό φαινόμενο. 
Από τους διαφορετικούς χαρακτηρισμούς της παραβατικότητας μεταξύ εργαζομένων, συνταξιούχων και επιχειρήσεων, η Κυβέρνηση με το συγκεκριμένο νομοσχέδιο περνά και στη διαφορετική αντιμετώπιση υπέρ των επιχειρήσεων. Ενώ δηλαδή, για τους μη δικαιούχους κοινωνικών παροχών προβλέπεται ένα σύγχρονο και αποτελεσματικό σύστημα ελέγχου στην περίπτωση που εφαρμοστεί σωστά –και εμείς συμφωνούμε γι’ αυτό- για την παραβατικότητα των επιχειρήσεων, έχουμε δύο πράγματα. Πρώτον, συνεχίζεται η τάση απαξίωσης και διάλυσης του μηχανισμού είσπραξης και ελέγχων και μέσω ιδιωτικοποίησης αρμοδιοτήτων του και δεύτερον, επιστρατεύονται επικοινωνιακού χαρακτήρα ψευτολύσεις μέσω μίας ασυντόνιστης εκ παραλλήλου αρμοδιότητας. 
Η πρώτη περίπτωση ξεκινά με την πλήρη διάλυση των εισπρακτικών και ελεγκτικών μηχανισμών και θεσμοθετεί επίσης με το άρθρο 17 την επιλογή της ιδιωτικοποίησης της αρμοδιότητας έκδοσης ασφαλιστικής ενημερότητας και της μετάθεσης αυτής της αρμοδιότητας στους λογιστές με τη μορφή πιστοποιητικού ασφαλιστικής συμμόρφωσης, η οποία θα έχει τραγικές συνέπειες στην αύξηση των φαινομένων συνδιαλλαγής και διαφθοράς, αφού ο ελεγκτής θα είναι παράλληλα και πελάτης. 
Η δεύτερη περίπτωση παρουσιάζεται στην ασαφή και ταυτόχρονη, παράλληλα, αρμοδιότητα της Οικονομικής Αστυνομίας και της Δίωξης Οικονομικού Εγκλήματος για ειδικής βαρύτητας υποθέσεις. Βλέπουμε, δηλαδή ότι ο έλεγχος φορολόγησης των συνταξιούχων αναβαθμίζεται με τη δημιουργία ψηφιακής βάσης των συντάξεων –και πολύ σωστά- αλλά δεν γίνεται καμμία αντίστοιχη διασύνδεση για τις φορολογικές δηλώσεις και τις ΑΠΔ των επιχειρήσεων με το ΣΕΠΕ, με το σύστημα TAXIS, με τις τράπεζες ή την πολεοδομία για τα οικοδομικά, για τον έλεγχο της εισφοροδιαφυγής. 
Απόλυτα συνεπής λοιπόν στη νεοφιλελεύθερη ερμηνεία για την οικονομική βιωσιμότητα του ασφαλιστικού, η Κυβέρνησή σας ισχυρίζεται ότι φταίνε οι μη δικαιούχοι ασφαλισμένοι και οι συνταξιούχοι για την κατάντια του ασφαλιστικού. Δηλαδή φταίει το σκέλος των δαπανών και δεν φταίνε οι εισφοροδιαφεύγοντες εργοδότες, δηλαδή το σκέλος των εσόδων του συστήματος. 
Τα στοιχεία δε, που έχουμε στη διάθεσή μας και τα στοιχεία που επικαλείται το ίδιο το Υπουργείο Εργασίας, σας διαψεύδουν. Η εισφοροδιαφυγή ανέρχεται σε 8 δισεκατομμύρια ευρώ το χρόνο. Να σημειώσουμε ότι η δυνατότητα είσπραξης των ασφαλιστικών ταμείων από το 80% το 2008 μειώθηκε σε 65% το 2010, με τάσεις συνεχούς μείωσης, δηλαδή 15% το 2011 και 12% το 2012. 
Αντίθετα, σύμφωνα με το Υπουργείο Εργασίας, με το σύστημα «Αριάδνη», όπως είπε και ο Υπουργός προχθές στην επιτροπή, θα εξοικονομούνται 420 εκατομμύρια ευρώ το χρόνο από τα ασφαλιστικά ταμεία συν 50 εκατομμύρια ευρώ από τη φορολόγηση των ποσών αυτών. Ακόμα όμως και αυτό το ποσό, το οποίο συνεχώς θα μειώνεται σταδιακά, αν εφαρμοστεί αποτελεσματικά το σύστημα «Αριάδνη», τα υπόλοιπα 7,5 δισεκατομμύρια ευρώ από την αποφυγή καταβολής ασφαλιστικών εισφορών σε κάθε περίπτωση, δεν παραμένουν μία μεγάλη «μαύρη τρύπα» για τα ασφαλιστικά ταμεία; Τι απαντάτε εσείς σ’ αυτό;
Κατά τη γνώμη μας λοιπόν είναι σαφές ότι προτεραιότητα της Κυβέρνησης δεν είναι να διασφαλίσει το οικονομικό συμφέρον των ασφαλιστικών ταμείων, αλλά να καλλιεργήσει εντυπώσεις στους πολίτες για μία διεφθαρμένη χώρα. Εξάλλου την ίδια πολιτική ακολούθησαν και οι προηγούμενες μνημονιακές κυβερνήσεις σε ένα πολύ μεγάλο αριθμό ζητημάτων και χαρακτηριστική είναι η περίπτωση της κατάργησης του Οργανισμού Εργατικής Εστίας και Κατοικίας με το δεύτερο μνημόνιο, που στην αιτιολόγησή του έλεγε «θα κλείσουμε μικρά ταμεία ειδικού σκοπού που ασχολούνται με κοινωνικές παροχές, με κοινωνικές δαπάνες μικρής προτεραιότητας». 
Όμως αυτοί οι οργανισμοί, κύριε Υπουργέ, κυρίες και κύριοι συνάδελφοι, αποτέλεσαν κατάκτηση των εργαζομένων. Τα κεφάλαιά τους προήλθαν αποκλειστικά και μόνο από τις εισφορές των εργαζομένων. Βοήθησαν στη διατήρηση του επιπέδου ζωής της εργατικής τάξης, ιδιαίτερα την περίοδο μετά τη Μεταπολίτευση. Δεν επιβάρυναν καθόλου τον κρατικό προϋπολογισμό. Αντίθετα είχαν και συνεχίζουν να έχουν μεγάλη σημασία για τις ανάγκες της εργατικής τάξης, για τη στέγασή της, για την επιδότηση στεγαστικών δανείων και του ενοικίου, για τον κοινωνικό τουρισμό, τις διακοπές, την ψυχαγωγία κ.λπ.. Ιδιαίτερα στις σημερινές συνθήκες ανεργίας και αύξησης των μελών των μισθωτών στρωμάτων και της βίαιης φτωχοποίησης είναι περισσότερο αναγκαίες από κάθε άλλη φορά. 
Γι’ αυτόν το λόγο καταθέσαμε και σχετική τροπολογία για την άμεση επανασύσταση των δύο οργανισμών, η οποία περιεχόταν και στην αντίστοιχη πρόταση νόμου που είχε καταθέσει ο ΣΥΡΙΖΑ από τον Ιούλιο και μέχρι τώρα δεν έχει έρθει προς συζήτηση στη Βουλή. 
Θα κλείσω, λέγοντας, κύριε Υπουργέ, ότι ο τίτλος που έχετε δώσει στο νομοσχέδιο μόνο σαν ειρωνικός μπορεί να διαβαστεί από τους εργαζομένους. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κοροϊδεύετε όλη την ελληνική κοινωνία, τους εργαζομένους και το λαό της χώρας μας, όταν με τις αλλεπάλληλες φιλελεύθερες πολιτικές έχετε μετατρέψει την αγορά εργασίας της χώρας μας σε ζώνη ελεύθερης παρανομίας για τους εργοδότες. Κι έρχεστε μετά και στοχοποιείτε για όλα τα δεινά τους εργαζομένους, τους ανέργους, τους συνταξιούχους και όλους όσοι χρήζουν βοήθειας, πρόνοιας και φροντίδας. 
Ο νόμος που ετοιμάζεστε να ψηφίσετε είναι ξεκάθαρα ένας ταξικός μεροληπτικός νόμος και γι’ αυτόν το λόγο θα τον καταψηφίσουμε. 
Ευχαριστώ πολύ, κύριε Πρόεδρε, για την ανοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Κυρίες και κύριοι συνάδελφοι, θα δώσω τώρα το λόγο στην κ. Τζάκρη …</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας):  Κύριε Πρόεδρε, πριν λάβει το λόγο η κ. Τζάκρη,  θα ήθελα να πω κάτι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Εκ μέρους της Κυβέρνησης έχει κατατεθεί μία τροπολογία με αριθμό 358/46 που αφορά ένα αίτημα, το οποίο ικανοποιείται εκ μέρους της Κυβέρνησης και έχει γίνει δεκτό από όλες τις πλευρές των κομμάτων. Αναφέρεται στο οικονομικό κίνητρο υπέρ των επιθεωρητών εργασίας, για να κάνουν όσο το δυνατόν καλύτερα τη δουλειά τους. 
Παρακαλώ λοιπόν να γίνει δεκτή η τροπολογία.
Το δεύτερο αφορά μία επιπλέον τροπολογία, που έχει κατατεθεί από ένα μεγάλο αριθμό Βουλευτών, με αριθμό 359/87. Είναι η τροπολογία που δίνει τη δυνατότητα αναδρομικής καταβολής ασφαλιστικών εισφορών για αγρότες γης, που δεν είχαν καταβάλει ούτε μία ασφαλιστική εισφορά το 2012. Θέλω όμως να δηλώσω -γιατί δεν θα μπορέσω να το πω στην ομιλία μου, έχω να πω αρκετά άλλα θέματα- ότι είναι η τελευταία φορά που αντιμετωπίζεται το θέμα αυτής της αναδρομικής καταβολής των ασφαλιστικών εισφορών μ’ αυτόν τον τρόπο. Όλοι από εδώ και πέρα θα πρέπει να είναι συνεπείς με το γράμμα του νόμου.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κύριε Υπουργέ, να διανεμηθούν. 
Η κ. Τζάκρη έχει το λόγο.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, το νομοσχέδιο το οποίο συζητούμε σήμερα στην Ολομέλεια βρίσκεται προς την σωστή κατεύθυνση, διότι επιχειρεί να ρυθμίσει μια σειρά ζητημάτων που εκκρεμούν από καιρό. 
Επί της ουσίας των άρθρων, οι διατάξεις που αφορούν το σύστημα «Αριάδνη», αποτελούν μια  καινοτομία στο ασφαλιστικό σύστημα. Έπρεπε βέβαια να υφίσταται εδώ και δεκαετίες, αλλά αυτή είναι μία άλλη συζήτηση που πρέπει να γίνει μια άλλη ώρα. 
Η τρέχουσα οικονομική και κοινωνική κρίση έτσι όπως εξελίσσεται, αποκάλυψε χρόνιες παθογένειες του συστήματος ασφάλισης, που -κατά τη γνώμη μου- ήταν σε γενικές γραμμές σωστές στο πολιτικό σύστημα και στους ασφαλιστικούς οργανισμούς, παρά το γεγονός ότι για ακόμα μία φορά πέσαμε από τα σύννεφα. Οι αναπηρικές συντάξεις «μαϊμού» για παράδειγμα, δεν ήταν παρά μια πρωτοτυπία του ελληνικού πολιτικού συστήματος, σε αγαστή πάντα συνεργασία με το κράτος και τους πολίτες. 
Το σύστημα «Αριάδνη» αποσκοπεί λοιπόν στην οριστική καταπολέμηση της παραβατικότητας, στο πεδίο της κοινωνικής ασφάλισης και ιδιαίτερα αυτής, που αφορά την καταχρηστική λήψη συνταξιοδοτικών παροχών και άλλων κοινωνικών μεταβιβάσεων από άτομα που δεν τις δικαιούνται. 
Συνήθη συμπτώματα παραβατικότητας αυτής της μορφής –όπως αναφέρεται και στην εισηγητική έκθεση αυτού του νομοσχεδίου- αποτελούν: Η παράνομη είσπραξη συντάξεων από συγγενείς ή οικείους του θανόντος, συντάξεις χηρείας που συνέχισαν να εισπράττονται από πρώην δικαιούχους που συνήψαν εν τω μεταξύ νέο γάμο ή κατήρτισαν σύμφωνο συμβίωσης, οικογενειακά επιδόματα, που καταβάλλονταν σε διαζευγμένους, μολονότι δεν είχαν την επιμέλεια τέκνων και πολλά άλλα.
Πρόκειται για διάσπαρτες νησίδες παραβατικότητας που διαχρονικά αποτελούσαν πληγή στο σύστημα κοινωνικής ασφάλισης, κατασπαταλώντας πολύτιμους πόρους -500 εκατομμύρια ετησίως- όπως έμμεσα εκτιμήθηκε από τα αποτελέσματα των πρόσφατων απογραφών.
Αυτές ακριβώς οι νησίδες ανομίας που αναπτύχθηκαν τα τελευταία χρόνια, κυρίες και κύριοι συνάδελφοι, δεν αποτελούσαν μόνο μία γενικευμένη απαξίωση της έννομης τάξης αλλά και μια κακή πολιτική έξη, η οποία είχε γυρίσει μπούμερανγκ προς το πολιτικό σύστημα. Όλοι όσοι εκλέγονται με σταυρό -και ιδιαίτερα όσοι εκλεγόμαστε στην περιφέρεια- γνωρίζουν ποιες ήταν οι απαιτήσεις των ψηφοφόρων τις τελευταίες δεκαετίες σε μια χώρα που έρρεπε προς τη γενικευμένη ανομία. 
Άρα, παρ’ότι αυτά τα 500 εκατομμύρια είναι σαφώς ένα πολύ σεβαστό ποσό ειδικά σήμερα μέσα στην κρίση, ωστόσο το βασικό όφελος για την κοινωνία μας είναι η επιστροφή σε μια ενάρετη πολιτική και κοινωνική αντίληψη σεβασμού των νόμων κοινωνικής δικαιοσύνης και κυρίως επιστροφή σε ένα πολιτικό σύστημα που δεν είναι πελατειακό, αλλά επιδιώκει το δημόσιο συμφέρον.
Κυρίες και κύριοι συνάδελφοι, το σχέδιο «Αριάδνη» πέρασε από πολλά κύματα έως ότου ο Υπουργός πειστεί να αξιοποιήσει τις ήδη υπάρχουσες δομές των ληξιαρχείων και των υπόλοιπων κρατικών φορέων, ώστε και η Δημόσια Διοίκηση να μην παρακαμφθεί και να μη στοιχίσει κάτι επιπλέον στο κράτος και στον πολίτη το ξετύλιγμα αυτού του πολύπλοκου κουβαριού. Και ο Υπουργός ενώ είχε άλλα πράγματα στο μυαλό του αρχικά, ευτυχώς κινήθηκε εν τέλει προς την κατεύθυνση την δωρεάν για τους πολίτες και ως εκ τούτου στην ορθότερη λύση. Συνεπώς το βασικό κομμάτι του νομοσχεδίου κρίνεται θετικό.
Όσον αφορά τώρα τα ζητήματα λογοδοσίας υπήρχε ένα λάθος και έπρεπε να διορθωθεί και διορθώθηκε, διότι το ζητούμενο δεν είναι να τιμωρήσεις έναν υπάλληλο, αλλά να υπάρχουν διαδικασίες, που δεν θα επιτρέπουν την εκτροπή των υπαλλήλων και σε κάθε περίπτωση, να υπάρχει έλεγχος, ώστε τα πάντα να μην εξαρτώνται από μία ομάδα προσώπων που θέλουν να παραβιάσουν τον όρκο τους.
Αγαπητοί συνάδελφοι, η δημόσια διοίκηση έχει πληγεί βαθιά στις μέρες μας από τις απίστευτες αυτές μισθολογικές περικοπές, από τις περικοπές στο προσωπικό -χωρίς να έχει αλλάξει σε τίποτα η γραφειοκρατία που κυριαρχούσε και κυριαρχεί- και βεβαίως από το γενικευμένο αίσθημα ανασφάλειας που κυριαρχεί πλέον και στους δημοσίους υπαλλήλους. Το να υψώνουμε δαμόκλειο σπάθη επί των κεφαλών τους, νομίζω ότι δεν θα βοηθούσε. Κατ’ αρχάς θα οδηγούσε σε φοβία υπογραφής και σε συνδυασμό με τα αστεία πλέον επιδόματα ευθύνης, θα είχαμε το φαινόμενο μαζικών παραιτήσεων από θέσεις ευθύνης. Βέβαια, αν ποτέ εμφανίζονταν κρούσματα κακοδιαχείρισης από αμέλεια, ο υπάλληλος και βέβαια δεν θα μπορούσε να αποπληρώσει τη ζημιά. Συνεπώς είχαμε μια ρύθμιση αχρείαστη, περιττή, στο πρώτο σχέδιο, η οποία καλώς και απεσύρθη.
Όσον αφορά τώρα τα ζητήματα της αντιμετώπισης της εισφοροδιαφυγής, κυρίες και κύριοι συνάδελφοι, νομίζω πως στο νομοσχέδιο δεν εισάγεται καμμία καινοτομία και έτσι δεν θα υπάρχουν θετικά αποτελέσματα σ’ αυτό το πολύ σοβαρό ζήτημα. 
Το πρόβλημα της εισφοροδιαφυγής είναι ιδιαίτερα σημαντικό και ειδικά στη χώρα μας, όπου υφίστανται δεκάδες επιχειρήσεις και χιλιάδες παράνομοι μετανάστες χωρίς δικαιώματα και εργασιακές ή άλλες δυνατότητες, η εισφοροδιαφυγή αντιμετωπίζεται μόνο με την μαζικοποίηση των ελέγχων.
Είχα ακούσει πρόσφατα πως η Επιθεώρηση Εργασίας στην Αττική είχε έναν ελάχιστο αριθμό υπαλλήλων. Μάλιστα είναι τόσο μικρός –λιγότεροι από πενήντα λέγεται- σε σχέση με τις επιχειρήσεις που λειτουργούν εδώ, που φαινόταν σαν να έγινε επί τούτου, για να εξυπηρετούνταν δηλαδή ακριβώς οι εργοδότες. Διότι η Επιθεώρηση Εργασίας δεν έχει στην αρμοδιότητα μόνο την αδήλωτη εργασία, αλλά και τις αδήλωτες υπερωρίες, τις παράνομες υπερωρίες που κάνουν ακόμα κι εδώ -κάτω από τη μύτη μας- στο Σύνταγμα, δεκάδες ιδιωτικές τράπεζες και βέβαια, την παραβίαση της εργατικής νομοθεσίας και ασφάλειας εν γένει. Και δεν νομίζω πως το πιστοποιητικό ασφαλιστικής συμμόρφωσης θα δώσει λύσεις σε κάποιο πρόβλημα. Αντιθέτως θα οδηγήσει στο ξέπλυμα μεγάλων επιχειρήσεων από προβλήματα συμμόρφωσης με την εργατική και ασφαλιστική νομοθεσία και κάποιες άλλες επιχειρήσεις απλά θα κερδίσουν χρήματα, εκδίδοντας αυτά τα πιστοποιητικά.
Και μη μου πείτε, κυρίες και κύριοι συνάδελφοι, πως με ερωτηματολόγια θα λύσουμε το πρόβλημα της φοροδιαφυγής. Θα το λύσουμε, όσο λύσαμε και το πρόβλημα της φοροδιαφυγής με τους ορκωτούς λογιστές. Η αντιμετώπιση του προβλήματος χρειάζεται συγκρότηση πολλών μεικτών κλιμακίων, που θα διενεργούν ελέγχους σε ολόκληρη την Ελλάδα. Βεβαίως εγώ συνεπικουρώ το αίτημα στο να προσληφθούν περισσότεροι υπάλληλοι στο ΣΕΠΕ. Χρειάζονται βεβαίως και οι κατασχέσεις όπως και κλείσιμο επιχειρήσεων. 
Ωστόσο οι λοιπές διατάξεις, που ρυθμίζουν την επίλυση εργατικών διαφορών άλλα και ασφαλιστικών τέτοιων θεμάτων, βρίσκονται σε γενικές γραμμές προς τη σωστή κατεύθυνση. Και αναφέρομαι στο επίδομα βοηθείας στους αυτοαπασχολούμενους, κύριε Υπουργέ, το οποίο ήταν μια πολυαναμενόμενη, ας το πω, παροχή, αναγκαία. Προς τη σωστή κατεύθυνση βρίσκονται επίσης και οι διατάξεις που αφορούν τον ΟΓΑ και ρυθμίζουν οφειλές ανθρώπων που βρίσκονται στα όρια της σύνταξης. Βεβαίως είναι πολύ θετική και η πρόβλεψη που προβλέπει τη συνέχιση της καταβολής της αναπηρικής σύνταξης για όσους εν πάση περιπτώσει εκκρεμεί η εξέτασή τους από το ΚΕΠΑ. 
Βεβαίως πρέπει να δείτε και τι θα γίνει και με τους ασφαλισμένους του ΟΓΑ τους γεννηθέντες το 1948 και το 1949. Εσείς ο ίδιος δεσμευτήκατε στην επιτροπή ότι στο επόμενο νομοσχέδιο θα φέρετε τη ρύθμιση, ώστε να μπορούν οι άνθρωποι αυτοί, που ενώ ήταν έτοιμοι να πάρουν σύνταξη, καλούνται να καταβάλουν εκ νέου ασφαλιστικές εισφορές και τι θα γίνει με το ήδη ψηφισμένο, δηλαδή τη δυνατότητα να παίρνουν οι αγρότες μας στα εξήντα δύο τους χρόνια σύνταξη, που έχουν συμπληρώσει σαράντα χρόνια ασφάλισης στο ΟΓΑ. Περιμένω απαντήσεις σ’ αυτά τα ζητήματα από εσάς. 
Όσον αφορά τις διατάξεις του ΟΑΕΔ κι εδώ βρίσκονται προς τη σωστή κατεύθυνση, καθώς οι καταργούμενοι φορείς, δηλαδή ο Οργανισμός Εργατικής Κατοικίας και Εργατικής Εστίας είχαν αφήσει πίσω τους αρμοδιότητες που έπρεπε να ρυθμιστούν. 
Ορθή είναι επίσης και η μνεία για το ακατάσχετο των εισφορών και της περιουσίας του ΟΑΕΔ και βεβαίως πολύ ορθή είναι και η ρύθμιση που αφορά την κατάρτιση των ανέργων, οι οποίοι απέφευγαν να ενταχθούν σε προγράμματα κατάρτισης από φόβο απώλειας του επιδόματος ανεργίας. Η εν λόγω ρύθμιση θα οδηγήσει σε αύξηση της ζήτησης για επιδοτούμενα προγράμματα κατάρτισης, αλλά ας μην αυταπατώμαστε, δεν πρόκειται να έχει καμμία επίπτωση στην αγορά εργασίας. Το πρόβλημα δεν είναι έλλειψη εξειδικευμένου προσωπικού -το αντίθετο μάλιστα συμβαίνει σήμερα στο ανθρώπινο δυναμικό στην Ελλάδα- το πρόβλημα είναι η ύφεση και η υψηλή ανεργία. Όταν η ανεργία ήταν στο 9%, η επιμόρφωση των ανέργων μπορεί να είχε μια λογική, υπό την έννοια ότι ένα ποσοστό αυτών των ανέργων ίσως θα χρειαζόταν επιπλέον δεξιότητες, για να εισέλθει στην αγορά εργασίας. 
Σήμερα με την ανεργία να πλησιάζει το 30% και με εκατοντάδες χιλιάδες ικανούς και έμπειρους εργαζομένους να βρίσκονται στο δρόμο, δεν νομίζω ότι θα επιλύσουμε και κάτι με τα προγράμματα αυτά. Ας τα δούμε λοιπόν σαν μία έμμεση επιδότηση και όχι ως μια ουσιαστική επίλυση κάποιου σοβαρού προβλήματος.
Κυρίες και κύριοι συνάδελφοι, λαμβάνοντας υπ’ όψιν όλες αυτές τις παρατηρήσεις, θεωρώ ότι το συζητούμενο νομοσχέδιο κινείται επί της αρχής προς τη σωστή κατεύθυνση και γι’ αυτό και το υπερψηφίζω.
Σας ευχαριστώ, κύριε Πρόεδρε.
 (Χειροκροτήματα από την πτέρυγα του ΠΑΣΟΚ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κι εμείς ευχαριστούμε.
Ο κ. Παναγιώτης Μελάς έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κύριε Πρόεδρε, κυρίες και κύριοι συνάδελφοι. Συζητούμε σήμερα ένα νομοσχέδιο το οποίο αναφέρεται σε πολλά θέματα, όπως στην αντιμετώπιση της παραβατικότητας στον τομέα της κοινωνικής ασφάλισης, σε εργασιακά και σε πολλά άλλα θέματα. Είναι γεγονός ότι ορισμένες ρυθμίσεις του νομοσχεδίου είναι προς τη σωστή κατεύθυνση, όχι όμως όλες.
Και όπως έχω τονίσει κι άλλη φορά, στηρίζουμε ό,τι είναι προς τη σωστή κατεύθυνση. Σε κάποια άρθρα γίνεται μια προσπάθεια να βελτιωθούν κάποια νοσηρά φαινόμενα, που υπάρχουν μέχρι σήμερα και επηρεάζουν αρνητικά την οικονομική κατάσταση της χώρας μας. 
Εκείνο που θέλω να τονίσω από την αρχή, κύριε Υπουργέ, είναι ότι πρέπει αυτές οι αλλαγές να υλοποιηθούν στην πράξη. Μόνο έτσι θα θεραπευτούν αυτές οι νοσηρές καταστάσεις που υπάρχουν μέχρι σήμερα. Η παραβατικότητα που έχει διαπιστωθεί στο χώρο των συντάξεων, είναι μια από τις αιτίες της σπατάλης του δημοσίου χρήματος. Το ποσό της σπατάλης ανέρχεται, σύμφωνα με υπολογισμούς που έχουν γίνει, στα 400 περίπου εκατομμύρια ευρώ ετησίως και το ποσό αυτό το εισπράττουν άνθρωποι χωρίς να έχουν κανένα δικαίωμα. Φυσικά σήμερα, επιβάλλεται όχι μόνο σ’ αυτόν τον τομέα, αλλά και γενικά, να μειωθεί στο ελάχιστο -για να μην πω να μηδενιστεί- η σπατάλη του δημοσίου χρήματος. Το τονίζω αυτό, διότι το δημόσιο χρήμα είναι χρήμα των πολιτών και οι πολίτες σήμερα υποφέρουν πάρα πολύ. 
Επιβάλλεται το ταχύτερο, να λειτουργήσει εύρυθμα το Πληροφοριακό Σύστημα Διαχείρισης Ληξιαρχικών Πράξεων του Υπουργείου Εσωτερικών, σύμφωνα με το σύστημα «Αριάδνη», προκειμένου να μη χαθεί άλλος χρόνος και άλλο δημόσιο χρήμα. 
Όσον αφορά την παραβατική συμπεριφορά των υπαλλήλων κατά την άσκηση των καθηκόντων τους, πρέπει να είμαστε όσο το δυνατόν περισσότερο αντικειμενικοί και όχι υπερβολικοί.
Οι δημόσιοι υπάλληλοι έχουν υποστεί σήμερα μεγάλη μείωση των αποδοχών τους και έχει αυξηθεί η εργασία τους λόγω ελάττωσης του αριθμού των υπηρετούντων υπαλλήλων σε πολλούς τομείς. Φυσικά αυτό δεν σημαίνει ότι δεν πρέπει να λειτουργούν κατά τον καλύτερο δυνατό τρόπο για την εξυπηρέτηση των πολιτών. Πρέπει να μπει μια τάξη στη λειτουργία του δημόσιου τομέα, αλλά στο πλαίσιο της λογικής για τον κάθε εργαζόμενο. Είναι άλλο να υπάρχει δόλος για κάποια παράνομη εργασία και άλλο να γίνεται ένα λάθος λόγω μεγάλου φόρτου εργασίας.
Όσον αφορά την ενίσχυση των ελεγκτικών μηχανισμών για την αντιμετώπιση της αδήλωτης εργασίας, της γραφειοκρατίας και της φοροδιαφυγής, συμφωνούμε απόλυτα. Με την τακτική αυτή θα επιτευχθεί πάταξη της εισφοροδιαφυγής και της εισφοροαποφυγής και γενικά των παραβατικών συμπεριφορών. Η καταπολέμηση της παραβατικής συμπεριφοράς πρέπει να αποτελέσει πρωταρχική μέριμνα της πολιτείας. Θα πρέπει να λειτουργήσουν τα κατάλληλα πληροφοριακά συστήματα, τα οποία να διασταυρώνουν στοιχεία και να κατανέμονται δίκαια τα βάρη, στο πλαίσιο του Συντάγματος και των νόμων. Μόνο έτσι δεν θα αισθάνονται οι συνεπείς πολίτες αυτής της χώρας ότι είναι τα κορόιδα του συστήματος.
Επίσης, συμφωνούμε με τη δημιουργία ηλεκτρονικής ψηφιακής βάσης σύνταξης και συνταξιούχων, γιατί αυτό θα διευκολύνει τους συνταξιούχους και θα αποτρέψει τη φοροδιαφυγή. 
Με το παρόν πολυνομοσχέδιο προτείνεται επίσης η δυνατότητα αναστολής λειτουργίας οργανικών μονάδων του Σώματος Επιθεώρησης Εργασίας προφανώς λόγω έλλειψης προσωπικού. Μπορεί βάσιμα να ισχυριστεί κανείς ότι δεν πρόκειται για αναστολή, αλλά για διακοπή της λειτουργίας των μονάδων επιθεώρησης εργασίας. Όμως, αυτή η διακοπή θα αποβεί εις βάρος των πολιτών, όπως έχει συμβεί και με την κατάργηση των καταστημάτων του ΙΚΑ, των ΔΟΥ κ.λπ.. Καλό είναι να ενισχυθούν οι μονάδες του Σώματος Επιθεώρησης Εργασίας και όχι να γίνει αναστολή της λειτουργίας τους, κάτι που ουσιαστικά θα οδηγήσει στην κατάργησή τους. 
Η κατάργηση του Οργανισμού Εργατικής Κατοικίας και του Οργανισμού Εργατικής Εστίας αποτελεί λάθος, διότι οι οργανισμοί αυτοί αποτέλεσαν για πάρα πολλά χρόνια φορείς παροχής αποτελεσματικών υπηρεσιών στους δικαιούχους εργαζόμενους.
Ο ΟΕΚ, δηλαδή ο Οργανισμός Εργατικής Κατοικίας, με τα προγράμματα απόκτησης κατοικίας για τους εργαζόμενους έκανε πραγματικότητα το όνειρο κάθε οικογενειάρχη για απόκτηση στέγης. Επίσης, ο Οργανισμός Εργατικής Εστίας προσέφερε σπουδαίο έργο με τις κοινωνικές δράσεις και τα προγράμματά του. Δεν πιστεύω ότι ο ΟΑΕΔ που ως οργανισμός διογκώνεται απορροφώντας και τους δύο άλλους οργανισμούς, θα μπορέσει να επιτελέσει αποτελεσματικά το έργο των καταργημένων οργανισμών. Φυσικά, εδώ θα ήθελα να τονίσω ότι επιβάλλεται οι εργαζόμενοι οι οποίοι προέρχονται από καταργημένους φορείς να μεταφέρονται σε άλλη υπηρεσία που έχει ανάγκη. 
Με αυτό το σχέδιο νόμου δίνεται -και σωστά- η δυνατότητα σε κατόχους άδειας ασκήσεως επαγγέλματος, όπως ιατρούς, οδοντιάτρους, μηχανικούς, δικηγόρους κ.λπ., οι οποίοι δεν ασκούν άλλο ελεύθερο επάγγελμα και είναι άνεργοι, να μπορούν να εγγράφονται στα μητρώα ανέργων του ΟΑΕΔ. Με αυτόν τον τρόπο θα μπορούν να συμμετέχουν σε προγράμματα του ΟΑΕΔ για κατάρτιση και υποστήριξη στην ανεύρεση εργασίας. 
Επίσης, ορίζεται ότι οι εγγεγραμμένοι άνεργοι στον ΟΑΕΔ, που παρακολουθούν προγράμματα επαγγελματικής κατάρτισης χωρίς εργασιακή σχέση, δεν θα διαγράφονται από τα μητρώα του ΟΑΕΔ. Αυτή είναι μια σωστή ρύθμιση και αποκαθιστά την αδικία που ίσχυε μέχρι σήμερα. 
Και τώρα έρχομαι στο άρθρο 59. Με το άρθρο αυτό προτείνεται η σύσταση δύο θέσεων υποδιοικητών Ενιαίου Ταμείου Επικουρικής Ασφάλισης. Θα μπορούσε να συσταθεί μια θέση, αφού το ΙΚΑ έχει μόνο δύο θέσεις υποδιοικητών, αλλά εξυπηρετεί περίπου έξι εκατομμύρια ασφαλισμένους, ενώ το ΕΤΕΑ εξυπηρετεί μόνο δύο εκατομμύρια ασφαλισμένους. 
Και τώρα θα κλείσω με ένα θέμα, κύριε Υπουργέ, το οποίο θεωρώ ότι θα πρέπει να δείτε με ιδιαίτερη προσοχή. Το θέμα αυτό έχει σχέση με την παράταση των αναπηρικών συντάξεων. Αυτοί οι άνθρωποι έχουν ιδιαίτερα προβλήματα και περνούν σήμερα μια πάρα πολύ δύσκολη περίοδο, όπως άλλωστε και όλος ο ελληνικός λαός. Όμως, η ανθρώπινη ευαισθησία απαιτεί λόγω της αναπηρίας τους να τους προσέξουμε όσο το δυνατόν περισσότερο. Η παράταξη εξαμήνου που δίνεται για τις αναπηρικές συντάξεις δεν είναι αρκετή. Δεν βγαίνουν οι αναπηρικές συντάξεις σε έξι μήνες. Η λίστα αναμονής ανέρχεται σήμερα σε πενήντα εννιά χιλιάδες αιτούντες για να εξεταστούν από τα ΚΕΠΑ σε πανελλαδική κλίμακα και κάθε μέρα προστίθενται και άλλοι, είτε για παράταση σύνταξης είτε για επαναχορήγηση επιδομάτων. Αποτέλεσμα αυτού του μεγάλου αριθμού είναι οι αιτούντες να αναμένουν ακόμα και ένα χρόνο για να εξεταστούν, παρά τις φιλότιμες προσπάθειες του ελάχιστου υπάρχοντος προσωπικού σε σχέση με τις ανάγκες που υπάρχουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Για το λόγο αυτόν, πρέπει ο χρόνος της παράτασης χορήγησης των αναπηρικών συντάξεων και των πάσης φύσεως αναπηρικών επιδομάτων να αυξηθεί τουλάχιστον εννέα μήνες, για να μην πω και ένα χρόνο. Με αυτήν την παράταση δεν θα δημιουργηθούν τεράστια προβλήματα που θα έχουν σχέση με την επιβίωση αυτών των ανθρώπων.
Όπως τόνισα και στην αρχή, στηρίζουμε ό,τι είναι για το καλό των πολιτών και καταψηφίζουμε ό,τι είναι αρνητικό. Μάλιστα, προτείνουμε και βελτιώσεις, γιατί πάνω απ’ όλα επιδιώκουμε να οδηγηθεί ο ελληνικός λαός σε όσο το δυνατόν καλύτερο δρόμο. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Και εμείς ευχαριστούμε, κύριε Μελά. 
Το λόγο έχει ο κ. Θωμάς Ψύρρας από τη Δημοκρατική Αριστερά.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε. 
Ευθύς εξαρχής, κύριε Υπουργέ, είπαμε ότι σ’ αυτό το σχέδιο νόμου ιδιαίτερα σημαντικό είναι το σχέδιο «Αριάδνη» και το γεγονός ότι η ΗΔΙΚΑ αναλαμβάνει αυτήν την τόσο σημαντική λειτουργία για το συγκεκριμένο σχέδιο νόμου. Όμως, υπάρχει πιθανότητα –και μάλιστα σοβαρή- να παρουσιαστούν προβλήματα στην υλοποίηση του σχεδίου «Αριάδνη». Αυτά τα προβλήματα τα εντοπίζουμε σε ορισμένα κενά σημεία, τα οποία υπάρχουν στο συγκεκριμένο σχέδιο νόμου. Δεν υπάρχει επιχειρησιακό σχέδιο, ένα χρονοδιάγραμμα υλοποίησης που να προβλέπει συγκεκριμένες δράσεις σε σχέση με την υλοποίηση του έργου. Πρέπει να προβλέπεται πότε θα εκδοθούν οι σχετικές κανονιστικές πράξεις και να υπάρχει κάποιο σχέδιο αυτών, προκειμένου να υπάρξει και διαβούλευση κάποια στιγμή επ’ αυτού. 
Ειδικότερα τώρα σε σχέση με τα ευαίσθητα θέματα προστασίας δεδομένων προσωπικού χαρακτήρα, θα πρέπει να υπάρχει επιχειρησιακό πλάνο και μάλιστα σε συνεργασία με την Αρχή Προστασίας των Δεδομένων Προσωπικού Χαρακτήρα, αναφορικά με τον τρόπο επίλυσης των συγκρούσεων ανάμεσα στο παρόν σχέδιο νόμου και στις διατάξεις του ν.2472/97, όπως αυτός ισχύει. 
Στις περιπτώσεις που δεν έχει πραγματοποιηθεί συνεννόηση και επιχειρησιακό πλάνο, όπως για παράδειγμα στο ν. 3448/2006, έχουμε αντιμετωπίσει είτε μακροχρόνιες δικαστικές διαμάχες είτε τη μη εφαρμογή των σχετικών διατάξεων του νόμου. Εδώ, λοιπόν, υπάρχει ένας κίνδυνος, κύριε Υπουργέ, τον οποίον θα πρέπει να δείτε. 
Το δεύτερο σημείο αφορά τα προβλήματα που εντοπίζονται στη λειτουργία των ληξιαρχείων. Ίσως θα ήταν θεμιτή η πρόβλεψη να διεκπεραιώνονται οι συναλλαγές στα ΚΕΠ. Κάτι τέτοιο θα επέτρεπε τη συλλογή δεδομένων σε πολλαπλά σημεία, την αξιοποίηση των υπαρχόντων υποδομών αλλά και τη δραστική μείωση του κόστους εφαρμογής της σχετικής νομοθεσίας. 
Ένα άλλο πρόβλημα που αφορά την «Αριάδνη» είναι η μη εγκυρότητα των μητρώων. 
Θα πρέπει να υπάρχει και η λειτουργικότητα με έξι αρχεία -το ΑΜΚΑ, το ΑΦΜ, τα δημοτολόγια, τις ταυτότητες και τα διαβατήρια- αλλά σε πραγματικό χρόνο. Για το λόγο αυτόν, θα πρέπει να προβλεφθεί πώς και με ποιους τρόπους θα υλοποιηθούν οι επαφές των σχετικών συστημάτων, πώς θα διασφαλιστούν οι όροι ασφάλειας και με ποια βάση –και αυτό είναι το σημαντικό- θα γίνεται τελικά ο έλεγχος των υπολοίπων.
Πρέπει, λοιπόν, να γίνει ρητή διασύνδεση των όρων λειτουργικότητας με το ν. 3979/2011 για την ηλεκτρονική διακυβέρνηση και το εθνικό πλαίσιο διαλειτουργικότητας. Μολονότι υπάρχει το σχετικό λειτουργικό πλαίσιο, δεν φαίνεται να έχει χρησιμοποιηθεί μέχρι τώρα. Έπρεπε να γίνεται ρητή αναφορά στο άρθρο 27 του ν. 3731/2008 και την κύρωση του εθνικού πλαισίου διαλειτουργικότητας, όπως ορίζεται στη σχετική κυρωτική υπουργική απόφαση για να αποτελεί αναπόσπαστο μέρος του τρόπου υλοποίησης της διαλειτουργικότητας μεταξύ των σχετικών βάσεων των δεδομένων.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ.  ΙΩΑΝΝΗΣ ΤΡΑΓΑΚΗΣ )
Τελειώνω με το σύστημα «Αριάδνη» και την ΗΔΙΚΑ και έρχομαι σε ένα άλλο ζήτημα. Η ΔΗΜΑΡ κατέθεσε μια συγκεκριμένη τροπολογία, με την οποία ζητούν να εξαιρεθούν οι εποχικά εργαζόμενοι από τη ρύθμιση του ν. 3986/2011, το άρθρο 39 παράγραφος 8, όπως προστέθηκε στο άρθρο 6 του ν. 1545/1985, σχετικά με τις προϋποθέσεις επιδότησης και οικονομικής ενίσχυσης των ανέργων. 
Εάν δεν γίνει δεκτή, οι εποχικά εργαζόμενοι, ιδίως στον τουρισμό και την οικοδομή, οι οποίοι απασχολούνται κάθε χρόνο πέντε με επτά μήνες και παίρνουν επίδομα ανεργίας για τους υπόλοιπους, θα αντιμετωπίσουν πελώριο πρόβλημα. Οι περισσότεροι από αυτούς συγκεντρώνουν στα τέσσερα τελευταία χρόνια πάνω από δεκαοκτώ μήνες, δηλαδή τετρακόσια πενήντα ημερομίσθια, είκοσι μήνες στα τέσσερα χρόνια.
Αν δεν εξαιρεθούν, λοιπόν, αυτοί οι εποχικά εργαζόμενοι και ισχύσει το πλαφόν στις μέρες ανεργίας που μπορούν να επιδοτηθούν εντός μιας τετραετίας, θα μείνουν χιλιάδες εργαζόμενοι δίχως εισόδημα κατά τη χειμερινή περίοδο και αντιλαμβάνεστε πόσο δύσκολο πράγμα είναι αυτό. Πρέπει οπωσδήποτε να κάνετε κάτι.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Κυρίες και κύριοι συνάδελφοι, θέλω να θέσω υπ’ όψιν σας ότι η Ειδική Κοινοβουλευτική Επιτροπή «Προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC», που έχει συσταθεί κατά τα άρθρα 153 και επ. του Κανονισμού της Βουλής και για την οποία η Ολομέλεια της Βουλής έχει ορίσει προθεσμία υποβολής του πορίσματός της μέχρι την 29η Μαρτίου του 2013, ζητεί παράταση της λειτουργίας της έως και την 15η Απριλίου 2013.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα συμφώνησε ομοφώνως.
Επίσης, θα ήθελα να σας ενημερώσω για ένα θέμα που ετέθη στη Διάσκεψη των Προέδρων σε ό,τι αφορά το γεγονός ότι αρκετοί Υπουργοί δεν ανταποκρίνονται στο να απαντήσουν στις επίκαιρες ερωτήσεις, τις οποίες υποβάλλουν οι Βουλευτές. 
Είναι ένα θέμα που έχει τεθεί κατ’ επανάληψη στη Διάσκεψη. Σήμερα ετέθη πιο επιτακτικά και πράγματι το Προεδρείο έχει καταβάλει όλες τις προσπάθειες που χρειάζονται, ώστε οι κύριοι Υπουργοί που ενημερώνονται έγκαιρα να ανταποκρίνονται στην υποχρέωσή τους –το τονίζω- να έρχονται και να απαντούν στις επίκαιρες ερωτήσεις.
Βέβαια, είναι γνωστό –και το έχω κάνει και εγώ ο ίδιος γνωστό στο Σώμα- ότι υποβάλλονται εβδομαδιαίως πενήντα επίκαιρες ερωτήσεις λόγω του γεγονότος ότι η Βουλή είναι επτακομματική.
Αντιλαμβάνεστε, λοιπόν, ότι ορισμένοι Υπουργοί –και μάλιστα κάποιοι που δεν έχουν και Υφυπουργό- θα έπρεπε να είναι κάθε μέρα εδώ για να απαντούν στις επίκαιρες ερωτήσεις. Η υπόδειξη, όμως, του Προεδρείου είναι οι Υπουργοί να έρχονται και να απαντούν στις επίκαιρες ερωτήσεις.
Επειδή κάποια στατιστικά στοιχεία διενεμήθησαν στη Διάσκεψη των Προέδρων, οι υπηρεσίες της Βουλής με ενημέρωσαν ότι έστειλαν στοιχεία σε ό,τι αφορά τον αριθμό των ερωτήσεων που έχουν υποβληθεί και τον αριθμό των απαντήσεων που έχουν δοθεί από κάθε Υπουργείο. 
Δεν έχουν δοθεί στατιστικά στοιχεία. Για ποιο λόγο; Ο λόγος είναι ότι υπάρχει, παραδείγματος χάριν, Υπουργός συναρμόδιος στον οποίο επεβλήθησαν τρεις επίκαιρες ερωτήσεις και απήντησε στη μία. Φαίνεται, λοιπόν, ότι έχει απαντηθεί μόνο το 33% των ερωτήσεων, ενώ δεν είναι έτσι, διότι ήταν συναρμόδιοι και άλλοι Υπουργοί. 
Αντιλαμβάνεστε, λοιπόν, ότι αυτό το θέμα το Προεδρείο, προσπαθεί πάση θυσία, να το λύσει.
Επίσης, στη Διάσκεψη των Προέδρων ετέθη ένα θέμα από τον Πρόεδρο, μάλιστα, των Ανεξάρτητων Ελλήνων για μία επίκαιρη επερώτηση που έχει υποβάλει στον Υπουργό Οικονομικών. Ο Υπουργός Οικονομικών, με τον οποίο ήρθε σε συνεννόηση ο Πρόεδρος, απήντησε ότι σε αυτή την επίκαιρη επερώτηση θα απαντήσει –αν δεν απατώμαι- στις 11 Απριλίου. Τότε θα απαντήσει σε αυτήν την επίκαιρη επερώτηση των Ανεξαρτήτων Ελλήνων που αφορά το θέμα του Ταχυδρομικού Ταμιευτήριου. Είναι μία επίκαιρη επερώτηση που θέλει να απαντήσει ο ίδιος ο Υπουργός. Διαφορετικά, του υπεβλήθη το αίτημα να στείλει κάποιον από τους Υφυπουργούς –γιατί έχει Υφυπουργούς- αλλά ο ίδιος ο Υπουργός είπε «εγώ θέλω να απαντήσω τότε». 
Τα είπα αυτά προς γνώση του Σώματος και ζητώ συγγνώμη από τον κύριο συνάδελφο που ακολουθεί στο Βήμα. 
Ορίστε, κύριε Μιχελογιαννάκη, έχετε το λόγο για οκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Κατ’ αρχάς, ευχαριστώ, κύριε Πρόεδρε. Σας ευχαριστώ όχι συμβολικά, όχι εθιμοτυπικά, αλλά πρακτικά γι’ αυτό που είπατε, όσον αφορά την παρουσία των Υπουργών, μιας και σας διακρίνει μία ευαισθησία η οποία είναι ξεχωριστή, ιδίως τώρα, όταν έχουμε τόσες πράξεις νομοθετικού περιεχομένου –σας λέω ενδεικτικά ότι όσες έγιναν τα έτη από το 2000 μέχρι τώρα είναι λιγότερες από αυτές που έχουν γίνει μέσα στους τελευταίους εννιά μήνες!- όταν έχουμε τούτη τη στιγμή, στα τριάντα οκτώ χρόνια, οκτώ επιτάξεις –και αυτή η Κυβέρνηση έχει κάνει δύο επιτάξεις!- όταν οι κυρώσεις και τα προεδρικά διατάγματα έχουν φτάσει στο σημείο να είναι 47% περισσότερα από την προηγούμενη δεκαετία!
Γι’ αυτήν την ευαισθησία σας, κύριε Πρόεδρε, εγώ ως Βουλευτής εκφράζω ένα μεγάλο «ευχαριστώ», όχι όμως το εθιμοτυπικό ευχαριστώ που λέμε όταν αρχίζουμε την ομιλία μας σε ένα νομοσχέδιο.
Κυρίες και κύριοι, το ζήτημα που σήμερα θα κουβεντιάσουμε είναι ένα φλέγον ζήτημα, σε ένα κράτος που –ήδη σε εκατόν δεκαεπτά χιλιάδες εκθέσεις του ΣΔΟΕ- δεν έχει εισπραχθεί ακόμα τίποτα, που σε πεντακόσιους εξήντα επτά μεγαλοκαταθέτες έπρεπε να εισπράξει 13,6 δισεκατομμύρια και έχει εισπράξει μόνο 29 εκατομμύρια και που σε 53 δισεκατομμύρια ληξιπρόθεσμων, δυστυχώς, εισπράξιμο είναι μόνο το 15% -κατά ομολογία σας- σε ένα κράτος που τα έσοδά του μέχρι τώρα -η υστέρηση στο ΦΠΑ είναι στα 170 εκατομμύρια, στα τέλη κυκλοφορίας είναι στα 140 εκατομμύρια και στους έμμεσους φόρους είναι στα 154 εκατομμύρια- δείχνουν τι συμβαίνει.
Συζητάμε το παρόν νομοσχέδιο σε ένα κράτος που έχει αδήλωτη εργασία. Θα σας πω μόνο ένα δείκτη της περασμένης εβδομάδας. Στις εξακόσιες πενήντα επιχειρήσεις που ελέγχθηκαν, βρέθηκαν εννιακόσιοι πενήντα ανασφάλιστοι.
Συζητάμε το παρόν νομοσχέδιο σε ένα κράτος που –βάση του ΣΕΠΕ- τούτη τη στιγμή έχουμε 11% λιγότερες προσλήψεις και -κρατήστε ένα νούμερο- ογδόντα πέντε χιλιάδες από πλήρη σε μερική απασχόληση, ενώ από επτακόσιες εξήντα επιχειρήσεις έχουν κλείσει ήδη οι εκατόν δεκαπέντε. 
Και σαφώς συζητάμε το παρόν νομοσχέδιο σε ένα κράτος όπου βλέπουμε τι γίνεται με την εθνική συλλογική σύμβαση, το ελαστικό ωράριο, τη μείωση του χρόνου ανάπαυσης και το σαραντάωρο συν –από την 1η Απριλίου- του νέου συστήματος καθορισμού του κατώτατου μισθού. Όλα αυτά είναι μία κατάσταση, η οποία δείχνει από μόνη της την ανεπάρκεια της Κυβέρνησης.
Κύριε Υπουργέ, κατεβάζετε ένα νομοσχέδιο στο οποίο λέτε: Θέλω να αντιμετωπίσω τις χρόνιες παθογένειες, θέλω να στηρίξω ευάλωτες κοινωνικές ομάδες, θέλω να ενδυναμώσω τον κρατικό μηχανισμό, θέλω να ενδυναμώσω το ασφαλιστικό σύστημα, να αντιμετωπίσω την παραβατικότητα και τη γραφειοκρατία –8% του ΑΕΠ- να χτυπήσω τη φοροδιαφυγή -30 δισεκατομμύρια καταγεγραμμένα- να αντιμετωπίσω την αδήλωτη εργασία –σας έδωσα ήδη μέχρι τώρα ένα δείκτη- να στηρίξω ανέργους και επιπλέον να προστατεύσω τη δημόσια λειτουργία και τη δημόσια περιουσία και μόνο από την «Αριάδνη» να εισπράξω 500 εκατομμύρια ευρώ το χρόνο.
Επίσης, λέτε τούτη τη στιγμή: Έχω την ευαισθησία από τις πενήντα τρεις χιλιάδες παράνομες συντάξεις, όλοι αυτοί και να γυρίσουν πίσω τα κλεμμένα και να βρω τους δημόσιους υπαλλήλους που τις κάνανε και πάνω απ’ όλα να απαντήσουμε γιατί επιτέλους την τελευταία δεκαετία έχουν χαθεί 5 δισεκατομμύρια από αυτά τα χρήματα, τα οποία αν ήταν εισπράξιμα, καταλαβαίνετε τι θα γινόταν.
Και αποτυγχάνετε, κύριε Υπουργέ μου, γιατί αποδυναμώνετε ελεγκτικούς μηχανισμούς, δημιουργείτε νέα αντιδημοκρατικά μέτρα, όσον αφορά τους υπάλληλους στην κοινωνική ασφάλιση με μια αυστηρότητα, η οποία είναι περίεργη, χειρότερη από το ν. 4024 και το ν. 4093. 
Έρχεστε με το τρίτο μνημόνιο να ολοκληρώσετε αυτήν την αυστηροποίηση. Και θα ήθελα να δώσω ένα παράδειγμα μόνο. Δίνετε ποινές, χωρίς να περιγράφετε ακριβώς την ποινή. Βάζετε τις αρμοδιότητες του Ελεγκτικού Συνεδρίου στο συρτάρι και βάζετε ετούτη τη στιγμή ένα παραβολάκι «δώσε 20% για τη ζημιά τώρα και 50%, ε, δεν τα έχει ο κόσμος τα λεφτά, άρα αναγκαστικά εκ των πραγμάτων δεν θα πάει να τα δώσει», άρα θα φτάσετε στις είκοσι πέντε χιλιάδες απολύσεις του μνημονίου, πολύ ωραία και με εύλογο τρόπο, μόνο που είναι αντιδημοκρατικός και άκρως φασιστικός.
Στην αδήλωτη εργασία τα πράγματα είναι χειρότερα, γιατί όχι μόνο δεν χτυπάτε, άλλα έχετε φτάσει σε ένα σημείο να κάνετε το εξής: Αποδυναμώνετε τη ΣΕΠΕ με την Οικονομική Αστυνομία και το ΙΚΑ, την κάνετε μια προβληματική «ερωτική» σχέση η οποία είναι αδιέξοδη, με αποτέλεσμα μέσα σε αυτό να έχετε την αδήλωτη εργασία με δείκτες που θα τους δείτε, όπως είδατε τους προηγούμενους που σας είπα σε ένα εξάμηνο, το τι έχετε να κάνετε. 
Ο ίδιος ο εργοδότης θα προσλαμβάνει τον ελεγκτή του. Ο ίδιος! Και πιστεύετε ότι τούτη τη στιγμή μπορεί να φέρει διαφάνεια αυτή η σχέση. Δείτε στην Πορτογαλία, στην Ισπανία, στην Ιρλανδία που το έκαναν τι έγινε και δείτε τη σχέση αυτή πώς πήγε. 
Να καταργώ επιχειρήσεις και να μην τις γνωστοποιώ προς συμμόρφωση του ΣΕΠΕ! Προσέξτε! Φτάνετε στο σημείο ο επιθεωρητής να χρησιμοποιεί εμπειρογνώμονες. Γιατί άραγε να μη γίνεται και για τα άτομα με ειδικές ανάγκες, όπως εκεί, ώστε να έχετε μια συνολική εμπειρογνωματική μελέτη; 
Φτάνετε στο σημείο στον Οργανισμό Εργατικής Κατοικίας που εκεί στηριζόταν το 12% του κοινωνικού τουρισμού, η επιδότηση του δανείου, η επιδότηση του ενοικίου, η στεγαστική πολιτική, η κατασκευαστική πολιτική –όταν έχει 84% μείωση η οικοδομή στην Ελλάδα τούτη τη στιγμή με συναφή διακόσια δώδεκα επαγγέλματα!- και λέτε σε εκατό χιλιάδες που παρακολουθούν και έχουν πάρει στεγαστικά δάνεια: «εγώ ξέχασα», λέτε σε εξήντα χιλιάδες που έχουν δικαιώματα:  «εγώ ξέχασα», λέτε σε δεκαπέντε χιλιάδες, στους οποίους είναι παραχωρημένες κατοικίες: «εγώ ξέχασα». Το ίδιο συμβαίνει και με το παράβολο στο ΚΕΠΑ με τα 46 ευρώ. 
Προτάσεις, κύριε Υπουργέ, για να σωθεί λίγο η κατάσταση: 
Πρώτον, σεβαστείτε το Εθνικό Ινστιτούτο Εργασίας και Ανθρωπίνου Δυναμικού, με την πρόταση την οποία σας έκανε ο εισηγητής του ΣΥΡΙΖΑ, όσον αφορά το ΗΔΙΚΑ!
Σεβαστείτε την Εθνική Αναλογιστική Αρχή το ίδιο!
Σεβαστείτε τις δαπάνες κίνησης των Επιθεωρητών Εργασίας. Δώστε τους αυτό το 20% των προστίμων, μπας και κάνουν κάποια εργασία! 
Βοηθήστε τις απολυμένες –οι «τριακόσιοι» του Μαραθώνα και του Λεωνίδα!- καθαρίστριες που με τα 300 ευρώ προσπαθούν να βρουν άκρη. 
Το ίδιο κοιτάξτε να κάνετε και με τους 8Κ και τους 9Κ του ΙΚΑ, που γνωρίζετε πολύ καλά τι γίνεται, όταν μια σύνταξη κάνει εννέα και δέκα μήνες για να βγει. 
Το ίδιο να κάνετε με τον Οργανισμό Εργατικής Κατοικίας! Επανασυστήστε το και πείτε ότι αυτή η λογική με τους δείκτες που σας έδωσα, είναι άκρως αποτυχημένη. 
Δώστε επιτέλους, υγειονομική κάλυψη στο μισθωτό στα εκατό ένσημα και βοήθησε τον αυτοαπασχολούμενο με πολλές δόσεις, πηγαίνοντας στο σαραντάρι το όριο και όχι στο εικοσάρι, τουλάχιστον να πάρει μια ανάσα!
Βοηθήστε στο ΚΕΠΑ, αν τα κέντρα καθυστερούν, πάρτε την ευθύνη η σύνταξη τουλάχιστον να είναι στους έξι μήνες.
Δώστε υγειονομική κάλυψη, σε αυτό το έγκλημα που κάνατε με την Αγροτική και με την Πειραιώς. 
Δημιουργήστε ένα Εθνικό Κέντρο Αποκατάστασης, το οποίο να γίνεται με υπουργικές αποφάσεις, άρα και σύννομο των υπουργικών αποφάσεων με τη Βουλή μέσα!
Και, τέλος, σχετικά με την κλωστοϋφαντουργία, αυτήν την τροπολογία του ΚΚΕ, δείτε την. Μπορείτε να τη δείτε, γιατί είναι δίκαιη. 
Κύριε Υπουργέ, σε αυτούς τους δείκτες και σε αυτό το κράτος, αν δεν κάνετε μια πολιτική ετούτη τη στιγμή, η οποία να ξεπεράσει τον εαυτό σας, σε λίγο θα σας έχουν ξεπεράσει γεγονότα. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Το λόγο έχει ο συνάδελφος κ. Τζαμτζής.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, κυρίες και κύριοι συνάδελφοι, το νομοσχέδιο του Υπουργείου Εργασίας, ένα πραγματικά μεγάλο νομοσχέδιο, είναι αυτό το οποίο βάζει ουσιαστικές βάσεις για την επίλυση μιας σειράς θεμάτων που μέχρι σήμερα όλους μας μέσα σε αυτήν την Αίθουσα μας έχουν απασχολήσει,. 
Στο πρώτο μέρος του νομοσχεδίου συμπεριλαμβάνονται θέματα που αφορούν την αντιμετώπιση της παραβατικότητας στην κοινωνική ασφάλιση, το σύστημα «Αριάδνη», την ποινική ευθύνη υπαλλήλων και ιατρών και όσων παρανομούν, τους ελέγχους της «ΗΔΙΚΑ Α.Ε.». 
Στο δεύτερο μέρος του νομοσχεδίου, έχουμε άρθρα σχετικά με τον ΟΑΕΔ, σχετικά με την επιδότηση των ανέργων, την περιουσία και τις εισφορές του ΟΑΕΔ, καθώς και θέματα του προσωπικού του ΟΑΕΔ, του Ενιαίου Λογαριασμού Εφαρμογής Κοινωνικών Πολιτικών που δημιουργήθηκε και διατάξεις, όπου καθιστούν τον ΟΑΕΔ καθολικό διάδοχο τόσο του ΟΕΚ όσο και του Οργανισμού Εργατικής Εστίας. 
Στο τρίτο μέρος του σχεδίου νόμου ρυθμίζονται οργανωτικά θέματα της Γενικής Γραμματείας Κοινωνικής Ασφάλισης, της «ΗΔΙΚΑ Α.Ε.», διαφόρων Ταμείων, του ΕΟΠΥΥ, θέματα σχετικά με την ασφάλιση των αιρετών του ΟΤΑ, θέματα των ΚΕΠΑ, αλλά και του ΟΓΑ. 
Κύριε Υπουργέ, θα ήθελα να σταθώ σε κάποια σημεία. Πάρα πολλές φορές και με επίκαιρες ερωτήσεις έχουμε αναδείξει θέματα και μέσα σε αυτό το νομοσχέδιο δίνονται λύσεις. Όμως, θέλω να σταθώ σε κάποια άρθρα και να κάνω κάποιες συγκεκριμένες προτάσεις:
 Στο άρθρο 30, όπου έχουμε την εγγραφή στα μητρώα του ΟΑΕΔ, εξαιρούνται οι αγρότες. Και μάλιστα ποιοι αγρότες; Έχουμε διαγράψει τους αγρότες που ενώ ήταν ασφαλισμένοι στον ΟΓΑ –είχαν λίγα στρέμματα γης, είχαν δύο, πέντε στρέμματα γης- τους είπαμε: «Είστε αγρότες εσείς και πρέπει να γραφθείτε στον ΟΓΑ». 
Αυτό όμως, κύριε Υπουργέ, δεν μπορεί να γίνει, για τον εξής λόγο: Για να εγγραφεί κάποιος στην ασφάλιση του ΟΓΑ, απαιτούνται να έχει δώδεκα στρέμματα δενδρωδών καλλιεργειών ή αλλιώς δεκαπέντε στρέμματα γης και να καλλιεργεί. Με δύο και με πέντε στρέμματα, ακόμη και με δέκα στρέμματα, δεν λογίζεται αγρότης. Από τη μια, λοιπόν, δεν μπορεί να έχει ασφάλιση ΟΓΑ, από την άλλη δεν μπορούμε να του δώσουμε και την ασφάλιση του ΙΚΑ, να μπορεί να μπει στα προγράμματα επιδότησης ανεργίας. Είναι ένα θέμα, το οποίο πρέπει να το δείτε. 
Για το θέμα των επανεγγραφών στα ταμεία, θα σας πω μια αληθινή ιστορία, γιατί αφορά εμένα. Το 2003 ξέρετε πολύ καλά ότι σταματήσαμε να εργαζόμαστε. Αγρότης εγώ, σταμάτησα και διαγράφηκα από τη δουλειά αυτή, σταμάτησα να δουλεύω. Αυτό, το οποίο επεδίωξα μετά από τη διαδικασία, μετά από τη δυνατότητα που είχαμε να δουλέψουμε, ήταν το να επανεγγραφώ στον ΟΓΑ. Δεν με δεχόταν ούτε ο ΟΓΑ ούτε ο ΟΑΕΔ. Είχα δραστηριότητα κατά το  παρελθόν, ο ΟΓΑ έλεγε: «Να γραφτείτε στον τελευταίο φορέα». Μα, δεν είχα πλέον μαγαζί, δεν είχα τίποτα, καμμία δραστηριότητα, είχα κτήματα όμως, ήμουν αγρότης. Ταλαιπωρήθηκα, έφτασα μέχρι και στα δικαστήρια. 
Πρέπει να λυθεί αυτό θέμα. Δεν ήθελα να παρανομώ. Μετά από τρία χρόνια, κύριε Υπουργέ, ενεγράφην. Αυτό είναι πολύ σημαντικό.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Είχες εισόδημα;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Φυσικά και υπήρχε εισόδημα. 
Δυστυχώς, όμως, ήταν η βλακεία ενός νομικού συμβούλου, ο οποίος ερμήνευε λάθος το νόμο.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όπως καταλάβαινε αυτός.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Λοιπόν, το τρίτο θέμα: Άρθρο 51, αιρετοί οι οποίοι ασφαλίζονται. Για όλους λαμβάνει πρόνοια το άρθρο αυτό, κύριε Υπουργέ, πλην των αγροτών. Δηλαδή, αποκλείεται κάποιος αγρότης ή εργάτης γης να γίνει δήμαρχος, να είναι αιρετός στους ΟΤΑ; Γιατί εξαιρούμε τους αγρότες; Για όλους το άρθρο αυτό προβλέπει στη ρύθμιση να υπάρχουν συμμετοχές στην ασφάλιση, μόνο για τους αγρότες δεν υπάρχει. Θα πρέπει να συμπληρωθεί το άρθρο αυτό. 
Πολύ σωστό είναι το άρθρο 58 για την ασφάλιση των ιδιοκτητών. Το έχουμε συζητήσει πολλές φορές. Πραγματικά, με τη ρύθμιση αυτή δίνετε λύση στο θέμα αυτό. 
Διακανονισμός καθυστερούμενων οφειλών: Εδώ υπάρχει ένα θέμα. Από την πρώτη στιγμή πρέπει να μπορεί να ρυθμίζει ο αγρότης την οφειλή του και να μη μένει μέρα ανασφάλιστος. Γιατί; Διότι πάει ο αγρότης -μιλάω με συγκεκριμένα παραδείγματα- και λέει: «Θέλω να κάνω ρύθμιση. Χρωστώ…» -φερ’ ειπείν- «…500 ευρώ.» Του απαντά ο ανταποκριτής του ΟΓΑ: «Όχι, περίμενε. Πρέπει να μαζευτεί μεγάλο ποσό για να το ρυθμίσουμε.» Δεν πρέπει να κάνουμε κάτι τέτοιο. Ο ΟΓΑ θέλει ρευστό, θέλει χρήμα. Ο άνθρωπος αυτός έχει τη δυνατότητα να κάνει μια ρύθμιση και να πληρώνει 100 ευρώ το μήνα. Και αυτός δεν θα μείνει ανασφάλιστος και ο ΟΓΑ θα συγκεντρώσει χρήματα. Πρέπει να υπάρξει ρύθμιση σε αυτό το θέμα. 
Ανασφάλιστοι υπερήλικες: Πολύ σωστά το παίρνετε. Θέλω, όμως, να προσθέσετε και άλλη μια διάταξη εδώ. Τι; Για να πάρει κάποιος σύνταξη ανασφάλιστου υπερήλικα, πρέπει, πρώτον, εάν υπάρχει σύζυγος, να μην παίρνει σύνταξη πάνω από τη βασική του ΟΓΑ, τα 360 ευρώ και, δεύτερον, το ετήσιο συνολικό εισόδημα…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω. Συγχωρέστε με, είναι δύο πολύ σημαντικά θέματα. 
… να μην ξεπερνά τα 8.640 ευρώ. Εδώ, όμως, ως τεκμαρτό εισόδημα λαμβάνετε υπ’ όψιν σας το σπιτάκι που έχει. Χαμόσπιτο να είναι, θα ξεπερνάει τα 8.640 ευρώ. Αυτό, λοιπόν, πρέπει να εξαιρεθεί. Το σπιτάκι θα πρέπει να εξαιρεθεί. Από κει και πέρα, με τα 360 ευρώ, αν μπορούν να ζήσουν, να ζήσουν. Μην τους αφαιρούμε, όμως, ακόμα και αυτό. 
Τέλος, οι γεννηθέντες το 1948: Η ρύθμιση αναφέρει: «Οι γεννηθέντες του 1948 που είναι σε πρόγραμμα του Υπουργείου Αγροτικής Ανάπτυξης ή έχουν την πρόωρη ασφάλιση, θα συνεχίσουν για άλλα δύο χρόνια». Ναι, αλλά είναι δυνατόν  να νομοθετούμε μόνο για τους μισούς; Οι άλλοι μισοί, οι οποίοι δεν είναι σε πρόγραμμα πρόωρης ασφάλισης αγροτών, τι θα γίνουν; 
Κύριε Υπουργέ μου, πρέπει να λάβουμε μέριμνα και γι’ αυτούς, όπως πρέπει -και κλείνω, κύριε Πρόεδρε- να λάβουμε υπ’ όψιν μας και κάτι ακόμη: Το ΙΚΑ σήμερα δίνει βοήθημα, δίνει σύνταξη με 51% αναπηρία. Όλοι οι υπόλοιποι παίρνουν με 67%. Μα, είναι δεύτερης κατηγορίας πολίτες; Είναι δυνατόν το ΙΚΑ να δίνει συντάξεις με 51% και στον ΟΓΑ, που ο άνθρωπος αυτός δεν μπορεί να δουλέψει εάν έχει κάποιο σοβαρό πρόβλημα και παίρνει 51%, να μην του δίνουμε δεκάρα τσακιστή; 
Είναι θέματα τα οποία πρέπει να τα δούμε. 
Κύριε Πρόεδρε, κλείνοντας θέλω να πω -ευχαριστώντας σας για την ανοχή που δείξατε- ότι στηρίζω και την τροπολογία με αριθμό 336 των συναδέλφων κυρίων Κεγκέρογλου και Δριβελέγκα που έχει σχέση με την ασφάλιση των αγροτών, όπως και την υπ’ αριθμόν 345 τροπολογία, η οποία είναι και αυτή πολύ σημαντική, των ιδίων συναδέλφων.
Κλείνοντας θέλω να επισημάνω ότι όντως υπάρχει θέμα με τους απολυμένους της ΕΝΚΛΩ, Βαρβαρέσος κ.λπ.. Έχουμε πρόβλημα στην Πέλλα με τους ανθρώπους. Εγώ υποστηρίζω την τροπολογία που έχει καταθέσει η Κοινοβουλευτική Ομάδα του ΚΚΕ, γιατί πραγματικά δεν μπορούμε να αφήσουμε αυτούς τους ανθρώπους στο έλεος του Θεού! 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστώ πολύ, κύριε συνάδελφε. 
Το λόγο έχει ο συνάδελφος κ. Μπέζας.</ChairmanSpeech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember>: Κυρίες και κύριοι συνάδελφοι, υπάρχουν δύο βασικοί λόγοι για τους οποίους ζήτησα να μιλήσω στο νομοσχέδιο, το οποίο συζητούμε σήμερα. 
Ο πρώτος λόγος είναι γιατί το συγκεκριμένο νομοσχέδιο αποτελεί ένα πολύ καλό παράδειγμα για το ότι ακόμη και τώρα που η χώρα εφαρμόζει ένα δυσβάσταχτο πρόγραμμα δημοσιονομικής προσαρμογής, υπάρχουν περιθώρια εφαρμογής πολιτικών, που ανακουφίζουν την καθημερινότητα χωρίς να αναιρούν τους στόχους στην υλοποίηση αυτού του προγράμματος προσαρμογής. 
Η δυνατότητα σε ελεύθερους επαγγελματίες, γιατρούς, δικηγόρους, να μπορούν να εγγράφονται στα μητρώα ανέργων του ΟΑΕΔ, η αναβάθμιση της λειτουργίας των ΚΕΠΑ και η επίλυση μιας σειράς πρακτικών προβλημάτων που υπήρχαν, η παράταση της ασφαλιστικής κάλυψης και της ιατροφαρμακευτικής περίθαλψης ανέργων και ασφαλισμένων του ΙΚΑ με μικρό αριθμό ενσήμων, η δυνατότητα χορήγησης σύνταξης του ΟΓΑ σε ασφαλισμένους που οφείλουν εισφορές έως κάποιο ποσό. Επίσης, η δυνατότητα επανεγγραφής στα μητρώα του ΟΑΕΕ, στην επικουρική και την κύρια ασφάλιση, πρώην ασφαλισμένων που έχουν νέα επαγγελματική δραστηριότητα, η απλούστευση του καθεστώτος ασφάλισης των ιδιοκτητών τουριστικών καταλυμάτων. Όλα αυτά, και μια σειρά από άλλες διατάξεις που περιλαμβάνονται στο νομοσχέδιο το οποίο συζητούμε, είναι θετικά δείγματα γραφής τα οποία πρέπει να ακολουθήσουν και άλλα Υπουργεία. Διότι τα προγράμματα προσαρμογής δεν αφορούν στεγνούς αριθμούς. Τα προγράμματα προσαρμογής αναφέρονται σε κοινωνίες ανθρώπων και οι κοινωνίες για να μην καταρρεύσουν χρειάζονται ανάσες και χρειάζονται στήριξη στον αγώνα που κάνουν για την καθημερινή τους επιβίωση.
Ο δεύτερος λόγος που ζήτησα να μιλήσω, και εδώ θα δω το θέμα μέσα από μια διαφορετική πτυχή από ό,τι το είδαν συνάδελφοι που μίλησαν προηγουμένως, όσο και αν φαίνεται περίεργο αυτό το οποίο θα πω είναι γιατί πιστεύω ότι σε μια περίοδο κατά την οποία πολλοί ζήλεψαν το «όχι», το νομοσχέδιο αυτό αποτελεί στην πραγματικότητα έναν κρίκο στο αληθινό «όχι» και θα εξηγήσω τι εννοώ. Εδώ γίνεται μια σημαντική παρέμβαση για την αντιμετώπιση της παραβατικότητας στον τομέα της κοινωνικής ασφάλισης. Νομίζω ότι αυτή η παρέμβαση είναι αποδεκτή σχεδόν από όλους, άσχετα εάν κάποιοι όπως ο κ. Μιχελογιαννάκης που μίλησε προηγουμένως, προσπαθούν να ανακαλύψουν αντιρρήσεις ή ο κ. Στρατούλης ο οποίος μας έκανε εδώ και διάλεξη περί του τρόπου ταφής των νεκρών, προκειμένου να ανακαλύψει κάποιες διαφοροποιήσεις σε σχέση με τη σημαντική παρέμβαση που γίνεται. 
Μιλώ για το σύστημα «Αριάδνη» το οποίο καταφέρνει για πρώτη φορά στη χώρα μας δύο πολύ συγκεκριμένα πράγματα. Πρώτον, καταφέρνει η πληροφορία της κάθε ληξιαρχικής μεταβολής να φτάνει σε πραγματικό χρόνο από τα ληξιαρχεία στην ΗΔΙΚΑ, στη Γενική Γραμματεία Πληροφοριακών Συστημάτων και σε όλους τους άλλους εμπλεκόμενους φορείς, καταφέρνει δηλαδή να συνδεθούν άμεσα τα ληξιαρχεία με τα ταμεία και, δεύτερον, το δημόσιο να μπορεί πλέον να αναστέλλει άμεσα τις πληρωμές στα πρόσωπα που δεν δικαιούνται πληρωμές.
Πιστεύουμε, λοιπόν, ότι μέσα από αυτήν τη διαδικασία δεν θα μπορεί στη συνέχεια από εδώ και πέρα να δίνονται παράνομες συντάξεις, επιδόματα κ.λπ. Ήταν κάτι πολύ απλό στη σύλληψή του, επειδή όμως έχω ασχοληθεί στο παρελθόν ο ίδιος με τη δημιουργία και το σχεδιασμό τέτοιων συστημάτων, πιστέψτε με είναι πάρα πολύ δύσκολο στην εφαρμογή και στην υλοποίησή του, διότι πίσω από αυτήν την απλή σύλληψη υπάρχουν μια σειρά από λεπτομέρειες οι οποίες πρέπει να καλυφθούν. Έγιναν παρατηρήσεις προηγουμένως εδώ από συναδέλφους, οι οποίες μπορούν να ενσωματωθούν σε αυτό το οποίο δημιουργείται.
Στις σελίδες αυτού του νομοσχεδίου περιγράφεται όλο το δίκτυο ηλεκτρονικής συνεργασίας και διασταύρωσης που έχει δημιουργηθεί μεταξύ διαφόρων φορέων και υπηρεσιών. Η διασύνδεση επιτυγχάνεται ουσιαστικά μέσω της εισαγωγής του ΑΜΚΑ και του ΑΦΜ  σε μια σειρά από πιστοποιητικά και όλα αυτά χωρίς κανένα κόστος για τον ασφαλισμένο και γενικά χωρίς κανένα κόστος για τους πολίτες. 
Τώρα, γιατί αυτή η παρέμβαση συνιστά ένα «όχι»; Κυρίες και κύριοι συνάδελφοι, όλοι θα θέλαμε αυτήν την περίοδο να φωνάξουμε ένα «όχι» στα σκληρά μέτρα λιτότητας, να φωνάξουμε ένα «όχι» στις δύσκολες αποφάσεις οι οποίες πολλές φορές μας επιβάλλονται, σαν το «όχι» που πανηγύρισε ο ΣΥΡΙΖΑ στην Κύπρο. Πρέπει όμως να είμαστε ψύχραιμοι, πρέπει να είμαστε λογικοί, σοβαροί και υπεύθυνοι. Για να πεις «όχι» δεν χρειάζεται απλά να έχεις κότσια. Χρειάζεται να έχεις επαγγελματισμό, χρειάζεται να έχεις σχέδιο, οργάνωση και ρεαλισμό. Η Κύπρος μας έδειξε με τον πιο χαρακτηριστικό τρόπο τι μπορεί να συμβεί εάν το «όχι» δεν συνοδεύεται από ρεαλιστικές προτάσεις και όταν τη θέση της πολιτικής την καταλαμβάνει η ανέξοδη, λαϊκίστικη και ανεύθυνη ρητορική του ΣΥΡΙΖΑ ή ο καταστροφικός πατριωτισμός των Ανεξάρτητων Ελλήνων.
Ακούω συνέχεια τους συναδέλφους της Αντιπολίτευσης να μιλούν για την Κύπρο. Σχεδόν όλοι λένε –υπάρχει βέβαια πανσπερμία αντιφατικών δηλώσεων- ότι το «όχι» της Κύπρου δεν είχε αποτέλεσμα, διότι πίσω από το «όχι» της Κύπρου δεν υπήρχε εναλλακτικό σχέδιο και ότι η Ελλάδα δεν βοήθησε. Αναζητούν μάλιστα και ευθύνες για το γεγονός ότι η Ελλάδα δεν βοήθησε.
Το εύλογο ερώτημα το οποίο θέτω εγώ είναι το εξής: Καλά, η Ελλάδα δεν βοήθησε, εσείς γιατί δεν βοηθήσατε την Κύπρο; Γιατί δεν είπατε στην Κύπρο ποιο είναι το εναλλακτικό σας σχέδιο για την αντιμετώπιση της κατάστασης; Διότι δεν έχετε εναλλακτικό σχέδιο, κύριοι της Αντιπολίτευσης, για την κατάσταση που υπάρχει στην Κύπρο. Για να πεις «όχι» πρέπει να έχεις εναλλακτικές λύσεις διασφάλισης του δημοσίου συμφέροντος. Μια τέτοια λύση είναι το σύστημα «Αριάδνη», το οποίο συζητούμε σήμερα. 
Στην περίπτωση αυτή το όφελος δεν θα είναι μόνο δημοσιονομικό. Το όφελος θα είναι κυρίως ηθικό και πολιτικό, διότι αποδεικνύουμε ότι ως πολιτικό σύστημα έχουμε και την ικανότητα και τη θέληση να διοικήσουμε για παράδειγμα αποτελεσματικά τα νοσοκομεία μας, να διαχειριστούμε για παράδειγμα ορθολογικά τα απορρίμματα, να θέσουμε τέλος στο καθεστώς παρανομίας που υπήρχε στην κοινωνική ασφάλιση.
Τελειώνοντας, κυρίες και κύριοι συνάδελφοι, επιτρέψτε μου να αναφερθώ και σε ένα άλλο θέμα το οποίο έχει σχέση με το συζητούμενο νομοσχέδιο. Επειδή, κύριε Υπουργέ, αναφέρθηκε προηγουμένως ο κ. Τζαμτζής σε μια προσωπική αληθινή ιστορία, θα αναφερθώ και εγώ σε μια αληθινή ιστορία. Δεν συνηθίζω να το κάνω αυτό από το Βήμα της Βουλής, αλλά το χρησιμοποιώ σαν επιχείρημα για να σας πίσω ότι αυτό που έγινε είναι λάθος και ότι πρέπει και υπάρχει τρόπος να το αλλάξουμε. 
Το Νοέμβριο του 1990, όταν είχε ξεκινήσει η κατάρρευση του στυγνού καθεστώτος των Χότζα και Αλία στην Αλβανία, εγώ υπηρετούσα τη στρατιωτική μου θητεία στα ελληνοαλβανικά σύνορα. Ένα βράδυ μετά από καταρρακτώδη βροχή και μετά από πολλούς πυροβολισμούς στο βάθος της χαράδρας που οδηγούσε στο αλβανικό έδαφος, ακούσαμε φωνές ομογενών μας οι οποίοι είχαν δραπετεύσει και οι οποίοι πέρασαν στην ελληνική πλευρά. Ένας από αυτούς, όταν έφτασαν στο φυλάκιο, μας ζήτησε την ελληνική σημαία. Όταν του δώσαμε την ελληνική σημαία, έσκυψε πάνω της και τη φίλησε κλαίγοντας και λέγοντάς μας ότι γι’ αυτήν τη σημαία έμεινε είκοσι χρόνια στις φυλακές του καθεστώτος.
Σε αυτόν τον γέροντα –σήμερα, κύριε Υπουργέ, είναι γέροντας και τον ξέρω διότι ζει σε ένα χωριό κοντά στους Αγίους Σαράντα- το ελληνικό κράτος έκοψε εξ ολοκλήρου τη σύνταξη ΟΓΑ του ανασφάλιστου υπερήλικα και του στέρησε τη δωρεάν υγειονομική περίθαλψη, τώρα στη δύση της ζωής του. 
Αυτό έγινε γιατί στο ν.4093/2012, που και εγώ ψήφισα, τέθηκαν αθροιστικά μια σειρά από προϋποθέσεις που το σύνολο των ομογενών μας Βορειοηπειρωτών δεν τις πληροί. Το αποτέλεσμα είναι να έχουν κοπεί, στο σύνολο των Βορειοηπειρωτών, όλες οι συντάξεις, ανεξαρτήτως εάν ζουν στην Ελλάδα ή εάν ζουν στην Αλβανία καθώς και η ιατροφαρμακευτική περίθαλψη. 
Δεν είναι οικονομικό το πρόβλημα και το θέμα, κύριε Υπουργέ, ούτε είναι θέμα ψήφων. Και, βέβαια, αντιλαμβάνομαι την αντίδραση κάποιων συμπατριωτών μας εδώ στην Ελλάδα που και οι ίδιοι υφίστανται οδυνηρές μειώσεις και κάνουν τεράστιες θυσίες. Το θέμα όμως, επαναλαμβάνω, είναι θέμα εθνικό. Αυτό το λάθος πρέπει να διορθωθεί έστω και με τη μορφή χορήγησης βοηθήματος κατώτερου από τη σύνταξη, η οποία προβλεπόταν μέχρι σήμερα.
Επαναλαμβάνω ότι είναι θέμα εθνικό και πρέπει αυτούς που φυλάττουν Θερμοπύλες, να τους κρατήσουμε εκεί. Και ό,τι είναι εθνικό είναι και αληθές, και ό,τι είναι αληθές δεν μπορεί να εντάσσεται, κυρίες και κύριοι συνάδελφοι, στη λογική των προγραμμάτων προσαρμογής.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο συνάδελφος κ. Κέλλας.</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, το νομοσχέδιο που συζητούμε σήμερα δικαιώνει μια μεγάλη προσδοκία του λαού μας. Να μπει επιτέλους μια τάξη στο ασφαλιστικό μας σύστημα, να πάψουν να υπάρχουν οι επιτήδειοι που εκμεταλλευόμενοι διάφορες τρύπες του ασφαλιστικού απολάμβαναν παράνομες συντάξεις, ιατροφαρμακευτική περίθαλψη και επιδόματα. 
Η ανομία και η αδιαφάνεια που επικρατούσε σε αυτόν το χώρο, η οποία αποδείχθηκε με την απογραφή των συνταξιούχων, με τη συνεπαγόμενη αιμορραγία εθνικών πόρων, έχουν αποτυπωθεί ανεξίτηλα σε ένα σημαντικό τμήμα του εθνικού μας χρέους.
Το πρώτο μέρος του νομοσχεδίου αντιμετωπίζει την παραβατικότητα αυτή του ασφαλιστικού με αιχμή του δόρατος το σύστημα «Αριάδνη», ένα πλέγμα νομοθετικών διατάξεων και ενημερώσεων μεταξύ των εμπλεκόμενων υπηρεσιών που αποκλείουν πλέον κάθε προσπάθεια για προσπορισμό κοινωνικών πόρων είτε πρόκειται για σύνταξη είτε για ιατροφαρμακευτικές παροχές είτε για κάθε είδους επιδόματα προς ίδιον όφελος. 
Εδώ πρέπει να αποδώσουμε τα εύσημα στο Υπουργείο και στους κυρίους Υπουργούς για τη συστηματική δουλειά που έχουν κάνει και μάλιστα εκ των ενόντων. 
Κεντρικός φορέας όλης αυτής της προσπάθειας διασταυρώσεως στοιχείων και παρακολούθησης είναι η ΗΔΙΚΑ, η Ηλεκτρονική Διακυβέρνηση Κοινωνικής Ασφάλισης, η οποία διαχειρίζεται σε συνεργασία με το Υπουργείο Εσωτερικών τη βάση δεδομένων όλων των ασφαλισμένων, οι οποίοι έχουν καταχωρηθεί με δυο πολύ βασικά τους στοιχεία, το ΑΜΚΑ και το ΑΦΜ. 
Καμμία σύνταξη δεν πληρώνεται εφεξής χωρίς να υπάρχουν τα παραπάνω δυο στοιχεία για το συνταξιούχο. Όσες τυχόν έχουν πληρωθεί αχρεοστήτως καταχωρούνται στο μητρώο παραβατικότητας, ώστε στη συνέχεια να αναζητηθούν τα χρήματα. Δεν αρκεί μόνο να τιμωρούνται παραδειγματικά οι ένοχοι, αλλά θα πρέπει και να επιστραφούν στα δημόσια ταμεία τα χρήματα που έχουν κλαπεί.  
Επίσης, μέσω της ΗΔΙΚΑ θα αποστέλλονται προσυμπληρωμένα εκκαθαριστικά στους συνταξιούχους, ώστε να έχουμε μείωση γραφειοκρατικού κόστους και περιορισμό της φοροδιαφυγής. 
Το Υπουργείο δεν περιορίζεται μόνο σε αυτά, αλλά αξιοποιεί τις δυνατότητες της ΗΔΙΚΑ προς την κατεύθυνση της μεγάλης ακίνητης περιουσίας των ασφαλιστικών ταμείων, δημιουργώντας ένα ενιαίο ηλεκτρονικό αρχείο. Στοιχεία του αρχείου αυτού, που αφορούν διακηρύξεις μίσθωσης, αναθέσεις εργολαβιών, πωλήσεις κ.λπ., θα αναρτώνται στο διαδίκτυο εξασφαλίζοντας πλήρη διαφάνεια.
Θεσπίζονται, επίσης, ποινές για δημοσίους λειτουργούς, οι οποίοι με τις πράξεις τους ζημιώνουν το ασφαλιστικό μας σύστημα. Πρέπει η τιμωρία τους να είναι παραδειγματική και τα χρήματα να επιστρέφονται στο δημόσιο. 
Η μεγάλη πληγή που λέγεται «εισφοροδιαφυγή» ζει και βασιλεύει, κυρίες και κύριοι συνάδελφοι. Επομένως το ασφαλιστικό πιστοποιητικό που θεσμοθετείται για τις μεγάλες επιχειρήσεις, θα πρέπει να επεκταθεί και στις μικρές και μεσαίες που παρανομούν περισσότερο. Άλλωστε, οι ελεγκτικοί μηχανισμοί, δηλαδή το ΣΕΠΕ, το Σώμα Επιθεωρητών Εργασίας, η ΥΠΟΑΔΗΕ, η Υπηρεσία Οικονομικής Αστυνομίας και Δίωξης Ηλεκτρονικού Εγκλήματος, υπάρχουν και δεν δικαιολογείται καμμία ολιγωρία πάνω σε αυτό το θέμα. 
Στο δεύτερο μέρος του νομοσχεδίου με μεγάλη ικανοποίηση βλέπω ότι επιτέλους κάτοχοι αδείας εξασκήσεως επαγγέλματος, όπως δικηγόροι, γιατροί, μηχανικοί κ.λπ. που δεν ασκούν το επάγγελμα γιατί δεν έχουν δουλειά λόγω της μεγάλης ανεργίας, μπορούν πλέον να εγγράφονται στον ΟΑΕΔ και να συμμετέχουν στα διάφορα προγράμματά του για την ένταξή τους στην αγορά εργασίας. 
Επιπλέον, δε, χορηγείται επίδομα σε αυτοαπασχολούμενους και ελεύθερους επαγγελματίες, θύματα της ανεργίας που μας πλήττει. 
Για όλους, δε, τους ανέργους παρατείνεται για ένα χρόνο μετά τη λήξη χορήγησης του επιδόματός τους η ιατροφαρμακευτική τους περίθαλψη.
(Στο σημείο αυτό την Προεδρική Έδρα καταλαμβάνει&#160;η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Δεν μπορώ να μην αναφερθώ, κύριε Υπουργέ, στην ευαισθησία του Υπουργείου να ασχοληθεί στο τρίτο μέρος του νομοσχεδίου με το θέμα των ΚΕΠΑ.
 Εδώ νομίζω ότι έχουμε θέμα, κύριε Υπουργέ. Δεν νομίζω να υπάρχει Βουλευτής σε αυτήν την Αίθουσα που να μην έχει δεχτεί παράπονα αναπήρων, οι οποίοι βρίσκονται σε κατάσταση απελπισίας, διότι τους έχει κοπεί η σύνταξη και περιμένουν πολλούς μήνες πότε θα εξετασθούν από τις αντίστοιχες επιτροπές. Ειδικά, δε, στις περιπτώσεις νευρολογικών και ψυχιατρικών νοσημάτων η κατάσταση έχει ξεφύγει εντελώς. 
Πολύ σωστά, λοιπόν, προβλέπεται να συνεχίζεται η χορήγηση της σύνταξης για ένα εξάμηνο. Ελπίζουμε, όμως, κύριε Υπουργέ, ότι στο διάστημα αυτό ο ασθενής θα εξετάζεται, ώστε να μην υπάρχει κενό. 
Η ίδια αντιμετώπιση πρέπει να θεσπιστεί και για τα προνοιακά επιδόματα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έτσι.</Speech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Πολλά άρθρα λύνουν λειτουργικά θέματα ταμείων, κυρίως όσον αφορά το προσωπικό τους και τις διοικητικές και ιατρικές επιτροπές. 
Όλα αυτά τα άρθρα του νομοσχεδίου θεωρώ ότι απελευθερώνουν το μηχανισμό παραγωγής ασφάλισης και πρόνοιας του κράτους μας, ο οποίος αν και λαβώθηκε σοβαρά με το μνημόνιο, εντούτοις, οργανωμένος σε νέα βάση και με λιγότερους φόρους, θα συνεχίσει να είναι το στήριγμα του λαού μας στις δύσκολες μέρες που περνά. 
Δίνω, λοιπόν, τη θετική μου ψήφο και σας καλώ να πράξετε και εσείς το ίδιο. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε, κύριε συνάδελφε. 
Το λόγο έχει ο κ. Δημήτρης Κυριαζίδης.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, τονίστηκε από όλους τους συναδέλφους, οι οποίοι μίλησαν προηγουμένως, η σπουδαιότητα, η αναγκαιότητα του συγκεκριμένου νομοσχεδίου, που άργησε να έρθει όχι στο Κοινοβούλιο αλλά στη χώρα. Είναι ένα νομοσχέδιο σημαντικό που δίνει λύση σε προβλήματα χρόνια. Είναι, βεβαίως, θετικό ότι παρατηρήσεις και επισημάνσεις που υπήρξαν από πλευράς των συναδέλφων, έχουν κατά ένα μέρος γίνει αποδεκτές από πλευρά σας. Πιστεύω και στη συζήτηση επί των άρθρων να υπάρξουν βελτιώσεις, όπως τονίστηκαν ιδιαίτερα από τους συναδέλφους, στα ζητήματα του αγροτικού τομέα και όχι μόνο. 
Βεβαίως, είναι ένα νομοσχέδιο που επιφέρει βελτιώσεις σε πάρα πολλούς τομείς, σε πάρα πολλά, θα έλεγα, Υπουργεία, στα τμήματα εκείνα τα οποία είχαμε προβλήματα, στον ΟΓΑ, στο ΙΚΑ, ακόμη και στον Οργανισμό της Ελληνικής Αστυνομίας. Επιφέρει σημαντικές λύσεις, που αναμένονταν από πλευράς των ασφαλισμένων αλλά και των εργαζομένων στους φορείς αυτούς. 
Θα ήθελα, βεβαίως, να πω, κύριε Υπουργέ, αναγνωρίζοντας αυτήν την προσπάθεια, που όπως τονίστηκε έγινε εκ των ένδων, γνωρίζοντας την προσπάθεια που έγινε σε σύντομο χρονικό διάστημα από υπαλλήλους του Υπουργείου με τη δική σας, θα έλεγα, επιστασία και προτροπή, ότι για το πρόγραμμα το οποίο καταρτίστηκε από πλευράς σας, δεν αναλώθηκε ούτε ένα ευρώ. Και αυτό είναι σημαντικό στις δύσκολες και πενιχρές στιγμές που διερχόμαστε. 
Αυτό θα έπρεπε να γίνει, αν θέλετε, ένα υπόδειγμα και για τους άλλους συναδέλφους σας στα άλλα Υπουργεία, έτσι ώστε να σεβόμαστε, αλλά και να περιορίζουμε τα όποια κόστη από τυχόν μελέτες που βλέπουμε κατά καιρούς να έρχονται στην επιφάνεια, με την έννοια των περιττών εξόδων. 
Θα ήθελα να προλάβω την κατ’ άρθρο συζήτηση και να αναφερθώ στο άρθρο 38, όπου με τον πρόσφατο νόμο που έγινε για τις συγχωνεύσεις των ιδρυμάτων, υπήρξαν και κάποια ζητήματα που πράγματι δημιούργησαν προβλήματα. Πράγματι, δημιουργήθηκε πρόβλημα στη συγχώνευση παραρτημάτων κοινωνικής προστασίας στην ανατολική Μακεδονία και Θράκη. 
Για να είμαι πιο συγκεκριμένος, υπάρχουν δύο μεγάλα παραρτήματα, ως τελικά έχουν συγχωνευθεί με το ν. 4109. Το ένα είναι το ορφανοτροφείο, που έχει να κάνει με την παιδική προστασία, και το άλλο το θεραπευτήριο χρόνιων παθήσεων με πολλές δράσεις. Στο θεραπευτήριο χρονίων παθήσεων έχουμε πάνω από διακόσιους πενήντα περιθαλπόμενους διαφόρων αναγκών, είτε ηλικιωμένους, είτε ΑΜΕΑ, και στο ορφανοτροφείο έχουμε πάνω από εξήντα παιδιά, από πέντε μέχρι και δεκαοκτώ ετών, όπου βεβαίως εκεί υπάρχουν γύρω στους εκατόν τριάντα εργαζόμενους. Αυτά τα ιδρύματα συγχωνεύτηκαν και υπήρχε μεταφορά της έδρας στην Καβάλα. 
Και έρχομαι στο σημείο που έχει να κάνει με τη διοικητική δυνατότητα λειτουργίας αυτής πλέον της ενοποιημένης ή συγχωνευμένης δράσης σε ό,τι αφορά τα συγκεκριμένα ιδρύματα. 
Βεβαίως, στην Καβάλα υπήρχε ένα ίδρυμα με τέσσερις εργαζόμενους και είκοσι υπό περίθαλψη νέους. Στο συγκεκριμένο άρθρο γίνεται αναφορά ότι σε περίπτωση που θα υπάρξει έλλειψη διοικητικής ικανοποίησης - λειτουργίας του συγκεκριμένου ιδρύματος, θα υπάρχουν μετακινήσεις. Είναι ένα ζήτημα που θέλει την προσοχή σας. Θα παρακαλούσα, εν προκειμένω, να υπάρξει αυτή η διασφάλιση, γιατί υπήρξε η δέσμευση από πλευράς του Υπουργού Διοικητικής Μεταρρύθμισης ότι σε ένα επόμενο νομοσχέδιο -θα συζητηθεί βέβαια και το ζήτημα της έδρας- θα διασφαλιστεί η μη μετακίνηση προσωπικού για την εύρυθμη λειτουργία του νεοϊδρυθέντος ιδρύματος. 
Εάν, λοιπόν, δημιουργούμε ένα καινούργιο ίδρυμα και αυτό δημιουργεί προβλήματα, νομίζω ότι θα ήταν καλό να επανεξεταστεί τουλάχιστον στο σημείο αυτό. 
Σας ευχαριστώ, κύριε Υπουργέ, και περιμένω ακριβώς αυτήν την παρέμβασή σας. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Και εμείς ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί συνοδοί τους από το Γυμνάσιο Φαλάνης Λάρισας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
 Το λόγο έχει ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης.
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρίες και κύριοι συνάδελφοι, αποτελεί ιδιαίτερη τιμή για μένα και την Κυβέρνηση που σήμερα ενώπιον της Εθνικής Αντιπροσωπίας έχω την τιμή να εισηγούμαι ένα νομοσχέδιο που -επιτρέψτε μου την έκφραση, δεν είναι βερμπαλισμός, είναι πραγματικότητα- αποτελεί τομή για τα πολιτικά πράγματα του τόπου μας. Ισοδυναμεί με μία σημαντική μεταρρύθμιση. Είναι αυτό που αποδεικνύει στην πράξη ότι εάν το πολιτικό σύστημα θέλει, μπορεί. 
Πραγματικά, με αυτό το νομοσχέδιο όλες οι πτέρυγες της Βουλής νομίζω ότι αισθανόμαστε πολύ - πολύ καλύτερα. Διότι, ουσιαστικά, γυρίζουμε μία σελίδα, η οποία πλέον κάνει ένα διαχωρισμό από ένα νοσηρό παρελθόν, που απασχολούσε όλους μας -πολίτες, πολιτικό σύστημα- για πολλά, πολλά χρόνια και αποτελούσε όνειδος κυρίως για το πολιτικό σύστημα, που δεν το είχε λύσει οριστικά. Αναφέρομαι στη «νοσηρότητα» του ασφαλιστικού συστήματος της χώρας, στις γνωστές καταχρηστικές συντάξεις, που για πολλά πολλά χρόνια αποτελούσαν πληγή στο σώμα του ασφαλιστικού συστήματος, μια ακατάσχετη αιμορραγία. 
Σήμερα για πρώτη φορά μπαίνει τέλος με αυτό το νομοσχέδιο. Και ευχαριστώ όλες τις πτέρυγες της Βουλής, ανεξάρτητα από τις επιμέρους παρατηρήσεις, οι οποίες είναι καλοδεχούμενες, που ουσιαστικά δίνουν θετικό πρόσημο στο νομοσχέδιο και στην παρέμβαση αυτής της λύσης.
Είναι η πρώτη φορά που με νομοσχέδιο ερχόμαστε να δώσουμε τέλος σε μία βαθιά νοσηρότητα του ασφαλιστικού συστήματος. Και όταν λέμε «τέλος» εννοούμε «τέλος». Με το ολοκληρωμένο σχέδιο που παρουσιάζεται στο νομοσχέδιο τελειώνουμε για πάντα με αυτό το παρελθόν, το οποίο μας απασχολούσε για πολλά χρόνια. 
Το σχέδιο το συγκεκριμένο, αγαπητές και αγαπητοί συνάδελφοι, είναι μία ολοκληρωμένη παρέμβαση, η οποία είχε τέσσερα βήματα:
Το πρώτο βήμα, όπως το γνωρίζετε, ήταν να κάνουμε το αυτονόητο: Μία αυτοπρόσωπη απογραφή, αλλά ταυτόχρονα, σε όλα τα ασφαλιστικά ταμεία της χώρας, έτσι ώστε να καθαρίσουμε τα ασφαλιστικά ταμεία από τις καταχρηστικές συντάξεις ή «συντάξεις-μαϊμού», όπως συνηθίζεται να λέγεται.
Δυστυχώς τα ευρήματα απ’ αυτές τις αυτοπρόσωπες απογραφές, που έχουν ολοκληρωθεί -και έχουν διακοπεί αυτές οι συντάξεις- σήμερα για πρώτη φορά τις παρουσιάζω ενώπιον του ελληνικού λαού και ενώπιον του Κοινοβουλίου με απόλυτη ακρίβεια. 
Καταθέτω στα Πρακτικά το σύνολο των καταχρηστικών συντάξεων της χώρας μας, οι οποίες ανέρχονται στον αριθμό πενήντα μία χιλιάδες πεντακόσιες πενήντα μία και περιγράφονται ανά κλάδο ασφαλιστικού συστήματος.
(Στο σημείο αυτό ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Εκτός απ’ αυτές υπάρχει ακόμα σε εκκρεμότητα η απογραφή των συντάξεων αιτίας θανάτου. Είναι το τμήμα εκείνο, το οποίο σε συνεργασία με το Υπουργείο Εσωτερικών βρίσκεται σε εξέλιξη και γίνεται με ηλεκτρονικό τρόπο, έτσι ώστε για τις πεντακόσιες είκοσι μία χιλιάδες περιπτώσεις συντάξεων αιτίας θανάτου άγαμων θυγατέρων να μην μπει σε ταλαιπωρία το σώμα των συνταξιούχων και να γίνει με ηλεκτρονικό τρόπο. Το χρονοδιάγραμμα ολοκλήρωσης αυτής της μορφής είναι σε δύο μήνες από τώρα. Περίπου στο τέλος Μαΐου θα έχει ολοκληρωθεί και αυτή η απογραφή.
Το δεύτερο βήμα έρχεται να απαντήσει και σε κάποια ερωτήματα, τα οποία εγέρθηκαν, εάν από μόνη της η απογραφή αποτελούσε λύση στο πρόβλημα. Η απάντηση είναι «όχι», γιατί αν το σύστημα παρέμενε με τη μορφή που είχε, θα ξαναγεννιόντουσαν και πάλι παραβατικές συμπεριφορές. 
Εκεί εισάγεται το σύστημα «Αριάδνη», το οποίο παρεμβαίνει με έναν πολύ έξυπνο τρόπο. Σε πέντε κρίσιμες δημογραφικές αλλαγές, που επηρεάζουν τα ασφαλιστικά ταμεία –γέννηση, θάνατος, γάμος, σύμφωνο συμβίωσης- έρχεται διαμέσου των ληξιαρχείων, των συμβολαιογράφων, του Υπουργείου Οικονομικών και της δικαιοσύνης, με ηλεκτρονικό τρόπο και σε «ζωντανό» χρόνο δύο το πολύ ημερών και ενημερώνει το ηλεκτρονικό μητρώο του Υπουργείου Εσωτερικών και αυτό με τη σειρά του την ΗΔΙΚΑ. Αμέσως, επειδή η ΗΔΙΚΑ από 1ης Ιουλίου γίνεται πλέον κέντρο πληρωμής των συντάξεων, σε «ζωντανό» χρόνο δύο ημερών όλες αυτές οι δημογραφικές αλλαγές σταματούν επί τόπου την πληρωμή συντάξεων. 
Άρα λύθηκε το θέμα. 
Μένουν ακόμη, όμως, δύο κρίσιμα ζητήματα: 
Το πρώτο ζήτημα, για το οποίο αναφέρθηκαν αρκετοί συνάδελφοι, είναι η αναζήτηση αυτών των χρημάτων. Διαβεβαιώ, λοιπόν, όλους τους συναδέλφους ότι θα εξαντλήσουμε ως Κυβέρνηση κάθε περιθώριο, ώστε γι’ αυτές τις πενήντα μία χιλιάδες πεντακόσιες πενήντα μία καταχρηστικές συντάξεις, όπως έχουν καταγραφεί, να αναζητηθούν τα χρήματα μέχρι τελευταίου ευρώ με κάθε τρόπο, διαμέσου των ταμείων –πρώτον- διαμέσου της ΗΔΙΚΑ, που υπάρχει νομοθετική πρόβλεψη έτσι ώστε στην ΗΔΙΚΑ να δώσουν τα ταμεία με ονοματεπώνυμο όλες αυτές τις περιπτώσεις –δεύτερον- και –τρίτον- διαμέσου του εισαγγελέα. Όλα τα στοιχεία, για δεύτερη φορά, αλλά ολοκληρωμένα αυτήν τη φορά, θα δοθούν στην εισαγγελία του Αρείου Πάγου.
Το τελευταίο βήμα, το οποίο θα αναφέρω, έρχεται πλέον να κάνει πράξη το απόλυτο «νοικοκύρεμα» του ασφαλιστικού συστήματος της χώρας. Έχω ανακοινώσει ότι το 2013 θα είναι έτος «νοικοκυρέματος» για το ασφαλιστικό σύστημα της χώρας μας. 
Οι τρεις προηγούμενες δράσεις ουσιαστικά λύνουν το πρόβλημα. Μένει μία τελευταία: Οι αταυτοποίητες συντάξεις, που δεν είναι καταχρηστικές συντάξεις και οι οποίες -όπως έχω αναφέρει δημοσίως- απέχουν από το να φτάσουμε στο απίστευτο νούμερο. Θα έχουμε ένα από τα πιο προηγμένα συστήματα ελέγχου και ενημέρωσης μητρώου συντάξεων στην Ευρώπη μόλις ταυτοποιήσουμε και μικρύνουμε την απόκλιση του 3,6% που υπάρχει στις αταυτοποίητες συντάξεις και μόλις μηδενίσουμε αυτήν την απόκλιση όπως έχει γίνει σε αρκετά ταμεία. 
Η απόσταση που μας χωρίζει είναι περίπου τριακόσιες πενήντα χιλιάδες συντάξεις, που είτε δεν έχουν ΑΜΚΑ είτε δεν έχουν ΑΦΜ. 
Έχω ήδη ενημερώσει τους διοικητές των ταμείων στην τελευταία συνάντηση που κάναμε μόλις προχθές να βάζουν προτεραιότητα να ταυτοποιήσουν αυτές τις συντάξεις, έτσι ώστε στην τελευταία ροή της ΗΔΙΚΑ, στις 10 Απριλίου, να έχουμε το μεγαλύτερο δυνατό αριθμό ταυτοποιήσεων, έτσι ώστε στο τέλος Απριλίου οι όποιες αναστολές συντάξεων γίνουν, να είναι ένα προσωρινό μέτρο -δυσάρεστο μεν- το οποίο, όμως, μπορεί να αλλάξει αμέσως τη στιγμή που ο συνταξιούχος θα δώσει το ΑΜΚΑ και το ΑΦΜ στο ασφαλιστικό του ταμείο και θα επανέλθει η σύνταξη αμέσως. Το σημαντικότερο, όμως, είναι ότι αυτή η προσωρινή ταλαιπωρία θα έχει ένα οριστικό και μόνιμο όφελος για όλη την Ελλάδα.
Αυτά, αγαπητές και αγαπητοί συνάδελφοι, είναι τα βήματα ή η βάση του συστήματος με το οποίο βάζουμε τέλος στην παραβατικότητα του ασφαλιστικού μας συστήματος. Είναι μία εκκρεμότητα που μπορούσαμε να έχουμε λύσει πριν πολλά χρόνια. Τη λύνουμε, όμως, σήμερα. 
Η εξοικονόμηση από αυτήν την παρέμβαση, δεν είναι μικρή. Το ύψος απ’ αυτές τις καταχρηστικές συντάξεις ανέρχεται, με μετριοπαθή τρόπο, στα 420 εκατομμύρια ευρώ ετησίως. 
Και δεν είναι μόνο αυτό. Στις 21-12-2012, με ίδιες δυνάμεις -πολύ σωστά αναφέρθηκε από συναδέλφους- χωρίς να δαπανήσουμε 1 ευρώ από το δημόσιο, χωρίς διαγωνισμό, μόνο με την προσπάθεια των εργαζομένων, η Ελλάδα κατέκτησε έναν ακόμη άθλο: Φτιάξαμε, για πρώτη φορά στη χώρα μας ηλεκτρονικό μητρώο συντάξεων και συνταξιούχων. Από τις 21-12-2012 μπορούμε  για πρώτη φορά να γνωρίζουμε πόσες συντάξεις και πόσους συνταξιούχους έχουμε. Και αυτή η εφαρμογή ή η κατάκτηση αυτού του άθλου, έχει και άλλες πολλές θετικές επιπτώσεις, όπως αυτή που θα αναφέρω τώρα.
Μετά την 1η Ιουλίου, που πλέον η ΗΔΙΚΑ αναλαμβάνει ως κέντρο πληρωμών συντάξεων, ως ενιαία αρχή καταβολής συντάξεων, κανένας συνταξιούχος δεν θα πάρει ξανά στα χέρια του βεβαίωση σύνταξης, κύριας ή επικουρικής, διότι και εκεί είχε αναπτυχθεί ένα νοσηρό φαινόμενο έντονης αυτήν τη φορά φοροδιαφυγής. 
Στα πρώτα βήματά μου στο Υπουργείο Εργασίας ως Υπουργός με το ονομαζόμενο «ηλεκτρονικό δίχτυ», διαπίστωσα, δυστυχώς, ότι ένας μεγάλος αριθμός συνταξιούχων δεν δήλωνε, όπως έπρεπε, στη φορολογική του δήλωση είτε το ακριβές ύψος της σύνταξής του είτε την επικουρική του σύνταξη. 
Η ωφέλεια αυτού του μέτρου είναι 80 εκατομμύρια ευρώ, συγκεκριμένα νούμερα. Δηλαδή, η συνταξιοδοτική ύλη από το 2013 και μετά θα είναι στην ηλεκτρονική δήλωση του κάθε συνταξιούχου έτοιμη, προεκτυπωμένη. Το όφελος είναι και διοικητικό. Και, όπως πολύ σωστά αναφέρθηκε, δεν είναι μόνο οικονομικό, είναι κυρίως ηθικό για ολόκληρη την κοινωνία. Το συνολικό ύψος της ωφέλειας πλησιάζει τα 500 εκατομμύρια ευρώ ετησίως.
Τι σημαίνει αυτό; Σημαίνει ότι αν αυτό το είχαμε λύσει και απαντήσει θεσμικά με αυτό το σύστημα που σήμερα εισάγεται στο νομοσχέδιο πριν δέκα χρόνια, το ύψος της ωφέλειας θα ήταν περίπου 5 δισεκατομμύρια ευρώ, όσο δηλαδή τα μέτρα που πρόσφατα ψηφίσαμε στο μεσοπρόθεσμο. 
Όμως, το ευχάριστο είναι να κοιτάμε μπροστά και σήμερα κάνουμε ένα βήμα για το μέλλον, γυρίζουμε μια σελίδα σε ένα νοσηρό παρελθόν. Ας κρατήσουμε τη θετική πλευρά αυτής της νομοθετικής παρέμβασης. 
Για το χρονοδιάγραμμα το οποίο ακούστηκε, αυτό αρχίζει να εφαρμόζεται από την ώρα που εισάγεται στην Εφημερίδα της Κυβέρνησης και βγαίνει το συγκεκριμένο ΦΕΚ. Δεν μπορεί να σταματήσει πλέον τίποτα τη συγκεκριμένη δράση του νομοσχεδίου. 
Υπάρχουν και άλλα πολλά ζητήματα στα οποία δεν μου επιτρέπει ο χρόνος να αναφερθώ με λεπτομέρειες. 
Όμως, θέλω να κάνω κάποιες παρατηρήσεις, τις οποίες θεωρώ σημαντικές, σε ένα άλλο κομμάτι, το οποίο ακούστηκε κατά κόρον και με το οποίο θα συμφωνήσω, όπως και με αρκετές παρατηρήσεις, στο κομμάτι της εισφοροδιαφυγής και αυτό που ονομάζουμε «κυνήγι της παραβατικότητας στην αγορά εργασίας». 
Αυτό, δυστυχώς, δεν λύνεται με αυτόματο τρόπο και με ηλεκτρονικές διασταυρώσεις ούτε τώρα ούτε στο μέλλον. Ποτέ δεν πρόκειται να λυθεί απόλυτα, διότι υπάρχει ανθρώπινη παρέμβαση, με την οποία κατά το δοκούν αυτό το πράγμα μπορεί να μεγαλώνει, να μικραίνει. 
Όμως, έρχεται το κράτος, η Κυβέρνηση, η οποία μπορεί με θεσμικά εργαλεία να το μειώσει, να το ελαττώσει όσο δυνατόν περισσότερο. 
Και σε αυτό το νομοσχέδιο αυτό κάνουμε ακριβώς με δέκα συγκεκριμένες δράσεις, τις οποίες θέλω να σας εξηγήσω, για να δείτε πώς ακριβώς είναι το σχέδιο καταπολέμησης και παρέμβασης στην αγορά εργασίας εναντίον της αδήλωτης εργασίας και της παραβατικότητας γενικότερα. 
Πρώτον, ασκήθηκε κριτική εναντίον του φορολογικού πιστοποιητικού που ήδη είναι θεσμοθετημένο. Δεν είναι παραχώρηση στον ιδιωτικό τομέα. Είναι μία συμπληρωματική δράση, η οποία έρχεται να ενισχύσει τις ελεγκτικές αρχές του κράτους και τις φορολογικές και αυτές που υπάρχουν στο Υπουργείο Εργασίας, δηλαδή του ΣΕΠΕ. 
Όταν θεσμοθετήθηκε το φορολογικό πιστοποιητικό, η Νέα Δημοκρατία ήταν αντιπολίτευση –το είπα και στην επιτροπή- είχα την τιμή τότε να είμαι εισηγητής της Νέας Δημοκρατίας και το στήριξα. Επικρίθηκε δριμύτατα τότε η εισαγωγή αυτού  του θεσμικού εργαλείου. Και σε εμένα προσωπικά ασκήθηκε μία αντίστοιχη κριτική, επειδή είπα «ναι» στη συγκεκριμένη θεσμική παρέμβαση. 
Αποδείχθηκε, όμως, σήμερα, ένα χρόνο μετά που έχει εφαρμοστεί το φορολογικό πιστοποιητικό ότι τα έσοδα που έφερε στο δημόσιο είναι δεκάδες εκατομμύρια. Αν τελικά δεν ήταν ζημιογόνες οι επιχειρήσεις, το όφελος θα ξεπερνούσε και τα εκατοντάδες εκατομμύρια σε επίπεδο δημοσίων εσόδων φόρων. 
Τι κάνουμε, λοιπόν, απλώς με την πρώτη παρέμβαση; Επεκτείνουμε το φορολογικό πιστοποιητικό σε φορολογικό πιστοποιητικό και ασφαλιστικό πιστοποιητικό, δηλαδή εκεί που γίνεται ο έλεγχος στις μεγάλες επιχειρήσεις για αναζήτηση φόρων γίνεται και έλεγχος για αδήλωτη εργασία και παραβατικότητα στο χώρο της εργατικής νομοθεσίας. Στο τέλος καταγράφονται και οι φορολογικές υποχρεώσεις της επιχείρησης και οι ασφαλιστικές υποχρεώσεις της επιχείρησης. Δεν μπορεί κανένας να λέει ότι είναι η Κολυμβήθρα του Σιλωάμ, γιατί πολύ απλά υπάρχουν αυστηρές, διοικητικές και ποινικές κυρώσεις στον ελεγκτή ο οποίος υπογράφει αυτό το πιστοποιητικό. Αυτό, λοιπόν, πιστεύουμε ότι είναι μία πρώτη, μεγάλη, θετική παρέμβαση, αυτονόητη, η οποία έρχεται να δράσει στο χώρο της αγοράς εργασίας. 
Η δεύτερη παρέμβαση είναι η Οικονομική Αστυνομία. Είναι θεσμός πετυχημένος, ο οποίος δεν ήρθε να υποκαταστήσει το ΣΔΟΕ. Συμπλήρωσε το ΣΔΟΕ, το Σώμα Δίωξης Οικονομικού Εγκλήματος και συνέβαλε και θετικά. Τα αποτυπώματα των ενεργειών του θεσμού που λέγεται Οικονομική Αστυνομία είναι γνωστά σε όλους. Τι κάνουμε, λοιπόν, απλώς; Αναγνωρίζουμε ή δεν αναγνωρίζουμε όλοι ότι η αδήλωτη εργασία και η εισφοροδιαφυγή είναι οικονομικό έγκλημα; Προσωπικά το πιστεύω και το πιστεύει και η Κυβέρνηση. 
Άρα, λοιπόν, βάζουμε και την Οικονομική Αστυνομία, χωρίς να παρεμβαίνει στο ειδικό γνωστικό αντικείμενο του ΣΕΠΕ, της Επιθεώρησης Εργασίας, όπως είναι οι εργατικές διαφορές. Όμως, στο τμήμα το οποίο λέγεται «αδήλωτη εργασία και εισφοροδιαφυγή» θα έρχεται να συμπληρώσει και να ενισχύσει το ΣΕΠΕ.
Πιστεύουμε στη συμβολή της Οικονομικής Αστυνομίας και αυτή είναι η δεύτερη δράση και παρέμβαση στο θέμα της αγοράς εργασίας και της παραβατικότητας. 
Ακούστηκαν διάφορα περί λαθρομεταναστών που εργάζονται και διάφορα άλλα που κατά καιρούς ακούγονται. Ξέρετε, όμως, ότι αυτή η Κυβέρνηση είναι η Κυβέρνηση η οποία από τον Ιούλιο του 2012 για πρώτη φορά εφάρμοσε το ν. 4052, δηλαδή κλείσαμε μέχρι σήμερα είκοσι τέσσερις επιχειρήσεις που απασχολούσαν λαθρομετανάστες. Το ΣΕΠΕ θα συνεχίσει και έχει πάρει εντολές να συνεχίσει να κάνει τη δουλειά του όσο το δυνατόν καλύτερα και αυστηρότερα μπορεί στη συγκεκριμένη κατεύθυνση. 
Η τρίτη παρέμβαση είναι η αναλυτική περιοδική δήλωση. Από το μήνα Μάιο του 2013, από το μεθεπόμενο μήνα, εφαρμόζεται πλέον σε μηνιαία βάση η αναλυτική περιοδική δήλωση, η οποία –τι κάνει;- με ηλεκτρονικό τρόπο παρουσιάζει τα αποτελέσματα της εργασίας, των εργαζομένων, τις ασφαλιστικές υποχρεώσεις της κάθε επιχείρησης σε μηνιαία βάση. Αυτό μέχρι τώρα γινόταν σε τριμηνιαία βάση. Αυτό θα δώσει τη δυνατότητα κυρίως στο ΙΚΑ να έχει καθαρή εικόνα σε μηνιαία βάση και να μειώσει αυτό το κομμάτι της εισφοροδιαφυγής και της εισφοροαποφυγής που γινόταν κατά κόρον, όταν με το προηγούμενο καθεστώς αυτό γινόταν σε τριμηνιαία βάση. 
Όσον αφορά την ενίσχυση του ΣΕΠΕ, πριν από λίγο ακούσατε ότι η τροπολογία της Κυβέρνησης ενσωματώνεται μέσα στο νομοσχέδιο και δίνουμε –πράγμα που είναι δίκαιο και στηρίχθηκε από όλες τις πλευρές της Βουλής- αυτό το κίνητρο για να κάνουν οι επιθεωρητές εργασίας τη δουλειά τους όσο πιο καλά μπορούν, δηλαδή τους δίνουμε τα γνωστά έξοδα κίνησης. Αυτό θα μας λύσει τα χέρια, γιατί πιστεύω ότι από αύριο το πρωί το σύνολο του Σώματος Επιθεώρησης Εργασίας δεν θα έχει την παραμικρή πλέον αμφιβολία ότι πρέπει να κάνει αυτό που πρέπει να κάνει και ξέρει να κάνει: να κυνηγάει την αδήλωτη εργασία. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Επιπλέον, είναι το ζήτημα το οποίο αφορά παρεμβάσεις μας με αυστηρά πρόστιμα σε κραυγαλέες περιπτώσεις που γνωρίζαμε όλοι. Κατάγομαι από μία περιοχή κατ’ εξοχήν τουριστική, νησιώτικη κατά βάση. Τα ακούσματα είναι γνωστά. Κυρίως στις τουριστικές ξενοδοχειακές επιχειρήσεις υπήρχαν οι εργαζόμενοι οι οποίοι είτε σε συνεργασία με τον εργοδότη έκαναν εικονική απόλυση και έπαιρναν και το επίδομα ανεργίας και δούλευαν και αδήλωτοι είτε έπαιρναν το επίδομα ανεργίας και δούλευαν. Αυτό τελειώνει. Τα πρόστιμα είναι αυστηρά, είναι 3.000 και 5.000 ευρώ και ουαί και αλίμονο σε αυτόν που θα συλληφθεί από το ΣΕΠΕ ή άλλα ελεγκτικά όργανα του κράτους να έχει και να απασχολεί εργαζόμενους οι οποίοι παίρνουν επίδομα ανεργίας. 
Εδώ θέλω να σας πω ότι δεν έχει καμμία επίπτωση ο εργαζόμενος, παρά μόνο ότι θα χάσει το επίδομα ανεργίας. Το πρόστιμο πάει όλο στον επιχειρηματία, ο οποίος μπαίνει σε αυτήν την ανομία. 
Όσον αφορά τη διεύρυνση εισφοροσυλλεκτικής βάσης, οι κοινωνίες εξελίσσονται, η ίδια η οικονομία εξελίσσεται, νέα δεδομένα παρουσιάζονται συνεχώς, νησίδες εισφοροδιαφυγής και εισφοροαποφυγής ηθελημένες ή αθέλητες παρουσιάζονται μπροστά μας. 
Πολύ σωστά πριν από δύο χρόνια ήρθε στη Βουλή και στηρίχθηκε και υπάρχει πλέον ένα νέο θεσμικό εργαλείο που λέγεται «εργόσημο». Και τότε το χαιρέτισα, γιατί έφερνε ευελιξίες και απαντούσε στις νησίδες παραβατικότητας ηθελημένες ή αθέλητες. 
Σήμερα στο παρόν νομοσχέδιο εισάγουμε άλλες πέντε ακόμα περιοχές-νησίδες ανομίας που ηθελημένα ή αθέλητα –το επαναλαμβάνω συνεχώς, για να μην υπάρχει παρερμηνεία- δεν μπορούσαν να καταβάλλουν για πολλούς και διάφορους λόγους ασφαλιστικές εισφορές. Λύνεται και απαντάμε και σε αυτό το ζήτημα. 
Μάλιστα, έγιναν αποδεκτές και οι απόψεις που ακούστηκαν από τους εισηγητές των κομμάτων και μετριάσαμε τις ασφαλιστικές εισφορές, για να τις κάνουμε όσο το δυνατόν πιο ελκυστικές. 
Φθάνω σε κάποια τελευταία θέματα, τα οποία, επίσης, θεωρώ σημαντικά. 
Δυστυχώς στη χώρα μας για πολλά χρόνια το ζήτημα των οφειλών –ασφαλιστικών και φορολογικών- είχε μία διάκριση. Ο πολίτης και η επιχείρηση έβλεπε για πολλά χρόνια –μέχρι και τώρα, δυστυχώς- αυτό το πράγμα σε διαφορετική ταχύτητα. Θεωρούσε ότι πρώτα πρέπει να ξεπληρώσει τις φορολογικές του υποχρεώσεις και μετά τις ασφαλιστικές υποχρεώσεις. Αυτό το πράγμα τελειώνει. 
Σε νομοθετική διάταξη, σε άρθρο ή σε τροπολογία που θα παρουσιάσει η Κυβέρνηση το επόμενο διάστημα –εννοώ τον επόμενο μήνα- μαζεύουμε όλες τις ληξιπρόθεσμες οφειλές όλων των ασφαλιστικών ταμείων και τις βάζουμε κάτω από την ομπρέλα του ΙΚΑ. 
Από εκεί και πέρα, μέσα σε ένα μεταβατικό διάστημα τριών ετών, θα προσπαθήσουμε να τις μεταφέρουμε στο χώρο του Υπουργείου Οικονομικών, έτσι ώστε να αντιμετωπίζονται ενιαία.
 Όταν οφείλεις στα ασφαλιστικά ταμεία ή όταν οφείλεις στη Δημόσια Οικονομική Υπηρεσία είναι ένα και το αυτό. Η υποχρέωση είναι προς το κράτος. Δεν έχουν διαφορετικό ειδικό βάρος αυτές οι οφειλές. Απαντάμε και σε αυτό το ζήτημα, το οποίο θα συμβάλει στην καταπολέμηση της εισφοροδιαφυγής. 
Γι’ αυτό που ακούστηκε, ότι δεν παρεμβαίνουμε σε άλλα ζητήματα και έγινε αναφορά σε ΙΚΑ, ΣΕΠΕ, ΟΑΕΕ, θέλω να σας πω και με αυτό να κλείσω –θα τοποθετηθώ πιο αναλυτικά στα άρθρα- ότι την 1η Μαρτίου 2013 –θέλω να κρατήσετε την ημερομηνία αυτή, όπως και αυτή που είπα για το μητρώο των ηλεκτρονικών συντάξεων και συνταξιούχων- η Ελλάδα απέκτησε άλλο ένα θεσμικό εργαλείο πάρα πολύ σημαντικό, με ίδιες δυνάμεις, χωρίς να δώσουμε 1 ευρώ. 
Για πρώτη φορά έχουμε μια από τις πιο σύγχρονες ίσως τεχνολογίες ή θεσμικά εργαλεία παρακολούθησης της αγοράς εργασίας μέσα από την ηλεκτρονική διασύνδεση ΙΚΑ-ΣΕΠΕ-ΟΑΕΕ. Αυτό, σε μία πρώτη ανάγνωση, δεν δημιουργεί και τόσο μεγάλη εντύπωση. Στην πράξη, λοιπόν, σας ενημερώνω ότι το όφελος από αυτήν την υπόθεση της ηλεκτρονικής διασύνδεσης είναι 25 εκατομμύρια ευρώ υπέρ των επιχειρήσεων λόγω της μειωμένης γραφειοκρατίας. 
Αυτό είναι το πρώτο.
Δεύτερον, απελευθερώνουμε ανθρωποώρες εργατικού δυναμικού και από το ΣΕΠΕ, που πλέον θα απασχολούνται στον τομέα του ελέγχου, αλλά και από τις επιχειρήσεις, που δεν θα μπαίνουν στις ουρές και θα συναθροίζονται στο ΣΕΠΕ και στο ΙΚΑ για να δηλώνουν υπερωρίες και εργαζόμενους. 
Η τρίτη πιο σημαντική θετική εφαρμογή, είναι ότι πλέον η Ελλάδα, ο σημερινός Υπουργός Εργασίας, η σημερινή Κυβέρνηση, και όποιος από εσάς θέλει, ο επόμενος Υπουργός Εργασίας, η επόμενη Κυβέρνηση από εδώ και πέρα μπορούμε για πρώτη φορά να παρακολουθούμε σε ζωντανό χρόνο ενός λεπτού ολόκληρη την εικόνα της μισθωτής αγοράς εργασίας στην Ελλάδα. Να βλέπουμε ανά λεπτό πόσοι προσλαμβάνονται, πόσοι απολύονται, το είδος της εργασίας, το μισθό τους, να βλέπουμε ανά περιφέρεια τι γίνεται με την εξέλιξη στην αγορά εργασίας, να βλέπουμε ανά κλάδο και ανά επιχείρηση. Αυτό είναι ένα πολύ σημαντικό εργαλείο, γιατί με αυτό το εργαλείο για πρώτη φορά θα μπορέσουμε να ασκήσουμε πολιτική απασχόλησης με συγκεκριμένα στοιχεία. 
Αυτό το θεσμικό εργαλείο θα παρουσιαστεί τον επόμενο μήνα επίσημα από την Κυβέρνηση. Κρατήστε, όμως, κάτι -και ολοκληρώνω-  ότι είναι πολύ θετικό ότι  στο μήνα Μάρτιο –καθώς ξεκίνησε από την 1η Μαρτίου η καταγραφή των εργαζομένων της μισθωτής εργασίας σε όλη την επικράτεια- έχουμε είκοσι δύο χιλιάδες οκτακόσιες πενήντα έξι απολύσεις, τριάντα επτά χιλιάδες οκτακόσιες είκοσι έξι προσλήψεις, δηλαδή πλεόνασμα, θετικό ισοζύγιο προσλήψεων, δεκατέσσερις χιλιάδες εννιακόσιες εβδομήντα προσλήψεις. 
Ένα συμπέρασμα είναι ότι κάτι αισιόδοξο αρχίζει να φαίνεται σε ολόκληρη την επικράτεια. Αρχίζει να αποκλιμακώνεται πλέον το θέμα της ανεργίας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
Πρόεδρος (Ευάγγελος-Βασίλειος Ι. Μεϊμαράκης): Κυρίες και κύριοι συνάδελφοι, με θλίψη πληροφορήθηκα και σας ανακοινώνω το θάνατο του Αντιπροέδρου της Βουλής Θανάση Νάκου, του συνοδοιπόρου στην πολιτική μας διαδρομή, του συναγωνιστή στις πολιτικές μάχες, του ευπατρίδη πολιτικού, που αφιέρωσε τη ζωή του στην προσφορά μέχρι το τέλος. 
Ο Θανάσης Νάκος υπηρέτησε, όπως όλοι γνωρίζουμε, με αφοσίωση και συνέπεια την Τοπική Αυτοδιοίκηση και στη συνέχεια το Κοινοβούλιο τιμώντας επάξια τους πολίτες της Μαγνησίας, που τον εξέλεξαν εκπρόσωπό τους σε οκτώ συναπτές εκλογικές αναμετρήσεις. Διετέλεσε Υφυπουργός Εσωτερικών Δημόσιας Διοίκησης και Αποκέντρωσης, ενώ μέχρι σήμερα υπηρετούσε το Κοινοβούλιο από τη θέση του  Β΄ Αντιπροέδρου.
Η είδηση της απώλειας έπεσε ως κεραυνός εν αιθρία στη Βουλή, σκορπίζοντας θλίψη σε όλους μας. Εκ μέρους της Βουλής των Ελλήνων εκφράζω τα συλλυπητήριά μου στους οικείους του.
Ο κύριος Υπουργός έχει το λόγο.</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Θλίψη και οδύνη ο αιφνίδιος θάνατος του αγαπητού συναδέλφου Θανάση Νάκου. 
Εκφράζω κι εγώ τα αισθήματα όλων των συναδέλφων, κυρίως, όμως, της Κυβέρνησης. Η απώλειά του είναι πάρα πολύ μεγάλη. Εκφράζω κι εγώ με τη σειρά μου εκ μέρους της Κυβέρνησης τα ειλικρινή συλλυπητήρια προς τους οικείους του.
Πρόεδρος (Ευάγγελος-Βασίλειος Ι. Μεϊμαράκης):  Ο κ. Μπούρας Αθανάσιος έχει το λόγο.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, κυρίες και κύριοι συνάδελφοι, ως κεραυνός εν αιθρία έπεσε πριν από λίγο η είδηση του πρόωρου θανάτου ενός εκλεκτού συναδέλφου και πολύ καλού φίλου, του Αντιπροέδρου της Βουλής των Ελλήνων Θανάση Νάκου. 
Εκ μέρους της Κοινοβουλευτικής Ομάδος της Νέας Δημοκρατίας εκφράζω τη βαθιά οδύνη μας για την απώλεια του Θανάση Νάκου, πολιτικού με ιστορία και προσφορά στο δημόσιο βίο της χώρας, αλλά και στο κόμμα μας, τη Νέα Δημοκρατία. Εκφράζουμε τα βαθιά μας συλλυπητήρια στην οικογένειά του αλλά και στους αγαπημένους του συμπατριώτες στη Μαγνησία, που επί σειρά ετών τον τίμησαν με την ψήφο τους και τους υπηρέτησε ως εκπρόσωπός τους με ζήλο και αυταπάρνηση από όλα τα αξιώματα που διαχειρίστηκε.
 Ο Θανάσης Νάκος γεννήθηκε και μεγάλωσε στην πόλη του Βόλου, όπου και απέκτησε τα πρώτα ερεθίσματα συλλογικής δράσης, που καθόρισαν τη μετέπειτα πορεία του στα κοινά. 
Με σπουδές στο Εθνικό Μετσόβιο Πολυτεχνείο και με το δίπλωμα του πολιτικού μηχανικού εργάζεται αρχικά στην Αθήνα και στη συνέχεια στο Βόλο, όπου δραστηριοποιείται στην κατασκευή οικοδομικών και βιομηχανικών έργων. Μια σειρά από κατασκευαστικά έργα στη Μαγνησία φέρουν την υπογραφή του και τη σφραγίδα του. 
Εκλέγεται για πρώτη φορά δημοτικός σύμβουλος της πόλης που αγάπησε το 1986. Τέσσερα χρόνια μετά, στις εκλογές του 1990, θέτει υποψηφιότητα για Δήμαρχος Βόλου, ενώ στις εθνικές εκλογές του Οκτωβρίου του 1993 οι συμπολίτες του τον εμπιστεύονται και τον εκλέγουν πρώτο Βουλευτή Μαγνησίας. Στις εθνικές εκλογές του 1996 εκλέγεται και πάλι πρώτος Βουλευτής Μαγνησίας. Διετέλεσε επί σειρά ετών μέλος της Επιτροπής Ευρωπαϊκών Υποθέσεων και μέλος της Ελληνικής Κοινοβουλευτικής Αντιπροσωπείας στον Οργανισμό Συνεργασίας Ευξείνου Πόντου. Στις εκλογές του 2000 οι συμπατριώτες του και πάλι τον φέρνουν στην πρώτη θέση, ενώ παράλληλα αναλαμβάνει σε μία κρίσιμη όσο και χρήσιμη χρονική συγκυρία υπεύθυνος του Τομέα Ανάπτυξης της Νέας Δημοκρατίας από τον Ιούλιο του 2001. Το 2003 εκδίδει ένα σημαντικό πόνημα, ένα βιβλίο με τίτλο «Για μια υπεύθυνη διακυβέρνηση» αποτυπώνοντας με αυτόν τον τρόπο την πολιτική του σκέψη για τα καίρια ζητήματα που απασχολούν τη χώρα μας.
Το Μάρτιο του 2004 ο Θανάσης Νάκος ζει τη μεγάλη νίκη της παράταξής μας, της Νέας Δημοκρατίας και της προσωπικής του επανεκλογής για τέταρτη συνεχόμενη φορά, πάλι στην πρώτη θέση προτίμησης των συμπατριωτών του. Στο πρώτο κυβερνητικό σχήμα της κυβέρνησης του Κώστα Καραμανλή, αναλαμβάνει Υφυπουργός Εσωτερικών, Δημόσιας Διοίκησης και Αποκέντρωσης, θέση στην οποία παραμένει ως τις εκλογές του 2007. 
Το 2005 καταρτίζει ένα νέο πρωτοποριακό τρόπο χρηματοδότησης για τους ΟΤΑ Α΄ βαθμού μέσω ενός πολύ γνωστού σε όλους μας αναπτυξιακού προγράμματος, του «Θησέα», που έδωσε πάρα πολλά, ιδιαίτερα στην ελληνική επαρχία. 
Και πάλι το Σεπτέμβριο του 2007, στις νέες εθνικές εκλογές, για πέμπτη συνεχόμενη φορά επανεκλέγεται πρώτος Βουλευτής Μαγνησίας. Και σε αυτό το κυβερνητικό σχήμα ο Πρωθυπουργός Κώστας Καραμανλής τον τίμησε στη θέση του Υφυπουργού Εσωτερικών, με κύρια αρμοδιότητα την αυτοδιοίκηση στο διευρυμένο πλέον ρόλο του Υπουργείου Εσωτερικών. 
Το 2008 ορίζεται από τον Πρωθυπουργό Πρόεδρος της Διυπουργικής Επιτροπής Διαχείρισης των Στερεών Αποβλήτων σε όλη την Ελλάδα, με ένα τεράστιο έργο, το οποίο φέρει σε όλες τις γωνιές της Ελλάδος τη σφραγίδα του. 
Στις εκλογές της 4ης Οκτωβρίου του 2009 πάλι εκλέγεται πρώτος Βουλευτής στη Μαγνησία, ενώ τον Ιανουάριο του 2011, με απόφαση του Προέδρου της Νέας Δημοκρατίας Αντώνη Σαμαρά, αναλαμβάνει καθήκοντα υπευθύνου Τομέα πολιτικής ευθύνης Προστασίας του Πολίτη. Παράλληλα ορίζεται Αντιπρόεδρος της Διακομματικής Επιτροπής της Βουλής για τη Μελέτη του Μεταναστευτικού Ζητήματος. Είναι επίσης μέλος σημαντικών Διαρκών Επιτροπών της Βουλής.
Στις εκλογές της 6ης Μαΐου του 2012 εκλέγεται και πάλι πρώτος Βουλευτής Μαγνησίας, ενώ στις επαναληπτικές εκλογές της 17ης Ιουνίου τίθεται επικεφαλής του ψηφοδελτίου της Νέας Δημοκρατίας και επανεκλέγεται. Μετά τις εκλογές της 6ης Μαΐου του 2012, εκλέγεται Β’ Αντιπρόεδρος της Βουλής των Ελλήνων, θέση στην οποία επανεκλέγεται και κατείχε έως σήμερα. 
Με σχετική απόφαση μάλιστα ορίστηκε εκτός των άλλων και ως υπεύθυνος για τις δηλώσεις «πόθεν έσχες» κομμάτων και πολιτικών, θέση την οποία υπηρέτησε αυτό το διάστημα με ζήλο και αυταπάρνηση. Είχα και εγώ την ιδιαίτερη τιμή να είμαι αναπληρωτής του σε ένα πολύ δύσκολο, σημαντικότατο ρόλο στη σημερινή πολιτική συγκυρία. 
Ο Θανάσης Νάκος ήταν παντρεμένος με τη Δανάη Τσότση, πολιτικό μηχανικό. Έχει ένα γιο και μία πολύ μικρούλα κόρη, τη Ροδόπη. 
Σε όλες αυτές τις θέσεις ευθύνης, στις οποίες υπηρέτησε, είχα την προσωπική εμπειρία, όχι μόνο να τον γνωρίζω αλλά και να συνεργαστώ μαζί του. Διέκρινα έναν πολιτικό σύγχρονο, υπεύθυνο, αξιόμαχο, ο οποίος τίμησε την ψήφο των συμπολιτών του.
Για όλα αυτά και για πολλά άλλα, τα οποία κάποιος θα μπορούσε να περιγράψει, η Νέα Δημοκρατία αισθάνεται πολύ μεγάλη την απώλεια του Θανάση Νάκου και εκφράζει θερμά συλλυπητήρια στην οικογένειά του, αλλά και στους εκλεκτούς του συμπατριώτες στη Μαγνησία.
Σας ευχαριστώ.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Και εμείς ευχαριστούμε.
Το λόγο έχει ο κ. Παναγιώτης Κουρουμπλής, Εκπρόσωπος του ΣΥΡΙΖΑ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, ειλικρινά νιώθω συγκλονισμένος από τον πρόωρο θάνατο ενός ανθρώπου τον οποίο γνωρίζω εδώ και δεκαοκτώ χρόνια και με τον οποίο μάς συνέδεε μία βαθύτατη εκτίμηση.
Γνώρισα έναν πολιτικό ο οποίος είχε το κουράγιο να υπερβαίνει τις κομματικές περιχαρακώσεις. Μέσα από τις κυβερνητικές θέσεις, στις οποίες βρέθηκε, έδειξε ότι διέθετε πάντα αυτό το πολιτικό κουράγιο να συνδιαλέγεται με όλους τους πολιτικούς του αντιπάλους και με δίκαιο τρόπο να διαχειρίζεται τα ζητήματα της αρμοδιότητάς του.
Υπάρχουν στιγμές στη ζωή, που πραγματικά ο καθένας μας αναλογίζεται πόσο μικρή είναι η ίδια η ζωή και πόσο εύκολα τη σπαταλούμε, πολλές φορές, σε άσκοπες διαμάχες. 
Ο Θανάσης Νάκος ήταν ένας μετριοπαθής άνθρωπος με μία ιδιαίτερη ευγένεια. Τον διέκρινε η ειλικρίνεια και ο σεβασμός του αντιπάλου. Η πορεία του αποτέλεσε μία πολύ σημαντική συνεισφορά στα δημόσια πράγματα. Δεν ήταν και δεν είναι τυχαίο, κύριε Πρόεδρε, το γεγονός ότι ο λαός της Μαγνησίας επί σειρά ετών τιμούσε αυτόν τον δημόσιο άντρα.
Θέλω να εκφράσω πρώτα απ’ όλα στην οικογένειά του, στη γυναίκα του  και τα δύο παιδιά του, στο λαό της Μαγνησίας και στην πολιτική οικογένεια της Νέας Δημοκρατίας, που χάνει ένα πάρα πολύ σημαντικό στέλεχός της, εκ μέρους της Κοινοβουλευτικής Ομάδας του ΣΥΡΙΖΑ-Ενωτικό Κοινωνικό Μέτωπο και του Προέδρου μας Αλέξη Τσίπρα, τα βαθύτατα συλλυπητήριά μας και να είναι ελαφρό το χώμα που θα τον σκεπάσει.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ευχαριστούμε πολύ. 
Εκ μέρους του ΠΑΣΟΚ το λόγο έχει ο Πρόεδρος κ. Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, γνώρισα το Θανάση Νάκο το 1993 ως νέο Βουλευτή, πρώτο στη σειρά εκλογής των συναδέλφων της Νέας Δημοκρατίας του Νομού Μαγνησίας. Θέλω να καταθέσω εδώ την προσωπική μου μαρτυρία για την προσωπικότητα, τις γνώσεις, το ατομικό και το πολιτικό κοινοβουλευτικό ήθος του. 
Από τις πρώτες μέρες, ήρθε στο γραφείο του Προέδρου της Βουλής για να μου πει την άποψή του ως ειδικού επιστήμονα μηχανικού για το έργο, τότε, του υπόγειου σταθμού αυτοκινήτων της Βουλής. 
Μου είχε κάνει εξαιρετική εντύπωση, διότι, όπως γνωρίζετε κι εσείς, ως παλιός κοινοβουλευτικός, τα χρόνια εκείνα οι νεότεροι συνάδελφοι ήταν –κακώς, κάκιστα- αρκετά περιορισμένοι στις κινήσεις τους και στις θέσεις ακόμη που καταλάμβαναν εντός της Ολομέλειας, υπήρχε μία άλλη, κακή, το τονίζω, αντίληψη. Διότι σε αυτή την Αίθουσα όλοι είναι οι εκλεκτοί εκπρόσωποι του λαού, του έθνους κατά το Σύνταγμά μας. Αυτοί οι τριακόσιοι έχουν αυτό το μέγα προνόμιο, το οποίο θα πρέπει να διαφυλάττουν και -όπως κάποιες φορές αναγκάζομαι να θυμίζω- δεν πρέπει να παραδίδεται αντί «πινακίου φακής» της ελάχιστης προβολής τους, στη διάθεση του οποιουδήποτε επιχειρηματία των μέσων μαζικής ενημέρωσης. 
Ο Θανάσης Νάκος ήταν ακριβώς αυτός ο εκπρόσωπος του λαού της Μαγνησίας που εξέφραζε αυθεντικά τη θέληση και την άποψη του λαού που τον είχε στείλει στο Κοινοβούλιο και αισθανόταν το χρέος να τον εκπροσωπήσει όσο το δυνατόν πιο αυθεντικά και έντιμα.
 Αυτά τα οποία παρέθεσε ο συνάδελφος κ. Μπούρας και ως Γενικός Γραμματέας της Κοινοβουλευτικής Ομάδας της Νέας Δημοκρατίας, αφορούν το έργο του και τη δράση του –πολυσχιδή- σε ό,τι του ανετίθετο και αναλάμβανε γνωρίζοντας και την ευθύνη του ταυτόχρονα.  
Ήταν πράγματι –εγώ, και ως Πρόεδρος της Βουλής κι αργότερα ως Βουλευτής της Αντιπολίτευσης, ενθυμούμαι πάντα τον Θανάση Νάκο- παρών ανελλιπώς στη Βουλή είτε από την κυβερνητική του θέση, όταν με την ανάληψη της διακυβέρνησης της χώρας από τη Νέα Δημοκρατία ήταν μέλος της Κυβέρνησης είτε πιο πριν, αλλά και εν συνεχεία, μετά το 2009, από τα έδρανα της αντιπολίτευσης. Οι παρόντες συνάδελφοι -λόγω του εκτάκτου γεγονότος, αρκετοί άλλοι συνάδελφοι που θα ήθελαν να είναι εδώ, είναι φυσικό να μη βρίσκονται- θα θυμούνται ότι δεν υπήρχε συνεδρίαση στην οποία να απουσίαζε ο Θανάσης Νάκος. Πάντοτε ο λόγος του είχε μετριοπάθεια -όπως τονίστηκε ήδη- και την ικανότητα να μην πολώνεται με τις απόψεις του. Και πρέπει να το τονίσει κανείς αυτό, καθώς είναι τιμή για έναν πολιτικό να πιστεύει και να υποστηρίζει τις απόψεις του με σταθερότητα, έτοιμος, όμως, να ακούσει και τις άλλες απόψεις και θέσεις.
Γνωρίζω, επίσης -διότι υπήρξε και μία ανθρώπινη, πέραν της πολιτικής και καθαρά θεσμικής, μεταξύ μας σχέση- ποιος ήταν ως άνθρωπος ο Θανάσης Νάκος. Φοβούμαι, ότι, ίσως ο υπερευαίσθητος, φιλότιμος, με έναν πραγματικά πλούσιο συναισθηματικό κόσμο Θανάσης Νάκος, ίσως επέσπευσε έτσι και τις συνθήκες κάτω από τις οποίες βρέθηκε με το καρδιακό επεισόδιο που είχε και την άτυχη νοσηλεία του, ώστε να φύγει, πραγματικά, τόσο νωρίς.
Αυτό ασφαλώς μας κάνει όλους να θλιβόμαστε περισσότερο. Ό,τι κι αν οι απλοί άνθρωποι φαντάζονται, χειραγωγούμενοι από την συνεχή πολεμική, το διασυρμό των θεσμών, και την απαξίωση όσων φιλοδοξούν να προσφέρουν στα κοινά, πρόκειται και εδώ για έναν άνθρωπο που αφοσιώθηκε στις ανάγκες των ανθρώπων, όχι μόνο από καθήκον ως πολιτικός. Αφαιρώντας -πρέπει να πω- και από το χρόνο και τις υποχρεώσεις προς την οικογένειά του. 
Γι’ αυτό κι αισθάνομαι περισσότερο την ανάγκη να συλλυπηθώ τα παιδιά του, την σύζυγό του, τους συγγενείς του, όλους τους φίλους του και το κόμμα της Νέας Δημοκρατίας, που χάνει ένα ικανότατο, έντιμο, σοβαρό και υπεύθυνο στέλεχός της. 
Το Κοινοβούλιό μας αποστερείται, πραγματικά, μίας τόσο σοβαρής, υπεύθυνης και δημιουργικής παρουσίας. Εκφράζω τα βαθύτατα συλλυπητήρια της Κοινοβουλευτικής Ομάδος του ΠΑΣΟΚ, της παρούσης Κοινοβουλευτικής Εκπροσώπου μας, του Αντιπροέδρου κ. Γρηγοράκου, του συναδέλφου κ. Κουτσούκου και όλων, κύριε Πρόεδρε, όσοι βρίσκονται καθ’ οδόν, διότι, όπως γνωρίζετε, μόλις πριν από ελάχιστο χρόνο πληροφορηθήκαμε το δυσάρεστο γεγονός. Και φυσικά τα συλλυπητήρια του Προέδρου μας, του Βαγγέλη Βενιζέλου.
Ας είναι ελαφρύ το χώμα της Μαγνησίας που θα τον σκεπάσει. Είμαι βέβαιος ότι όλοι θα τον θυμόμαστε με τις πιο αγαθές και συναισθηματικά φορτισμένες σκέψεις.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος  Ι. Μεϊμαράκης</Parlmember>):  Ευχαριστούμε πολύ.
Εκ μέρους των Ανεξάρτητων Ελλήνων το λόγο έχει η κ. Μαρίνα Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Συγκλονισμένη από το τραγικό συμβάν, διότι είναι και συντοπίτης μου ο κ. Νάκος, θέλω να εκφράσω στην οικογένεια του εκλιπόντος, την οικογένεια της Νέας Δημοκρατίας, την οποία τόσο αγάπησε και πιστά υπηρέτησε, θερμά συλλυπητήρια, τόσο τα δικά μου όσο και του Προέδρου του κινήματος των Ανεξάρτητων Ελλήνων, Πάνου Καμμένου, αλλά και τη λύπη των μελών της Κοινοβουλευτικής Ομάδας των Ανεξάρτητων Ελλήνων για τον αδόκητο θάνατο του φίλου και συντοπίτη μου Θανάση Νάκου.
Τον γνώριζα χρόνια. Τον παρακολουθούσα από τα πρώτα βήματά του στο επάγγελμά του, στην τοπική αυτοδιοίκηση και μετά στην κεντρική πολιτική σκηνή, όχι μόνον ως εκπρόσωπο της Μαγνησίας αλλά και ως Β’ Αντιπρόεδρο της Βουλής.
Τον είδα από κοντά να πασχίζει με όλες του τις δυνάμεις για ένα καλύτερο αύριο του τόπου μας, συχνά κάτω από πολύ αντίξοες συνθήκες. Πέτυχε πολλά και σημαντικά πράγματα ως Υπουργός Εσωτερικών και σχεδίασε ακόμη περισσότερα έργα που αποτελούν παρακαταθήκη όχι μόνο για τη Μαγνησία αλλά και για ολόκληρη την Ελλάδα.
Η απώλεια του Θανάση Νάκου γεμίζει με απέραντη θλίψη όλους όσοι τον γνωρίσαμε και τον αγαπήσαμε και αφήνει ένα μεγάλο δυσαναπλήρωτο κενό στη Βουλή.
Ο Θεός ας τον αναπαύσει.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος  Ι. Μεϊμαράκης</Parlmember>):  Ευχαριστώ πολύ.
Εκ μέρους της Χρυσής Αυγής το  λόγο έχει ο κ. Χρήστος Παππάς.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε και εμείς πληροφορηθήκαμε πριν από λίγο το θάνατο του Β’ Αντιπροέδρου Θανάση Νάκου.
Εγώ, εκπροσωπώντας την Κοινοβουλευτική Ομάδα και το Γενικό Γραμματέα της Χρυσής Αυγής, τον κ. Νίκο Μιχαλολιάκο, δεν θα μιλήσω για τον πολιτικό Θανάση Νάκο. Αρμόδιοι είναι οι Βουλευτές του κόμματος το οποίο υπηρέτησε πιστά όλα αυτά τα χρόνια. Εξάλλου νομίζω ότι το να πούμε λόγια για έναν άνθρωπο που τον γνωρίσαμε πάρα πολύ λίγο, θα ήταν απρεπές, άτοπο και υποκριτικό.
Εμείς θα μιλήσουμε απλά, ελληνικά και ανθρώπινα, ακόμα και για έναν πολιτικό μας αντίπαλο.
Ειλικρινά, λοιπόν, θέλω να εκφράσω τα θερμά συλλυπητήρια της Χρυσής Αυγής στην οικογένεια του εκλιπόντος, στην οικογένεια του Θανάση Νάκου και να πούμε ότι πραγματικά πρέπει να λυπούμεθα. Όλους τους ζώντες μάς λυπεί ο θάνατος, ο θάνατος ακόμα και των πολιτικών μας αντιπάλων, πολύ περισσότερο ο θάνατος ακόμα ενός Έλληνα.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ευχαριστώ πολύ.
Ο Εκπρόσωπος της ΔΗΜΑΡ κ. Τσούκαλης Νικόλαος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, κυρίες και κύριοι συνάδελφοι, ο Πρόεδρος της Κοινοβουλευτικής μας Ομάδας, ο κ. Φώτης Κουβέλης, πέρα από τις προσωπικές επαφές που θα έχει με την οικογένεια -και την πολιτική και τη φυσική- του εκλιπόντος, με εξουσιοδότησε, όπως και όλη η Κοινοβουλευτική Ομάδα της Δημοκρατικής Αριστεράς, να δηλώσω και να πω, συμμετέχοντας στον πόνο της φυσικής του και της πολιτικής του οικογένειας, ότι συμμετέχουμε στο βαθύτατο πένθος από την απώλεια, τον αδόκητο χαμό του Θανάση Νάκου.
Όσοι από μας τον γνωρίσαμε μπορούμε να πούμε με ειλικρίνεια ότι τον χαρακτήριζε η ηπιότητα, τον χαρακτήριζε η ευγένεια και υπηρέτησε με πάθος το κοινοβουλευτικό ήθος, κάτι το οποίο δυστυχώς λείπει αυτήν την περίοδο από τη χώρα μας.
Κύριε Πρόεδρε, να μεταφέρετε στην οικογένειά του τα ειλικρινή συλλυπητήρια για το χαμό του.
Κύριε Γραμματέα της Κοινοβουλευτικής Ομάδας, να μεταφέρετε και στον κύριο Πρωθυπουργό -αλλά και σε όλους εσάς, κύριοι συνάδελφοι- τα ειλικρινή μας συλλυπητήρια για το χαμό, την απώλεια ενός επιφανούς πολιτικού σας στελέχους. Πραγματικά, ευχόμαστε το ήθος του, η ποιότητά του, ο χαρακτήρας του γενικότερα να είναι στοιχείο που θα καθοδηγεί και τη συμπεριφορά όλων μας σ’ αυτές τις δύσκολες συνθήκες που βιώνει η χώρα και όλος ο ελληνικός λαός.
Ευχαριστώ, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Και εγώ ευχαριστώ.
Εκ μέρους του ΚΚΕ ο κ. Παφίλης Θανάσης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, θα θέλαμε εκ μέρους της Κοινοβουλευτικής Ομάδας του ΚΚΕ να εκφράσουμε τα συλλυπητήριά μας για το θάνατο του Αντιπροέδρου της Βουλής και Βουλευτή της Νέας Δημοκρατίας Θανάση Νάκου.
Ο Θανάσης Νάκος υπηρέτησε με συνέπεια την πολιτική του παράταξη. Ωστόσο, τον διέκρινε σεβασμός στους πολιτικούς του αντιπάλους και, κυρίως, ήθος στην πολιτική αντιπαράθεση. Ως Αντιπρόεδρος της Βουλής ήταν διαλλακτικός και χειρίστηκε με επιτυχία πάρα πολλές φορές δύσκολες καταστάσεις μέσα στη Βουλή.
Και πάλι τα συλλυπητήριά μας.!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Σας ευχαριστώ πολύ.
Κυρίες και κύριοι συνάδελφοι, σας καλώ να τηρήσουμε ενός λεπτού σιγή στη μνήμη του εκλιπόντος Β΄ Αντιπροέδρου του Σώματος, Θανάση Νάκου.
(Στο σημείο αυτή τηρείται ενός λεπτού σιγή)
Αιωνία του η μνήμη!
Συνεχίζεται η συνεδρίαση.
Το λόγο έχει ο κ. Ιωάννης Σταθάς.</ChairmanSpeech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Κύριε Πρόεδρε, κυρίες και κύριοι συνάδελφοι, θα εκφράσω και εγώ τα θερμά μου συλλυπητήρια στην οικογένεια του συναδέλφου μας. Ένα πράγμα είναι σίγουρο στη ζωή, ότι κάποια μέρα όλοι θα πεθάνουμε.
Να έρθω λίγο στα του νομοσχεδίου το οποίο κατετέθη. Λείπει ο Υπουργός Εργασίας -είναι, βέβαια, εδώ ο Υφυπουργός- τον οποίο πριν ακούσαμε να μας μιλά και να μας παρουσιάζει ότι θα καταπολεμήσει την εισφοροδιαφυγή, ότι θα καταπολεμήσει τις συντάξεις και αυτά τα δεινά τα οποία έχουμε όλα αυτά τα χρόνια και ότι έτσι θα εξοικονομηθούν γύρω στα 500 εκατομμύρια με τους νέους μηχανισμούς τους οποίους έχει καταφέρει να δημιουργήσει.
Όμως, μέσα από την ανασφάλιστη εργασία η οποία υπάρχει, μέσα από το αποδυναμωμένο ΣΕΠΕ -το οποίο αυτήν τη στιγμή δεν έχει ούτε καν χρήματα για να κάνει ελέγχους, δεν έχει καν αυτοκίνητα για να πάει να κάνει ελέγχους- χάνουν πολύ περισσότερα χρήματα. Το ζούμε καθημερινά εμείς που κάνουμε ελέγχους στους χώρους εργασίας με τα συνδικάτα, όπου η ανασφάλιστη και μαύρη εργασία έχει τρομερή έξαρση.
Δεν φτάνει μόνο αυτό, αλλά είδαμε και πενήντα εργαζόμενους, που υποστήριζαν γραμματειακά τους συναδέλφους στο ΣΕΠΕ, ότι και αυτοί απολύθηκαν, με αποτέλεσμα και τη δουλειά την οποία έκαναν αυτοί οι άνθρωποι να χρειάζονται να την κάνουν ελεγκτές στο ΣΕΠΕ, με αποτέλεσμα να μην μπορούν να βγουν και πάλι στους χώρους εργασίας για να κάνουν ελέγχους. Αυτό πρέπει να το πούμε στους εργαζόμενους που έχουν απομείνει μετά τις απαράδεκτες μνημονιακές πολιτικές οι οποίες εφαρμόζονται τα τελευταία χρόνια. Διότι βλέπουμε μια ανεργία η οποία έχει εκτοξευτεί στο 30%.
Επίσης, βλέπουμε ότι στο ΙΚΑ έχουμε τα ίδια προβλήματα. Από το ΙΚΑ έφυγαν οι του 9Κ, οι οποίοι ήταν άτομα σε καίριες θέσεις, είχαν στελεχώσει τα ιδρύματα του ΙΚΑ, έκαναν ελέγχους, έδιναν συντάξεις. Αυτήν τη στιγμή δημιουργούν ένα πολύ μεγάλο κενό, με αποτέλεσμα να μην μπορούν να δουλέψουν καθόλου προς όφελος και των εργοδοτών και των εργαζομένων, ώστε να παράγει το έργο που πρέπει να παράγει το ΙΚΑ. Αυτό έχει ως αποτέλεσμα να έχουμε μια μεγάλη έξαρση της εισφοροδιαφυγής και κατ’ επέκτασην και της φοροδιαφυγής.
Επιπλέον, έχουμε να κάνουμε με την Εργατική Εστία και με την Εργατική Κατοικία. Ως προς την Εργατική Εστία και την Εργατική Κατοικία, είδαμε ότι από τα 700 εκατομμύρια, με το τελευταίο κούρεμα του PSI, έμεινε γύρω στα 200 εκατομμύρια η περιουσία τους. Αποτέλεσμα; Με αυτά τα χρήματα, τα οποία είναι χρήματα των εργαζομένων και των εργοδοτών από εισφορές, συν τα χρήματα που δεν δίνουν οι εργοδότες, τα οποία χαρίστηκαν και από εδώ και πέρα θα χαρίζονται -που κι αυτό το σταματήσατε- βλέπουμε ότι καμμία κοινωνική παροχή δεν θα δίνεται. Αυτοί οι οργανισμοί είχαν δημιουργηθεί επί Μεταξά. Τους είχε φτιάξει ένας δικτάτορας τότε. Όμως, αυτήν τη στιγμή καταφέρατε κάτι που δεν είχε καταφέρει κανένας από τότε μέχρι τώρα: να τους καταργήσει η τρικομματική Κυβέρνηση.
Βλέπουμε ακόμη ένα άλλο απαράδεκτο που γίνεται με τα συνδικάτα, όπου σταματάει η χρηματοδότηση -πλην της ΓΣΕΕ- και τα πρωτοβάθμια και τα δευτεροβάθμια και οι ομοσπονδίες δεν θα μπορούν πια να επιτελέσουν το έργο το οποίο έκαναν, δηλαδή να υπερασπίζονται τα δικαιώματα των εργαζομένων, να παρευρίσκονται στους χώρους εργασίας και να κάνουν τον έλεγχο, αλλά να παίρνουν και μέρος στις διάφορες εργατικές διαφορές που υπάρχουν με τους εργοδότες.
Ως προς τα υπόλοιπα, λέμε ότι αυτό το νομοσχέδιο έγινε για την καταπολέμηση της ανασφάλιστης εργασίας και, γενικά, για να δημιουργήσει στην εργασία και στις συνθήκες που έχουν απομείνει ένα κλίμα ασφάλειας.
Κάθε άλλο! Αυτήν τη στιγμή είναι η ταφόπλακα η οποία πέφτει στην εργασία –στην εναπομείνασα εργασία, το τονίζω ξανά- και είναι μία συνέχεια των μνημονιακών πολιτικών, που μόνο στόχο έχουν να εξυπηρετήσουν όχι το μικρομεσαίο επιχειρηματία ή τον εργαζόμενο, αλλά μόνο τις πολυεθνικές εταιρείες και τα μονοπώλια. Μόνο αυτούς θέλουν να εξυπηρετήσουν και κανέναν άλλο. Σε λίγο καιρό θα έρθουν και το μόνο που θα κάνουν θα είναι να απομυζήσουν τον τόπο μας και όλους τους εργαζόμενους, οι οποίοι αυτήν τη στιγμή εργάζονται στην Ελλάδα. 
Επειδή προέρχομαι από το χώρο της εργασίας, βλέπω ότι αυτό το νομοσχέδιο δεν μπορεί να προσφέρει τίποτα, γιατί, για να προσφέρεις κάτι, πρέπει να υπάρχουν εργασιακές σχέσεις, πρέπει να υπάρχει αγορά εργασίας. Δεν υπάρχει τίποτα. Μ’ αυτές τις πολιτικές έχει δημιουργηθεί μόνο ανεργία. 
Πρέπει, λοιπόν, να το αποσύρετε, όπως και τα υπόλοιπα μνημονιακά διατάγματα που έχετε φέρει εδώ με πράξεις νομοθετικού περιεχομένου και εκείνα τα χοντρά βιβλία που είναι το πρόγραμμά σας, το οποίο δεν το έχει ο ΣΥΡΙΖΑ, αλλά πάνω σ’ αυτό εσείς στηρίζετε και εφαρμόζετε όλους αυτούς τους νόμους. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Πρέπει να το αποσύρετε και να αλλάξετε πολιτική. Αν δεν αλλάξετε άμεσα πολιτική και αν δεν δούμε πραγματικά τους Έλληνες εργαζόμενους και το μικρομεσαίο και τον αγρότη να έχουν εργασία -για να μπορούμε να έχουμε και εισφορές και επομένως ανάπτυξη- τότε με όλες αυτές τις πολιτικές δεν θα καταφέρουμε τίποτα.
Επίσης, θα ήθελα να πω κάτι τελευταίο και θα κλείσω μ’ αυτό. Αυτήν τη στιγμή βλέπουμε στους χώρους εργασίας να μη διενεργούνται έλεγχοι, όπως είπα και προηγουμένως, από το ΣΕΠΕ, από το ΙΚΑ, ακόμα και από τον ΟΑΕΔ. Δεν έχουν αυτοκίνητα αυτοί οι άνθρωποι να κινηθούν. Δεν έχουν να βάλουν βενζίνη και αναγκάζονται να πηγαίνουν με ταξί και να πληρώνουν από την τσέπη τους ή να τους παίρνουν και να τους πηγαίνουν τα συνδικάτα. Αν συμβεί κανένα εργατικό ατύχημα, φανταστείτε τι έχει να γίνει εκεί πέρα. Βλέπουμε ότι το ΣΕΠΑ αυτή τη στιγμή υποβαθμίζεται ακόμα περισσότερο, γιατί επί της ουσίας δεν έχει να κάνει κάτι, διότι δεν υπάρχει Εργατικό Δίκαιο. 
Άρα αυτό το νομοσχέδιο πρέπει να το αποσύρετε όπως είναι για το καλό όλων, γιατί δεν βοηθάνε οι δικές σας πολιτικές τους μικρομεσαίους, τις επιχειρήσεις, διότι υπάρχει αθέμιτος ανταγωνισμός. Σε σχέση με έναν επιχειρηματία που θέλει να είναι σωστός και να πληρώνει τις εισφορές του, με τον έλεγχο που δεν υπάρχει πουθενά, ένας άλλος δίπλα, που δεν πληρώνει ούτε στο ΙΚΑ ούτε καμμία εισφορά, φυσικά θα τον κλείσει κι αυτόν ο οποίος έχει μία υγιή επιχείρηση.
Πάνω σ’ αυτό δεν λέτε τίποτα. Αυτές οι κυρώσεις που έχετε προβλέψει δεν μπορούν να επιβληθούν και αυτό το ζούμε καθημερινά εμείς με τους ελέγχους που κάνουμε. Αυτήν τη στιγμή δεν μπορούν να βγουν να κάνουν έλεγχο οι ελεγκτές του ΣΕΠΕ ούτε πρόκειται να μπορέσουν να κάνουν, διότι δεν έχουν ούτε καν αυτοκίνητα να βγουν έξω να κάνουν ελέγχους. Μιλώ και για όλους αυτούς τους οποίους διώξατε πριν, όπως και τη γραμματειακή υποστήριξη, αλλά και τους 9Κ από το ΙΚΑ.
Η μόνη λύση, λοιπόν, είναι να το αποσύρετε. Κι αν δεν το αποσύρετε, να είστε σίγουροι πως ό,τι και να λέμε εμείς εδώ πέρα, αυτά τα πράγματα θα τα αποσύρει σίγουρα στην πράξη –έτσι θα το πω, απλά και λαϊκά- ο λαός. Σε λίγο καιρό θα το κάνει, γιατί, όπως αρμενίζετε, δεν θα έχουμε καλό τέλος.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί από το 2ο Γενικό Λύκειο Κατερίνης. 
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής)
Ακούσατε αυτό που προηγήθηκε, τιμώντας τον εκλιπόντα.
Κυρίες και κύριοι συνάδελφοι, θα ήθελα να σας ενημερώσω για την έκφραση των συλλυπητηρίων που μας έστειλε ο Σύλλογος των Υπαλλήλων της Βουλής, το οποίο έχει ως εξής: «Με το άγγελμα του θανάτου του Αντιπροέδρου της Βουλής Αθανασίου Νάκου, το Διοικητικό Συμβούλιο του Συλλόγου των Υπαλλήλων της Βουλής εκφράζει τα συλλυπητήριά του στην οικογένειά του, αναγνωρίζοντας το ήθος και την προσφορά του στο δημόσιο βίο της χώρας».
Εγώ θα ήθελα να εκφράσω τα ειλικρινή μου συλλυπητήρια στην οικογένειά του. Με το Θανάση Νάκο μάς συνδέει μία πολύχρονη φιλία. Παλέψαμε για ιδέες και αρχές εδώ και πάρα πολλά χρόνια από κοινά μετερίζια. Σε κάποιο πρόσφατό του άρθρο είχε γράψει συγκεκριμένα και ακριβώς: «Αυτό που πρέπει να γίνει κατανοητό είναι ότι ένα ισχυρό και αξιόπιστο Κοινοβούλιο υψηλού κύρους αποτελεί εγγύηση λειτουργίας της δημοκρατίας. Αν θέλουμε, ειδικά στην παρούσα συγκυρία για τη χώρα, να διασφαλίσουμε την καλύτερη λειτουργία της δημοκρατίας, πρέπει να θέσουμε ως προτεραιότητα την αναβάθμιση του Κοινοβουλίου. Είναι ένα στοίχημα που οφείλουμε να κερδίσουμε για το καλό του τόπου».
Μ’ αυτό, λοιπόν, ως παρακαταθήκη, εύχομαι «στο καλό» και ο Θεός να αναπαύσει την ψυχούλα του.
Το λόγο έχει τώρα ο Κοινοβουλευτικός Εκπρόσωπος του ΣΥΡΙΖΑ-Ενωτικού Κοινωνικού Μετώπου κ. Παναγιώτης Κουρουμπλής.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Πρόεδρε, κυρίες και κύριοι συνάδελφοι, μετά από τόσο αναπάντεχα γεγονότα δυσκολεύεται κανείς με άνεση να τοποθετηθεί πάνω στα ζητήματα στα οποία καλείται να τοποθετηθεί.
Κυρία Πρόεδρε, οι μέρες που ζούμε είναι δύσκολες για τον Ελληνισμό. Όμως, είναι δύσκολες και για το ευρωπαϊκό εγχείρημα που, όσοι το πιστέψαμε, το πιστέψαμε σαν ένα εγχείρημα που θα σέβεται την εταιρική σχέση, την αλληλεγγύη μεταξύ των κρατών-μελών και κυρίως θα προωθεί το κοινό συμφέρον. Όμως, όλοι είμαστε μάρτυρες –και ιδιαίτερα όλοι όσοι πίστεψαν αυτό το εγχείρημα- μίας γερμανοκρατούμενης Ευρώπης, όπου το Βερολίνο επιχειρεί να επιβάλλει τις δικές του πολιτικές και οικονομικές επιλογές, εξυπηρετώντας μόνο το ίδιο συμφέρον.
Επιχειρείται, λοιπόν, να ενοχοποιηθούν άλλες χώρες στη λογική μίας προτεσταντικής ηθικής. Το μαύρο πρόβατο ήταν το τραπεζικό σύστημα της Κύπρου και δεν είναι η DEUTSCHE BANK με τα προβλήματα που αναδεικνύονται μέρα με τη μέρα, τα οποία πραγματικά μπορεί να φέρουν ένα μεγάλο τσουνάμι στο ευρωπαϊκό εγχείρημα. Η εμπιστοσύνη, δηλαδή, του Ευρωπαίου πολίτη σ’ αυτό το εγχείρημα μειούται καθημερινά, ακριβώς γιατί κανένας δεν βλέπει ότι αυτή η προσπάθεια, με τις πολιτικές επιλογές που επιχειρούνται, μπορεί να δώσει προοπτική.
Επανέρχομαι στο σχέδιο νόμου. Ακούσαμε με πολλή προσοχή τον Υπουργό Εργασίας να μας μιλά για την παραβατικότητα στο χώρο των συντάξεων. Νομίζω ότι κανένας σ’ αυτόν τον τόπο –και σε καμμία πτέρυγα της Βουλής, όπως νομίζω- δεν είναι αντίθετος στη διαδικασία εξυγίανσης αυτού του χώρου. Όμως, αποφεύγεται συστηματικά να καταγραφούν και να δηλωθούν ευθύνες που υπήρχαν σε προκατόχους, διότι δεν νομίζω ότι ανακαλύψαμε τώρα την πυρίτιδα. Τα συστήματα που μπορούσαν να περιορίσουν αυτού του είδους τα φαινόμενα, σε όποια έκταση κι αν ήταν, υπάρχουν εδώ και είκοσι χρόνια. Εδώ και δεκαπέντε χρόνια θυμούμαι ότι μιλούσαν για πλασματικές συντάξεις θανάτου, για πλασματικές συντάξεις αναπηρίας. Παρά ταύτα, κάποιους βόλευε όλη αυτή η κατάσταση. Μάλιστα, ενώ βόλευε κάποιους, πλήρωναν και οι υπόλοιποι αυτές τις πολιτικές λογικές. 
Ωστόσο, να δεχθώ ότι εδώ επιχειρείται μία προσπάθεια εξυγίανσης. Να το δεχθούμε.
Δεν ακούσαμε όμως, κυρίες και κύριοι συνάδελφοι, για την παραβατικότητα εκείνων που άλωσαν τα αποθεματικά των ταμείων. Δεν ακούσαμε για εκείνους που μετέτρεψαν –σε κρίσιμο χρόνο και ενώ δεν το είχαν αυτό το δικαίωμα, διότι ο νόμος που τους δίνει αυτό το δικαίωμα ορίζει ρητά ότι αυτό θα γίνει για να διασφαλιστεί η ακεραιότητα αυτών των καταθέσεων- σε ομόλογα τα αποθεματικά των ταμείων. Δεν θα μας πει κανείς από τη σημερινή Κυβέρνηση πώς έγινε αυτή η διαδικασία και πότε, πραγματικά, μετετράπησαν τα χρήματα αυτά σε ομόλογα, χωρίς να ερωτηθούν τα ταμεία και αν αγοράστηκαν από τη δευτερογενή ή την πρωτογενή αγορά; 
Οφείλει, λοιπόν, η Κυβέρνηση να μας δώσει εξηγήσεις και όχι κάθε φορά να χρεώνονται όλες οι ευθύνες σε κάποια φαινόμενα που, πραγματικά, μπορεί να εμφιλοχωρούν στο σύστημα, γιατί κάποιοι δεν το οργάνωσαν με το σωστότερο τρόπο. 
Είναι θετικό το ότι δέχτηκε ο Υπουργός έπειτα από πίεση όλων των πτερύγων –και αυτό προέκυπτε από τις τοποθετήσεις πάρα πολλών Βουλευτών που κι εγώ άκουσα- να υπάρχει μία συμμετοχή του 20% των προστίμων, προκειμένου πραγματικά οι υπάλληλοι των οποίων έχουν περικοπεί πλέον οι μισθοί σε βαθμό εξαθλίωσης να μπορούν να καλύψουν τις δαπάνες μεταφοράς τους. 
Υπάρχει όμως και το ζήτημα της στελέχωσης αυτών των υπηρεσιών, αν και με αυτές τις λογικές των απολύσεων που κυοφορούνται και κυκλοφορούν –γιατί περί αυτού πρόκειται- αναρωτιέμαι αν είναι ικανός ο αριθμός των υπαλλήλων αυτών να εξυπηρετήσει αυτόν τον πραγματικά ευαίσθητο τομέα. Καλείται η συντεταγμένη πολιτεία να υπερασπιστεί την αξιοπρέπεια του εργαζόμενου, τον οποίο έχει απογυμνώσει από το θεσμικό πλαίσιο που τον προστάτευε.
Λέμε, κυρίες και κύριοι συνάδελφοι, ότι ο κατώτατος μισθός είναι 586 ευρώ. Πιστεύετε ότι αυτό υλοποιείται από τις περισσότερες επιχειρήσεις; Πιστεύετε ότι δεν εκβιάζεται ο εργαζόμενος –και κάτω από την ανάγκη που ζει και βιώνει- να συμφωνήσει και με μικρότερα ποσά, από τη στιγμή που έχουμε ενάμισι εκατομμύριο ανέργους και η προσφορά είναι τεράστια;
Το ίδιο δεν θα ισχύει και για τις εισφοροδιαφυγές; Πότε ήλεγξε το αρμόδιο Υπουργείο αυτές τις περίφημες εταιρείες, που ενοικιάζουν τους ανθρώπους σαν πράγματα, αν πραγματικά πληρώνουν τις εισφορές -που οφείλουν να πληρώνουν και μάλιστα σε υπηρεσίες που προσφέρουν στο δημόσιο- ή αν πραγματικά αποδίδουν στους εργαζόμενους αυτά που έχουν συμφωνήσει; 
Λέω ένα παράδειγμα, για να καταγράψω αυτήν τη ζούγκλα που επικρατεί στους εργασιακούς χώρους μετά την κατεδάφιση κάθε έννοιας συλλογικού κοινωνικού κεκτημένου και μετατροπής αυτού του χώρου σε ένα χώρο κοινωνικού κανιβαλισμού.  Διότι, όταν βιάζεις την αξιοπρέπεια ενός ανθρώπου και επί της ουσίας τον εκβιάζεις, περί αυτού πρόκειται και δεν είναι υπερβολή, κυρίες και κύριοι συνάδελφοι.
Σε ό,τι αφορά τους Οργανισμούς Εργατικής Κατοικίας και Εργατικής Εστίας, δύο οργανισμούς που, ενώ δεν είχαν παθητικό, έρχεται η προηγούμενη κυβέρνηση –και συνεχίζει η σημερινή- και τους καταργεί και τους συγχωνεύει, όταν ξέρουμε ότι μέσα από την κατάργηση του κοινωνικού τουρισμού οι μικρότερες ξενοδοχειακές μονάδες σε δυσπρόσιτες περιοχές –σε περιοχές που δεν έχουν, αν θέλετε, πολύ μεγάλο τουριστικό ενδιαφέρον από πλευράς προορισμού- υφίστανται μία μεγάλη καταστροφή και χιλιάδες θέσεις εργασίας χάνονται. 
Από αυτήν την υπόθεση έχουμε υπολογίσει πόσο χάνουν τα ταμεία στην περίπτωση των εισφοροδιαφυγών; Για να μην πω ότι τα τελευταία χρόνια για κάθε μονάδα που αυξάνεται η ανεργία έχουμε επιβάρυνση των ταμείων πάνω από 300 με 400 εκατομμύρια ευρώ. 
Και εδώ ζητούμε να αποσαφηνίσει ο Υπουργός με τον πιο εύγλωττο τρόπο -γιατί οι φορείς αυτοί που συνενώνονται τώρα με τον ΟΑΕΔ είναι κρίσιμης σημασίας για τις πιο αδύναμες ομάδες του πληθυσμού- και να δεσμευτούμε ότι θα απαντήσουμε στα ζητήματα και του ενοικίου και της επιδότησης αλλά και των κατασκευών, σε μία περίοδο κατά την οποία πραγματικά, κυρίες και κύριοι συνάδελφοι, ο τομέας αυτός υφίσταται μεγάλη δοκιμασία και τα συναφή επαγγέλματα βρίσκονται σε απελπισία. 
Θα ήθελα να αναφερθώ, κυρίες και κύριοι συνάδελφοι, στο άρθρο 66, όπου έπειτα από μεγάλες πιέσεις και διαμαρτυρίες ήρθε η Κυβέρνηση και έφερε μια βελτιωτική –θα έλεγα- διάταξη, που δίνει εξάμηνη παράταση. Σε ποιους όμως τη δίνει; Τη δίνει σε όσους συνταξιούχους έχει λήξει ο χρόνος –διετία, τριετία που δίνουν οι επιτροπές- και, αφού δεν είναι υπαιτιότητά τους η έγκαιρη εξέτασή τους από τα περίφημα ΚΕΠΑ, δίνει παράταση εννέα μηνών, ενώ κανονικά έπρεπε να ισχύει μέχρι τη στιγμή της επανεξέτασής τους, αφού δεν είναι με δική τους ευθύνη η υπόθεση αυτή. Και είναι αίτημα να επεκταθεί αυτό το όριο. 
Ωστόσο, κυρία Πρόεδρε, κυρίες και κύριοι συνάδελφοι –το τονίζω και ειλικρινά μου κάνει εντύπωση- στις τοποθετήσεις συναδέλφων δεν βρίσκω μία αναφορά σε ένα κρίσιμο ζήτημα, ένα κρισιμότατο ζήτημα, που έχει να κάνει με την πιο αδύναμη ομάδα του πληθυσμού, τους αναπήρους, τους ανασφάλιστους αναπήρους –με νοητική υστέρηση, αυτισμό, παραπληγία, τυφλότητα- που δεν έχουν κανένα άλλο εισόδημα και που με ευθύνη της Κυβέρνησης, του Υπουργείου, των συγκεκριμένων υπηρεσιών, δεν έχουν εξεταστεί εγκαίρως, αν και έχουν υποβάλει αίτημα εγκαίρως. Γιατί γίνεται αυτή η εξαίρεση; Σε ποια λογική αντέχει να συμπεριλάβουμε σ’ αυτήν την παράταση τους αναπήρους -τους συνταξιούχους αναπήρους ορισμένου χρόνου- και να εξαιρέσουμε αυτήν την κατηγορία;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Το αφήνω στην κρίση σας, κυρίες και κύριοι συνάδελφοι, Υπάρχουν οικογένειες που ζουν δράματα από την έλλειψη αυτών των 350 ευρώ. Περί αυτού πρόκειται. 
Υπάρχει και μία άλλη τροπολογία, κυρίες και κύριοι συνάδελφοι, που έχουμε καταθέσει και εμείς αλλά και άλλοι συνάδελφοι και αφορά μία απαράδεκτη πράξη που είχε περιληφθεί στην περίφημη πράξη νομοθετικού περιεχομένου -και την οποία, δυστυχώς, ψήφισαν πολλοί συνάδελφοι, χωρίς να το καταλάβουν, γιατί είμαι βέβαιος ότι θα είχαν και αυτοί αντιρρήσεις που την ψήφισαν- σχετικά με την κατάργηση της σύνταξης του ανασφάλιστου στους Νεοποντίους πρόσφυγες και στους Βορειοηπειρώτες. Επειδή το ελληνικό κράτος, ενδεχομένως στη λογική και πελατειακών σχέσεων –να το πούμε και αυτό- ελληνοποίησε κάποιους που μπορεί να μην είχαν αυτή την ιδιότητα, με ποιο δικαίωμα χρεώνετε σ’ όλους αυτούς τους ανθρώπους την υποψία ότι δεν είναι Έλληνες; Ποιος δίνει αυτό το δικαίωμα σε οποιαδήποτε κυβέρνηση και σε οποιοδήποτε κόμμα που κυβερνά και σε οποιοδήποτε πολιτικό σύστημα; Είναι δυνατόν να προβαίνουμε σε μία τόσο άγρια πράξη εναντίον αυτών των ανθρώπων;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, ολοκληρώστε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είναι δυνατόν να τους προσβάλλουμε την αξιοπρέπεια και να τους βυθίζουμε στην απελπισία, στην απόγνωση και επί της ουσίας στη γενοκτονία;
Κυρία Πρόεδρε, θα κλείσω με μία τροπολογία που αφορά το Εθνικό Κέντρο  Αποκατάστασης Αναπήρων, που, τουλάχιστον βάσει της πληροφορίας που μας δόθηκε –και γι’ αυτό και την καταθέσαμε- καταλαβαίνουμε ότι είναι διαδικαστικού χαρακτήρα. 
Κυρία Πρόεδρε, δυστυχώς νομοθετούμε με πολύ πρόχειρο τρόπο. Πριν από δύο χρόνια, για παράδειγμα, ψηφίστηκε διάταξη για συγχώνευση του Εθνικού Κέντρου Αποκατάστασης Αναπήρων με το ΚΑΤ, χωρίς να έχει προηγηθεί η μετατροπή του από προνοιακό σε νοσοκομειακό κέντρο. Και σήμερα το υφίστανται αυτό οι υπάλληλοι του κέντρου αλλά και το ίδιο το κέντρο. 
Και κλείνω, κυρία Πρόεδρε, με ό,τι αφορά τους ασφαλισμένους της πρώην Αγροτικής Τράπεζας. Καλά, η Τράπεζα Πειραιώς πήρε όπως πήρε την Αγροτική Τράπεζα και θα εισπράξει, κυρία Πρόεδρε, κυρίες και κύριοι συνάδελφοι, και το ποσό της ανακεφαλαιοποίησης -το οποίο θα πληρώσει επί της ουσίας ο ελληνικός λαός- αλλά αφήσαμε στην τύχη τους τους ασφαλισμένους του ταμείου υγείας. Πρόκειται για μια πραγματικά προκλητική κατάσταση, για την οποία πρέπει με γενναιότητα, ειλικρίνεια και αποφασιστικότητα να βρούμε την κατάλληλη λύση, προκειμένου αυτοί οι άνθρωποι να μη νιώθουν αυτήν την ανασφάλεια που βιώνουν. 
Αυτές είναι οι σκέψεις που ήθελα να καταθέσω, κυρία Πρόεδρε. 
Σας ευχαριστώ πολύ για την ανοχή σας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς σας ευχαριστούμε, κύριε Κουρουμπλή. 
Το λόγο έχει η Κοινοβουλευτικός Εκπρόσωπος της Νέας Δημοκρατίας κ. Σοφία Βούλτεψη.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, καλούμεθα να συνεχίσουμε τη συνεδρίασή μας σε ένα βαρύ πράγματι κλίμα μετά το άγγελμα του θανάτου του Θανάση Νάκου. Και βέβαια θα το κάνουμε, διότι και εκείνος αυτό θα ήθελε, αν ήταν σε θέση να εκφράσει αυτήν τη στιγμή τη γνώμη του. 
Όσον αφορά τώρα στο σχέδιο νόμου, αυτό που έχω καταλάβει είναι ότι σ’ αυτό υπάρχει μια σειρά πολύ θετικών διατάξεων, με τις οποίες δεν μπορεί να διαφωνεί κάποιος, δεδομένου ότι πρόκειται για ένα σχέδιο νόμου που ρυθμίζει πολλά θέματα, όπως είναι αυτό της παραβατικότητας, αλλά και άλλα ζητήματα που σχετίζονται με τους ανασφάλιστους και με τη δυνατότητα να εγγράφονται ως άνεργοι κατηγορίες συνελλήνων και μάλιστα νέων ανθρώπων που τώρα μπαίνουν σε επαγγέλματα, όπως είναι οι δικηγόροι, οι μηχανικοί, οι γιατροί κ.λπ.. 
Πράγματι, λοιπόν, κατάλαβα και εγώ από τις τοποθετήσεις των συναδέλφων της Αντιπολίτευσης ότι δυσκολεύτηκαν να βρουν κάτι ενάντια στο σχέδιο νόμου και βρήκαν κάτι στο οποίο θα αναφερόμουν αν δεν είχε επισυμβεί ο αιφνίδιος θάνατος του αξέχαστου Θανάση και σχετίζεται με τον τρόπο ταφής. Για το λόγο αυτό, δεν θα το σχολιάσω τώρα. Πάντως, φαίνεται ότι με πολύ μεγάλη δυσκολία βρέθηκαν επιχειρήματα για να αντικρούσουν αυτό το σχέδιο νόμου που περιλαμβάνει σειρά ευνοϊκών ρυθμίσεων και κυρίως για το θέμα της παραβατικότητας. 
Μου έκανε εντύπωση ότι κάποιοι συνάδελφοι –όχι οι εισηγητές και όχι ο μόλις κατελθών του Βήματος Κοινοβουλευτικός Εκπρόσωπος- αναζήτησαν τα αίτια στην παραβατικότητα και θέλησαν να πουν ότι κάποιοι πολίτες, οι οποίοι έκρυψαν γάμους ή θανάτους ή έπαιρναν διπλές συντάξεις, το έκαναν λόγω της οικονομικής συγκυρίας. Αυτό δεν μπορεί να γίνει αποδεκτό. Και επιτρέψτε μου να πω ότι δεν μπορεί να λέγεται κάτι τέτοιο από αυτό το Βήμα. Το θεωρώ εντελώς απαράδεκτο. Δεν μπορεί να σταθεί σ’ αυτήν την Αίθουσα το «αμάρτησα για το παιδί μου». Δεν μπορεί κάποιος να αφαιρεί χρήματα με απάτη από τους υπολοίπους λόγω της οικονομικής συγκυρίας και αυτό να θεωρείται φυσιολογικό από εκπροσώπους του έθνους. 
Επίσης, θεωρώ ότι δεν μπορούμε να θέτουμε ερωτήματα του τύπου «ποιος οδηγεί στην παραβατικότητα;» και «γιατί τα έκανα όλα αυτά αυτοί οι άνθρωποι;», ενώ ξέρουμε ότι τα χρήματα που χάθηκαν από το ασφαλιστικό μας σύστημα είναι πάρα πολλά. Μάλιστα, αυτά τα χρήματα που χάθηκαν θα μπορούσαν να καλύψουν για μεγάλο διάστημα το ασφαλιστικό σύστημα, το οποίο, όπως ξέρετε, χρηματοδοτείται συνεχώς από τον κρατικό κορβανά. Δεν υπάρχει, δηλαδή, δικαιολογία για τον κλέφτη των συντάξεων. Θα μπορούσε να υπάρχει δικαιολογία για τον κλέφτη του ψωμιού, όταν πεινάει κάποιος. Όμως, αυτό το πράγμα που ακούστηκε εμένα δεν με βρίσκει σύμφωνη. 
Θέλω, λοιπόν, να πω ότι δύσκολα μπορεί κανείς να πει ότι διαφωνεί με το σχέδιο νόμου και πιστεύω πράγματι ότι κάποιοι συνάδελφοι πρέπει να κατέβαλαν μεγάλη προσπάθεια για να δικαιολογήσουν το «ΟΧΙ» τους, την αρνητική τους ψήφο. 
Κατόπιν τούτου, θέλω επίσης να πω ότι συμφωνεί κάποιος με κάτι και μετά προσπαθεί να βελτιώσει πράγματα. Και εγώ, λοιπόν, συμφωνώ και πιστεύω ότι θα βρεθεί λύση και όσον αφορά τους Ποντίους Έλληνες και όσον αφορά τους Βορειοηπειρώτες Έλληνες και όσον αφορά τους αναπήρους και όσον αφορά ανάλογα ζητήματα, τα οποία είναι πάρα πολύ κρίσιμα και τα οποία θα πρέπει να δούμε αυτήν την περίοδο. Θα πρέπει, δηλαδή, να δούμε αν υπάρχουν προβλήματα παραβατικότητας και σ’ αυτόν τον τομέα. Μάλιστα, όπως βρέθηκε το σύστημα «Αριάδνη» για να εντοπίζει τέτοια προβλήματα, θα πρέπει να βρεθεί και εκεί ένα ανάλογο σύστημα. Δεν μπορούμε να αφήσουμε αυτούς τους συνέλληνες, που βρέθηκαν μετά από μεγάλη περιπέτεια εκτός πατρίδας, να ζουν πλέον χωρίς σύνταξη και χωρίς ασφάλιση. Αποτελεί ηθική υποχρέωση, ηθικό καθήκον και αυτό είναι κάτι στο οποίο συμφωνούμε όλοι. 
Επιτρέψτε μου, κυρία Πρόεδρε, με αφορμή όλα όσα λέγονται και τα οποία ακούστηκαν και πάλι σήμερα σχετικά με το Κυπριακό, να πω κάτι με το οποίο θέλω να καταδείξω ότι πλέον κινδυνεύουμε να έχουμε εθνικό πρόβλημα. Και πρέπει πλέον να συνετιστούμε όλοι, να μαζέψουμε λίγο το μυαλό μας και να δούμε τι γίνεται. Διότι, όπως είπα και χθες και δεν θα σταματήσω να το λέω με τα ευρώ, τα ριάλια και τα ρούβλια κινδυνεύουμε πλέον να χάσουμε πολύ σοβαρά θέματα. Κινδυνεύουμε να χάσουμε έδαφος. Και καθόμαστε εδώ και συζητάμε για διάφορες βελτιώσεις της ζωής μας και διαπληκτιζόμαστε. 
Κυρίες και κύριοι συνάδελφοι, δεν θα επανέλθω σ’ αυτά που λέει ο ΣΥΡΙΖΑ σχετικά με το Κυπριακό. Όμως, αυτήν τη στιγμή έχουμε θέμα. Σήμερα δημοσιεύθηκε η συνέντευξη του Νταβούτογλου στην εφημερίδα «STAR» της Τουρκίας, όπου μιλάει ξεκάθαρα για τους φυσικούς πόρους και λέει ότι, αν δεν βρεθεί λύση μέσω του ΟΗΕ, το επόμενο είναι -επειδή είναι δεδομένη η ανάγκη όλων μας για φυσικούς πόρους- να γίνει συζήτηση και να υπάρξει συμφωνία των δύο πλευρών για τους φυσικούς πόρους και τα έσοδά τους να «παγώσουν» μέχρι να βρεθεί λύση. Και αν αυτό δεν το δεχθεί η Κύπρος –το νότιο τμήμα, όπως αναφέρει- τότε αυτό θα σημαίνει, όπως λέει ο Νταβούτογλου σήμερα, ότι έχει αποδεχθεί de facto διχοτόμηση και ότι μπορούν να κάνουν πια ό,τι θέλουν. Μπορούν να κάνουν γεωτρήσεις στο βόρειο τμήμα, να προσαρτήσουν το βόρειο τμήμα και οτιδήποτε. 
Κυρίες και κύριοι συνάδελφοι, αυτήν τη στιγμή βρισκόμαστε μπροστά σε ένα πάρα πολύ μεγάλο πρόβλημα και απορώ πώς δεν μπορούμε να δούμε αυτό το ζήτημα ενωμένοι και εξακολουθούμε να συζητούμε. Εγώ δεν έχω καταλάβει τι υπερασπιζόμαστε. Δεν καταλαβαίνω την προσπάθεια που γίνεται, προκειμένου κάποιος να υπερασπιστεί κάτι μόνο και μόνο για να κάνει αντιπολίτευση. Τι υπερασπίζεται; Τα ριάλια, τα ρούβλια και τους Ρώσους ολιγάρχες, για τους οποίους λέγαμε τόσα χρόνια ότι έχουν μεταφέρει εκεί τα χρήματά τους και τους οποίους ο Πούτιν έδιωξε κακήν-κακώς; Και τελικά φάνηκε ότι η Ρωσία την ήθελε αυτήν τη λύση και ας λέει ό,τι θέλει ο Μεντβέντεφ, ο οποίος, μόλις έληξε αυτή η υπόθεση, έδωσε αμέσως εντολή να ρυθμιστεί το δάνειο της Κύπρου. Πού πάμε αυτήν τη στιγμή, κυρίες και κύριοι συνάδελφοι; Προσπαθώ να καταλάβω τι θέλετε να συμβεί. 
Ξέρουμε όλοι πολύ καλά ότι έχουν συμβεί ορισμένα αδιαμφισβήτητα γεγονότα. Τα δύο τα ανέφερα και χθες. Στις 22 του Μάρτη –δηλαδή τώρα- η Τουρκία έκλεισε το μέτωπό της με τους Κούρδους. Έγινε κατάπαυση του πυρός. Επίσης, στις 22 του μηνός η Τουρκία έκλεισε το μέτωπό της με το Ισραήλ. Δέχθηκε τη συγγνώμη του Νετανιάχου για τα θύματα στο «MAVI MARMARA», τέλειωσε η υπόθεση και αρχίζουν συνεργασία. 
Στις 24 του μηνός το Υπουργείο Εξωτερικών της Τουρκίας εξέδωσε ανακοίνωση και μιλάει για φαντασίωση των Ελλήνων και των Κυπρίων, που πιστεύουν ότι μπορούν μέσω των φυσικών πόρων να χρηματοδοτήσουν Ταμείο Αλληλεγγύης. Είναι φαντασίωση να θεωρούμε ότι αυτό ανήκει, όπως λένε, μόνο στο νότιο τμήμα της Κύπρου. 
Μόλις χθες η Τουρκία διέκοψε τη συνεργασία της με τον πετρελαϊκό κολοσσό της Ιταλίας «ΕΝΙ», ο οποίος διακινούσε το ρωσικό φυσικό αέριο στο τουρκικό έδαφος. Και αυτό το έκανε, όπως αναφέρθηκε, στο πλαίσιο της απόφασής της να διακόπτει τη συνεργασία με κάθε ξένη εταιρεία που συνεργάζεται με την Κύπρο. Και επειδή η εταιρεία «ΕΝΙ» συνήψε συμφωνία συνεργασίας με την Κύπρο για την εξόρυξη εκεί του φυσικού αερίου και των πετρελαίων, η Τουρκία διέκοψε τη συνεργασία της. 
Σήμερα, ακριβώς για να στείλει το μήνυμα ότι ισχύει αυτό, η Τουρκία, κατήργησε την ίδια την πετρελαϊκή εταιρία της, την «ΤΡΑΟ», έδωσε εντολή να σταματήσει να έχει το δικαίωμα να δίνει αδειοδοτήσεις, διότι σκοπεύει να τα μεταφέρει όλα αυτά σε ιδιωτικές εταιρείες. Ήθελε, δηλαδή, να στείλει το μήνυμα ότι δεν θα είναι μόνο η κρατική εταιρεία που θα το κάνει αυτό, αλλά θα πάνε εκεί και άλλοι που θα έχουν συμφέροντα, αρκεί τα συμφέροντά τους να μην υπάρχουν και στην Κύπρο. 
Κι έρχεται σήμερα και η συνέντευξη Νταβούτογλου, που μιλάει για de facto διχοτόμηση του νησιού και για πλήρη αδυναμία. Η Τουρκία δηλώνει αποφασισμένη να μην επιτρέψει να γίνει εκμετάλλευση των φυσικών πόρων. 
Ρωτώ, λοιπόν εγώ: Τι θέλουμε; Ιδρώσαμε να βάλουμε την Κύπρο στην Ευρωπαϊκή Ένωση γι’ αυτόν το λόγο; Γιατί τη βάλαμε; Για να μπει στην Ευρωζώνη και να γίνει τραπεζικό και χρηματοπιστωτικό κέντρο, για το οποίο κόπτονται κάποιοι τώρα; Δεν έχω καταλάβει, δηλαδή, τι είναι αυτό. Αντί να αναπτύξει  τον αγροτικό της τομέα και άλλους τομείς, έγινε μια απέραντη τράπεζα; Τι υπερασπιζόμαστε, δηλαδή; Δεν το καταλαβαίνω ούτε το κατάλαβα ποτέ αυτό το σύστημα. Είχε τον τουρισμό της. Είχε τον αγροτικό της τομέα. Τι ήταν αυτή η ξαφνική φαντασίωση, ότι είναι μια απέραντη τράπεζα η Κύπρος; Και τελικά αποδείχθηκε ότι οι τράπεζες δεν είχαν μέσα καθόλου λεφτά. 
Ιδρώσαμε, λοιπόν, να βάλουμε την Κύπρο στην Ευρωπαϊκή Ένωση. Και το κάναμε συνειδητά. Δεν το κάναμε για να γίνει μια απέραντη τράπεζα. Το κάναμε για να έχει την προστασία της Ευρωπαϊκής Ένωσης. 
Με τη, δε, Συνθήκη της Λισαβόνας έχει την προστασία της Ευρωπαϊκής Ένωσης. Διότι ξέρετε πολύ καλά ότι η Συνθήκη της Λισαβόνας -θα εφαρμοστεί αυτό το άρθρο της πολύ σύντομα- προβλέπει ότι, αν μια χώρα-μέλος δεχθεί επίθεση, συγκεντρώνεται ευρωπαϊκός στρατός και πηγαίνει να λύσει επί τόπου το πρόβλημα. 
Και γι’ αυτό κάναμε όλη αυτήν τη φασαρία με την Κύπρο. Δεν την κάναμε για κανέναν άλλο λόγο. 
Τώρα τι θέλουμε; Να απομακρύνουμε την Κύπρο από την Ευρωπαϊκή Ένωση; Διότι, αν αυτό θέλουμε, πρέπει να το πούμε. Δεν υπάρχει «μας αρέσει τούτο», «μας αρέσει εκείνο». 
Σε αυτή, δε, την περίπτωση τι σκεφτόμαστε ότι θα κάνει η Ελλάδα; Διότι σήμερα ο Νταβούτογλου λέει ότι η Τουρκία είναι εγγυήτρια δύναμη. Είναι και η Ελλάδα εγγυήτρια δύναμη. Τι πιστεύουμε ότι πρέπει να γίνει; Να μείνει; Να φύγει; Να απομακρυνθεί από την Ευρωπαϊκή Ένωση η Κύπρος και να μείνει η Ελλάδα μόνη εγγυήτρια δύναμή της; Πώς φανταζόμαστε, δηλαδή, το μέλλον;  Ότι τι; Ότι θα γίνει κάτι προφανώς και η Ελλάδα θα ενισχύσει τη δύναμή της στην Κύπρο; Διότι εμείς θα στείλουμε στρατό, θα την υπερασπιστούμε την Κύπρο. Πρέπει, όμως, να φτάσουμε εκεί; Πρέπει, δηλαδή, να φύγει στρατός από την Ελλάδα; Να μείνει η Κύπρος μόνη της; Να μείνει ξανά η Ελλάδα εγγυήτρια δύναμή της και εμείς, ως χώρα, ως Ελλάδα, να στείλουμε στρατό για να την υπερασπιστεί; Αυτό φαντάζεστε, δηλαδή; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Σας παρακαλώ, θα ήθελα μια απάντηση πραγματικά πάνω σε αυτό το ζήτημα: Πώς φαντάζεστε την Κύπρο μετά από όλα αυτά τα γεγονότα τα οποία συμβαίνουν; 
Πραγματικά το λέω –και, κυρία Πρόεδρε, σας ευχαριστώ πολύ- πρέπει να αρχίσουμε να σκεφτόμαστε λίγο σοβαρά και όχι μόνο αντιπολιτευτικά. Θέλω μια απάντηση: Εάν η Ελλάδα μείνει μόνη εγγυήτρια δύναμη πάλι, όπως ήταν παλιά, για την Κύπρο, πώς φαντάζεστε την επόμενη ημέρα; Τι πρέπει να γίνει; Διότι τα λόγια είναι καλά και να υπερασπιζόμαστε τα ρούβλια, τα ριάλια και τα ευρώ. Στην πράξη, όμως, υπάρχει –το ξαναλέω- κάτι πολύ πιο ακριβό, που είναι η εθνική μας ανεξαρτησία και τα εθνικά μας εδάφη. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εγώ σας ευχαριστώ, κυρία Βούλτεψη. 
Πάντως, οτιδήποτε αποφασίσουμε ως χώρα, δεν πρέπει να το αποφασίσουμε φοβικά. Έτσι νομίζω. 
Το λόγο έχει η κ. Παρασκευή Χριστοφιλοπούλου, Κοινοβουλευτική Εκπρόσωπος του ΠΑΣΟΚ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Σας ευχαριστώ, κυρία Πρόεδρε. 
Νιώθω και εγώ την ανάγκη, όπως και οι άλλοι συνάδελφοι που ανέβηκαν στο Βήμα αυτό, να αφιερώσω την πρώτη σκέψη και τον πρώτο λόγο στον αδικοχαμένο συνάδελφό μας, τον Θανάση το Νάκο, που σε όλους θα λείψει. Είμαστε όλοι θλιμμένοι. Είμαστε όλοι πραγματικά –θα έλεγα- προβληματισμένοι με τον τρόπο, τον αδόκητο χαμό του. Θέλω να εκφράσω κι εγώ τα θερμά μου συλλυπητήρια στους δικούς του ανθρώπους και στους συμπολίτες του, στο λαό της Μαγνησίας, ο οποίος τον είχε τιμήσει τόσες φορές. 
Θα ξεκινήσω κι εγώ με ένα σχόλιο για τα ευρωπαϊκά, που έθιξε ο Κοινοβουλευτικός Εκπρόσωπος του ΣΥΡΙΖΑ και για τα γεωπολιτικά, τα οποία ανέλυσε  η κ. Βούλτεψη. 
Κοιτάξτε να δείτε, στις διαπιστώσεις μπορούμε να συμφωνήσουμε σε αρκετά μεγάλο βαθμό. Αυτήν τη στιγμή οι λύσεις που προτείνει η Ευρωπαϊκή Ένωση και η Ευρωζώνη για την Κύπρο -και όχι μόνο, όπως ακούγεται, φευ- είναι και κοντόφθαλμες και δημοσιονομικά περιορισμένες. Και, αν συνεχίσει η Ευρωζώνη αυτόν τον ολισθηρό δρόμο, θα καταντήσει να έχει πρόβλημα όχι μόνο ο Νότος -η Κύπρος, η Ελλάδα, η Πορτογαλία- αλλά βεβαίως και ο ίδιος ο πυρήνας της, μη εξαιρουμένης αυτής καθ’ εαυτής της Γερμανίας. Δεν είναι, όμως, μόνο η Γερμανία -κι εδώ διαφέρουμε- και η γερμανοκρατούμενη, όπως ακούστηκε, Ευρώπη. Είναι και ο πυρήνας των συμμάχων της. Και, δυστυχώς, το δρόμο αυτό ακολούθησε και η σοσιαλιστική Γαλλία με τον Πρόεδρο Ολάντ και τον Μοσκοβισί, να μην αφίστανται των λύσεων αυτών. 
Άρα ναι, η Ευρωζώνη έχει πρόβλημα πολιτικό. Οι λαοί, όμως, και οι κυβερνήσεις που εκλέγονται, έτσι έχουν αποφασίσει. Εμείς θα αφεθούμε στη μοίρα μας; Όχι! Κυρία Πρόεδρε, είπατε να μην είμαστε φοβικοί. Ναι, να μην είμαστε φοβικοί. Ταυτόχρονα, όμως, να είμαστε και ρεαλιστές και να ξέρουμε  ότι το εθνικό συμφέρον της χώρας υπαγορεύει να σταθεί η χώρα η δική μας και η Κύπρος όρθια μέσα σε αυτήν την Ευρώπη, που παλεύει να αλλάξει και να βοηθάει, ταυτόχρονα, στα ευρωπαϊκά fora την αλλαγή αυτή, έχοντας όμως σταθερά προσηλωμένο το ενδιαφέρον της, την πολιτική της, τις πράξεις της στη στήριξη των προσπαθειών, εν προκειμένω της Κύπρου. 
Εγώ, τουλάχιστον, δεν βλέπω με ποιον άλλον τρόπο θα μπορούσε η Κυβέρνηση αυτήν τη στιγμή να στηρίξει την Κύπρο, παρά με τον τρόπο που το έκανε. Κάθε πράξη ευθύνης σε αυτό θα συνέτεινε. 
Από εκεί και πέρα, όπως είπα, υπάρχει ένα μεγάλο πεδίο μαχών και αγώνων που πρέπει να δοθούν και πρέπει να δίδονται καθημερινά, για ένα άλλο μείγμα πολιτικής, με περισσότερη πολιτική ενοποίηση της Ευρώπης, με περισσότερη οικονομική ενοποίηση της Ευρώπης. Διότι τώρα αποδεικνύεται πόσο στρεβλή ήταν η Νομισματική Ένωση, όταν μάλιστα συνοδεύεται από πολιτικές μονόπλευρης λιτότητας. 
Είμαστε, όμως, υποχρεωμένοι, ως χώρα και ως λαός, να επιβιώσουμε μέσα σε αυτήν την Ευρώπη και, ταυτόχρονα, να μαχόμαστε για να την αλλάξουμε. 
Νομίζω ότι συζητήθηκε ένα σημαντικό νομοσχέδιο αυτές τις μέρες στην επιτροπή και στην Ολομέλεια. Διότι αποτελεί, όπως είπε και ο εισηγητής μας, ένα ακόμα βήμα. Και μακάρι να είναι και η ολοκλήρωση των προσπαθειών εξυγίανσης στο Σύστημα Κοινωνικής Ασφάλισης. Διότι ακριβώς το σύστημα «Αριάδνη» δεν αποτελεί τίποτε άλλο παρά τη σύζευξη -είναι απλό αλλά και τόσο σημαντικό- των πληροφορικών συστημάτων των Υπουργείων Εργασίας και Κοινωνικής Ασφάλισης, Οικονομικών, Εσωτερικών και, ταυτόχρονα, τη σύνδεση διαδικτυακά των ληξιαρχείων με τους φορείς κοινωνικής ασφάλισης. Αυτό σημαίνει ότι με αυτό το βήμα γίνεται ακόμη μια προσπάθεια, έτσι ώστε να περιοριστούν και να εκμηδενιστούν τα φαινόμενα παραβατικότητας, εξαπάτησης στο χώρο της κοινωνικής ασφάλισης. 
Αυτό, λοιπόν, ήταν το βήμα. Και πριν από αυτό υπήρξε η διαφάνεια, υπήρξε η απογραφή των συνταξιούχων, που ήταν η πρώτη κίνηση που έγινε, η ηλεκτρονική συνταγογράφηση. Και τώρα, έχουμε αυτήν την πρωτοβουλία, την οποία και στηρίζουμε. 
Επίσης, είναι σημαντικό, κύριε Υπουργέ, ότι ταυτόχρονα με αυτήν την πρωτοβουλία του συστήματος «Αριάδνη» τείνατε ευήκοον ους στις φωνές που ακούστηκαν από πολλές πλευρές -και από τη δική μας πλευρά- στην επιτροπή, έτσι ώστε να αποσυρθούν εκείνες οι διατάξεις για τους υπαλλήλους των φορέων κοινωνικής ασφάλισης, οι οποίες, πέρα από τα συνταγματικά προβλήματα είχαν -αν θέλετε- κι έναν υπερκερασμό του πειθαρχικού και μια επικάλυψη με το Πειθαρχικό Δίκαιο των δημοσίων υπαλλήλων, έτσι ώστε να καταστούν και προβληματικές, αλλά και να σωρεύουν -αν θέλετε- μια αγωνία και μια αίσθηση από την πλευρά των υπαλλήλων των φορέων κοινωνικής ασφάλισης ότι βρίσκονται στο στόχαστρο. 
Κανείς δεν βρίσκεται στο στόχαστρο. Ταυτόχρονα, όλοι πρέπει να αναλάβουμε τις ευθύνες μας και να μη μείνει καμμία πράξη ατιμώρητη, με δικαιοσύνη και με επιείκεια εκεί όπου χρειάζεται. 
Σε ό,τι αφορά το ΣΕΠΕ, εμείς συμφωνούμε για τη σύνδεση και με την Οικονομική Αστυνομία και με το ΣΔΟΕ. Το ΣΕΠΕ, όπως πολύ σωστά είπατε, κύριε Υπουργέ, κάνει μια δουλειά πολύ διαφορετική. Και είναι δύσκολο για το ΣΔΟΕ ή για την Οικονομική Υπηρεσία να μπουν στην ιδιαιτερότητα των εργασιακών σχέσεων και την τήρηση της εργατικής νομοθεσίας. 
Ωστόσο, έχει πολύ μεγάλη σημασία η τεχνογνωσία, τα ελεγκτικά δίκτυα και οι δυνατότητες που έχει η Οικονομική Αστυνομία -την οποία θεσμοθετήσαμε εμείς- αλλά και το Σώμα Δίωξης Οικονομικού Εγκλήματος. Έχει πολύ μεγάλη σημασία το να υπάρξει αυτός ο συντονισμός και η συνεργασία των φορέων. Χρειάζονται τα μεικτά κλιμάκια ελέγχου. Πρέπει να προχωρήσετε σε αυτά. 
Και βεβαίως, το Σώμα Επιθεώρησης Εργασίας χρειάζεται -το ξέρουμε- ενδυνάμωση. 
Και παρ’ ότι κατανοούμε το λόγο για τον οποίο εσείς δίνετε τη δυνατότητα να υπάρξει μια σύμπτυξη και συγχώνευση σε επίπεδο αρμοδιοτήτων, αυτό δεν σημαίνει ότι στη μεγάλη ανακατάταξη -που πρέπει να γίνει μέσω της διοικητικής μεταρρύθμισης και που προωθεί και συντονίζει το αρμόδιο Υπουργείο Διοικητικής Μεταρρύθμισης- δεν πρέπει να δούμε προτεραιότητες. Και οι προτεραιότητες για εμάς είναι και οι επιθεωρητές εργασίας, είναι και η κοινωνική ασφάλιση, η παιδεία, η υγεία. Αυτές είναι οι προτεραιότητες. Εκεί είναι οι ελλείψεις στο δημόσιο τομέα, όπως επίσης και στα Σώματα Ασφαλείας για την προστασία των πολιτών. Εκεί όπου πονάει το δημόσιο, εκεί πρέπει να γίνουν ανακατατάξεις και στη στελέχωση. 
Είναι θετικό το ότι δεχθήκατε τις δικές μας –αλλά και από αρκετές πλευρές, πτέρυγες της Βουλής- προτάσεις και τροπολογίες, για να καλύψουμε τα έξοδα κίνησης των ελεγκτών του ΣΕΠΕ. Κι έχει σημασία να δούμε –παρ’ ότι γνωρίζω τη δυσκολία να λυθεί το ζήτημα- το πόσο δύσκολη είναι η δουλειά ενός ελεγκτή, ο οποίος πρέπει προφανώς να μην κάνει τον έλεγχο υπό τις απειλές -πολλές φορές αβάσιμες, άλλες φορές βάσιμες- πειθαρχικών διώξεων ή να μην κάνει τον έλεγχο γνωρίζοντας αυτό που συνήθως συμβαίνει στην αγορά εργασίας από πολλούς εργοδότες, οι οποίοι επικαλούνται τυχόν ποινικά προβλήματα, και να υπάρχει διακοπή του ελέγχου.
Γνωρίζετε και γνωρίζουμε ότι, για να λυθεί αυτό, χρειάζεται μια λεπτή προσέγγιση. Χρειάζεται, όμως, και η συμβολή του Υπουργείου Δικαιοσύνης. Έχει, όμως, μεγάλη σημασία να το δείτε αυτό το ζήτημα, κύριε Υπουργέ. Διότι έχει σημασία οι ελεγκτές του ΣΕΠΕ, έστω και με την κάλυψη -και ελπίζω να το κάνετε- ολοκληρωτικά των εξόδων κίνησης που θα έχουν, να αισθάνονται ότι έχουν και τη δυνατότητα να ολοκληρώσουν και να διεκπεραιώσουν με σωστό τρόπο τον έλεγχό τους. 
Σε ό,τι αφορά το εργόσημο: Γνωρίζετε καλά ότι αυτό ήταν μια από τις πρωτοβουλίες που πήρε η κυβέρνηση του ΠΑΣΟΚ. Νομίζουμε ότι είναι -το είπατε και εσείς- ένα σοβαρό εργαλείο καταπολέμησης της εισφοροδιαφυγής και σε τομείς όπου αυτή ήταν ανεξέλεγκτη. Το να το αυξάνετε, όμως, κύριε Υπουργέ, σήμερα -το είχατε πάει 30, κατανοώ ότι το μειώσατε στα 25- υπό τέτοιες συνθήκες -και τις γνωρίζετε καλύτερα από εμάς- δημιουργεί προβλήματα. Μιλάτε -είμαι σίγουρη- με αρκετούς και από το χώρο των επιχειρήσεων και από το χώρο της εργασίας. Είναι πολύ δύσκολο, έστω και με αυτήν την αύξηση. Διότι μειώσατε την αύξηση. Ήταν 20. Το πήγατε 30. Τώρα το μειώνετε στα 25. Εμείς πιστεύουμε ότι δεν έπρεπε καν να αυξηθεί. Γιατί, ίσως και για τα ίδια τα έσοδα, τα οποία προσδοκούμε πατάσσοντας την εισφοροδιαφυγή, αυτό θα είναι ένα αντικίνητρο. 
Θέλουμε, λοιπόν, αυτό το ζήτημα να το ξαναδείτε. Κάθε πόρος, όταν υπάρχει υπερβολική επιβάρυνση σε αυτόν, έχει  το αντιστάθμισμα ότι είναι κι ένα κίνητρο για διαφυγή εκ μέρους των πολιτών και των χρηστών. 
Θέλω να σχολιάσω λίγο το ζήτημα της μεταφοράς των αρμοδιοτήτων των καταργημένων φορέων της Εργατικής Εστίας και της Εργατικής Κατοικίας.
Κοιτάξτε, ήταν αναπόφευκτο να ενταχθούν στον ΟΑΕΔ. Γι’ αυτό και ψηφίζουμε αυτή τη συγκεκριμένη ρύθμιση. Ελπίζουμε να δοθεί στήριξη και να υπάρξει πρωτοβουλία του ΟΑΕΔ, για να μπορέσουν αυτές οι αρμοδιότητες να ασκηθούν με τον καλύτερο δυνατό τρόπο. Είναι πολύ αναγκαίες, ιδιαίτερα στη δύσκολη περίοδο που διανύουμε. 
Ωστόσο, θα μπορούσαμε -και θα συμφωνήσω με τον εισηγητή μας, τον κ. Κουτσούκο- να δούμε στο μέλλον τη δημιουργία ενός κοινωνικού φορέα που θα μπορούσε να αναπτύξει αυτές τις πρωτοβουλίες -χωρίς να παράγουμε νέα γραφειοκρατία, νέες δομές, νέα διοικητικά συστήματα- ενός ευέλικτου, σοβαρού, διαφανούς κοινωνικού φορέα. Θα μπορούσαμε να το ξαναδούμε για το μέλλον. Όμως, τώρα το πρωτεύον είναι να «στεγαστούν» αυτές οι αρμοδιότητες και να λειτουργήσουν με τον καλύτερο δυνατό τρόπο. 
Δυο επισημάνσεις ακόμα για τα ΚΕΠΑ: Τα ΚΕΠΑ ήταν μια σοβαρή αλλαγή, ένας πολύ σοβαρός θεσμός, για να εξυγιανθεί το σύστημα. Ωστόσο, η γραφειοκρατία και κυρίως οι μεγάλες καθυστερήσεις πραγματικά κάνουν τους πολίτες εχθρικούς προς αυτά.
Η ρύθμιση του άρθρου 66 είναι μια ρύθμιση σωστή. Ωστόσο, ενώνω τη φωνή μου και με τον κ. Κουτσούκο, τον εισηγητή μας, που το έθεσε, αλλά και με πολλούς Βουλευτές –το έθεσε μόλις προηγουμένως και ο Κοινοβουλευτικός Εκπρόσωπος του ΣΥΡΙΖΑ- για την ανάγκη να συμπεριληφθούν στη ρύθμιση αυτή οι έχοντες δικαίωμα προνοιακής συντάξεως, οι ανάπηροι εκείνοι, οι οποίοι έχουν αυτόν το μοναδικό πόρο και οι οποίοι θα έπρεπε να είναι στην ίδια ακριβώς μοίρα με τους εργαζόμενους και τους συνταξιούχους, οι οποίοι ήταν εργαζόμενοι και έχουν αναπηρικές συντάξεις. 
Νομίζουμε, λοιπόν, κύριε Υπουργέ, ότι μπορείτε να το δείτε αυτό. Είναι δίκαιο. Και δεν νομίζω ότι η επιβάρυνση είναι τέτοια…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε. 
…νομίζω, λοιπόν, ότι αυτή η ρύθμιση, μαζί με το να κάνετε δεκτή όχι μόνο την πρόταση νόμου για το Ταμείο Αλληλεγγύης των Γενεών που έχουμε καταθέσει, αλλά και τη συνολική νομοθετική μας πρόταση για τις ευπαθείς ομάδες του πληθυσμού, είναι το ελάχιστο που μπορούμε να κάνουμε σε μια περίοδο όπου τα άτομα με αναπηρίες και οι ευαίσθητες ομάδες του πληθυσμού είναι οι πρώτοι που υφίστανται τις συνέπειες της κρίσης.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ κι εγώ, κυρία Χριστοφιλοπούλου.
Κύριοι συνάδελφοι, έχω να την τιμή να ανακοινώσω στο Σώμα ότι οι Υπουργοί Ναυτιλίας και Αιγαίου, Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού και Εργασίας, Κοινωνικής Ασφάλισης και Πρόνοιας, κατέθεσαν σχέδιο νόμου: «Κύρωση του Μνημονίου Κατανόησης μεταξύ του Υπουργείου Οικονομίας, Ανταγωνιστικότητας και Ναυτιλίας της Ελληνικής Δημοκρατίας και του Υπουργείου Μεταφορών της Λαϊκής Δημοκρατίας της Κίνας σχετικά με τη συνεργασία στους τομείς των Ναυτιλιακών Μεταφορών και των Ναυτιλιακών Τεχνολογιών». 
Παραπέμπεται στην αρμόδια  Διαρκή Επιτροπή.
Το λόγο έχει ο κ. Νότης Μαριάς, Κοινοβουλευτικός Εκπρόσωπος των Ανεξαρτήτων Ελλήνων.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, ακούγοντας τώρα την ανακοίνωση του Προεδρείου, ότι κατατίθεται για κύρωση το μνημόνιο συνεργασίας σε ένα ήσσονος σημασίας θέμα με την Κίνα, ξαναρωτάω τους Βουλευτές της Πλειοψηφίας: Θα φέρετε για κύρωση το μνημόνιο 3, το οποίο καθορίζει τις τύχες και τις ζωές της Ελλάδας και το οποίο δεν έχετε φέρει για κύρωση; Φέρνετε για κύρωση οποιοδήποτε ήσσονος σημασίας μνημόνιο, εκτός από το μνημόνιο που ρυθμίζει σήμερα όλα τα ζητήματα στη χώρα. Φέρτε το, να το κυρώσετε. Το έχω πει αρκετές φορές και δεν έχω πάρει απάντηση γιατί δεν το φέρνετε.
Άκουσα ενδιαφέρουσες σκέψεις με αφορμή το Κυπριακό. Γιατί η Κύπρος, λέει, δεν έγινε χώρα, που να έχει αναπτυγμένο αγροτικό τομέα; Μα, γιατί η Κύπρος είναι διχοτομημένη και όλα τα εδάφη, τα οποία έχουν ανεπτυγμένο τον αγροτικό τομέα, τους πορτοκαλεώνες κ.λπ. ανήκουν στα Κατεχόμενα. Γι’ αυτό! 
Δεύτερον, διότι η Κύπρος χτυπήθηκε και έπρεπε να ανασυγκροτηθεί. Και σωστά λειτούργησε με αφορμή τον τουρισμό και κυρίως το χρηματοπιστωτικό σύστημα. Και ποια είναι η Ευρωπαϊκή Ένωση η οποία θα πει: «Διαλύω ένα μοντέλο μιας χώρας, επειδή δεν μου αρέσει»; Από πού πηγάζει αυτή η αρμοδιότητα; Πού τη βρήκε; 
Ακούσαμε ενδιαφέρουσες απόψεις. Σήμερα θυμηθήκατε την Τουρκία! Η Τουρκία κάνει το άλφα, η Τουρκία κάνει το βήτα. Μα, το κάνει γιατί εγκαταλείψατε εσείς την Κύπρο και η Κυβέρνησή σας. Γιατί δεν το έκανε πριν από δέκα μέρες; Γιατί δεν το έκανε προηγουμένως; Διότι υπήρχε ένας συσχετισμός δύναμης. Φάνηκε η αδυναμία της ελληνικής πλευράς. Φάνηκε το ξεπούλημα από πλευράς Ευρωπαϊκής Ένωσης. Αδυνάτισαν τα διεθνή στηρίγματα της Κύπρου. Η Τουρκία έτσι κάνει πάντα. Ποτέ δεν μπαίνει στο παιχνίδι, παρά μόνο εκ του ασφαλούς. 
Αφού, λοιπόν, διαπίστωσε ότι και η Ελλάδα -δηλαδή η Κυβέρνησή σας, δηλαδή ο κ. Στουρνάρας, δηλαδή ο κ. Προβόπουλος- εγκατέλειψε την Κύπρο, προφανώς τώρα θα κάνει και άλλες επιθετικές κινήσεις. Όταν, όμως, πήγε ο κ. Σαμαράς και συναντήθηκε με τον κ. Ερντογάν στο Κατάρ, άλλα μάς λέγατε. Όταν κάνατε όλες αυτές τις μεγάλες διυπουργικές συναντήσεις, άλλα μάς λέγατε. Η θεωρία του «καζάν - καζάν», δηλαδή «κερδίζει η Τουρκία - κερδίζει και η Ελλάδα». Καζάνι που βράζει μετατρέψατε το Αιγαίο με αυτήν τη λογική σας! 
Επομένως μην έρχεσθε εδώ να θέτετε τέτοια ερωτήματα.
Επόμενη σύγχυση. Άλλο είναι η Ευρωπαϊκή Ένωση που εγγυάται τα σύνορα, δεν χρειάζεται υποχρεωτικά να είναι μία χώρα στην Ευρωζώνη…</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αλλά να πάρει δανεικά; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …δεν χρειάζεται ή δεν απαιτείται να είναι και σε μνημόνιο. Έχουμε τρία, τέσσερα διαφορετικά επίπεδα. Επομένως η Κύπρος θα μπορούσε να είναι μόνο στην Ευρωπαϊκή Ένωση -λέω μία σκέψη, απαντώντας σε εσάς- και να έχει εγγύηση συνόρων, χωρίς να είναι απαραίτητα στην Ευρωζώνη. Σκεφτείτε τα αυτά όταν τα λέτε. Άρα, λοιπόν, να δούμε τι έγινε στην Κύπρο.
Εγώ θα σας διαβάσω τι έλεγε το μνημόνιο που δεν υπέγραψε η Κύπρος το Νοέμβριο, για να δείτε ότι εκεί η ίδια η Ευρωπαϊκή Ένωση και ως μνημόνιο έβαζε πολύ λιγότερες προϋποθέσεις από αυτό που έκανε με την επιθετική πολιτική που δέχθηκε ο κ. Στουρνάρας. Αν θέλατε να τη βοηθήσετε, έστω και σε αυτά τα minimum του μνημονίου, που είσαστε μνημονιακοί, ούτε εκεί τη στηρίξατε. 
Στη σελίδα 2 του σχεδίου μνημονίου, λέει ότι η Κύπρος και το τραπεζικό της σύστημα έχει εκτεθεί ανεπανόρθωτα, λόγω του ότι είχε ελληνικό δημόσιο χρέος, διότι το PSI τίναξε σε πρώτη φάση την κεφαλαιακή βάση των τραπεζών. Από τα 10 δισεκατομμύρια που χρειάζονταν οι τράπεζες της Κύπρου, με βάση τη μελέτη ειδικής εταιρείας στην οποία την είχε αναθέσει η Ευρωπαϊκή Ένωση, τα 4,5 προέρχονταν από το ελληνικό PSI.
Επειδή μερικοί δείχνουν τη διαφορά καταθέσεων και χορηγήσεων, που παίζει ρόλο, το πρώτο που πρέπει να κοιτάμε είναι η κεφαλαιακή βάση και η κεφαλαιακή βάση των κυπριακών τραπεζών τινάχθηκε στον αέρα από το ελληνικό PSI που ψήφισε η κυβέρνηση ή η συγκυβέρνηση Παπαδήμου και εισηγήθηκε για να μας σώσει ο κ. Βενιζέλος.
Σελίδα 3. Τι λέει για τις τράπεζες; Ότι πρέπει να ενισχύσουν την κεφαλαιακή τους βάση κοντά στο 9%. Μέχρι πότε; Μέχρι 31-12-2013. Και τι να κάνει; Να κάνει ανακεφαλαιοποίηση. Να βάλουν οι μέτοχοι το χέρι στην τσέπη μέχρι το Σεπτέμβριο του 2013 κα, αν δεν γίνει αυτό, να έρθει το κράτος με ανακεφαλαιοποίηση -όπως προχώρησε στην ελληνική πλευρά, στην ελληνική περίπτωση- να το προχωρήσει. Αυτά λέει το μνημόνιο.
Σελίδα 6: Είχαν στοχοποιήσει από τότε τη διάλυση των συνεργατικών τραπεζών στην Κύπρο. Άρα, λοιπόν, αν θέλατε εσείς να στηρίξετε την Κύπρο -δεν λέω να ερχόσασταν στη δική μας θέση, την αντιμνημονιακή- γιατί δεν στηρίξατε έστω αυτά τα minimum που διαπραγματευόταν τότε η Κυπριακή Δημοκρατία και που, όταν δέχθηκε την επίθεση του Eurogroup, έφτιαξε ένα εναλλακτικό πρόγραμμα; 
Τι έγινε, λοιπόν, στο Eurogroup; Τα ξεχάσατε. Αυταρχική απόφαση, που διαλύει τον τραπεζικό τομέα και που κούρευε και τις καταθέσεις κάτω από 100.000 ευρώ. Απαντάει το κυπριακό Κοινοβούλιο με το «όχι» και αναγκάζεται το Eurogroup, σε δεύτερη απόφαση, να δεχθεί τουλάχιστον την εγγύηση των μικροκαταθετών μέχρι 100.000 ευρώ και να πει για πρώτη φορά να ετοιμάσει το κράτος-μέλος τη ρύθμιση που θέλει.
Μην ξεχνάτε ότι η Κύπρος ήταν και η μοναδική χώρα που τόλμησε να πάρει δάνειο εκτός Ευρωπαϊκής Ένωσης, από τη Ρωσία. Και ενώ ετοιμάζει το σχέδιο η Κύπρος και θέλει τα 5,8 δισεκατομμύρια και προσπαθεί να φτιάξει αυτό το πλάνο, θέλει 2 δισεκατομμύρια ευρώ. Τα ζητάει, λοιπόν, από την Ελλάδα μέσα από το Ταμείο Χρηματοπιστωτικής Σταθερότητας. Το καταγγέλλει αυτό ο Αντιπρόεδρος του ΔΗΣΥ και δεν το δέχεται αυτό ο κ. Προβόπουλος και δεν εμφανίζεται ο πανταχού απών κ. Στουρνάρας σε εκείνο το διάστημα να στηρίξει τις πρωτοβουλίες της Κύπρου, να δει πώς μπορεί να φτιαχτεί ένα εναλλακτικό σχέδιο. Καθόταν στην άκρη.
Όταν έχετε, λοιπόν, αυτήν την τακτική, να διαλύσετε την Κύπρο, προφανώς οι Τούρκοι θα γίνουν πολύ πιο επιθετικοί από αύριο. Αφού λοιπόν έγινε αυτό, αφού μπήκε στη γωνία η Κύπρος, αφού δεν είχε στήριξη, έπεσαν πάνω τα κοράκια. Αυτή είναι η πραγματικότητα. 
Προσέξτε τώρα τι ενδιαφέροντα  πράγματα έγιναν, για τα οποία δεν ακούω να λέτε τίποτα. Η Λαϊκή Τράπεζα είχε πάρει 9 δισεκατομμύρια ευρώ από τον Μηχανισμό Έκτακτης Ρευστότητας της Ευρωπαϊκής Κεντρικής Τράπεζας. Η Λαϊκή είναι τράπεζα χωριστή και δεν έχει καμμία σχέση με την Κύπρου. Αφού, λοιπόν, κουρέψανε τη Λαϊκή Τράπεζα και τη διέλυσαν, αφού οι μέτοχοι, οι καταθέτες θα πληρώσουν το μάρμαρο, τα 9 δισεκατομμύρια, αφού πτώχευσε, μπήκε σε εκκαθάριση η Λαϊκή Τράπεζα, γιατί να μην τα χάσει η Ευρωπαϊκή Κεντρική Τράπεζα; Δηλαδή όλοι οι άλλοι θα χάνουν και η Ευρωπαϊκή Κεντρική Τράπεζα δεν θα χάσει; Δεν έχασε. Έβαλε αυτά τα 9 δισεκατομμύρια να τα οφείλει η Κύπρου. Με ποιο δικαίωμα αποφασίζει η Ευρωπαϊκή Ένωση και ο κύριος τραπεζίτης στην Κύπρο ότι ένα ξεχωριστό νομικό πρόσωπο θα φορτωθεί υποχρεώσεις άλλου  νομικού προσώπου 9 δισεκατομμυρίων; 
Αυτά τα απίθανα έγιναν και κατήργησε και τις διοικήσεις και έβαλε και εκκαθαριστή και δεν ακούω να λέτε τίποτα. Γιατί δεν λέτε; Πρέπει να πείτε. Θα απαντήσετε σε αυτά; Διότι αυτά δημιουργούν άσχημο προηγούμενο για όλη την Ευρώπη και φορτώνονται προβλήματα σε όλη την Ευρώπη, για την οποία κόπτεστε. Και ο κ. Ντάισελμπλουμ, που λέει ότι θα έχει αυτήν την πολιτική για να κουρεύει καταθέσεις σε όλη την Ευρώπη, το εννοεί και πυροδοτεί έτσι όλο το σύστημα της Ευρωπαϊκής Ένωσης, όχι μόνο το Νότο, τα πάντα. Και δεν ακούμε να λέτε τίποτα. Αυτή είναι η πραγματικότητα.
Άρα, λοιπόν, αντιμετωπίστε αυτά τα ζητήματα, δώστε μας εξηγήσεις και ελπίζω να έρθει να μας τα πει ο κ. Προβόπουλος, γιατί υπάρχει πλέον κοινό αίτημα των Βουλευτών του ΣΥΡΙΖΑ και των Ανεξάρτητων Ελλήνων της Επιτροπής Οικονομικών Υποθέσεων. Και να μας πείτε, καθώς παραφορτώνετε την Τράπεζα Πειραιώς, αφού της δίνετε βέβαια ωραία «προίκα», εάν αυτό οδηγεί πραγματικά σε σταθεροποίηση του ελληνικού τραπεζικού συστήματος. Και να μας απαντήσετε εάν διακινδυνεύει, πράγμα το οποίο απεύχομαι, η διαδικασία ανακεφαλαιοποίησης όπως εσείς την είπατε. 
Αυτά τα ολίγα λοιπόν για την Κύπρο, γιατί ακούγονται πολλά και θέλετε να βγάλετε ότι τα προβλήματα οφείλονται δήθεν στον κυπριακό λαό. Επειδή, λοιπόν, τα θέματα που συζητούμε επίσης άπτονται του ζητήματος που σας έθεσα -διότι και η κοινωνική ασφάλεια και το κοινωνικό σύστημα, όλα αυτά έχουν μεγάλη σχέση με το πώς  θα πάει η κοινωνική και οικονομική κατάσταση στη χώρα- παίρνουμε τα τρία μεγάλα ζητήματα, χωρίς όμως να δούμε τα προβλήματα που δημιουργήθηκαν στα αποθεματικά των ταμείων λόγω του PSI, το οποίο και αυτό το ξεχνούμε. 
Θέλουμε να δούμε το θέμα της παραβατικότητας. Να το δούμε και να πάρουμε μέτρα, κύριε Υπουργέ. Να αναλάβετε όμως τις πολιτικές ευθύνες, ως οι βασικές πολιτικές δυνάμεις του τόπου, εσείς και το ΠΑΣΟΚ, για τις συντάξεις «μαϊμού». Διότι οι πάντες γνωρίζουν ότι υπήρχαν πολλές συντάξεις «μαϊμού», που έφταναν σε απίθανες καταστάσεις: να έχεις  άτομο με ειδικές ανάγκες, το οποίο όμως ήταν και τερματοφύλακας σε ομάδα του χωριού του. Είναι, λοιπόν, συγκεκριμένα τα πρόσωπα και συγκεκριμένοι οι μηχανισμοί και συγκεκριμένα τα εκλογικά συστήματα και συμφέροντα που το έστησαν αυτό. 
Κάντε, λοιπόν, την αυτοκριτική σας, ελάτε να τα δείτε και μην έρχεστε τώρα δήθεν να ψάξετε τις συντάξεις «μαϊμού». Να κάνετε απογραφή και να βλέπετε τα πλάνα στις τηλεοράσεις, κύριε Υπουργέ, που δείχνουν τη γιαγιά να τη φέρνουν  με το αναπηρικό καροτσάκι να την ανεβάσουν πέντε ορόφους στο ΙΚΑ για να απογραφεί. 
Μιλώντας για το ΙΚΑ, περίμενα, κύριε Υπουργέ, την υπόσχεσή σας, που είπατε για τους Κ9 ότι θα φέρνατε εσείς τροπολογία να τους τακτοποιήσετε. Αυτό θα το αντιμετωπίσουμε; Θα το κάνουμε δεκτό; Ελπίζω να γίνει δεκτή η σχετική τροπολογία που υπάρχει.
Επομένως -για να μπορούμε να μιλάμε και για τη φοροδιαφυγή και για τη διαδικασία που δεν συλλαμβάνονται αυτοί που οφείλουν, προκειμένου να τους υπολογιστούν τα ποσά που πρέπει να πληρώσουν για το ασφαλιστικό σύστημα, την εισφοροδιαφυγή- αυτά χρειάζονται  μηχανισμούς, χρειάζονται παρεμβάσεις. Τόσα χρόνια όμως πρέπει να μας πείτε γιατί δεν έγιναν αυτά και σε ποια βάση θα γίνουν. Πρέπει να πιάσετε την εισφοροδιαφυγή, αλλά πρέπει να υπάρχουν εισφορές. Για να υπάρξουν εισφορές, πρέπει να υπάρξουν εργαζόμενοι. Όταν όμως έχουμε ένα εκατομμύριο ανέργους λόγω μνημονίου, πώς θα υπάρξουν ασφαλιστικές εισφορές; 
Επομένως το μνημόνιο μείωσε, διέλυσε το ίδιο το ασφαλιστικό σύστημα, διότι οι άνεργοι προφανώς δεν μπορούν να πληρώσουν ασφαλιστικές εισφορές, αφού δεν εργάζονται. Άρα εκεί είναι η πηγή, εκεί είναι το πρόβλημα. Να ενισχύσετε φυσικά και το Σώμα Επιθεώρησης.
Να σας βάλω και ένα τελευταίο ζήτημα και τα υπόλοιπα θα τα πούμε στη δευτερολογία, γιατί εγώ ασκώ το δικαίωμα της δευτερολογίας.
Κύριε Υπουργέ, εδώ γίνονται, επίσης, απίθανα πράγματα. Με ποιο δικαίωμα διαλύθηκε ο Οργανισμός Εργατικής Κατοικίας, ο Οργανισμός Εργατικής Εστίας; Και όλα αυτά τα ποσά ήταν των εργαζομένων και των εργοδοτών. Με ποιο δικαίωμα μπαίνει το κράτος σε μια σφαίρα που δεν είναι δική του; Και γιατί διαλύθηκε; Είχαμε διαμαρτυρηθεί τότε. Και τώρα θέλετε να φέρετε αυτά τα ποσά και να πάνε σε άλλες διαδικασίες, τις οποίες θα αναλύσω στη δευτερολογία μου. 
Το επόμενο στοιχείο στο οποίο θα αναφερθώ είναι ο Λογαριασμός Κοινωνικών Πολιτικών. Μπράβο! Αφού διαλύσατε το κοινωνικό κράτος, αφού λόγω του μνημονίου δεν υπάρχει κοινωνική πολιτική, τότε θα πρέπει οι εργαζόμενοι διά του μισθού τους, μέσω κρατήσεων, να στήσουν αυτοί τις κοινωνικές πολιτικές. Φαντάζομαι αυτά τα χρήματα, που προβλέπονται και από κρατήσεις των εργαζομένων, να μην πάνε όπως πήγε κι εκείνο το περίφημο επίδομα αλληλεγγύης, κάτι 600 εκατομμύρια ευρώ, τα οποία δεν πήγαν για την αλληλεγγύη αυτών για τους οποίους προβλέπονταν. Εξαφανίστηκαν! Αυτό είναι ένα θέμα στο οποίο πρέπει να δοθεί απάντηση. 
Επομένως να απαντήσετε στα ζητήματα αυτά.
Όσον αφορά στο άρθρο 66, συμφωνώ με τις παρατηρήσεις του Κοινοβουλευτικού Εκπροσώπου του ΣΥΡΙΖΑ, που το έθεσε, ότι πρέπει εκεί να ενταχθούν και οι ανάπηροι. Πρέπει να υπάρξει στήριξη και στο θέμα αυτό. 
Τέλος, για τα περίφημα ΚΕΠΑ, απαντώντας ο Υφυπουργός σας σε ερώτηση της κ. Γιαταγάνα, Βουλευτού των Ανεξάρτητων Ελλήνων, πριν από το νομοσχέδιο, δέχτηκε και ο ίδιος αυτό που υπάρχει σήμερα. Πάνω από οκτώ - εννιά μήνες περιμένει κάποιος για να εξεταστεί στα ΚΕΠΑ. Και αντί αυτά να είναι υπέρ, να βοηθήσουν, στην ουσία καθυστερούν, δημιουργούν προβλήματα και έχουν δημιουργήσει μία τεράστια συμφόρηση, χωρίς να δίνουν λύσεις. 
Πρέπει, λοιπόν, οι λύσεις να δοθούν. Πρέπει να υπάρξουν απαντήσεις. 
Εμείς λέμε, όμως, ότι αυτό το νομοσχέδιο είναι ένα νομοσχέδιο που πάει να μπαλώσει μία κατάσταση που εσείς δημιουργήσατε λόγω μνημονίου. Διαλύσατε το κοινωνικό κράτος, τις εργασιακές σχέσεις και υπάρχει και ανασφάλιστη εργασία. Οι εργοδότες πλέον κάνουν ό,τι θέλουν σε μια κατάσταση ζούγκλας, που δημιουργήσατε λόγω των μνημονίων.
Καταψηφίζουμε το νομοσχέδιο επί της αρχής.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε, κύριε Μαριά. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και δύο εκπαιδευτικοί συνοδοί τους από το 2ο Γενικό Λύκειο της Κατερίνης.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Επιτρέψτε μου να κάνω μία πρόβλεψη. Έχουμε άλλους τρεις Κοινοβουλευτικούς Εκπροσώπους και από τους εγγεγραμμένους αγορητές θα κρατήσουμε τέσσερις, μέχρι και τον κ. Αλέξη Μητρόπουλο. Οι επόμενοι θα μιλήσετε με το καλό την Τρίτη το απόγευμα.  Σας το λέω, για να το ξέρετε. 
Το λόγο έχει ο Κοινοβουλευτικός Εκπρόσωπος του Λαϊκού Συνδέσμου – Χρυσή Αυγή κ. Χρήστος Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κυρία Πρόεδρε, θα ήθελα κι εγώ κατ’ αρχάς να αναφερθώ στο θέμα της Κύπρου και να θυμίσω τα κροκοδείλια δάκρυα του εισηγητού του ΣΥΡΙΖΑ, της Αξιωματικής Αντιπολιτεύσεως, ο οποίος είπε από αυτό εδώ το Βήμα ότι «στεκόμαστε ολόθερμα στο πλευρό της Κύπρου». Με ευχολόγια, κύριοι, δεν γίνονται πολιτικές. Με ευχολόγια τηρείς ισορροπίες, γίνεσαι αρεστός και προστατεύεις τους δανειστές κατ’ ουσίαν. 
Εμείς λέμε ότι στην περίπτωση της Κύπρου χρειάζεται παλλαϊκός ξεσηκωμός, χρειάζονται κινητοποιήσεις, κάτι που δεν είδαμε να κάνει η προαλειφόμενη για κυβέρνηση σημερινή Αξιωματική Αντιπολίτευση.  
Αντίθετα με τον ΣΥΡΙΖΑ, η Χρυσή Αυγή στάθηκε δυναμικά έξω από τη Γερμανική Πρεσβεία, διαμαρτυρήθηκε και κάλεσε το λαό σε εγρήγορση. Καλούμε τον ελληνικό λαό σε Ελλάδα και Κύπρο να δώσουμε μαζί τη μάχη, να κερδίσουμε αυτόν το σκληρό και ακήρυχτο πόλεμο, έναν πόλεμο που μοναδικό στόχο έχει την αρπαγή του φυσικού μας πλούτου, την αρπαγή του ορυκτού μας πλούτου. Έναν πόλεμο που σκοπό έχει την υποδούλωση, τελικά, και την εξαθλίωση των Ελλήνων σε Ελλάδα και Κύπρο. 
Πρέπει να αγωνιστούμε -και να είστε σίγουροι ότι θα αγωνιστούμε με νύχια και με δόντια!- για να κρατήσουμε τα δύο κράτη και τον ένα λαό όρθια. Και ιδιαίτερα πρέπει να σταθούμε σκληροί και αδυσώπητοι στην πέμπτη φάλαγγα, στα τσιράκια, δηλαδή, των τοκογλύφων. 
Ιδιαίτερα πρέπει να γρηγορούν οι Έλληνες δικασταί. Διότι -σας ενημερώνω- από χθες, 27 Μαρτίου, ετέθη σε λειτουργία μία ακόμη ευρωπαϊκή αρχή, με απόφαση της Κομισιόν, η οποία θα αξιολογεί, θα ελέγχει και θα κρίνει τα δικαστικά συστήματα των χωρών-μελών. Με ποιο σκοπό; Με σκοπό να επιταχύνονται οι επενδύσεις και να ενισχυθεί η αγορά εργασίας. Δηλαδή, το σκλαβοπάζαρο που ετοιμάζουν να μένει ανεξέλεγκτο, τα κερδοσκοπικά τους τερτίπια να μην ελέγχονται, οι διασυνοριακοί επενδυτές, οι παγκόσμιοι κεφαλαιοκράτες, δηλαδή, να αγνοούν τη δημόσια υγεία, να αγνοούν το κοινωνικό σύνολο, να αγνοούν την ίδια τη φύση, το φυσικό περιβάλλον. 
Με απλά λόγια: Με αυτό που φτιάχνουν επιδιώκουν ο ελληνικός λαός, ο απλός κόσμος, να μη βρίσκει ποτέ το δίκιο του. Αυτά μάς ετοιμάζουν οι περίφημοι Ευρωπαίοι σύμμαχοί σας, οι συνεργάτες τους και οι συνένοχοί τους στην Ελλάδα.
Ακούστε τώρα κάτι που αφορά και την Κύπρο, αφορά τραπεζικούς λογαριασμούς εκατομμυρίων και εκατοντάδων χιλιάδων ευρώ, αφορά καταθέτες Αρχηγούς ελληνικών πολιτικών κομμάτων, νυν και πρώην Υπουργούς, αφορά λογαριασμούς που βρέθηκαν μπλοκαρισμένοι σε κυπριακές τράπεζες μετά τις τελευταίες εξελίξεις. Βέβαια, εάν τα χρήματα αυτά είναι δηλωμένα και νόμιμα, τυπικά δεν θα υπήρχε κανένα πρόβλημα. Βεβαίως, ένα εθνικό κράτος, σε μία χώρα όπου θα έπρεπε να επικρατεί η κοινωνική δικαιοσύνη, η κοινωνική αλληλεγγύη, σε μία χώρα όπου θα ετηρείτο το Σύνταγμα και σε αυτήν την περίπτωση θα υπήρχε πρόβλημα. Δεν θα ήταν νόμιμος αυτός ο άμετρος πλουτισμός. 
Ας δούμε πιο αναλυτικά την περίπτωση ενός εξ αυτών. Έχει αυτός ο κύριος επτά τραπεζικούς λογαριασμούς στη Λαϊκή Τράπεζα Κύπρου. Έχει ορίσει ως δικαιούχους των συγκεκριμένων λογαριασμών, που αγγίζουν τα 665.397,81 ευρώ, τη σύζυγό του, την κόρη του και την πεθερά του. Η σύζυγός του επίσης διαθέτει τρεις χιλιάδες διακόσια δεκατέσσερα και κάτι μερίδια αμοιβαίου κεφαλαίου «Marfin Ελληνικό Μετοχικό». 
Ας δούμε και τα υπόλοιπα φανερά πράγματα που λέγονται. Ακίνητα: Από κοινού με τη σύζυγο έχουν είκοσι επτά ακίνητα, διαμερίσματα, γραφεία, καταστήματα, αποθήκες, χώρους στάθμευσης. Όλα σε κεντρικά σημεία των μεγάλων πόλεων.
Καταθέσεις: Στη δήλωση του «πόθεν έσχες» εμφανίζονται να κατέχουν καταθέσεις σε συνολικά είκοσι επτά λογαριασμούς σε διάφορες τράπεζες της τάξεως των 2,4 εκατομμυρίων ευρώ. Κάτι θα ξέρουν, γιατί δεν έχουν εμπιστοσύνη στο ευρώ, όπως δεν έχουν εμπιστοσύνη και στις ελληνικές τράπεζες. Γι’ αυτό και στην τράπεζα HSBC διαθέτουν 43.894 λίρες Αγγλίας, στη CITΙBANK κάτι λίγα, 1.729 δολάρια. 
Μετοχές: Η σύζυγός του έχει στην κατοχή της τρεις χιλιάδες πεντακόσιες εβδομήντα μία μετοχές της EUROBANK και πέντε χιλιάδες επτακόσια ογδόντα τρία μερίδια σε αμοιβαία κεφάλαια αξίας 65.000 ευρώ.
 Ομόλογα: 99.581 ευρώ. Χάνεις το λογαριασμό. 
Δύο χιλιάδες μετοχές του ΟΤΕ. Επτακόσιες πενήντα μετοχές του Ταχυδρομικού Ταμιευτηρίου. 
Αυτός ο κύριος δηλώνει εισόδημα 101.903 ευρώ από τη βουλευτική του αποζημίωση, ενώ το εισόδημα της συζύγου του ανέρχεται στα 60.049 ευρώ. 
Το lifestyle, στα ελληνικά, της οικογενείας αυτής δεν μπορεί να κοστίζει λιγότερο από 5.000 - 6.000 ευρώ το μήνα. Δηλαδή, περίπου 70.000 με 80.000 ευρώ το χρόνο. 
Αν, λοιπόν, το ζεύγος έχει ετήσιο εισόδημα 160.000 ευρώ, ακόμη και αν με σκληρή οικονομία έβαζε στην άκρη τα υπόλοιπα 80 χιλιάρικα, για είκοσι περίπου χρόνια η περιουσία του ζεύγους δεν θα μπορούσε να ξεπερνά το 1,5 εκατομμύριο ευρώ απ’ όλες αυτές τις επενδύσεις και καταθέσεις. Όμως, βλέπουμε ότι αυτή η εμφανής περιουσία της οικογενείας –καταθέσεις, ακίνητα, λίρες, μετοχές- είναι πολλαπλάσια από αυτήν που μπορεί να δικαιολογήσει η υποτιθέμενη, έστω σκληρή και με στερήσεις, αποταμίευση.
Ένας δημοσιογραφικός έλεγχος του «πόθεν έσχες» αποδεικνύει πως πολλοί Έλληνες Βουλευτές τα τελευταία χρόνια έχουν αποκτήσει τεράστιες περιουσίες. Μπήκαν στην πολιτική φτωχοί και τώρα είναι πάμπλουτοι, με τεράστια ακίνητη περιουσία, μετοχές, μετρητά. Σε ερώτηση: «Πώς αποκτήθηκαν αυτά τα εισοδήματα», θα απαντήσουν: «Σκληρή δουλειά, κληρονομιά, προίκα» κ.λπ.. Έτσι κι αλλιώς, δεν πρόκειται να τα ελέγξει κανείς.
Τα παραδείγματα, κυρίες και κύριοι, είναι εκατοντάδες. Ποιος και τι έχει κλέψει μπορεί να το βρει η δικαιοσύνη, κάνοντας απλώς έναν πραγματικό έλεγχο του «πόθεν έσχες» των πολιτικών. Και αυτό που λέμε, ο πραγματικός έλεγχος του «πόθεν έσχες» των πολιτικών, είναι και ένας από τους λόγους που τρέμουν τη Χρυσή Αυγή. 
Θα έχετε απορία. Ας πούμε και το όνομα του Βουλευτή του παραδείγματος που σας προανέφερα. Είναι ο κ. Ευάγγελος Βενιζέλος. Είναι αυτός ο ένθερμος υποστηρικτής των μνημονίων, ο ασταμάτητος ρήτορας εδώ μέσα στο ελληνικό Κοινοβούλιο, του οποίου στην Ευρώπη τού «πιάνουν το μάγουλο», ο άνθρωπος των λόγων και των καταστροφικών έργων, ο άνθρωπος που έχει πάρει και έχει αναλάβει εργολαβία, που νομίζει ότι με τον τρόπο αυτό θα σώσει την πολιτική του σταδιοδρομία. Είναι ο άνθρωπος που έχει γίνει ο διώκτης του ελληνικού εθνικισμού και της Χρυσής Αυγής, ο οποίος, δυστυχώς γι’ αυτόν, με τους άθλιους αυτούς παλλικαρισμούς και τις επιθέσεις εναντίον ενός νόμιμου ελληνικού πολιτικού κόμματος, του κινήματος της Χρυσής Αυγής, το μόνο που κάνει είναι να αυτογελοιοποιείται.
Ο κύριος αυτός, που γλίτωσε με παζάρια και πούλησε «τζάμπα μαγκιά» από το Βήμα αυτό για την εξεταστική της λίστας Λαγκάρντ, έπρεπε να εξετάζεται ως συνυπεύθυνος Υπουργός για την κατάσταση της ελληνικής οικονομίας και μαζί με τον πρώην Αρχηγό του, τον κ. Παπανδρέου, θα έπρεπε να λογοδοτήσουν στον ελληνικό λαό. Αυτούς πρέπει να καλέσετε στην Επιτροπή Δεοντολογίας και στην Επιτροπή του «πόθεν έσχες». Γι’ αυτούς γεννώνται εξαιρετικά και αμείλικτα ερωτήματα στον ελληνικό λαό. 
Από αυτούς, κυρία Πρόεδρε, κυρίες και κύριοι Βουλευτές, πρέπει να προστατέψετε το ελληνικό Κοινοβούλιο και, πρωτίστως, να προστατέψετε τον ελληνικό λαό.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κυρία Πρόεδρε,  θα μπορούσα να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, κύριε Κουτσούκο, καταλαβαίνω. Δεν είναι προσωπικό, αλλά καταλαβαίνω και μπορείτε να τοποθετηθείτε, καθώς αφορά το κόμμα σας και τον Αρχηγό σας.
Ορίστε, κύριε Κουτσούκο, έχετε το λόγο για δύο λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κυρία Πρόεδρε, θέλω να σας παρακαλέσω, εκπροσωπώντας το Προεδρείο, το κοινοβουλευτικό ήθος και την πρακτική που έχουμε ακολουθήσει στο Κοινοβούλιο, να επιπλήξετε και να διαγράψετε από τα Πρακτικά τα λεχθέντα του κ. Παππά νωρίτερα, διότι είναι μια αήθης επίθεση με ψευδολογήματα, μια επίθεση που έχει στόχο να πλήξει το κύρος και το ήθος του Προέδρου του ΠΑΣΟΚ, του κ. Βενιζέλου. Επί της ουσίας, δεν θέλω να μπω σ’ αυτήν τη συζήτηση.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κυρία Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όσον αφορά το θέμα της διαγραφής, αυτό που είπε ο κ. Χρήστος Παππάς, αν μου επιτρέπετε, δεν έχω τη δυνατότητα να το διαγράψω. Θεωρώ ότι τοποθετήθηκε όπως τοποθετήθηκε. Το αν είναι αληθή ή ψευδή αυτά, θα κριθεί. Αυτά κρίνονται από τις δημοσιεύσεις που κάνει η αρμόδια επιτροπή της Βουλής και η Βουλή για το «πόθεν έσχες» των Βουλευτών και κάποια στιγμή –φαντάζομαι- θα απαντήσει και ο κ. Βενιζέλος.
Κύριε Παππά, έχετε το λόγο για δύο λεπτά, αλλά παρακαλώ να μην «τορπιλίσουμε» τη συζήτηση. Πρέπει να ολοκληρώσουμε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Τορπίλες είναι άλλοι. Θέλω κι εγώ να διαγραφούν από τα Πρακτικά πολλά πράγματα. 
Πρώτον, να διαγραφεί το όνομα του κυρίου –να μου θυμίσει το όνομά του, δεν το γνωρίζω, Βουλευτής είναι- Κουτσούκου, που μίλησε προηγουμένως και να ανακαλέσει τον όρο «ψευδόμενος». 
Εμείς, κύριε Κουτσούκο, δεν ψευδόμεθα, δεν λέμε ψέματα. Εσείς λέτε ψέματα στον ελληνικό λαό και γι’ αυτό δεν θα είστε στην επόμενη Βουλή. Ο λαός θα σας κρίνει.
Σας δικαιολογώ που βγήκατε ως μοναδικός εκπρόσωπος αυτήν τη στιγμή του μικρού κόμματός σας πια να υπερασπιστείτε τον νυν Αρχηγό σας. Δεν ξέρω για πόσο θα είναι. Το δικαιολογώ. Καλά κάνατε. Τον υπερασπιστήκατε. Όμως, νομίζω ότι και ο ίδιος μπορεί να υπερασπιστεί τον εαυτό του και, αν θεωρεί ότι αυτά είναι ψευδή και αν θεωρείτε εσείς ότι δεν πρέπει να μιλάμε στην ελληνική Βουλή, να μας κάνει μήνυση για συκοφαντική δυσφήμιση και να αρθεί η ασυλία μου και να πάμε στα δικαστήρια να δικαστούμε. Ευτυχώς, υπάρχει ακόμα η ελληνική δικαιοσύνη και ένα κομμάτι της –είπαμε και χθες- ευτυχώς, δείχνει να αντιστέκεται.
Σίγουρα θα διαγραφείτε συντόμως και από την πολιτική ζωή. Διαγράψτε ό,τι θέλετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προφανώς δεν διαγράφηκε το «ψευδόμενος». Ο καθένας τοποθετείται.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κυρία Πρόεδρε, το λόγο παρακαλώ, καθώς υπάρχει το θέμα της δεοντολογίας της επιτροπής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Κουτσούκο, σας παρακαλώ, δεν είναι της ώρας.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Υπάρχει θέμα δεοντολογίας της επιτροπής και παρακαλώ πάρα πολύ να το σεβαστείτε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η επιτροπή θα συνεδριάσει τη Δευτέρα, την Τρίτη και θα τοποθετηθεί. Δεν έχετε το λόγο. Τοποθετηθήκατε επί του θέματος που απασχολούσε τον Πρόεδρό σας και λοιπά. Ήταν σεβαστό, αλλά τίποτε άλλο. Για όλα τα υπόλοιπα υπάρχουν και οι επιτροπές, υπάρχουν και άλλες διαδικασίες εντός Κοινοβουλίου, όσες υπάρχουν.
Το λόγο έχει ο κ. Βασίλειος Οικονόμου, Κοινοβουλευτικός Εκπρόσωπος της Δημοκρατικής Αριστεράς.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Με την ευκαιρία της ομιλίας, θέλω να στείλω τα συλλυπητήριά μου στην οικογένεια του αγαπητού συναδέλφου μας που χάσαμε τόσο αδόκητα, του Θανάση Νάκου, ο οποίος ετίμησε αυτά τα έδρανα.
Πρέπει να πω, κύριε Παππά, ότι οι Βουλευτές, οι οποίοι έρχονται εδώ γιατί τους τιμά ο ελληνικός λαός και τους στέλνει, δεν διαγράφονται με διατάγματα. Ο κ. Κουτσούκος είναι γνωστός πολιτικός, ο οποίος έχει τιμήσει και επί σειρά ετών…</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ο λαός θα τους διαγράψει.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εντάξει, ο λαός, όχι εσείς, γιατί είδα ότι βγάλατε διατάγματα, όπως «διαγράψτε και κάνετε».</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>:  Όχι όσοι αλλάζουν κόμμα με κόμμα όπως εσείς.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εντάξει, χαλαρώστε...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παππά, σας παρακαλώ. Μην αναφέρεστε προσωπικά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: ….έχει δώσει δείγματα γραφής και είναι ένα πρόσωπο, το οποίο τιμά εδώ πέρα την Αίθουσα, εν αντιθέσει με κάποιους άλλους. 
Από εκεί και μετά, η συζήτηση εδώ, κύριε Υπουργέ, ακολουθεί μία χθεσινή ψήφιση νόμου, την αξιολόγηση για τις δομές της πρωτοβάθμιας και της δευτεροβάθμιας εκπαίδευσης, για την οποία είχα την τύχη και ήμουν και χθες Κοινοβουλευτικός Εκπρόσωπος ενώ και σήμερα έχω την τύχη πάλι. Θα πω και θα εξηγήσω γιατί πιστεύω ότι είμαι τυχερός σ’ αυτό το διήμερο να εισηγούμαι δύο πολύ καλές νομοθετικές πρωτοβουλίες. 
Με τα δύο αυτά νομοθετήματα νομίζω ότι υπάρχουν τα δείγματα γραφής μιας καινούργιας προσπάθειας. Την εξήγησα εχθές. Δεν ξέρω πόσοι από τους συναδέλφους ήταν παρόντες στην Αίθουσα. Θα κάνω μία υπενθύμιση μόνο, ότι αυτή η προσπάθεια του εννιαμήνου αυτής της Κυβέρνησης νομίζω ότι έχει μπει στο πιο ενδιαφέρον χρονικό της σημείο. 
Ποιο; Όπως είπα χθες, εξασφαλίστηκε η χρηματοδότηση της χώρας μετά από πολύ μεγάλη προσπάθεια. Το πρώτο εξάμηνο καταναλώθηκε σ’ αυτήν την προσπάθεια και ήταν μια δύσκολη προσπάθεια. Τα 52 δισεκατομμύρια φαντάζουν αυτήν τη στιγμή λυτρωτικά για τη συνέχιση της ζωής του κράτους. Αυτά τα 52 δισεκατομμύρια τα εξασφαλίσαμε με πολύ δυσμενείς και δυσάρεστους όρους, ειδικά για το λαό. Τα μέτρα, τα οποία ψηφίσαμε στο μεσοπρόθεσμο δεν ήταν καθόλου ευχάριστα, παρ’ όλο που τα είχε ψηφίσει η προηγούμενη Βουλή και η προηγούμενη κυβέρνηση. Τώρα, μπαίνουμε στον πιο δύσκολο κύκλο της ζωής αυτής της Κυβέρνησης, δηλαδή να αρχίσουν οι αλλαγές και οι μεταρρυθμίσεις, οι οποίες θα μπορέσουν να δώσουν σάρκα και οστά στο πνεύμα και στη φιλοσοφία αυτής της συνεργατικής Κυβέρνησης.
Δηλαδή, ποιο είναι αυτό το πνεύμα και αυτή η φιλοσοφία; Είναι να αρχίσουν πλέον να ξεδιπλώνονται πολιτικές, οι οποίες θα δώσουν μία τελευταία ευκαιρία σε αυτό το κράτος να συμμαζευτεί. Αυτό είναι το πρώτο. 
Δεύτερον, πρέπει να ορθολογικοποιήσουμε τη Δημόσια Διοίκηση.
Τρίτον, πρέπει να γίνουμε αποτελεσματικοί. 
Τέταρτον, πρέπει να γίνουμε παραγωγικοί.
Πέμπτον, πρέπει να φτιάξουμε ένα νέο αναπτυξιακό μοντέλο. 
Χθες είχαμε ένα πρώτο μήνυμα από το Υπουργείο Παιδείας. Σήμερα –για αυτό είπα ότι νιώθω τυχερός- έχουμε ένα δεύτερο θετικό μήνυμα από το Υπουργείο Εργασίας. 
Ισχυρίζομαι, κύριε Υπουργέ, ότι δεν είναι μόνο θέμα του Υπουργείου Διοικητικής Μεταρρύθμισης -που μονοπωλεί τη συζήτηση της αναδιάρθρωσης του δημόσιου τομέα- το πώς θα διαμορφωθεί η σκηνή της Δημόσιας Διοίκησης, η δομή της και η λειτουργία της. Δεν είναι θέμα μόνο ενός Υπουργείου. Είναι θέμα κάθε Υπουργού, κάθε Υπουργείου, συνολικά της Κυβέρνησης. 
Βλέπω, λοιπόν, εδώ μία σημαντική νομοθετική πρωτοβουλία και θα εξηγήσω γιατί είναι σημαντική, κατά τη δική μου άποψη και την άποψη της Δημοκρατικής Αριστεράς. 
Ξέρετε ότι το νομοθετικό κείμενο είναι τεράστιο. Έχουν περάσει μπροστά μου όλα αυτά τα χρόνια που βρίσκομαι σε αυτά τα έδρανα πολλές φορές τέτοια μεγάλα κείμενα. Σας διαβεβαιώ δε ότι πολλά από αυτά δεν άφησαν πίσω τους ούτε ένα ίχνος σκιάς. Γιατί; Διότι ήταν τα λεγόμενα νομοσχέδια «σκούπα» -τα γνωρίζετε και εσείς- νομοσχέδια στα οποία βάζει ο Υπουργός και οι διάφοροι -διατάξεις, ρυθμίσεις, κανονίζουν ιστορίες- και υποτίθεται ότι λύνουν πολλά προβλήματα. Τι λύνουν; Τίποτα! Τι μένει στον κόσμο; Τίποτα! Και το αποτέλεσμα ποιο είναι; Κανένας δεν θυμάται τίποτα. Γιατί; Διότι δεν έχουν πολιτική ουσία και πολιτικό μήνυμα. Μόνο μικροδιευθετήσεις!
Εγώ σήμερα σε αυτήν τη νομοθετική σας πρωτοβουλία βρίσκω κάποια πολιτικά μηνύματα πολύ ενδιαφέροντα. Και σε αυτά θέλω να μείνω και αυτά θέλω να καταθέσω και γι’ αυτό στηρίζουμε το νομοσχέδιο, γιατί τα μηνύματα τα οποία εκπέμπετε είναι πολύ ενδιαφέροντα.
Βλέπω μία πρώτη σοβαρή προσπάθεια νοικοκυρέματος αυτού του ατέλειωτου και παμφάγου τέρατος που λέγεται Δημόσια Διοίκηση, στο κομμάτι το δικό σας πάντα. 
Μου κάνει εντύπωση που άκουσα εδώ ομιλητές προηγουμένως, πέρναγαν, έλεγαν αυτό που είχαν να πουν οι ρήτορες, αλλά τελικά νομίζω ότι ήταν κουρδισμένοι να πουν αυτό που έπρεπε να πουν.
Μα, αλήθεια, όταν κανονίζουμε μία καταγραφή το 2013, σήμερα, για να μάθουμε –επιτέλους- πόσοι είναι οι συνταξιούχοι στη χώρα, δεν είναι αυτό το δράμα της ελληνικής διοίκησης; Δεν είναι αυτό το δράμα της ελληνικής καρικατούρας, το οποίο λέγαμε ελληνικό κράτος; Είναι περίπου τέσσερα εκατομμύρια τριακόσιες ενενήντα χιλιάδες πρόσωπα και αυτό έπρεπε να το μάθουμε το 2013; 
Έρχονται εδώ κάποια πολιτικά πρόσωπα από κάποιες πτέρυγες και το θεωρούν αυτό αμελητέο. Βέβαια, αμελητέο είναι, διότι στη Γερμανία, στην Ολλανδία, στη Σουηδία ή στην πρώην Σοβιετική Ένωση, κύριε Παφίλη, δεν νομίζω ότι θα υπήρχε ποτέ κρατική δομή που να μην ξέρει πόσους συνταξιούχους πληρώνει.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Σε μας το λέτε; Ποιος κυβερνάει;</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Σας το λέω, γιατί σας συμπαθώ και σας εκτιμώ και πάντα απευθύνομαι με εγκαρδιότητα σε σας.
Και ρωτάω, λοιπόν: Δεν είναι μία τραγική κατάληξη να φθάνουμε το Μάρτιο του 2013 να μαθαίνουμε ποιος είναι ο αριθμός των συνταξιούχων και ότι αυτός ο αριθμός δεν θα ανεβοκατεβαίνει κατά το δοκούν, δηλαδή καταπώς πελατειακά θα δουλεύει μία κεντρική εξουσία και θα τους αυξάνει ή θα τους μειώνει; Ντροπή σε αυτούς που άφησαν να φτάσει μέχρι εδώ το θέμα και συγχαρητήρια σε αυτόν που το κατέγραψε και το σφραγίζει! 
Το σύστημα «Αριάδνη» ως ένα «σφραγιστικό» σύστημα, το οποίο δεν αφήνει πλέον πονηριές στους διάφορους πολιτικάντηδες ή και άλλους παράγοντες, για μένα είναι μία καθοριστική μεταρρύθμιση. 
Κάποιοι θα πουν –και άκουσα εδώ ομιλητές, λυπούμαι που το άκουσα- «Ποιος θα πληρώσει το μάρμαρο της κρίσης; Αυτοί τους οποίους πιάσαμε, οι μικροαπατεώνες;», οι οποίοι, όμως, «καταβρόχθιζαν» 420 εκατομμύρια ευρώ το χρόνο. Ποιοι είναι αυτοί; Ο άνθρωπος της διπλανής πόρτας, ο καλός μας γείτονας ίσως. Από αυτούς οι πενήντα τρεις χιλιάδες εξακόσιοι ενενήντα τέσσερις πιάστηκαν στα πράσα. Και λέω εγώ: «Είναι μικρό αυτό;». Και ακόμα, από ό,τι ακούω και μαθαίνω, δεν έχετε πιάσει τις περιπτώσεις συντάξεων αιτία θανάτου. Έτσι θα πιάσουμε τις εβδομήντα, ογδόντα χιλιάδες, οι οποίοι πήγαιναν και έπαιρναν το παραδάκι κάθε μήνα και τα χρήματα που έκλεβαν από το διπλανό τους, ήταν 420 εκατομμύρια –ίσως και παραπάνω- το χρόνο, για να πούμε: «Εντάξει, δεν έγινε και τίποτα, δεν είναι εφοπλιστής, δεν είναι πολιτικός, δεν είναι δημοσιογράφος»! Σοβαρά μιλάτε; Δηλαδή θα δικαιολογήσω τη συζήτηση που γίνεται «ε, αφού κλέβει ο πολιτικός, θα κλέψω και εγώ από κάτω»;
Αυτή η γενικευμένη ανομία πρέπει να σταματήσει. Σήμερα ερχόμαστε εδώ και το καταγράφουμε αυτό. 
Θεωρώ ότι είναι πολύ θετικό, κύριε Υπουργέ, και συγχαρητήρια! Σήμερα αυτό το καταγράφουμε εδώ. Θα κάνουμε μεγάλη συζήτηση.
Εγώ μίλησα χθες για την Κύπρο και δεν θέλω να μιλήσω πάλι, γιατί θα αδικήσω το συγκεκριμένο νόμο. Άκουσα συνάδελφο που μίλησε από τα δώδεκα λεπτά του τα έντεκα για το θέμα της Κύπρου. Μια πτέρυγα εδώ διά του Κοινοβουλευτικού της Εκπροσώπου μίλησε έντεκα λεπτά γι’ αυτό και σε τρία λεπτά «ξεπέταξε» όλα τα υπόλοιπα ζητήματα. Καλές οι «ξεπέτες», όμως, όχι και πάνω σε αυτό το Βήμα και όχι για τέτοιες σπουδαίες κινήσεις, διότι, αν δεν μας ενδιαφέρουν, να το πούμε, να πούμε ότι «καλά είμαστε βολεμένοι με αυτά που είχαμε μέχρι σήμερα». 
Μου έχει κάνει μεγάλη εντύπωση ότι σήμερα, αυτήν τη στιγμή που συζητάμε, χρειάστηκε αυτό εδώ το νομοθέτημα, για να πάψουμε να στέλνουμε τέσσερα εκατομμύρια εκκαθαριστικά. Αυτό σήμαινε χιλιάδες εργατοώρες, πολλά χρήματα, γραφειοκρατία. Αυτό δεν είναι σημαντικό; 
Κύριε Υπουργέ, επειδή είμαστε καλοί στις διαπιστώσεις και βρίθουν στα κανάλια και στους λόγους στα διάφορα πάνελ αυτοί οι οποίοι κάνουν μεγάλες διαπιστώσεις –και κλαίνε κιόλας και από πάνω, γιατί συμπαθούν και αγαπάνε το λαό- θα έλεγα ότι –και εγώ ειλικρινά σας λέω ότι θα είμαι από αυτούς που θα είναι πολύ ενοχλητικοί σε εσάς- αν αυτά τα 420 εκατομμύρια το χρόνο –άρα την τελευταία δεκαετία μαζεύονται 4 δισεκατομμύρια, αν δεν κάνω λάθος- δεν τα ζητήσετε πίσω, δεν θα μπορείτε να σταθείτε όχι σε αυτήν την Αίθουσα, αλλά σε αυτήν τη χώρα. Αν πέσει συγχωροχάρτι και δεν μαζέψετε τα λεφτά, 4 δισεκατομμύρια, από αυτά τα λαμόγια, μικρά, μεγάλα, μεσαία, δεν ξέρω -και ας έρθει κάποιος άλλος σε αυτό εδώ το έδρανο και από αυτό εδώ το Βήμα να πει «αφήστε τους φουκαράδες και τους καλούς μας τους ανθρώπους, καλά έκαναν τις κομπινούλες τους και τα πήραν»- αν δεν πάρετε τα λεφτά πίσω, θα έχετε να κάνετε με μας, με τον καθένα, πιστεύω. 
Βλέπω ότι το έχετε διατυπώσει μέσα στο νόμο. Αυτό δεν είναι μία τυπική δέσμευση. Πρέπει να ξέρετε ότι θα είναι ουσιαστική δέσμευση. Από μας θα είναι σοβαρή απαίτηση. 
Χαίρομαι πάρα πολύ που το κάνετε ιδιώνυμο αυτό το έγκλημα, για τους νομικούς της Αιθούσης μιλώ. Θεωρώ ότι ήταν πολύ σημαντική αυτή η συμβολή. 
Όσον αφορά το Ενιαίο Ηλεκτρονικό Αρχείο Ακίνητης Περιουσίας, μιλάω πάντα στον τομέα σας, δεν θα μιλήσουμε για τα άλλα Υπουργεία. Μιλάμε για το ζήτημα που αφορά εσάς, αλλά ο τομέας σας είναι τα ασφαλιστικά ταμεία, είναι οι δεκάδες οργανισμοί, είναι μεγάλο κομμάτι της Δημόσιας Διοίκησης. 
Κύριε Υπουργέ, θα ήθελα να ρωτήσω κάτι. Σήμερα δεν ξέρουμε ποια είναι τα ακίνητα που έχουν δεκάδες οργανισμοί; Δηλαδή, σήμερα το μαθαίνουμε, σήμερα το γράφουμε, σήμερα το καταγράφουμε, σήμερα θα κάνουμε το μάζεμα, δηλαδή αυτό που στις υπόλοιπες χώρες της Ευρώπης – τη στιγμή που θέλουμε και εμείς να λεγόμαστε Ευρώπη- είναι κατακτημένο εδώ και δεκαετίες. Τι να πούμε; 
Ακούστε. Υπάρχουν κάποια μηνύματα από αυτό το νομοσχέδιο. Εγώ με πολλή χαρά τα δέχομαι, διότι είναι στοχευμένα και πολιτικά αφήνουν και κάτι πολύ σημαντικό. 
Όταν ακούω εγώ ότι ο αγρότης μπορεί να πάρει τη σύνταξή του και ας έχει κάποιες οφειλές, θα μαζέψετε κοντά σας πολλούς αγρότες που θα σας δουν με συμπάθεια και αγάπη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό, κυρία Πρόεδρε, τελειώνω. 
Όταν ακούω ότι δίνετε ακόμα παράταση, γιατί παίρνετε τα μηνύματα των καιρών -δηλαδή η κρίση πρέπει να έχει αντίστοιχες απαντήσεις- ένα χρόνο παράταση για αυτόν που είναι άνεργος ή και ασφαλισμένος του ΙΚΑ και έχει λίγα ένσημα, θα έχετε πολλά χαμόγελα και πολλά συγκαταβατικά νεύματα. 
Θέλω να σας πω και κάτι άλλο. Έπρεπε να φθάσουμε τώρα, μετά από τόσα χρόνια, για να μη βγάζουμε από τις λίστες του ΟΑΕΔ αυτούς που κάνουν κατάρτιση; Καλά, αυτά είναι αυτονόητα πράγματα. 
Ακούω ότι ετοιμάζεστε να κάνετε προγράμματα, για δεκάδες χιλιάδες νέους. Αυτοί δηλαδή με τα 400-500 ευρώ δεν θα βγουν από τη λίστα του ΟΑΕΔ; Μπράβο! 
Άρα, λοιπόν, εδώ πιάνω αυτονόητες λογικές, κλασικές κινήσεις, οι οποίες μπορούμε να πούμε ότι ανταποκρίνονται στο κοινό αίσθημα. Βλέποντας εδώ και μηχανικούς και γιατρούς και δικηγόρους θα ήθελα να πω ότι και αυτοί πλέον εντάσσονται στη διαδικασία για να μπούνε στις κατηγορίες του ΟΑΕΔ για το επίδομα ανεργίας. Έπρεπε να φτάσουμε, λοιπόν, το 2013, κύριοι συνάδελφοι. Σας μιλάω ως δικηγόρους που σας βλέπω εδώ στην Αίθουσα. 
Καλό μήνυμα και αυτό, αφού δεν αφορά μόνο τον ΟΑΕΕ και το ΕΤΑΠ-ΜΜΕ. Θα ανοίξουμε τη συζήτηση πιο σοβαρά όταν έρθει το νομοσχέδιο, γιατί, απ’ ό,τι μου είπε ο κ. Παναγιωτόπουλος -σε απάντηση προχθεσινή μάλιστα επίκαιρης ερώτησης που έκανα- η προσωρινή επιτροπή διοικήσεως του προσωρινού Οργανισμού της Εργατικής Εστίας και Εργατικής Κατοικίας ολοκλήρωσε το έργο της και την απογραφή της και θα έρθουμε προφανώς εδώ πέρα στην Αίθουσα να μάθουμε και τα νέα! Θα δούμε τι θα γίνει. Έχουμε δώσει τρεις παρατάσεις μέσω πράξεων νομοθετικού περιεχομένου. Αυτό πρέπει τώρα να μαζευτεί και χαίρομαι που άκουσα ότι αυτό ολοκληρώθηκε και είμαστε εντάξει. Μπράβο σας, κύριε Υπουργέ! Θα τα πούμε τα «μπράβο» γιατί τα «εναντίον» θα τα πει η Αντιπολίτευση. Έχω να κάνω και γω κάποιες κριτικές παρατηρήσεις, αλλά θα αφήσω την Αντιπολίτευση να ασκήσει το καθήκον και το ρόλο της.
 Όμως θα πω ότι ο ΟΑΕΔ παίρνει τις αρμοδιότητες δύο οργανισμών που, για λόγους ανεξήγητους κατά τη δική μου άποψη, καταργήθηκαν. Τραγικό λάθος. Πιστεύω είναι δεδομένο. Για λόγους ανεξήγητους -ξαναλέω- πριν από έναν, περίπου, χρόνο, το Γενάρη του 2012, καταργήθηκαν δύο οργανισμοί, οι οποίοι δεν επιβάρυναν δημοσιονομικά το κράτος και τον προϋπολογισμό, κατήργησαν τα προγράμματα κοινωνικού τουρισμού, τους βρεφονηπιακούς σταθμούς, την επιδότηση ενοικίου, τις κατασκηνώσεις. Όλα αυτά καταργήθηκαν. Τα είχα αναφέρει σε επίκαιρη ερώτησή μου και μάλιστα απαντώντας ο Υφυπουργός ο κ. Παναγιωτόπουλος προανήγγειλε ότι θα είναι στο νομοσχέδιο και πραγματικά είναι στο νομοσχέδιο και τα κοινωνικά προγράμματα για τα παιδιά ανέργων και χαμηλόμισθων, για να κάνουν και τις διακοπές τους το καλοκαίρι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ολοκληρώνω, κυρία Πρόεδρε.
Είναι πραγματικά μέσα στο νομοσχέδιο και είναι πολύ καλή αυτή η ρύθμιση.
Κλείνοντας, θα ήθελα να πω ότι δεν έπρεπε να φτάσουμε μετά από δώδεκα – δεκατρείς μήνες να βάλουμε μέσα στον ΟΑΕΔ αυτά τα προγράμματα κοινωνικής πολιτικής! Φτάσαμε όμως εδώ.
Συνοψίζοντας, επισημαίνω ότι αυτό το νομοσχέδιο αφήνει θετική αύρα. Στέλνει στο λαό, προς τους πολίτες ένα μήνυμα, το οποίο μπορεί να τους δίνει μία ελπίδα, ότι θα συμμαζευτεί, επιτέλους, η Δημόσια Διοίκηση, θα συμμαζευτεί το κράτος, θα μπούνε κανόνες λειτουργίας. Δεν θα μπορεί ο καθένας να λειτουργεί σε καθεστώς ανομίας, θα υπάρχουν κανόνες αυστηροί, δίκαιοι προς όλες τις κατευθύνσεις. Αυτό είναι ένα θετικό μήνυμα σε αυτήν την γκρίζα και δύσκολη εποχή που ζούμε.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Θα πρέπει να σας ενημερώσω ότι θα μιλήσουν άλλοι δύο συνάδελφοι μετά τον κ. Μητρόπουλο, ο κ. Γεωργιάδης και ο κ. Κουτσογιαννακόπουλος.
Το λόγο έχει τώρα ο Κοινοβουλευτικός Εκπρόσωπος του Κομμουνιστικού Κόμματος Ελλάδας ο κ. Αθανάσιος Παφίλης.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μετά τι έχουμε;</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μετά θα μπούμε σε τρεις-τέσσερις ακόμα αγορητές και κλείνουμε. Τίποτε άλλο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα δευτερολογήσουμε;</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember> ): Εδώ δεν έχουν τελειώσει οι πρωτολογίες, πώς θα δευτερολογήσετε, κύριε συνάδελφε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα ψηφίσουμε σήμερα επί της αρχής;</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί της αρχής μόνο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ θέλω να δευτερολογήσω πριν την ψήφιση.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παφίλη, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Το νομοσχέδιο έχει τίτλο «Αντιμετώπιση της παραβατικότητας στην κοινωνική ασφάλιση» και όχι μόνο, κύριε Οικονόμου. Είναι πολυνομοσχέδιο. Έχει πολλά παρελκόμενα. Ο τίτλος του είναι ψευδεπίγραφος. Βάζει μπροστά την παραβατικότητα και ταυτόχρονα εξαπολύει μία ακόμα επίθεση απέναντι σε ό,τι απέμεινε, που είναι ελάχιστο, από τα εργατικά δικαιώματα. Ενισχύει το νομοθετικό περίβλημα επίθεσης στη λαϊκή οικογένεια, αποδυναμώνει όποια προστασία είχε παραμείνει και παραδίδει ακόμα περισσότερο στο έλεος της εργοδοσίας τους εργαζομένους. 
Μας είπε ο κ. Υπουργός ότι αποκλιμακώνεται η ανεργία. Αποκλιμακώνεται με ενάμισι εκατομμύριο ανέργους σήμερα; Λέτε, μάλιστα, σήμερα και απαιτείται να σας πιστέψει ότι θα έχετε εικόνα ποιος δουλεύει, πού δουλεύει, πότε προσλήφθηκε κ.λπ.. Μα τι λέτε; Ο άλλος κυνηγάει με το τουφέκι ένα μεροκάματο, για να μπορέσει να επιβιώσει. Με τι θα ζήσει; Αν παίρνει 460 ευρώ από το επίδομα ανεργίας; 
Άρα, λοιπόν, αυτό το νομοσχέδιο δεν είναι τόσο αθώο ούτε τόσο εκσυγχρονιστικό σε ό,τι αφορά τη Δημόσια Διοίκηση. Εκσυγχρονισμοί θα γίνουν. Λογικό και αντικειμενικό είναι να γίνουν. Το θέμα είναι ποιον υπηρετούν και προς ποια κατεύθυνση πάνε. Το νομοσχέδιο έχει δύο όψεις. Έχει και τη δεύτερη όψη, στην οποία θα αναφερθώ στο τέλος, ότι δίνει ακόμα περισσότερα στο κεφάλαιο και στην εργοδοσία, για να επιβεβαιώσει τον τίτλο Υπουργείο όχι Εργασίας αλλά εξυπηρέτησης των συμφερόντων του κεφαλαίου, όπως και ολόκληρη η Κυβέρνηση.
Παραβατικότητα, λοιπόν. Υπήρξαν τέτοια φαινόμενα; Βεβαίως και υπήρξαν. Γνωστά ήταν αυτά. Τα ξέραμε, όπως και εσείς. Τα ξέρανε στη γειτονιά ότι γίνονται και τέτοια και δεν τα ξέρατε εσείς εδώ; Ποιος τα δημιούργησε; Ποιος έδωσε αυτές τις συντάξεις; Ποιος δημιούργησε αυτό το έδαφος; Εσείς, το ΠΑΣΟΚ και η Νέα Δημοκρατία, δεν κυβερνάγατε όλα αυτά τα χρόνια; Εσείς δεν παίρνετε ψήφους τάζοντας συντάξεις, τάζοντας διορισμούς; Εσείς δεν εκβιάζατε ανθρώπους να κλαίνε και να σηκώνουν μπλε και πράσινες σημαίες, για να μπορέσει το παιδί τους να βρει μία δουλειά όλα αυτά τα χρόνια; Σε ποιον τα λέτε; Τι παριστάνετε δηλαδή; Εσείς τα κάνατε όλα αυτά, το δικό σας σύστημα. 
Εμείς ήμασταν ριζικά αντίθετοι όχι μόνο για το θέμα της αδικίας αλλά γιατί όλα αυτά τα φαινόμενα, όπως και πολλά άλλα στα οποία έχουμε αναφερθεί επανειλημμένως, διαφθείρουν την ίδια την εργατική τάξη και την αποπροσανατολίζουν.
Παραβατικότητα, λοιπόν, και σύστημα «Αριάδνη». Δεν ξέρω ποιος το βάφτισε «Αριάδνη» και τι εννοεί. Μάλλον θα εννοεί να ξετυλίξουμε το κουβάρι του ασφαλιστικού συστήματος για να βρούμε το Μινώταυρο, που είναι οι πενήντα τρεις χιλιάδες συντάξεις-«μαϊμού». 
Εμείς, λοιπόν, δεχόμαστε την πρόκληση. Τέλος στη νοσηρότητα! Με το μίτο της Αριάδνης να βρούμε το Μινώταυρο. Ποιος λήστεψε; Ποιος έκλεψε τον ιδρώτα και το αίμα των εργαζόμενων; Ποιος ρήμαξε τα ασφαλιστικά ταμεία όλα αυτά τα χρόνια, από το 1950 μέχρι σήμερα. Πέθαιναν οι πατεράδες μας στον τενεκέ, στα υπόγεια, παντού, έπαιρναν μία ασφάλιση. Τι την κάνατε όλα αυτά τα χρόνια; Πού πήγε αυτός το μόχθος των ανθρώπων που έχτισαν την Ελλάδα, που παράγουν αυτόν τον πλούτο που τολμάτε να τους λέτε, εσείς προσωπικά, κύριε Υπουργέ, ότι το ασφαλιστικό και οι συντάξεις είναι προϊόν ρουσφετολογίας. Για τριάντα πέντε χρόνια τσακίζονται οι εργάτες και τους λέτε ότι παίρνουν και ρουσφετολογικά. Πού πήγε, λοιπόν, αυτό το μικρό κομμάτι που κατάφερε να αποσπάσει με αγώνες και πάρα πολύ αίμα η εργατική τάξη και που λεγόταν κοινωνική ασφάλιση. 
Για να δούμε, λοιπόν, πού πήγε. Από το 1950 μέχρι το 1975 -εάν δεν κάνω λάθος- τα λεφτά του ΙΚΑ πήγαιναν στην ΕΤΒΑ άτοκα. Από την ΕΤΒΑ στον Μποδοσάκη, στον Νιάρχο, στον Καρέλα, στους Τσάτσους, σε όλους αυτούς που ήπιαν το αίμα των εργαζόμενων και που έχτισαν τα μεγαθήρια με τα λεφτά των εργαζόμενων. Αλήθεια ή ψέματα; Απολογηθείτε.
Και εκείνοι της Χρυσής Αυγής, για να το πω παράλληλα, που λέγανε για τα λαμόγια που κέρδισαν μετά το μεταπολιτευτικό καθεστώς, δεν λένε κουβέντα για τους επιχειρηματίες, για το τι κέρδισαν όλα αυτά τα χρόνια από αυτά τα χρήματα. Πόσες, αλήθεια, χαριστικές ρυθμίσεις χρεών μεγάλων επιχειρήσεων έγιναν όλα αυτά τα χρόνια επί κυβερνήσεων και ΠΑΣΟΚ και Νέας Δημοκρατίας; Αμέτρητες. Τους τα χαρίζατε εδώ με νόμους ναι ή όχι; Απαντήστε μας. Απαντήστε στους εργαζόμενους.
Πόσα χαρίσατε στους εργαζόμενους; Τίποτα. Όσον αφορά το Χρηματιστήριο; Πού είναι το ΠΑΣΟΚ, νυν και τέως; Πόσα χάθηκαν; Χάθηκαν 2,5 δισεκατομμύρια δραχμές, 3,5 δισεκατομμύρια δραχμές στο τζόγο του Χρηματιστηρίου; Ποιος τα πήγε από τα ασφαλιστικά ταμεία, με νόμο, υποτίθεται για να κερδίσουν; Εσείς δεν τα πήγατε; 
Ποιος λήστεψε σαν κοινός κλέφτης -οπλισμένος μάλιστα με νομοθετικό έργο- με το κούρεμα των ομολόγων τα ασφαλιστικά ταμεία; Ποιος υποχρέωσε τα ασφαλιστικά ταμεία να αγοράσουν ομόλογα σε ένα βράδυ και μετά από λίγο τα κούρεψε και έκλεψε τον ιδρώτα γενεών, το μόχθο και το αίμα τους; Εσείς δεν το κάνατε αυτό; Εσείς δεν τους υποχρεώσατε; Πόσα δισεκατομμύρια χάθηκαν από ανείσπρακτες εισφορές, από ανασφάλιστη εργασία; 
Τι θα γίνει με αυτά, κύριοι της Νέας Δημοκρατίας και του ΠΑΣΟΚ, που υπερασπίζεστε το καπιταλιστικό σύστημα και θέλετε να βάλετε τέλος στη νοσηρότητα; Θα τα δώσετε πίσω, ναι  ή όχι; Πότε; Αντί να τα δώσετε, τα παίρνετε. Θα έρθει η ώρα που θα τα πάρουν και θα το πληρώσετε πολύ ακριβά πολιτικά και εσείς και εκείνοι που τους ρούφηξαν το αίμα όλα αυτά τα χρόνια. Για αυτά, γιατί δεν μιλάτε μέσα στη Βουλή; Γιατί προκαλείτε με όλα αυτά που λέτε και εντοπίζετε το πρόβλημα στις συντάξεις μαϊμούδες; 
Αυτά τι θα τα κάνετε; Απαντήστε εδώ. Τι θα κάνετε τα 70 δισεκατομμύρια ευρώ που υπολογίζεται ότι έχουν κλαπεί από το ΙΚΑ όλα αυτά τα χρόνια; Θα τα γυρίσετε πίσω στους εργαζόμενους; Πολλοί έχουν πεθάνει βέβαια αλλά θα τα δώσετε τουλάχιστον σε τούτη τη γενιά; Όχι βέβαια. Είναι θράσος κυριολεκτικά.
Πού πήγαν όλα αυτά; Στο κεφάλαιο πήγαν όλα. Κάντε λογαριασμούς να δείτε. Ποιος κέρδισε από τα άτοκα; Η ΕΤΒΑ, δηλαδή οι βιομήχανοι, που έπαιρναν επιδοτήσεις στα βουνά της Ελλάδας και έχτιζαν βιομηχανίες με τζάμπα εργατικό δυναμικό. 
Ποιος κέρδισε από το Χρηματιστήριο; Πάλι οι ίδιοι. Ποιος κέρδισε από το κούρεμα των ομολόγων; Η Ελλάδα, η χώρα κέρδισε; Σοβαρολογείτε; Πλήρωσε και μάλιστα τα πλήρωσε ο εργαζόμενος. Πόσα πλήρωσαν οι εφοπλιστές, οι βιομήχανοι, οι έμποροι, οι μεγαλέμποροι, τα τσιράκια τους για τα κουρέματα και όλα αυτά; Τίποτα. Τα πλήρωσε όλα ο εργάτης, ο εργαζόμενος, ο παραγωγός του πλούτου. 
Λέτε ότι δεν «στέκεται» το σύστημα κοινωνικής ασφάλισης. Πού να σταθεί με αυτήν τη βάρβαρη ταξική πολιτική; Να, λοιπόν, ο Μινώταυρος που έφαγε τα λεφτά των εργαζομένων, το ελάχιστο κομμάτι που κέρδισαν. Αυτός είναι ο καπιταλιστικός Μινώταυρος, η δική σας καπιταλιστική πολιτική.
Σήμερα, το 2013, με μια απέραντη εχθρότητα και περιφρόνηση απέναντι στην εργατική τάξη τους λέτε «ζήσε με 360 ευρώ και αν τύχει και κάνεις μεροκάματο, κάηκες». Όχι ότι συμφωνούμε με διάφορες κομπίνες που μπορεί να γίνονται, απλώς αναφέρω τι τους λέτε στην πράξη. Τους λέτε να ζήσουν με 360 ευρώ. Αν πάλι πάνε σε πρόγραμμα κατάρτισης; Τι βρήκατε να αυστηροποιήσετε! Μεγάλο θαύμα, φοβερό, εκπληκτικό! Όταν θα πάνε στο πρόγραμμα κατάρτισης να χάσουν το επίδομα ανεργίας. Και λοιπόν; Τι θα γίνει; Θα κερδίσει το δημόσιο; 
Ερχόμαστε και πάλι στο νομοσχέδιο. Πίσω από την «Αριάδνη» -που είπε ο εισηγητής μας- έρχεται η κατάργηση χορήγησης χαμηλής σύνταξης του ΟΓΑ των 340 ευρώ σε άτομα με αναπηρία άνω των εξήντα πέντε ετών. Το πάτε στα εξήντα επτά χρόνια. Θερμά συγχαρητήρια! Είστε φοβεροί. Καταργείτε τη σύνταξη ανάπηρων ανθρώπων που παίρνουν 340 ευρώ επειδή παίρνουν ένα επίδομα. Μπράβο σας!</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το πήραν πίσω αυτό.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ό,τι έρχεται, επανέρχεται. 
Δεύτερον, ανάπηροι. Άκουγα μια μέρα μια συνέντευξη ενός ανθρώπου από νησί που έλεγε τι τραβάνε, που πηγαίνουν με το καράβι, μένουν στο ξενοδοχείο για να έρθει το κλιμάκιο. Κάποια φορά όμως ο γιατρός ήταν παιδίατρος και δεν μπορούσε να γνωματεύσει. Έπρεπε να γυρίσουν πίσω, να ξαναέρθουν στην Αθήνα και ταυτόχρονα τους κόβετε και το επίδομα. Μα τόση βαρβαρότητα; Πώς θα πληρώσουν αυτοί οι άνθρωποι; Πώς θα ζήσουν; Κυριολεκτικά Καιάδας, ίσον καπιταλισμός βέβαια. Δεν έχουμε καμμία αυταπάτη.
Στάση πληρωμών. Αλήθεια αναρωτιέστε πώς θα ζήσουν αυτοί οι άνθρωποι; Τι σας νοιάζει; Ο δείκτης των κερδών των επιχειρήσεων να ανεβαίνει, γιατί εκεί ορκίζεστε. 
ΟΑΕΔ. Κλείσατε τον ΟΕΚ και την Εργατική Εστία. Δικά σας ήταν αυτά; Ποιος τα πλήρωσε; Η Κυβέρνησή σας, οι βιομήχανοι, οι εφοπλιστές, οι επιχειρηματίες; Οι ίδιοι οι εργάτες και οι εργαζόμενοι δεν τα πλήρωσαν; Για ποιο πράγμα έγιναν; Για να μπορέσουν, να έχουν την ελπίδα ότι θα πάρουν ένα σπίτι με καλύτερους όρους. Επιβάρυναν κανέναν; Όχι. Τότε γιατί τα κλείσατε; 
Γιατί κλείσατε την Εργατική Εστία; Δικά σας λεφτά ήταν; Των εργαζομένων δεν ήταν; Το κάνατε για να απαλλάξετε τους εργοδότες απ’ όλα; Γιατί τα κλείσατε; Και έρχεται τώρα η ΔΗΜΑΡ και πανηγυρίζει λέγοντας ότι θα αναλάβει αυτούς τους τομείς ο ΟΑΕΔ. 
Έρχεστε και με κάτι άλλο που θέλω να το σχολιάσουμε. Το είπε και ο εισηγητής μας. Καταργείτε την ενίσχυση των συνδικάτων από την Εργατική Εστία και παίρνετε εσείς αυτό το δικαίωμα. Ο Υπουργός θα αποφασίζει ποιο συνδικάτο θα χρηματοδοτηθεί και ποιο όχι. Όχι Λάσκαρης, Μαρκής-Θεοδώρου! Ακόμα πιο πίσω θα πάμε, προς αυτήν την κατεύθυνση πάντα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πώς θα αποφασίζετε δηλαδή; Όπως αποφασίσατε με το Σωματείο των Φαρμακοϋπαλλήλων, με αυτούς που βρήκατε πρόχειρους, που δεν εκφράζουν τίποτα; Και πήρατε την απόφαση να κάνετε το ταμείο επαγγελματικό; Και γιατί πήρατε την απόφαση αυτή; Για να απαλλάξετε τους εργοδότες από κάθε εισφορά, να απαλλάξετε το κράτος από κάθε εγγύηση για να μην ξέρει ο εργαζόμενος τι θα πάρει αλλά μόνο να πληρώνει. 
Να, λοιπόν, που η πολιτική σας δεν είναι θέμα εκσυγχρονισμού. Και οι εκσυγχρονισμοί που κάνετε ένα στόχο υπηρετούν, να πεθάνει ο εργαζόμενος, να πάει στον πάτο για να εξοικονομηθούν χρήματα, να γίνει «φθηνός» και να ενισχυθεί το κεφάλαιο το οποίο ενισχύετε. Μειώνετε την εισφορά των εργοδοτών κατά 5%, ναι ή όχι; Την μειώνετε. Βέβαια, φτώχυναν! Γέμισε ο τόπος ζητιάνους εφοπλιστές, βιομήχανους, έμπορους, μεγαλέμπορους, πολυεθνικές. 
Όπως είπα, μετατρέπετε τα επικουρικά ταμεία σε επαγγελματικά γι’ αυτούς . Χαλαρώνετε τον έλεγχο του ΣΕΠΕ. Αφήστε τα αυτά που λέτε ότι θα δώσετε τα οδοιπορικά, αφού δεν φτάνουν με τίποτα. Θα υπάρχουν κενές θέσεις εργασίας, χώρια που έχει ειδοποιηθεί από το σύστημα η επιχείρηση από την προηγούμενη μέρα ότι θα γίνει έλεγχος και ετοιμάζεται. 
Με τις πεντακόσιες χιλιάδες θέσεις εργασίας για τις οποίες μιλάτε -οι οποίες είναι ανύπαρκτες και δεν βγαίνουν από πουθενά- ετοιμάζεστε λεφτά του ΟΑΕΔ να τα δώσετε στους επιχειρηματίες. Αυτά υπηρετεί αυτό το νομοσχέδιο.
Τέλος, θα ήθελα να κάνω δύο σχόλια όσον αφορά το Κυπριακό. Αναρωτιούνται -η κ. Βούλτεψη έφυγε- πού πάμε. Άλλοι λένε ότι η Κύπρος, ο ελληνισμός δέχεται επίθεση, ότι όλα είναι αποτέλεσμα δολοπλοκιών, επίθεσης της Μέρκελ. Επίθεση όμως δέχεται και ο Ιταλός και ο Πορτογάλος και ο Ιρλανδός εργάτης, αλλά και όλοι σε όλη την Ευρωπαϊκή Ένωση. 
Στην Κύπρο δηλαδή συνέβη κάτι παράταιρο από την κρίση του καπιταλισμού; Τι αποτέλεσμα είχε όλη αυτή η κατάσταση; Τον καπιταλιστικό δρόμο ανάπτυξης. Ήταν μήπως το χρηματοπιστωτικό που ήταν εξογκωμένο; Και άλλες χώρες έχουν εξογκωμένο χρηματοπιστωτικό σύστημα, όμως ισχύει παντού το ίδιο. 
Έχουμε να κάνουμε με μια «καραμπινάτη» κρίση του καπιταλισμού που προσφέρεται –δεν θα πω αυτό που ανέφερα χθες- να βγουν ορισμένα συμπεράσματα. Να απαντήσω και στον κ. Μαριά, λέγοντας ότι δεν είναι προϊόν δολοπλοκιών ο καπιταλισμός.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν είπα τη λέξη δολοπλοκίες.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ναι, το μεταφράζω εγώ. Ούτε πήγε ο Στουρνάρας στο «Γιώργο» να πει, να δώσει το ένα ή το άλλο. Εδώ υπάρχουν νόμοι του καπιταλισμού που είναι σκληροί και αδυσώπητοι, απάνθρωποι και οι οποίοι λειτουργούν αντικειμενικά πέρα και έξω από οτιδήποτε άλλο. Αυτό είναι το γενικό συμπέρασμα και αυτό το κρύβετε. 
Αποδεικνύεται πλέον τώρα ότι οι ενδιάμεσοι δρόμοι -και με τον αστυφύλαξ και με το χωροφύλαξ, και στο ευρώ και ενάντια στο ευρώ- δεν γίνονται. Τι πάθατε; Ανακαλύψατε τώρα τι είναι η Ευρωπαϊκή Ένωση; Μα, τι νομίζατε ότι ήταν; Κοινωνία των αγγέλων; Εμείς λέγαμε ότι είναι η κυνική ωμή δικτατορία του ευρωπαϊκού κεφαλαίου που εκδηλώνεται με αυτό το βάρβαρο τρόπο σήμερα και σε συνθήκες κρίσης. 
Τι περιμένατε, δηλαδή, αλληλεγγύη από το κεφάλαιο; Όχι, το αντίθετο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ολοκληρώνω, κυρία Πρόεδρε.
Το συμπέρασμα είναι ένα και αυτό θα πρέπει να το αντιληφθεί ο ελληνικός λαός και σε ό,τι αφορά τις εξελίξεις: Όσο πιο γρήγορα απεμπλακεί από αυταπάτες και χίμαιρες ότι μπορεί να υπάρξει καλύτερη διαχείριση του ίδιου του συστήματος ή άλλο μείγμα πολιτικής –που πολλοί μόνοι τους είτε σε συμμαχία τελευταία εξαγγέλλουν- και αποφασίσει να πάρει ο ίδιος την οικονομική εξουσία στα χέρια του και να ανατρέψει το καπιταλιστικό σύστημα, τόσο πιο γρήγορα θα σωθεί από αυτήν τη βαρβαρότητα. Κι αυτό θα γίνει έτσι κι αλλιώς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παφίλη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και τέσσερις εκπαιδευτικοί συνοδοί τους από το 2ο Δημοτικό Σχολείο Αρχαγγέλου Ρόδου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επανερχόμαστε τώρα στους αγορητές.
Το λόγο έχει ο κ. Χρήστος Καραγιαννίδης.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, το 2008, τη χρονιά που ξέσπασε η οικονομική κρίση του χρηματοπιστωτικού συστήματος, ο Παγκόσμιος Οργανισμός Εργασίας ερμήνευε την προσφυγή των εργαζομένων στην αδήλωτη εργασία ως αντικατοπτρισμό της ανάγκης για μεγαλύτερη ευελιξία στην αγορά εργασίας και προσαρμογής της νομοθεσίας σε αυτήν την κατεύθυνση. 
Λαμβάνοντας, όμως, υπ’ όψιν ένα από τα κύρια επιχειρήματα για τη θεσμοθέτηση της ευέλικτης απασχόλησης στην Ευρωπαϊκή Ένωση, είδαν πως αυτή θα συνέβαλε στην καταπολέμηση της αδήλωτης εργασίας, πράγμα που φυσικά δεν έχει γίνει.
Αποδεικνύεται, λοιπόν, έτσι περίτρανα για ακόμη μία φορά πως η εργασιακή ευελιξία θεσμοθετήθηκε με σκοπό να διευρύνει την εσωτερική υποτίμηση, να νομιμοποιηθεί δηλαδή η μείωση του άμεσου κέρδους εργασιακού κόστους και η ένταση της εργασιακή εκμετάλλευσης. 
Δικαιωθήκαμε, λοιπόν, όσοι και όσες λέγαμε τότε πως η εργασιακή ευελιξία τελικά επρόκειτο να εντείνει το φαινόμενο της αδήλωτης εργασίας, αφού μάλιστα συνδυάστηκε με τη συνολική υποβάθμιση εργασιακών δικαιωμάτων και την κατάρρευση των ελεγκτικών μηχανισμών για την τήρηση της εργασιακής νομοθεσίας.
Καθοριστικός παράγοντας στη διαμόρφωση των δεικτών αδήλωτης εργασίας είναι η οικονομική συγκυρία. Στην Ευρώπη, η οικονομική κρίση οδήγησε σε έξαρση του φαινομένου. Και για να μιλήσω λίγο πιο συγκεκριμένα, οι παράγοντες που διεθνώς έχουν αναγνωριστεί ότι υποθάλπουν κι ενισχύουν την ανάπτυξη του φαινομένου της αδήλωτης εργασίας όχι μόνο υφίστανται στην Ελλάδα αλλά αποτελούν και διαρθρωτικούς πυλώνες της ελληνικής οικονομίας. 
Οι παράγοντες αυτοί περιλαμβάνουν το επίπεδο επιβάρυνσης των μισθωτών από εισφορές κοινωνικής ασφάλισης, από τους φορολογικούς συντελεστές, από το ποσοστό της ανεργίας, την έκταση της αυτοαπασχόλησης, την εισαγωγή κατηγοριών που είναι ούτως ή άλλως αποκλεισμένοι από τη νόμιμη συμμετοχή στην αγορά εργασίας –κυρίως μετανάστες χωρίς χαρτιά- και την εξέλιξη των πραγματικών αμοιβών.
Η διαχρονική συσχέτιση των παραπάνω μεγεθών με άλλους νομικούς παράγοντες, όπως η συχνότητα και το εύρος των ελέγχων τήρησης της εργασιακής και ασφαλιστικής νομοθεσίας, διαμορφώνουν τα απαιτούμενα κίνητρα και τις ευκαιρίες ανάπτυξης της αδήλωτης εργασίας. Με άλλα λόγια, διαπιστώνεται ένας συνδυασμός γεγονότων ως αποτέλεσμα της νεοφιλελεύθερης εφαρμοζόμενης πολιτικής που ευνοούν την ανάπτυξη μιας υπόγειας αγοράς εργασίας. 
Ο κύριος όγκος της αδήλωτης εργασίας εντοπίζεται στη γεωργία, τις κατασκευές, τα ξενοδοχεία –που τα κάνατε επίσημους συνομιλητές- τα εστιατόρια και γενικότερα στις παροχές υπηρεσιών. 
Η πλειοψηφία των αδήλωτων εργαζομένων ανήκουν στις πιο ευάλωτες κοινωνικές ομάδες εργασίας και είναι αυτοί που είναι καταγεγραμμένοι ως άνεργοι, ως εποχικώς εργαζόμενοι, φοιτητές, παιδιά και μετανάστες. Κοινό χαρακτηριστικό τους είναι η αδυναμία διαπραγμάτευσης των όρων και συνθηκών εργασίας, ενώ είναι συχνό το φαινόμενο απασχόλησής τους σε ευέλικτες μορφές εργασιακών σχέσεων. 
Αξίζει να διασαφηνιστεί ότι η αδήλωτη εργασία αφορά κυρίως δύο κατηγορίες εργαζομένων. Έλληνες οι οποίοι εργάζονται ανασφάλιστοι και δεν εμφανίζονται σε καμμία συναλλαγή του εργοδότη με αρμόδιες αρχές –ΙΚΑ, ΣΕΠΕ ή ΟΑΕΔ- και αλλοδαποί οι οποίοι είτε βρίσκονται στη χώρα χωρίς χαρτιά είτε βρίσκονται νόμιμα αλλά εκβιάζονται να δουλέψουν στα «μαύρα».
Σύμφωνα δε με τις εκτιμήσεις του Υπουργείου Εργασίας, στους αδήλωτους εργαζόμενους συμπεριλαμβάνονται και οι έχοντες δεύτερη εργασία ή οι εργαζόμενοι οι οποίοι εργάζονται καθ’ υπέρβαση του νόμιμου ωραρίου εργασίας. 
Αν λάβει κανείς υπ’ όψιν ότι η Ελλάδα έχει καταστεί ήδη από το 2011 πρωταθλήτρια της Ευρώπης στην αδήλωτη εργασία, αντιλαμβάνεται κανείς το μέγεθος της ανεπάρκειας των συγκεκριμένων διατάξεων, ακόμη κι αν διατηρεί την καλή του πίστη ως προς τις προθέσεις της τρικομματικής Κυβέρνησης. 
Μάλιστα, ακόμη και ο ΙΟΒΕ αναφέρει στην έκθεσή του ως βασικούς παράγοντες της αδήλωτης εργασίας την παρατεταμένη ύφεση, την υψηλή ανεργία, τον μεγάλο αριθμό αυτοαπασχολούμενων και μεταναστών, επιπτώσεις δηλαδή της εφαρμογής μιας ακραίας νεοφιλελεύθερης πολιτικής. 
Έρχεστε, λοιπόν, εσείς και μας λέτε πως στόχος του Κεφαλαίου 3 στο συγκεκριμένο νομοσχέδιο είναι η ενίσχυση του ΣΕΠΕ και των άλλων ελεγκτικών μηχανισμών, ώστε να καταστείλετε την αδήλωτη και παράνομη εργασία. 
Ωστόσο, τα μέτρα που προτείνετε στα συγκεκριμένα άρθρα του νομοσχεδίου μόνο ως «ασπιρίνη» και μάλιστα χαλασμένη ως προς τον «καρκίνο» μπορούν να αξιολογηθούν. Εάν, μάλιστα, λάβουμε υπ’ όψιν την υποστελέχωση των ελεγκτικών μηχανισμών και το αίσθημα ασυδοσίας των εργοδοτών σε ένα περιβάλλον πολιτικής πριμοδότησης των αντεργατικών και αντιασφαλιστικών συμπεριφορών, τότε κατανοούμε πού θα πάνε αμέσως μετά τη ψήφιση αυτού του νομοσχεδίου.
Τρία χρόνια μετά, με τους μισθούς και τα διαθέσιμα εισοδήματα στα όρια πλέον της πείνας και της εξαθλίωσης και με την ευελιξία των εργασιακών σχέσεων να οργιάζει, η πλήρως ανασφάλιστη εργασία διογκώνεται καθημερινά και εκτιμάται πρόσφατα στο 36%, μολονότι είναι γνωστό ότι το φαινόμενο της αδήλωτης εργασίας έχει πολλαπλές και σύνθετες πτυχές. 
Ως εκ τούτου, η μη πλήρως ή μη ορθά πλημμελώς δηλωμένη εργασία είναι πολύ μεγαλύτερη με συνέπεια η έκταση αυτής της λαίλαπας να είναι σήμερα αδύνατο να υπολογιστεί με ακρίβεια. 
Τελειώνοντας, θέλω να πω κάτι στον κ. Οικονόμου. Ας μας απαντήσει ο κ. Οικονόμου, ο οποίος ήταν μέλος του ΠΑΣΟΚ, τι έχει γίνει με το «πάρτι» των Ολυμπιακών Αγώνων. Ας μας απαντήσει ο κ. Οικονόμου ποιον έχουν πιάσει από το «πάρτι» του Χρηματιστηρίου. Ας μας απαντήσει ο κ. Οικονόμου τι έγινε με το «ΔΥΣΤΟΣ», τη «ΡΙΚΟΜΕΞ» και τους τριακόσιους νεκρούς που έχουμε κάθε χρόνο από εργατικά ατυχήματα. 
Επιτέλους! Ας μην είμαστε πιο Δεξιοί και από τους Δεξιούς ή αν θέλουν να είναι Δεξιοί, να βγάλουν το «Αριστερά» -για το «Δημοκρατική» το συζητάμε- από το κόμμα τους. Καμμία απολύτως σχέση! 
Κλείνω με ένα ερώτημα, κύριε Υπουργέ, το οποίο σας το έθεσα και στη Διαρκή Επιτροπή. Οκτακόσιοι επιθεωρητές εργασίας, εννιακόσιες –και πλέον- χιλιάδες επιχειρήσεις. Κάντε τη διαίρεση και πέστε μου αν ελέγχετε εσείς την αδήλωτη εργασία.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο κ. Κωνσταντίνος Κλειτσιώτης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Ευχαριστώ, κυρία Πρόεδρε.
Πρώτα απ’ όλα, θα ήθελα να εκφράσω τα θερμά μου συλλυπητήρια στην οικογένεια του συναδέλφου Θανάση Νάκου. Ας είναι ελαφρύ το χώμα που θα τον σκεπάσει! 
Κυρίες και κύριοι συνάδελφοι, μέσα τη μεγάλη δοκιμασία που περνάει η χώρα μας υπάρχουν προβλήματα που ως εκπρόσωποι του ελληνικού λαού έχουμε υποχρέωση να λύσουμε.  
Ένα από αυτά είναι και οι διαφόρων ειδών παρεμβάσεις που διαπιστώνονται στον τομέα της κοινωνικής ασφάλισης με σοβαρές αρνητικές επιπτώσεις την οικονομία μας. Πρόκειται για παραβάσεις και καταχρήσεις που συνδέονται άμεσα με τις πάσης φύσεως συνταξιοδοτικές παροχές και αποτελούν σημαντική αιμορραγία στους πόρους και στο σύστημα κοινωνικής προστασίας της Ελλάδος. 
Όπως αναφέρατε, κύριε Υπουργέ, στην ομιλία σας, έχει διαπιστωθεί ότι πενήντα τρεις χιλιάδες περίπου ασφαλισμένοι έπαιρναν συντάξεις «μαϊμού», ένα νούμερο το οποίο είναι τεράστιο κι αν αναλογιστούμε ότι φτάνει περίπου στα 500 εκατομμύρια ευρώ το χρόνο, φτάνουμε στο συμπέρασμα να πούμε ότι πολλές από τις τελευταίες μειώσεις των συντάξεων που κάναμε, δεν θα χρειαζόταν να τις κάνουμε.
Εδώ θα πρέπει να επισημάνω τη μεγάλη συμβολή του Υπουργείου προς την κατεύθυνση αυτή. Είναι σαφές ότι στην προσπάθεια ελέγχου του φαινομένου με τις απογραφές του συνόλου των δικαιούχων συνταξιοδοτικών παροχών έγιναν κατανοητές οι πραγματικές διαστάσεις του φαινομένου της παραβατικότητας, καθώς διαπιστώθηκε πως οι όποιοι μέχρι τώρα τρόποι περιορισμού του φαινομένου αυτού υπήρξαν λίγο-πολύ αναποτελεσματικές. 
Γι’ αυτό κρίνεται, λοιπόν, επιτακτική η ανάγκη υιοθέτησης ενός ολοκληρωμένου συστήματος ρυθμίσεων, που όχι μόνο θα εντοπίσει και θα περιορίσει αυτού του είδους τις υφιστάμενες παραβάσεις αλλά θα αποτελέσει ανασταλτικό παράγοντα, οδηγώντας στον καθολικό αφανισμό του φαινομένου παράνομης είσπραξης συντάξεων και άλλων παροχών.
Αυτόν τον τόσο κρίσιμης σημασίας εξορθολογιστικό ρόλο καλείται να εξυπηρετήσει το σύστημα «Αριάδνη», περιορίζοντας τις τυχόν δαπανηρές μελλοντικές απογραφές δικαιούχων συνταξιοδοτικών παροχών, εξασφαλίζοντας την εγκυρότητα των πληροφοριών που καταλήγουν στους φορείς κοινωνικής ασφάλισης και σε συνδυασμό με τις διαδικασίες ταυτοποίησης, που θα διεξάγονται από την «ΗΔΙΚΑ Α.Ε.», θα επιτύχουμε την πιστή τήρηση της ασφαλιστικής νομοθεσίας και ταυτόχρονα, τη διασφάλιση της περιουσίας των ασφαλισμένων και κατ’ επέκταση, όλων των πολιτών της χώρας μας.
Το σύστημα αυτό, που αναφέρεται στο σύνολο των μεταβολών ληξιαρχικών πράξεων, αποτρέπει τους πολίτες από την εκδήλωση εκούσιων ή και ακούσιων παραβατικών συμπεριφορών. Εδώ θα ήθελα να επισημάνω ότι είναι απαράδεκτο ότι φτάσαμε στο Μάρτη του 2013 για να μάθουμε επιτέλους πόσους ακριβώς συνταξιούχους έχουμε, πόσες είναι οι παράνομες συντάξεις τις οποίες δίναμε τόσα χρόνια. Επαναλαμβάνω ότι θέλω να δώσω συγχαρητήρια στην ηγεσία του Υπουργείου γι’ αυτό, άσχετα με την αντίληψη της Αντιπολίτευσης, όπου εδώ θα έπρεπε όλοι να επικροτήσουμε αυτό το μέτρο, να επικροτήσουμε αυτό που λέγεται σύστημα «Αριάδνη», που μερικοί το χλευάζουν σαν όνομα.
Θα ήθελα να συνεχίσω, αγαπητοί συνάδελφοι, λέγοντας ότι, ως Βουλευτής αλλά και ως φορολογούμενος πολίτης, δεν θα μπορούσα παρά να στηρίξω από την πλευρά μου αυτό το σύστημα και να παροτρύνω την υιοθέτηση και άλλων συναφών και εξορθολογιστικών συστημάτων που προάγουν τη συνέπεια, τη διαφάνεια και περιορίζουν, αν όχι εξαφανίζουν, τις παραβατικότητες.
Το προτεινόμενο νομοσχέδιο, έρχεται να κάνει πιο αυστηρούς τους ελέγχους για το σύνολο των υπαλλήλων που έχουν την ευθύνη για όλες αυτές τις διαδικασίες. Πιθανόν κάπου να μιλάμε για μεγάλη αυστηρότητα. Θα πρέπει να το δούμε αυτό. Ο έλεγχος ναι μεν είναι πολύ αυστηρός και οι ποινές το ίδιο αλλά να μην ισχύουν για άλλους υπαλλήλους άλλα μέτρα και σταθμά απ’ ό,τι στο σύνολο των υπαλλήλων.
Όπως ξέρετε, όπως γνωρίζετε, έχει ψηφισθεί νόμος ο οποίος είναι αυστηρός και εδώ θα ήθελα, κύριε Υπουργέ, να το δούμε, ώστε να μην ξεχωρίζουμε τους υπαλλήλους του Υπουργείου σας με πολύ αυστηρότερες ποινές. Αυτό που μπορούμε να κάνουμε είναι να λειτουργήσουμε τα πειθαρχικά συμβούλια. Είμαι τριάντα χρόνια ελεύθερος επαγγελματίας και ξέρω σε ποια τμήματα, σε ποιες υπηρεσίες υπάρχει μεγάλη παραβατικότητα και είμαι κάθετος. Μάλιστα, έχω ταχθεί με την προηγούμενη ιδιότητά μου, ως Πρόεδρος του Οικονομικού Επιμελητηρίου, ότι υπάλληλοι οι οποίοι έχουν τάσεις παραβατικότητας να τιμωρούνται αυστηρά, μέχρι και να βγαίνουν από την υπηρεσία τους.
Δυστυχώς, όμως -το γνωρίζετε και εσείς- τα τελευταία χρόνια τα υπηρεσιακά συμβούλια δεν έχουν συνεδριάσει. Δυστυχώς, υπάρχουν περιπτώσεις όπου υπάλληλοι εδώ και χρόνια έπρεπε να είναι εκτός υπηρεσίας και βρίσκονται ακόμη στη δουλειά τους. Θα πρέπει να το δούμε ως Κυβέρνηση συνολικά το πώς αυτά τα πειθαρχικά συμβούλια θα συνεδριάσουν και επιτέλους, να φύγουν κάποιοι από τις θέσεις τους. Δεν μας τιμά καθόλου να λέμε ακόμη ότι θα φύγουν άτομα τα οποία έχουν δείξει παραβατικές συμπεριφορές, επίορκοι, οι οποίοι δυστυχώς ακόμη βρίσκονται στις θέσεις τους.
Κυρίες και κύριοι συνάδελφοι, με το παρόν νομοσχέδιο υπεισέρχονται πάρα πολλές μεταβολές προς το θετικό. Θέλω να επισημάνω ότι από 1-7-2013 η ΗΔΙΚΑ μετατρέπεται σε Ενιαία Αρχή Πληρωμής. Επιτέλους, θα σταματήσει αυτό, το να στέλνονται κάθε τρεις μήνες τα ενημερωτικά σημειώματα στους ασφαλισμένους και στο τέλος του χρόνου να αποστέλλονται οι βεβαιώσεις αποδοχών των ασφαλισμένων.
Εδώ, πέρα από το ότι γλιτώνουμε πολλά χρήματα και πολλές εργατοώρες, θα έχουμε και επιπλέον έσοδα, γιατί, κύριε Υπουργέ, λόγω της ιδιότητός μου ως φοροτέχνης λογιστής, γνωρίζω ότι οι περισσότεροι των συνταξιούχων τα επικουρικά τους ταμεία δεν τα έβαζαν στη φορολογική τους δήλωση. Έχω ιδία άποψη, γι’ αυτό και εδώ ερχόμαστε να το…</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Φοροφυγάδες όλοι!</Speech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Σας παρακαλώ πολύ!</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Φοροφυγάδες οι συνταξιούχοι!</Speech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Ναι και αυτοί φοροφυγάδες. Γιατί όχι; Όταν κάποιος είχε μια σύνταξη 20.000 ευρώ και επικουρικό 10.000 ευρώ…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Λήγει ο χρόνος σας. Μην απαντάτε στον κύριο συνάδελφο. Τοποθετηθείτε εσείς σ’ αυτά που αποφασίσατε και αφήστε τον κύριο συνάδελφο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Κύριε Υπουργέ, ως προς τη ρύθμιση για τον ΟΓΑ, είναι πολύ καλό αυτό που φέρνετε με το παρόν νομοσχέδιο. Όμως, θα ήθελα να επισημάνω, όπως είπα και στην επιτροπή προχθές, να μην παρακρατείται όλο το ποσό της σύνταξης αλλά να παρακρατείται μέρος της συντάξεως.
Ως προς το άρθρο 17, κύριε Υπουργέ, όπου καθιερώνουμε το πιστοποιητικό ασφαλιστικής ενημερότητας και συμμορφώσεως και ότι θα πρέπει αυτό το πιστοποιητικό να το εκδίδουν οι ορκωτοί λογιστές, θα ήθελα να πω ότι θα πρέπει να συμπεριλαμβάνετε μέσα και τους φοροτέχνες λογιστές, τους κατέχοντες άδεια από το Οικονομικό Επιμελητήριο. Είναι άδεια την οποία την έχουν πάρει μόνιμα καθόλα. Είναι ένας επιστημονικός φορέας το Οικονομικό Επιμελητήριο.
Ήσασταν και εσείς μέλος, κύριε Υπουργέ. Γνωρίζετε ότι δεν δίνουμε εμείς άδειες σε όποιον δεν έχει τα απαραίτητα προσόντα. Για να έρθω και στα λόγια σας, είπατε ότι με το πιστοποιητικό φορολογικής ενημερότητας πήραμε πολλά περισσότερα έσοδα. Εδώ, όμως, θέλω να σας πω ότι οι φοροτέχνες λογιστές με τις αναμορφώσεις που κάνουν και υπογράφουν στις δηλώσεις, έχουν φέρει πολλά έσοδα. Επομένως, πιστεύω ότι είναι δίκαιο το να βάλετε μέσα στο πιστοποιητικό ασφαλιστικής ενημερότητας και τους φοροτέχνες λογιστές. Θα σας βγάλουν ασπροπρόσωπους και θα φέρουν επιπλέον έσοδα στα ασφαλιστικά μας ταμεία.
Επειδή ο χρόνος έχει τελειώσει -ήθελα να πω και άλλα πολλά- σας ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εμείς ευχαριστούμε, κύριε συνάδελφε.
Η κ. Άννα Καραμανλή έχει το λόγο.</ChairmanSpeech>
<Speech><Parlmember>ΑΝΝΑ ΚΑΡΑΜΑΝΛΗ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, η παραβατικότητα στο χώρο της κοινωνικής ασφάλισης και η αιμορραγία των ασφαλιστικών ταμείων από καταχρηστικές και παράνομες πρακτικές συνιστούν ένα αμαρτωλό κεφάλαιο της σύγχρονης ελληνικής πραγματικότητας, μέσα από το οποίο καθρεπτίζονται πολλές από τις παθογένειες της κοινωνίας μας, από τη νοοτροπία πολιτών, που συνειδητά ζημίωναν το κράτος, απολαμβάνοντας παροχές που δεν δικαιούνταν, έως την αδυναμία της πολιτείας να ελέγξει την κατανομή των ασφαλιστικών πόρων μέσα από ένα δαιδαλώδη γραφειοκρατικό μηχανισμό που ευνοούσε την αδιαφάνεια και τη διαφθορά.
Η καθολική απογραφή των συνταξιούχων, που βαίνει προς την ολοκλήρωσή της, ανέδειξε το μέγεθος του προβλήματος, καθώς έχουν ήδη εντοπιστεί γύρω στις πενήντα δύο χιλιάδες ανυπόγραφοι συνταξιούχοι, οι οποίοι μέχρι τώρα εισέπρατταν κανονικά συντάξεις. Η λειτουργία του συστήματος «Αριάδνη», όπως προβλέπεται στο υπό συζήτηση νομοσχέδιο, έρχεται να θέσει ένα οριστικό τέλος σε αυτό το νοσηρό καθεστώς και να νοικοκυρέψει τα πράγματα στην κοινωνική ασφάλιση, αποτρέποντας τη γέννηση παρόμοιων φαινομένων στο μέλλον.
Η εξοικονόμηση δημοσιονομικών πόρων από τη λειτουργία του συστήματος εκτιμάται στα 500 εκατομμύρια ευρώ, ποσό κάθε άλλο παρά αμελητέο στην παρούσα οικονομική συγκυρία. Πρωτίστως, όμως, θεωρώ ότι το μεγαλύτερο κέρδος είναι η απόδοση κοινωνικής δικαιοσύνης και η ηθική αποκατάσταση όλων εκείνων των συνταξιούχων που είναι συνεπείς, που έχουν υποστεί σημαντικές περικοπές και έχουν υποβληθεί σε μεγάλες θυσίες.
Μέσω του καινοτόμου συστήματος αξιοποιούνται οι τεχνολογικές δυνατότητες των πληροφοριακών συστημάτων της πολιτείας, με αποτέλεσμα την παράκαμψη της γραφειοκρατίας, την άμεση διαβίβαση των απαιτούμενων πληροφοριών και τελικά, τον άμεσο και αποτελεσματικό έλεγχο κάθε περίπτωσης. Διασφαλίζεται έτσι ότι δεν θα υπάρξουν στο μέλλον «μαϊμού» συντάξεις και ούτε 1 ευρώ θα πάει πλέον χαμένο. Παράλληλα, όμως, αποτελεί κοινωνική απαίτηση αλλά και χρέος της πολιτείας η αναζήτηση και η επιστροφή του συνόλου των χρημάτων που έχουν παράνομα καταβληθεί.
Με ικανοποίηση βλέπουμε ότι υπάρχει η σχετική πρόβλεψη με τη δημιουργία του μητρώου παραβατικότητας, όπου θα καταχωρούνται όλα τα στοιχεία των μη δικαιούμενων συνταξιούχων, με σκοπό την ανάκτηση των χρημάτων.
Δημιουργείται ταυτόχρονα ενιαία ηλεκτρονική βάση συνταξιούχων, η οποία θα παρέχει πλέον τη δυνατότητα υπολογισμού του συνολικού αριθμού των συντάξεων που αποδίδονται, καθώς και των συνολικών αποδοχών των συνταξιούχων που εισπράττουν περισσότερες από μία συντάξεις. Κατοχυρώνεται έτσι η ίση μεταχείριση μεταξύ των ασφαλισμένων και η αποκατάσταση αδικιών που προέκυψαν λόγω έλλειψης αυτών των πληροφοριών.
Η διασφάλιση μίας ξεκάθαρης εικόνας για τις δυνατότητες του ασφαλιστικού μας συστήματος, είναι αυτή που θα επιτρέψει και στοχευμένες πρωτοβουλίες προς όφελος των ασφαλισμένων, όπως αυτή του Υπουργείου Οικονομικών που προβλέπει την άμεση καταβολή του 50% της σύνταξης μέχρι την εκκαθάριση του συνολικού ποσού. Αξίζει να σημειωθεί ότι όλος αυτός ο ελεγκτικός και ταυτόχρονα προληπτικός μηχανισμός στήθηκε χωρίς την παραμικρή επιβάρυνση για τον κρατικό προϋπολογισμό αλλά και χωρίς κανένα κόστος για τον ασφαλισμένο.
Θα ήθελα, επίσης, να σταθώ στην αυστηροποίηση της αντιμετώπισης παραβατικών συμπεριφορών υπαλλήλων που με τις ενέργειές τους ζημιώνουν το ασφαλιστικό σύστημα. Όταν έχει υπάρξει πληθώρα κρουσμάτων επίορκης συμπεριφοράς υπαλλήλων στα ασφαλιστικά ταμεία –έχουμε τα σχετικά πρόσφατα παραδείγματα στο ΙΚΑ- δεν νοείται να ζητείται ουσιαστικά από κάποιους συναδέλφους να μην υφίστανται κυρώσεις όσοι παρανομούν. Η υπερβολική χαλαρότητα και η ατιμωρησία ήταν αυτές που γιγάντωσαν την παραβατικότητα και τη διαφθορά στα ασφαλιστικά ταμεία, με τα γνωστά σε όλους αποτελέσματα. 
Για τους ευσυνείδητους υπαλλήλους, δηλαδή τη συντριπτική πλειοψηφία του προσωπικού, δεν τίθεται ζήτημα τρομοκράτησής τους. Σίγουρα, όμως, κύριε Υπουργέ, απαιτείται ενίσχυση των ταμείων με προσωπικό, καθώς πρόκειται για υπηρεσίες αιχμής.
Κομβικής σημασίας, επίσης, είναι η ενίσχυση του έργου του Σώματος των Επιθεωρητών Εργασίας μέσω της συνεργασίας με την Οικονομική Αστυνομία, όπως εισάγεται με το εν λόγω νομοσχέδιο. Η αδήλωτη και ανασφάλιστη εργασία εξακολουθεί να αποτελεί ανοιχτή πληγή και η συνδρομή μιας υπηρεσίας που έχει ήδη επιδείξει σημαντικές επιτυχίες στην καταπολέμηση του οικονομικού εγκλήματος, μόνο θετικά μπορεί να λειτουργήσει.
Κυρίες και κύριοι συνάδελφοι, μέχρι σήμερα το ζήτημα των παράνομων συντάξεων είχε αντιμετωπιστεί με αποσπασματικές και μεμονωμένες δράσεις, επιτυγχάνοντας πρόσκαιρα και καθόλου ουσιαστικά αποτελέσματα. Η νομοθετική πρωτοβουλία του Υπουργείου Απασχόλησης επιχειρεί για πρώτη φορά μία ολοκληρωμένη και συγκροτημένη προσέγγιση του προβλήματος. Επουλώνει οριστικά μία πληγή του ασφαλιστικού μας συστήματος που αιμορραγούσε για δεκαετίες. 
Αποτελεί μία μεταρρυθμιστική προσπάθεια που πιστεύω ότι πρέπει να τύχει της καθολικής αποδοχής του Κοινοβουλίου, γιατί περιλαμβάνει δράσεις που δεν χρειάζεται να τις απαιτεί καμμία δανειακή σύμβαση ούτε να τις προβλέπει κανένα μνημόνιο. Περιλαμβάνει αυτονόητες δράσεις για ένα κράτος που επιθυμεί να προστατεύσει τους κοινωνικούς του πόρους, να κάνει πράξη την ισονομία και εν τέλει να ανακτήσει την αξιοπιστία του.
Κλείνοντας, κύριε Υπουργέ, θα σας παρακαλούσα να κάνετε δεκτή την τροπολογία που αφορά στην ενίσχυση των υπαλλήλων της ΗΔΙΚΑ, πάνω στους οποίους στηρίζεται η εφαρμογή του παρόντος νομοσχεδίου.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Καραμανλή.
Ο κ. Αλέξης Μητρόπουλος έχει το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κυρία Πρόεδρε.
Κύριε Υπουργέ, σωστά λέτε –τα είπατε και στην επιτροπή κι εδώ και είναι προς τη σωστή κατεύθυνση- για την πάταξη της παραβατικότητας ότι η πραγματική ωφέλεια του συστήματος από την πάταξη των συντάξεων «μαϊμού» θα είναι 420 εκατομμύρια ευρώ κατ’ έτος. Το Γενικό Λογιστήριο υποβαθμίζει αυτό το ποσό, αλλά σε κάθε περίπτωση η ωφέλεια από την πάταξη των συντάξεων «μαϊμού» είναι όσο ακριβώς η απώλεια του συστήματος από τη μείωση του κατώτατου μισθού για το έτος 2013, από τα 751 έως τα 586 ευρώ.
Άλλη τόση μείωση άλλα 400 εκατομμύρια ευρώ, θα είναι από το εφαρμοζόμενο νέο σύστημα κατώτατου μισθού, τα 470 ευρώ, με το πρόγραμμα κοινωνικής εργασίας που όλοι οι νέοι –κυρίως μέσα από τις ΜΚΟ, κύριε Παναγιωτόπουλε, καθώς ξέρω και τις εκτιμήσεις σας- δουλεύουν πια με μείωση κατά 20% από τα 586 ευρώ. Δηλαδή, σήμερα νέοι της πατρίδας μας εργάζονται με 470 ευρώ και 430 ευρώ και το ξέρετε. Έτσι, λοιπόν, θα έχουμε κι άλλη μείωση στις εισφορές και από τη νέα μείωση του κατώτατου μισθού.
Άρα, λοιπόν, για το 2013, ενώ η ωφέλεια θα είναι 420 εκατομμύρια ευρώ, ποια θα είναι η απώλεια; Σύμφωνα με εκτίμηση της τρόικας, την οποία κατέθεσε στις 21 Ιουνίου 2011 ο προκάτοχός σας κ. Κουτρουμάνης, διαβάζω τα εξής: «Αξίζει να σημειωθεί ότι η αύξηση κατά μία ποσοστιαία μονάδα της ανεργίας κοστίζει στα ταμεία 320 εκατομμύρια ευρώ το χρόνο, ενώ η μείωση μισθών κατά μία μονάδα κοστίζει επίσης 150 εκατομμύρια ευρώ». 
Θα καταθέσω το σχετικό έγγραφο στα Πρακτικά.
Έχουμε δεκαεπτά μονάδες αύξησης της ανεργίας επί 320 εκατομμύρια ευρώ και δεκαοκτώ μονάδες μείωσης των ιδιωτικών μισθών επί 150 εκατομμύρια ευρώ. Έχουμε, λοιπόν, μείωση των ασφαλιστικών εισφορών κατά 8 δισεκατομμύρια ευρώ για το 2013. 
Και δεν έφθανε μόνο αυτό. Σύμφωνα με τις προχθεσινές εκτιμήσεις του ΙΝΕ της ΓΣΕΕ, έχουμε τη μείωση των εισφορών από ανασφάλιστη, ελαστική, νεανική μορφή της εργασιακής ειλωτίας –και μαύρη εργασία και όλα αυτά- αυτού που ήδη προανέφερα, κατά 2 δισεκατομμύρια ευρώ.
Συνεπώς, έχουμε 8 δισεκατομμύρια ευρώ και 2 δισεκατομμύρια ευρώ. Και δεν έφθανε μόνο αυτό. Με τον προϋπολογισμό του 2013 –το καταθέτω και αυτό στα Πρακτικά- έχουμε μείωση της κρατικής επιχορήγησης στα ασφαλιστικά ταμεία κατά 1.400.000.000 ευρώ. Υπάρχει συνέχεια της μείωσης του 2012. Κι εκεί έγινε μείωση κατά 1.400.000.000 ευρώ.
Θα καταθέσω κι αυτό το έγγραφο στα Πρακτικά.
Εάν στα 12 δισεκατομμύρια ευρώ μειώσεις των εισφορών για το 2013 προσθέσω και τα 12 δισεκατομμύρια ευρώ που εσείς μου απαντάτε με έγγραφό σας και υπογράφετε στις 9-8-2012 κατά 53,50 τα αποθεματικά από το «κούρεμα», συνεπώς ενώ έχουμε αύξηση σύμφωνα με το θετικό πρόγραμμα πάταξης της παραβατικότητας κατά 420 και πλέον εκατομμύρια, έχουμε μείωση εισφορών για το 2013, 12 δισεκατομμύρια ευρώ απ’ αυτά που σας εξέθεσα και άλλα 12 δισεκατομμύρια ευρώ από το κούρεμα των αποθεματικών.
Κυρίες και κύριοι Βουλευτές, ένας ακόμα εφαρμοστικός νόμος του τρίτου μνημονίου αναζητά τις κακοδαιμονίες του ασφαλιστικού συστήματος σε λάθος κατεύθυνση. Αρκετές ρυθμίσεις του που στοχεύουν στην πάταξη της παραβατικότητας και στον εξορθολογισμό των υπηρεσιών που μεριμνούν για την απασχόληση και την κοινωνική ασφάλιση, θα είχαν όντως θετική σημασία, αν δεν λειτουργούσαν στο κενό, διότι μετά τη διαχρονική λεηλασία των αποθεματικών, μετά το «κούρεμα» των ομολόγων των ταμείων που αναγκαστικά είχαν τοποθετήσει τις εισφορές στο δημόσιο χρέος, μετά την εισφοροκτόνα ανεργία του μνημονίου και την εισοδηματική καταβύθιση του συνόλου των εργατοϋπαλλήλων, μετά την άρνηση από την τρόικα της επαναρτίωσης των πόρων των ταμείων, η όποια μεμονωμένη κατεύθυνση απολύμανσης ενός συρρικνωμένου και καθημαγμένου ασφαλιστικού πεδίου δεν μπορεί να οδηγήσει σε θεσμικά αποτελέσματα εν μέσω γενικής εργασιακής και κοινωνικής κατάρρευσης.
Κυρίες και κύριοι συνάδελφοι, το ασφαλιστικό σύστημα σήμερα βρίσκεται στα πρόθυρα του κραχ. Οι συντάξεις, έστω και αυτές οι δραστικά συρρικνωμένες, κινδυνεύουν. Τα ταμεία αδυνατούν, παρά τον όποιο εξορθολογισμό, να καταβάλλουν αξιοπρεπείς συντάξεις και παροχές. 
Παρά τις επανειλημμένες διαβεβαιώσεις σας που διαψεύδονται όμως από την πραγματικότητα, είναι σίγουρο ότι και τους προσεχείς μήνες θα επέλθει νέα μείωση στις συντάξεις κατά τουλάχιστον 20%-30%. Τα μνημόνια έστησαν ένα μηχανισμό διαρκούς απομείωσης των συνταξιοδοτικών παροχών μέχρι το 2060, αφού το πρώτο μνημόνιο, ο ν.3845/2010, ορίζει τη σύνταξη των Ελλήνων ως υπολογισμένη «με βάση τα ελάχιστα απαιτούμενα μέσα διαβίωσης». Όλα τα μεγέθη μετά τη σταδιακή αποχώρηση του κράτους, κύριε Υπουργέ, από το σύστημα και την εγγύηση μόνο της βασικής σύνταξης μετά το 2015 των 360 ευρώ θα βρίσκονται υπό διαρκή μείωση αναλόγως των εισπράξεων από τις εισφορές και του αριθμού των συνταξιούχων.
Γι’ αυτό δεν πρέπει ως σοβαροί άνθρωποι να πούμε ξανά στον ελληνικό λαό ότι υπό το καθεστώς των μνημονίων δεν θα ληφθούν νέα μέτρα μείωσης των συντάξεων και των άλλων προνοιακών παροχών.
Η συνταξιοδοτική δαπάνη έχει καθοριστεί ποια είναι ως ποσοστό επί του ΑΕΠ και από πού προέρχεται μέχρι το 2060. Είναι άλλο το ζήτημα, κυρίες και κύριοι συνάδελφοι, αν αυτοί οι μηχανισμοί μόνιμης μείωσης καταργηθούν με νεότερους νόμους. 
Έτσι, λοιπόν, είναι προσχηματικός και παραπλανητικός ο τίτλος του νομοσχεδίου. Είναι μεγάλες οι φιλοδοξίες του να χτυπήσει με το κοντάρι τους ανεμόμυλους, αφού μεταθέτει την ευθύνη διάλυσης του ασφαλιστικού συστήματος στις ανεπαίσθητες συνέπειες παραβατικότητας κάποιων πολιτών και παραγόντων των δομών απασχόλησης των συντάξεων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Κυρίες και κύριοι συνάδελφοι, ήδη σήμερα που συζητάμε, στη Γερμανία βρίσκονται υπό εξέταση όπως μας πληροφορεί έγκυρο δημοσίευμα του ερευνητή δημοσιογράφου Αντρέα Μιμ στην «ALLGEMEINE ZEITUNG» με ημερομηνία 17-1-2013 ότι τελικά βρέθηκαν και εκεί πενήντα τρεις χιλιάδες περιπτώσεις ιατρικών λαθροχειριών στα ασφαλιστικά ταμεία για τα έτη 2010-2011. Ο Γερμανός κυβερνητικός εκπρόσωπος εκεί δεν βγήκε να δυσφημήσει τη χώρα του ούτε τους συμπατριώτες του ούτε είναι κάθε μέρα στα κεντρικά δελτία των ειδήσεων. Απλώς ανέφερε ότι το φαινόμενο δεν είναι γενικευμένο και ότι είναι αντιμετωπίσιμο. Αυτή ήταν η μοναδική του δράση.
Εμείς με την αμετροέπεια και το μνημονιακό ζήλο που μας διακρίνει –και με αυτό τελειώνω, κυρία Πρόεδρε- προσπαθούμε να καλύψουμε τις αληθινές πληγές του ασφαλιστικού συστήματος και πιπιλίζουμε διαρκώς την «καραμέλα» των απατηλών συντάξεων ως κύριο λόγο απομείωσης του ποσού τους. 
Βεβαίως ο περιορισμός της παραβατικότητας είναι σε σωστή κατεύθυνση, όπως προείπα, κυρίως στου νομούς που έδρασαν ισχυροί παράγοντες του μετανοημένου πολιτικού συστήματος. Και βεβαίως όλο το πλέγμα της αυστηροποίησης και της πειθαρχικής αντιμετώπισης των παραβατικών συμπεριφορών και η ενίσχυση των ελεγκτικών μηχανισμών –που περιορισμένα επιδιώκει και θα καταφέρει, ίσως, το νομοσχέδιο- για την καταπολέμηση της μαύρης ή αδήλωτης εργασίας πρέπει να λειτουργήσουν αποτελεσματικά. Και βεβαίως είναι σοβαρή εξοικονόμηση αυτή που προανέφερα παρά τις διαφορές και τα στοιχεία που ανέφερα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Μητρόπουλε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τελειώνω, κυρία Πρόεδρε.
Εξάλλου, κύριε Υπουργέ, η συρρίκνωση του ρόλου του ΟΑΕΔ, ο περιορισμός του σε διεκπεραιωτικά καθήκοντα υπέρ της ενίσχυσης του ρόλου των ιδιωτικών γραφείων ευρέσεως εργασίας και των εταιριών προσωρινής απασχόλησης, υποβαθμίζει την κρατική πολιτική απασχόλησης και πάταξης της ανεργίας.
Οδεύουμε, όπως επιτάσσει το μνημόνιο, σε προϊούσα ιδιωτικοποίηση των πολιτικών απασχόλησης, κάτι που φαντάζει εντελώς ανώδυνο για το κοινωνικοοικονομικό σύστημα, εμπερικλείει όμως μεγίστους κινδύνους για τους πολίτες.
Το θεσμικό τέλος, κυρίες και κύριοι συνάδελφοι, δύο ιστορικών οργανισμών, του Οργανισμού Εργατικής Κατοικίας και Εστίας, που είχαν σπουδαίο ρόλο στη στήριξη των κατώτερων εργατικών και συνταξιοδοτικών στρωμάτων, δείχνει ότι το μνημονιακό κράτος εγκαταλείπει την όποια κοινωνικότητα του είχε απομείνει. Ο πολιτισμός, η αναψυχή, η διασκέδαση των εργατικών στρωμάτων, η λαϊκή στέγη δεν αποτελούν πλέον γι’ αυτόν προτεραιότητα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Έχετε κλείσει, κύριε Μητρόπουλε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ένα λεπτό, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Όχι, σας παρακαλώ κλείστε τώρα. Έχει περάσει ο χρόνος σας.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τελειώνω, κυρία Πρόεδρε.
Το νομοσχέδιο, κύριε Υπουργέ, είναι στο κενό ή μάλλον περιφέρεται σαν φάντασμα στο πολεμικά συντρίμμια του μνημονίου. Αναγορεύει την υπαλληλική τάξη κυρίως των υπηρετούντων στις υπηρεσίες εργασίας και ασφάλισης σε οιονεί εγκληματούσα τάξη, αυστηροποιεί το ήδη σκληρό δημοσιοϋπαλληλικό πειθαρχικό δίκαιο που θέσπισε το τρίτο μνημόνιο –αντίθετες αρχές του κράτους δικαίου- μετακυλύει την ευθύνη για τη λεηλασία των αποθεματικών και για το κραχ του συστήματος στους περήφανους και φιλόπονους Έλληνες δημόσιους υπαλλήλους, δημιουργεί μόνιμες τεχνητές δεξαμενές παραγωγής επιόρκων δημοσίων υπαλλήλων, προκειμένου να υλοποιείται κατ’ έτος η σκληρή μνημονιακή δέσμευση για μαζικές απολύσεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πάρα πολύ, κύριε Μητρόπουλε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Βεβαίως επί της αρχής καταψηφίζουμε το νομοσχέδιο και δεν συναινούμε. 
Σας ευχαριστώ, κυρία Πρόεδρε.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε. 
Το λόγο έχει ο κ. Άδωνις Γεωργιάδης.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ πάρα πολύ, κυρία Πρόεδρε.
Κύριε συνάδελφε, ομολογώ ότι εντυπωσιάστηκα. Αυτό που ακούσαμε ήταν η παρουσίαση ενός θαύματος. Κύριε Υπουργέ, δεν ξέρω αν το καταλάβατε. Όπως καταλάβατε, με τα στοιχεία που κατέθεσε ο κ. Μητρόπουλος, προ μνημονίου το ασφαλιστικό μας σύστημα έπλεε στα δισεκατομμύρια. Ήταν γεμάτο χρήματα!</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αυτό είπαμε;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Βεβαίως, αυτό είπατε και θα σας πω και τα νούμερα απέξω, τα συγκράτησα.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τα έφαγε η τάξη σου.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Είπατε ότι η πτώση των ασφαλιστικών εισφορών λόγω της μειώσεως του βασικού μισθού ήταν 12 δισεκατομμύρια και 12 δισεκατομμύρια ήταν το κούρεμα. Αυτό δεν είπατε επί λέξει;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Με στοιχεία του Υπουργού.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ναι, με στοιχεία, συμφωνούμε. Τι θα πει αυτό δηλαδή. Σημαίνει ότι αν δεν είχαν γίνει αυτά –αυτό υπονοήσατε- θα είχαμε ένα εξαιρετικά καλό ασφαλιστικό σύστημα γεμάτο δισεκατομμύρια.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Συμπέρασμα δικό σας.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Τώρα αν κάποιοι από εμάς θυμόμαστε, παραδείγματος χάριν, την προσπάθεια της εποχής Σημίτη με τον Γιαννίτση και τον Σπράο που προειδοποιούσαν και έλεγαν ότι σε δέκα χρόνια δεν θα παίρνουμε συντάξεις στην Ελλάδα, προφανώς θα μέναμε σε άλλη χώρα, σε διαφορετική ή αν μιλάγαμε, κύριε Καπερνάρε –επειδή είδα ότι πεταχτήκατε- για την εποχή του Μητσοτάκη, τον οποίο χειροκροτούσε ο Πάνος Καμμένος πριν από ένα μήνα, με τη μεταρρύθμιση του Σιούφα, όπου για τον ίδιο ακριβώς λόγο πήγε να προλάβει την κατάρρευση διασφάλιση του ασφαλιστικού μας συστήματος. Για να μιλάμε επιτέλους σοβαρά!</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μόνο εσύ μιλάς σοβαρά!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ο Αρχηγός σας το ξέρει. Χειροκροτούσε μετά πάθους τον Κώστα Μητσοτάκη –και καλά έκανε.
Ακούστε λοιπόν τώρα. Ο κύριος Καθηγητής, ειδικός επί των εργατικών και των ασφαλιστικών, έκανε εδώ δύο –κατά τη γνώμη μου- μνημειώδη σφάλματα. Πρώτον, συνέκρινε τις 53.000 λανθασμένες ιατρικές πράξεις της Γερμανίας με τις 52.000 συντάξεις «μαϊμού» στην Ελλάδα, στο σύνολο. 
Προσέξτε, κύριε Καθηγητά, διέλαθε της προσοχής σας…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το ανέφερα απλώς.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Το αναφέρατε. 
Διέλαθε, λοιπόν, της προσοχής σας ότι η Γερμανία έχει περίπου τον δεκαπλάσιο πληθυσμό...</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Λησμόνησα να πω ότι αφορούσε ένα κρατίδιο.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: ... και κατά συνέπεια, ο ίδιος ο αριθμός σε δέκα φορές λιγότερο πληθυσμό είναι δέκα φορές περισσότερα! Είναι το αντίστοιχο σαν να είχαμε στην Ελλάδα μισό εκατομμύριο. 
Όμως, ο κύριος καθηγητής έκανε και δεύτερο, κατά τη γνώμη μου, κεφαλαιώδες σφάλμα. Ακούστε ποιο είναι το σφάλμα το μεγάλο.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κάνετε λάθος. Πέντε χιλιάδες είναι, όχι μισό εκατομμύριο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ να μη διακόπτετε τον κ. Γεωργιάδη. Δεν κάνουμε διάλογο. Αφήστε τον κ. Γεωργιάδη να τοποθετηθεί.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Μου έκανε τρομακτική εντύπωση ότι στην προσπάθεια σας και στο άγχος σας να καταψηφίσετε ένα νομοσχέδιο –για το οποίο, ειρήσθω εν παρόδω ο καθηγητής Αλέξης Μητρόπουλος που είναι κατά τεκμήριο από τους ειδικούς στην Ελλάδα σ’ αυτά τα θέματα, δεν μπόρεσε να βρει, κύριε Υπουργέ, δεν ξέρω αν το παρατηρήσατε ούτε μία λέξη που να αφορά γιατί καταψηφίζει το συγκεκριμένο νομοσχέδιο- η υποστηρικτική βάση γιατί καταψηφίζει το συγκεκριμένο νομοσχέδιο είναι ότι δεν το ψηφίζουμε, γιατί διαφωνούμε με όλα τα υπόλοιπα, που είναι εκτός νομοσχεδίου όμως. 
Σε ό,τι αφορά το νομοσχέδιο αυτό καθαυτό, δεν βρήκε ο εργατολόγος Αλέξης Μητρόπουλος ένα άρθρο που να πει «το καταψηφίζω γιατί το συγκεκριμένο άρθρο είναι κακό». Και πώς θα μπορούσε άλλωστε; Ποιος μπορεί στα αλήθεια να διαφωνήσει με το ότι δεν πρέπει να υπάρχουν «μαϊμού» συντάξεις; Ποιος μπορεί να διαφωνήσει στα αλήθεια επί της αρχής;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το είπαμε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ο κύριος καθηγητής το είπε δε πολύ γλυκά «κάποιες ανεπαίσθητες παραβατικές συμπεριφορές».
Κύριε καθηγητά, εγώ είμαι Δεξιός, εσείς είσαστε Αριστερός. Εσείς ως Αριστεροί που είστε, θα έπρεπε να πείτε «και μία “μαϊμού” σύνταξη να είναι –μία!- αποτελεί κλοπή των χρημάτων του Έλληνα εργαζόμενου, του ελληνικού λαού». Και εσείς ως Αριστεροί θα έπρεπε να πείτε «ούτε μία δεν δέχομαι να υπάρχει».</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αφήστε να αποφασίσουμε εμείς</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Εσείς αντί να πείτε «ούτε μία», δικαιολογήσατε της «μαϊμού» συντάξεις, λέγοντας «κάποιες ανεπαίσθητες κοινωνικές συμπεριφορές.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ρωτήστε τον Υπουργό στην επιτροπή τι είπαμε,</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αφήστε την επιτροπή. Για τον προηγούμενο λόγο σας εδώ, που τον είδαν τώρα όλοι οι Έλληνες, γι’ αυτό μιλάμε. 
Και έρχομαι, κύριε Υπουργέ, στην ουσία της υποθέσεως αυτής. Στην πραγματικότητα η ομιλία του κ. Αλέξη Μητρόπουλου πρέπει να αποτελέσει σε όλη σας την –όποτε έρθει, στο τέλος της τετραετίας- εκλογική αναμέτρηση, στα video-walls, το γιατί ο Γιάννης  Βρούτσης είναι ένας καλός Υπουργός. Διότι όταν έρχεται ο Αλέξης Μητρόπουλος και δεν μπορεί να βρει ένα άρθρο για να πει «είναι κακός Υπουργός ο Γιάννης Βρούτσης και το καταψηφίζω» ε, με συγχωρείτε, αυτό δεν ήταν ομιλία. Αυτό ήταν διαφήμιση του Γιάννη Βρούτση, δωρεάν, από τον Αλέξη Μητρόπουλο! Νομίζω ότι, πραγματικά, θα πρέπει να τον συγχαρείτε γι’ αυτό και να τον ευχαριστήσετε έστω και έξω από την Ολομέλεια. 
Επί της ουσίας, τι κάνει αυτό το νομοσχέδιο; Αυτό το νομοσχέδιο, πρώτον, κάνει κάποια απολύτως αυτονόητα πράγματα, όπως είναι η καταπολέμηση των «μαϊμού» συντάξεων με το σύστημα της «Αριάδνης». Δεύτερον, κάνει κάτι εξαιρετικά κοινωνικά δίκαιο, το οποίο αποτελούσε διαχρονικό και πάγιο αίτημα του ΣΥΡΙΖΑ εδώ και πολλά χρόνια στη Βουλή. Ποιο είναι αυτό; Την προκαταβολή κατά 50% της σύνταξης, ώστε να μην περιμένει ο ταλαίπωρος συνταξιούχος πότε θα μπορέσει το κράτος να του δώσει τα λεφτά του και να πρέπει να δανείζεται χρήματα και να ζει εις βάρος της οικογενείας του –για τα δικά του τα λεφτά- και έρχεται αυτή η Κυβέρνηση Σαμαρά, με αυτόν τον Υπουργό, τον Γιάννη Βρούτση και με τον Υφυπουργό, τον Νίκο Παναγιωτόπουλο και κάνει αυτό το πράγμα. Γιατί;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Δεν είναι αυτό το σχέδιο νόμου.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αυτό δεν έχει σημασία. Τώρα μιλάω για τη δουλειά του Γιάννη Βρούτση. Δεν είστε προσεκτικοί. Μίλησα για τη δουλειά του Γιάννη Βρούτση και γιατί είναι σπουδαίος Υπουργός. Δεν ακούτε! Μάθετε να ακούτε!</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τα μπερδέψατε!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Λέω, λοιπόν, αγαπητέ κύριε Μητρόπουλε, ότι μετά τα γεγονότα της Κύπρου θα πρέπει ο ΣΥΡΙΖΑ να αναπροσαρμόσει τη στρατηγική του. Ξέρετε γιατί; Γιατί μας αναφέρατε τις ζημιές από το «κούρεμα». Δεν είπατε για το «κούρεμα» και τις ζημιές;</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μάλιστα.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αφού, λοιπόν, μας είπατε για τις ζημιές και το «κούρεμα», θα πρέπει να μου εξηγήσετε πώς γίνεται ο ΣΥΡΙΖΑ να είναι ταυτόχρονα εναντίον της επιλογής του «κουρέματος» και της συμπεριλήψεως αυτών και των ασφαλιστικών ταμείων με το PSI –μία θέση- και ταυτόχρονα υπέρ του «plan B» της Κυπριακής Δημοκρατίας που έλεγε «για να μη γίνει το κούρεμα στις καταθέσεις, να μπουν στον κουμπαρά εκείνων που εξασφάλισαν τις καταθέσεις τα αποθεματικά των κυπριακών ασφαλιστικών ταμείων». Πώς γίνεται, δηλαδή, ο ΣΥΡΙΖΑ στην Κύπρο να είναι υπέρ του να μπαίνουν τα αποθεματικά των ασφαλιστικών ταμείων μέσα στο δημόσιο χρέος –για να μη χρεοκοπεί μία χώρα- ενώ στην περίπτωση της Ελλάδας και για το ίδιο ακριβώς θέμα να είναι κατά; 
Δεν γίνεται, κύριοι του ΣΥΡΙΖΑ, να πατάτε μονίμως σε δύο βάρκες. Και εδώ έχει απόλυτο δίκιο το ΚΚΕ, έχει απόλυτο δίκιο ο κ. Παφίλης γι’ αυτό το οποίο είπε. Και ξέρετε γιατί; Διότι ο κ. Παφίλης σας είπε προηγουμένως κάτι που κανένας από το ΣΥΡΙΖΑ δεν μπόρεσε να αντιμετωπίσει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα κλείσω αμέσως. 
Τα γεγονότα της Κύπρου έχουν αποκαλύψει ότι όλη σας η στρατηγική είναι απολύτως στο κενό. Απολύτως στο κενό! Ή θα είστε με το ευρώ και θα λέτε αυτό που λέει ο Αρχηγός σας, δηλαδή ότι το ευρώ είναι το εθνικό μας νόμισμα και άρα, αφού θα είστε με το ευρώ, αναγκαστικά θα υπερψηφίζετε και τα μνημόνια -γιατί όπως απεδείχθη δεν υπάρχει ευρώ χωρίς μνημόνιο- ή θα βγείτε να πείτε…</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πού απεδείχθη, κύριε Γεωργιάδη;</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Στην Κύπρο απεδείχθη, αγαπητέ κύριε. Πάλι τα ίδια θα λέμε; Τις ίδιες «τρίχες» θα λέμε; Λέγατε ότι εκβιάζουμε τον ελληνικό λαό ότι θα κλείσουν οι τράπεζες. Τις είδαμε κλειστές. Λέγατε ότι εκβιάζουμε τον ελληνικό λαό ότι δεν θα έχουν τρόφιμα τα σούπερ μάρκετ. Τα είδατε χωρίς τρόφιμα. Λέγατε ότι εκβιάζουμε τον ελληνικό λαό ότι θα χάσει τις καταθέσεις του. Τις έχασε. Τι άλλο θέλετε να δείτε; Δεν μπορείτε να λέτε πάλι τα ίδια. Τα γεγονότα της Κύπρου απέδειξαν ότι δύο δρόμοι υπάρχουν τώρα στη ζωή. Ο ένας της Ευρώπης –τον οποίο ακολουθούμε εμείς και αυτός έχει μνημόνιο- και ο άλλος ο εκτός Ευρώπης και όπου σας φωτίσει ο Θεός! 
Θα πρέπει επιτέλους ο ΣΥΡΙΖΑ να αποφασίσει στα σοβαρά ποιον από τους δύο δρόμους θέλει να υποστηρίξει. Σας διαβεβαιώ, όμως, ότι δεν μπορείτε και τους δύο. Και αν δεν πιστεύετε εμένα –γιατί είμαι «κακός» Δεξιός- ακούστε τον πρώην Αρχηγό σας κ. Αλέκο Αλαβάνο που σας το λέει τόσο καθαρά! Μη συνεχίζετε να λέτε ψέματα! 
Κύριε Υπουργέ, και εγώ υποστηρίζω ότι θα πρέπει να κάνετε δεκτή την τροπολογία για το θέμα της ΗΔΙΚΑ υπό την εξής έννοια. Όταν έχετε ένα σχέδιο νόμου το οποίο στηρίζετε κατά το κύριο μέρος στην επιτυχία, δεν μπορείτε να μην κάνετε δεκτή τη συγκεκριμένη τροπολογία. 
Σας ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Γεωργιάδη. 
Το λόγο έχει ο κ. Κωνσταντίνος Κουτσογιαννακόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κυρίες και κύριοι συνάδελφοι, κατ’ αρχάς νιώθω την ανάγκη να αποτίσω φόρο τιμής στον εκλιπόντα εκλεκτό συνάδελφό μας Θανάση Νάκο, καθώς και να στείλω και εγώ μαζί με τους υπόλοιπους τις ευχές μου στην οικογένειά του για να αντλήσουν την αναγκαία δύναμη και το κουράγιο για να συνεχίσουν. 
Κύριε Υπουργέ, κύριε Υφυπουργέ, εγώ δεν θα επαινέσω μόνο τον Υπουργό, αλλά και τον Υφυπουργό.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας και Κοινωνικής Ασφάλισης): Αφού μόνο ο Υφυπουργός είναι τώρα εδώ.</Speech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Το δικό σας Υπουργείο κατά την άποψή μου, όπως και το Υπουργείο Διοικητικής Μεταρρύθμισης υπό τον κ. Μανιτάκη είναι για μένα οι δύο βασικότεροι πυλώνες με τους οποίους προχωρούν δραστικά στο νοικοκύρεμα αυτής της χώρας και στη σταδιακή αλλά σταθερή δημιουργία κράτους. 
Δεν έχω να ψέξω αυτό το σχέδιο νόμου επειδή νοικοκυρεύει τα πράγματα, επειδή νοικοκυρεύει τον τόπο, επειδή αξιοποιεί τις νέες τεχνολογίες και επειδή επιτέλους θα απαλλαγούμε από τη διηνεκή παραβατικότητα, στην οποία ενεπλέκετο το σύμπαν, διοικούντες, διοικούμενοι και μεσολαβούντες υπάλληλοι. Σπάνε σιγά-σιγά, αλλά σταθερά και ριζικά αυτοί οι δεσμοί. Αποκόπτεται το ένα τμήμα από το άλλο, κάτι που μάλλον ενοχλεί. Ενοχλεί ακόμα και όταν σ’ αυτό το σχέδιο νόμου διατηρούνται ελάχιστα, ελαχιστότατα ψήγματα, πραγματικά αγαπητέ μου κύριε Μητρόπουλε, όπως είναι το άρθρο 10. Το αρχικό άρθρο 10 δυστυχώς –και λέω «δυστυχώς», γιατί με μερικές νομοτεχνικές βελτιώσεις θα έδινε καίριο πλήγμα- αποσύρθηκε ουσιαστικά και παρέμεινε ένα πράγμα το οποίο εγώ νομικά δεν το αξιολογώ. 
Και βεβαίως υπό αυτήν την σπάθην –δεν πρόκειται περί σπάθης ούτε καν περί χαρτοκόπτου, γιατί ένα διακοσμητικό έχει μείνει- δεν μπορώ να καταλάβω γιατί αυτό πρέπει να τρομάζει αυτούς στους οποίους αναφερθήκατε, τη στιγμή μάλιστα που κάνουν και καλά τη δουλειά τους. Διότι εκτός όλων των άλλων απαλύνεται η όλη κατάσταση σε περίπτωση παραβατικότητας, διότι διατηρείται η προϋπόθεση να προκλήθηκε βλάβη στο φορέα της κοινωνικής ασφάλισης. Όμως, ξέρετε πάρα πολύ καλά ότι παραβατική συμπεριφορά μπορεί να υπάρχει και εν αποπείρα ή να απέβη ατελέσφορη ανεξαρτήτως βλάβης. Εγώ, λοιπόν, είμαι υπέρ της απόψεως ότι θα πρέπει να υπάρχει κύρωση και σ’ αυτές τις περιπτώσεις και όχι μόνο σε περίπτωση βλάβης, κύριε Υφυπουργέ. 
Δεύτερον, ας εξετάσουμε τι στέλνουμε και γιατί στον ιατρικό σύλλογο. Στέλνουμε στον ιατρικό σύλλογο την απόφαση των διοικητικών ποινών προς γνώσιν ή προς καταχώρισιν; Θα λειτουργεί, δηλαδή, ο ιατρικός σύλλογος εν είδει ενός ιδιότυπου αρχείου εκ του οποίου, σύμφωνα με την επόμενη παράγραφο, την παράγραφο 11, αν είναι να προσλάβουμε γιατρό, θα τον στέλνουμε στον ιατρικό σύλλογο για να μας φέρει βεβαίωση περί ποίου πράγματος; Η διάταξη λέει «δεν εκκρεμεί σε βάρος του καταδίκη». Ποια είναι η έννοια της εκκρεμότητας εδώ; Ότι δεν έχει επέλθει τελεσιδικία ή ότι δεν έχουμε αμετάκλητο; Ότι είναι εν εξελίξει η δίωξη;
Τι μας ενδιαφέρει, λοιπόν, να δούμε; Μας ενδιαφέρει εάν κάποιος ή έχει καταδικαστεί βάσει τελεσιδίκου ή αμετακλήτου αποφάσεως. Άρα, τι να υπάρχει ως συνέπεια; Κατά την ταπεινή μου άποψη, να μην μπορεί να προσληφθεί κάποιος που έχει ζημιώσει φορέα του δημοσίου. Και όχι μόνο θα έλεγα εγώ, διότι θα μπορούσε να έχει κι άλλες παραβατικές συμπεριφορές και εκτός του πλαισίου του δημοσίου, οι οποίες να είναι τέτοιας μορφής, τέτοιας εντάσεως και τόσο απαξιωτικές, ώστε να μην μπορεί να βρει καταφύγιο στο δημόσιο αν η προηγούμενη παραβατικότητά του ήταν στον ιδιωτικό τομέα. Και μια ακόμα ακραία βέβαια εκδοχή, θα ήταν κάποιος να μπορούσε απλώς να χρησιμοποιεί το πτυχίο χωρίς την επαγγελματική ιδιότητα του ιατρού για να μπορέσει να εισχωρήσει στο δημόσιο. 
Κατά την άποψή μου, λοιπόν, εάν το στέλνουμε στον ιατρικό σύλλογο είναι διά τα περαιτέρω, ούτως ώστε να επιληφθεί ο ιατρικός σύλλογος καθώς οφείλει για την περαιτέρω πειθαρχική διερεύνηση εντός των ορίων και των πλαισίων της δεοντολογίας που επιβάλλει ο Κώδικας Δεοντολογίας των ιατρών, προκειμένου να του επιβληθούν και οι από εκεί δέουσες κυρώσεις ή ακόμα και η διαγραφή του. 
Την υποχρέωση τηρήσεως αρχείου θα πρέπει να την έχει το δημόσιο, θα πρέπει να την έχει το Υπουργείο. Ποία χρείαν βεβαιώσεως περί της επιβληθείσας από αυτόν ποινής έχει; Εκτός αν υπάρχουν οι άλλες ποινές -στις οποίες αναφέρθηκα- από άλλες αιτίες, οπότε και δεν χρειαζόμαστε πια τον ιατρικό σύλλογο. 
Άρα, εδώ θα πρέπει να το διευκρινίσουμε καλά και να πούμε ότι από τον ιατρικό σύλλογο ζητάμε να μας χορηγεί πιστοποιητικό περί της πειθαρχικής καταστάσεως του γιατρού εν γένει.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σωστό.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Η ποινική θα έρχεται από το ποινικό μητρώο.
 Κατά τα λοιπά, συμφωνώ στο να εφαρμόζεται η ειδική ποινική διαδικασία. Ενδεχομένως η πολιτική αγωγή να συνδυαστεί με την περίπτωση της βλάβης. Και όσοι συνάδελφοι θα πάνε να παραστούν ως πολιτικώς ενάγοντες, θα μάχονται για το εάν έχει επέλθει ή όχι η βλάβη ή αν θα παραστούν μόνο για την υποστήριξη της κατηγορίας. Ίσως μια διευκρίνιση δεν θα ήταν άσχημη.  
Αυτά ως προς το ουσιαστικό και δύο - τρία πράγματα απλώς ως επισημάνσεις.
Στο άρθρο 48, για τη δυνατότητα επανασφαλίσεως…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σε ποιο άρθρο;</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Στο άρθρο 48 λέει «νέα δραστηριότητα». Γίνεται η χρήση του όρου «νέα». Ποια είναι η έννοια του όρου αυτού, κύριε Υφυπουργέ; Τι εννοούμε όταν λέμε «νέα δραστηριότητα»; Διάφορη από την προηγούμενη; Δηλαδή, αποκλείεται ή απαγορεύεται να είναι συνέχιση της ιδίας δραστηριότητος;  
Άρθρο 58. Βλέποντας τη σωστή ρύθμιση που γίνεται για τους καταλυματούχους, τους ιδιοκτήτες των μικρών μονάδων, σας προτείνω -και παρακαλώ- επειδή στην ελληνική ύπαιθρο και ειδικά στις ορεινές και ημιορεινές αλλά και γεωργικές περιοχές, οι παλιοί καφενέδες κλείνουν, διότι οι ελάχιστοι γέροντες και γερόντισσες που τα κρατούσαν δεν μπορούν να πληρώνουν ΤΕΒΕ ή ΟΑΕΕ, να τους δώσουμε τη δυνατότητα να υπαχθούν στην ασφάλιση του ΟΓΑ και να τους απεμπλέξουμε από εκείνη την σύνθετη διάταξη που υπάρχει στο ΤΕΒΕ, όπου πρέπει να επιστρατεύσουμε τετραγωνικές ρίζες, να συνδυάσουμε απογραφές, πληθυσμούς, κατώτατα ημερομίσθια και ποσοστά ημερομισθίων, για να βγάλουμε μια άκρη. 
Αν σκεφτείτε ότι σε αυτούς τους καφενέδες είναι αναγκασμένοι να υφίστανται και το κυνήγι της ΑΕΠΙ για μια παλιοτηλεόραση που έχουν μέσα, για να χαζεύουν οι γέροντες και να σχολιάσουν την επικαιρότητα, μπορώ να σας πάω στη Φθιώτιδα να δείτε καφενεία κλειστά και τους γέροντες να κάθονται απ’ έξω. 
Παράκληση, να εγκύψουμε να το δούμε.
Τελευταίο και κλείνω. Έχει πάρει μπροστά ο μηχανισμός των επιτρόπων. Έχω, όμως, την άποψη -δεν έχουμε στατιστικά δεδομένα, ενδεχομένως να τα έχετε εσείς- ότι το εξάμηνο της παρατάσεως δεν αρκεί. Διότι σε κάποιες περιπτώσεις, απ’ ότι μου έλεγαν άνθρωποι με σκλήρυνση κατά πλάκας ή παραπληγικοί στη Φθιώτιδα, τα χρονικά όρια έχουν εκφύγει του εξαμήνου ή του οκταμήνου ή και του δωδεκαμήνου. Ίσως, λοιπόν, σε κάποιες περιπτώσεις –αναφέρομαι στη Φθιώτιδα γιατί από εκεί το άκουσα και σας το μεταφέρω- θα πρέπει να πάμε στην προτεινόμενη τροπολογία, να μην έχουμε το όριο του εξαμήνου ή να παραμείνει το 67%, σύμφωνα με το οποίο να δίδεται η σύνταξη μέχρι…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.
Μεθαύριο θα έχουμε και συζήτηση επί των άρθρων. Θα μιλήσετε και επί των άρθρων.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Τα έβαλα μήπως τυχόν έρθουν την Τρίτη.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, σας ευχαριστώ πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και τρείς εκπαιδευτικοί συνοδοί τους, από το Δημοτικό Σχολείο Βαμβακόπουλου Χανίων. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Κηρύσσεται περαιωμένη η συζήτηση αυτή η συζήτηση επί της αρχής του σχεδίου νόμου του Υπουργείου…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, σας έχω ζητήσει τη δευτερολογία μου.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εσείς ξέρετε…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, έχω ζητήσει τη δευτερολογία μου και θέλω το λόγο.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, η δευτερολογία θα γίνει μεθαύριο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι, σήμερα, πριν την ψηφοφορία σύμφωνα με τον Κανονισμό.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Υπάρχει… 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, εφόσον θα διεξαχθεί ψηφοφορία επί της αρχής και είναι αυτοτελής συνεδρίαση, οφείλετε να μου δώσετε το λόγο για δευτερολογία. Σας τον ζήτησα προηγουμένως και θέλω να ασκήσω τα δικαιώματα μου.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ξέρετε πολύ καλά…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ξέρω πολύ καλά…</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε να μιλήσει, όμως, και το Προεδρείο. Σας άκουσε το Προεδρείο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ωραία.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας λέω, λοιπόν, κύριε συνάδελφε, ότι το Προεδρείο έκανε μια πρόταση. Ήσασταν παρών. Κάναμε μια πρόβλεψη …
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν ήμουν παρών…</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να ήσασταν.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θέλω να εφαρμόσετε τον Κανονισμό!</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο Κανονισμός…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δικαιούμαι να δευτερολογήσω. Με αυτό που κάνετε, παραβιάζετε τον Κανονισμό! Ζητώ να ασκήσω τα δικαιώματα μου.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, δεν χρειάζεται να φωνάζετε. Σας ακούμε και χωρίς να φωνάζετε.
Πρώτα από όλα…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ζητώ να ασκήσω το δικαίωμα της δευτερολογίας μου. Με αυτό που κάνετε παραβιάζετε τον Κανονισμό!</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία. Καθίστε κάτω. Παραβιάζω και τον Κανονισμό όταν δείχνω ανοχή και μιλάτε δέκα λεπτά και δεκαπέντε, όταν έχετε δώδεκα και πέντε.
Λοιπόν, σεβαστείτε το Προεδρείο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα μου δώσετε χρόνο δευτερολογίας ή και τριτολογίας...</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν σέβεστε το Προεδρείο και τους συναδέλφους, που κάναμε την πρόβλεψη κι έφυγαν.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν δικαιούστε να διαμορφώνετε έτσι εσείς, αυτήν τη στιγμή, τη συζήτηση.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι τη διαμορφώνω εγώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θέλω να ασκήσω το δικαίωμα της δευτερολογίας μου.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Υπάρχει η πρακτική αυτή.
Δεν χρειάζεται, όμως, να φωνάζετε τόσο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θέλω να ασκήσω το δικαίωμα της δευτερολογίας μου.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, έχετε τρία λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λοιπόν, κυρία Πρόεδρε, γράψτε τρία λεπτά. Πρέπει, όμως, να καταλάβετε ότι σε αυτήν την Αίθουσα δεν μας παραχωρεί κανείς το δικαίωμα να μιλήσουμε. Αυτό το οποίο διαμορφώσατε ως Προεδρείο, δεν είναι σύννομο. Έχετε μια κατάσταση ομιλητών. Οφείλετε να την εξαντλήσετε. Και αφού την εξαντλήσετε, την Τρίτη θα υπάρξει νέος κατάλογος ομιλητών. Αυτά που αποφασίζετε ως Προεδρείο, ότι δεν θα έχουμε δευτερολογία και ότι ο κατάλογος των ομιλητών θα πάει την άλλη εβδομάδα, που ήρθαν συνάδελφοι, γράφτηκαν και εξαφανίστηκαν για να έρθουν την Τρίτη ούτε το Κοινοβούλιο τιμούν ούτε τον Κανονισμό. 
Επομένως -και απευθύνομαι στο Προεδρείο και δεν έχει προσωπικά χαρακτηριστικά το θέμα και άλλη φορά τα είπαμε- δεν θέλουμε κατά παραχώρηση  δικαιώματα. Αυτά τα δικαιώματα που έχουμε, θα τα ασκούμε. 
Συνεπώς, δε χρειάζεται να προσπαθούμε τόση ώρα για να ασκήσουμε το δικαίωμά μας. 
Τέθηκαν σημαντικά θέματα. Κατά την άποψή μας, κύριε Υπουργέ, θα πρέπει να λάβετε υπ’ όψιν ότι αναθέτοντας πιστοποιητικό ασφαλιστικής συμμόρφωσης σε ιδιώτες, δημιουργείται ένα τεράστιο πρόβλημα. Και μπορείτε να καλύψετε το κενό αυτό, παίρνοντας πίσω και προσλαμβάνοντας αυτούς που είναι της 9Κ, τους υπαλλήλους του ΙΚΑ που έφυγαν παράνομα. Έτσι, θα μπορέσετε να καλύψετε τέτοιες ανάγκες. 
Δεύτερο θέμα, Σώμα Εργασίας…</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Την απόφαση του διοικητικού εφετείου δεν πρέπει να τη λάβουμε υπ’ όψιν;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εσείς…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα ήθελα να λάβω κι εγώ το λόγο για δευτερολογία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να κάνετε. Και θα κάνω κι εγώ τριτολογία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Θέλω και εγώ το λόγο για δευτερολογία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όλοι θα δευτερολογήσετε.  Δεν φεύγει το Προεδρείο από εδώ. Εδώ, είναι το Προεδρείο! Είπα ότι όλοι θα μιλήσετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είχατε πάρει δέσμευση ότι θα φέρνατε τροπολογία. Συναντήθηκαν με τον Υπουργό, τον κ. Βρούτση, οι της 9Κ; Τους κοροϊδεύατε δύο μήνες. Ήταν απ’ έξω από την Αίθουσα; Τους είπατε ότι θα φέρετε τροπολογία στο Υπουργείο Εργασίας. Εξηγήσαμε ότι αυτό δεν θα το κάνετε. Και τώρα που φέρατε το περίφημο νομοσχέδιο σας, πού είναι η δική σας τροπολογία, η υπουργική; 
Επομένως, κοροϊδέψατε αυτούς τους υπαλλήλους, οι οποίοι έφυγαν με απόφαση του διοικητικού εφετείου αλλά πήρατε δέσμευση του κ. Βρούτση. Και υπάρχει και δελτίο Τύπου, το οποίο θα σας το φέρω να το δούμε την Τρίτη, όπου δεσμευόσασταν ότι όταν τελειώσει η υπόθεση των 8Κ, θα αρχίσετε τη διαδικασία για την πρόσληψη των 9Κ. 
Αυτά, λοιπόν, γιατί αμφισβητείτε ότι έγιναν ορισμένα πράγματα.
Θα το ρυθμίσετε, λοιπόν, το θέμα αυτό; Θα το φέρετε; Πού είναι η δέσμευση την οποία πήρατε; 
Πήρατε, λοιπόν, δέσμευση και δεν το κάνατε. Άρα, μη ζητάτε τα ρέστα στο θέμα αυτό.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, θα ήθελα να δώσω μια απάντηση στο θέμα αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα ομιλήσετε, κύριε Υπουργέ. Αλίμονο! 
Για τους συναδέλφους, λοιπόν, που έχουν εγγραφεί και επειδή υπάρχει πάγια πρακτική αυτή, δεν χάνουν το χρόνο τους. Ούτε γράφτηκαν κι έφυγαν για να πάνε στις πατρίδες τους, αγαπητέ κύριε Μαριά. Συνεννοήθηκαν με το Προεδρείο. Η κ. Χρυσοβελώνη είναι εδώ. Το ξέρει. Πέρασαν συνάδελφοι, στους οποίους είπαμε …
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εάν άκουγε εσάς, θα είχε φύγει.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη με διακόπτετε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας διακόπτω, γιατί αν άκουγε εσάς, θα είχε φύγει.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη με διακόπτετε! Δεν ζητήσατε το λόγο για να με διακόψετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα είχε φύγει, αν άκουγε εσάς.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι μομφή στο Προεδρείο, προσωπικό, κύριε Μαριά;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι αποκατάσταση της αλήθειας.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δηλαδή, το Προεδρείο δεν λέει αλήθεια και την αποκαθιστάτε εσείς την αλήθεια;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λέτε εσείς ότι έμεινε εδώ γιατί σας ρώτησε αν θα μιλήσει. Γι’ αυτό.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Χρυσοβελώνη, για πείτε μου, λοιπόν, τι σας είπα, αφού εσάς επικαλείται ο κ. Μαριάς.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Είναι αλήθεια ότι η κυρία Αντιπρόεδρος σε συζήτηση την οποία είχαμε -μάλιστα τη ρώτησα δύο φορές- μου είπε ότι ο θα τοποθετούνταν άλλοι τέσσερις, αν δεν κάνω λάθος, αγορητές – ομιλητές και στη συνέχεια, ο τελευταίος θα ήταν ο συνάδελφος κ. Κουτσογιαννακόπουλος…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Όπως κι έγινε.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: …και ότι οι υπόλοιποι  θα συνεχίσουμε την Τρίτη.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Και όλα αυτά είναι σύμφωνα με τον Κανονισμό;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ναι, κύριε Μαριά, υπάρχει αυτή η πάγια τακτική. Δεν χάνουν, πάντως, οι συνάδελφοι τον χρόνο τους για να τοποθετηθούν επί της αρχής. Κι αν θέλουν και επί των άρθρων, μεθαύριο. Συμβαίνει αυτό. Δεν θα αλλάξει τώρα. Εν πάση περιπτώσει…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επειδή συμβαίνει αυτό, γι’ αυτό κατάντησε η Βουλή έτσι.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ναι, γι’ αυτό έγινε. Αυτό θα μας σώσει. Τα επτά λεπτά και τα πέντε λεπτά που μιλάει ο κάθε συνάδελφος μόνο!!
Εν πάση περιπτώσει, οι κύριοι συνάδελφοι έφυγαν -γιατί δεν πρέπει να αφήσουμε καμμιά μομφή για τους συναδέλφους που έφυγαν- γιατί έγινε η προσυνεννόηση. Και αναφέρθηκε και το Προεδρείο παρόντων πάρα πολλών συναδέλφων από αυτούς οι οποίοι εγγράφηκαν. Θα περίμεναν ως τώρα, αν ήξεραν ότι θα μιλήσουν. Αφού, όμως, ενημερώθηκαν ότι δεν θα μιλήσουν σήμερα, όπως γίνεται πάρα πολλές φορές, έφυγαν.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μπορώ να έχω τον λόγο, κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Θέλετε να δευτερολογήσετε κι εσείς; Αν θέλετε, έχετε το λόγο.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κυρία Πρόεδρε, δεν είναι δευτερολογία αλλά η ώρα είναι 19.00΄ και επιθυμώ να υπενθυμίσω ότι υπήρξε και μιάμιση ώρα συνεδρίαση που τιμήσαμε τη μνήμη του συναδέλφου που έφυγε. Και αυτό δεν ήταν μέσα στον Κανονισμό αλλά πέθανε ο άνθρωπος. Άρα, λοιπόν, λίγη λογική δεν βλάπτει. Ήθελα να τονίσω…</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ούτε ότι η παρούσα Πρόεδρος είναι τέσσερις ώρες στην Έδρα. Δεν πειράζει. Ολοκληρώστε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε…</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Μαριά, θα μας βάλετε εσείς τώρα σε σειρά;!!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Υπάρχει χρόνος περατώσεως;</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Θέλει να δευτερολογήσει κάποιος από τους συναδέλφους; Κανείς. Ευχαριστώ πολύ.
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, επειδή πάμε στο τέταρτο που αναπτύσσεται ένας διάλογος με έναν συνάδελφο, και αυτό εκτός Κανονισμού είναι, εντελώς παράτυπο και επειδή αισθάνομαι ότι η λογική του συναδέλφου είναι να έχει τον τελευταίο λόγο, να ακουστεί για να κλέψει και το χειροκρότημα -κάποια πράγματα, μιας και αναφέρθηκε σε ένα πολύ συγκεκριμένο θέμα- κάποια πράγματα θεωρώ ότι πρέπει να απαντηθούν για λογαριασμό της Κυβέρνησης και του Υπουργείου Εργασίας, ειδικότερα, παρ’ ότι έχει ερωτηθεί πάνω στο περίφημο θέμα των εργαζομένων στο ΙΚΑ, της προκήρυξης 9Κ, και τώρα απολυθέντων, καθώς και των επιτυχόντων με διαγωνισμό δυνάμει της προκήρυξης 8Κ, πάλι στο ΙΚΑ, η οποίοι επαναπροσλαμβάνονται.
Πρώτον, κύριε Κοινοβουλευτικέ Εκπρόσωπε των Ανεξαρτήτων Ελλήνων, δίπλα σας έχετε τη συνάδελφό σας που είναι έγκριτη νομικός. Ρωτήστε την, λοιπόν, να σας πει την άποψή της σχετικά με το κατά πόσον…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μιλάω εγώ, κύριε Μαριά. Μιλήσατε. Αρκετά! Ακούστε λοιπόν…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μας απειλείτε, κύριε Υπουργέ;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Απειλητικό ήταν, όταν σας λέω ότι μιλάω εγώ;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Βεβαίως.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σας λέω, μιλάω εγώ. Ακούστε με.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Μαρία, έχετε τον λόγο και σηκώνεστε και φωνάζετε;</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σας λέω, «μιλάω εγώ, ακούστε». Αυτό σας φαίνεται ως απειλή; Έλεος πια! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Το «έλεος» να το πείτε αλλού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Υπουργέ, σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ρωτήστε, λοιπόν, τη συνάδελφό σας κατά πόσο συμφωνεί με το να χαρακτηρίζετε εσείς μία απόφαση διοικητικού εφετείου παράνομη. Και ρωτήστε την, επίσης, κατά πόσο θεωρεί εύλογο να έρχεται η Κυβέρνηση με τροπολογία να καταργεί απόφαση διοικητικού εφετείου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Βγάλατε δελτίο Τύπου και το είπατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Μαριά, μιλήσατε προηγουμένως.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Στο δελτίο Τύπου –κι εκεί έρχομαι να συμφωνήσουμε…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ναι, για πείτε μας.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ακούστε το συνομιλητή σας. Αφήστε τον να ολοκληρώσει την τοποθέτησή του. Κάντε αυτόν τον κόπο και θα δείτε.
Είπαμε, λοιπόν -και αυτή είναι και η θέση της διοίκησης του ΙΚΑ- ότι, πρώτον, δεν μπορεί να μη συμμορφωθεί με μία απόφαση διοικητικού εφετείου. Η απόφαση του διοικητικού εφετείου έκρινε παράνομη και αντισυνταγματική την πρόσληψη της 9Κ. Επομένως, για να το αντιμετωπίσει αυτό προβαίνει στην αποδέσμευση, στην απόλυση των επιτυχόντων στο ΙΚΑ, δυνάμει της 9Κ, που οφείλω να υπενθυμίσω ότι προσλήφθηκαν στην Αγροτική και από εκεί βρέθηκαν με κάποια διαδρομή ενδιάμεση, τελικά στο ΙΚΑ και την πρόσληψη σταδιακά -γιατί δεν γίνεται σε μία μέρα, πρέπει να εξαντληθεί ο κατάλογος των επιτυχόντων- των επιτυχόντων της 8Κ. 
Αυτό γίνεται τώρα. Αυτό βρίσκεται σε εξέλιξη, δεδομένου ότι υπάρχουν οι λειτουργικές ανάγκες από την αποδέσμευση αυτών της 9Κ, η πρόσληψη σε δεύτερη φάση -επαναπρόσληψη λοιπόν- ώστε να ενσωματωθούν ξανά στις λειτουργικές δομές του ΙΚΑ και των εργαζομένων της 9Κ. Με άλλα λόγια, πρόσληψη σιγά – σιγά των 8Κ, πρόσληψη συν τω χρόνω των 9Κ. Αυτή είναι  η εκπεφρασμένη άποψη της διοίκησης του ΙΚΑ. Δεν το κάναμε με τροπολογία, διότι εξαρχής ήρθα και είπα, στο πλαίσιο του κοινοβουλευτικού ελέγχου. Είπα, κύριε συνάδελφε, εδώ μέσα ότι δεν μπορούμε να πάμε κόντρα, με τροπολογία, σε μία απόφαση διοικητικού εφετείου. Πώς να το κάνουμε; 
Αυτό θα ήταν, να το πω έτσι, αντικείμενο περιγέλου -όχι το αντίθετο- για το νομοθετικό Σώμα που υποτίθεται ότι είμαστε όλοι εδώ μέσα.  
Είπαμε, όμως, ότι θα το ρυθμίζαμε. Και αν δεν, εν πάση περιπτώσει, έχει ρυθμιστεί ακόμα, εγώ σας λέω ότι είναι σε εξέλιξη η πρόσληψη των 8Κ και ακολουθεί επαναπρόσληψη των 9Κ εν ευθέτω χρόνω. Πρέπει -δεν μπορούμε να το αποφύγουμε αυτό- να εξαντληθεί πρώτα ο κατάλογος των επιτυχόντων της 8Κ. Δεν μπορούμε, όμως, αυτό το άρθρο τώρα να το περάσουμε με νόμο και να πούμε ότι εμείς τις αποφάσεις ανωτάτου διοικητικού δικαστηρίου τις αγνοούμε ή πολύ περισσότερο, πάμε κόντρα. Δεν θα περιποιούσε τιμή στο Σώμα και ιδίως σε εμάς που νομοθετούμε. 
Αυτό, λοιπόν, είναι το δεδομένο. 
Από εκεί και πέρα, εδώ είμαστε και εδώ είστε να μας ελέγχετε, ώστε να δούμε κατά πόσο αυτά εφαρμόζονται και στην πράξη. Εγώ σας διαβεβαιώ ότι όπως τα είπα, έτσι είναι και εφαρμόζονται.  
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, μπορώ να έχω το λόγο επί προσωπικού;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Μαριά, έχετε τον λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ο κύριος Υπουργός, απαντώντας, είπε ότι η τοποθέτηση η δική μου έγινε προκειμένου να πάρω το τελευταίο χειροκρότημα. Σας καλώ να ανακαλέσετε αυτήν τη φράση, διότι ο στόχος ο δικός μας εδώ, το ότι τοποθετούμαστε, είναι για να ασκήσουμε τα δικαιώματα μας. Αν εσείς τοποθετήστε με τη λογική του χειροκροτήματος από εκείνη την πλευρά, σας αφορά εσάς.
Τέλος, σε σχέση με το αν πρέπει να ρωτήσω κάποιον νομικό, σας λέω ότι είμαι δικηγόρος παρ’ Αρείω Πάγω και ξέρω πολύ καλά τι είναι νόμιμο και τι δεν είναι. Και είναι νόμιμο, αυτό το οποίο εσείς δεσμευτήκατε ως Υπουργείο ότι θα κάνετε, με τροπολογία να ρυθμίζατε το θέμα αυτό. Και σας είχαμε υποδείξει τον τρόπο. Αν θέλετε, την Τρίτη να το δούμε.</ChairmanSpeech>  
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστώ, κύριε Μαριά.
Θέλετε να απαντήσετε, κύριε Υπουργέ;</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας» έγινε δεκτό επί της αρχής κατά πλειοψηφία. 
Κυρίες και κύριοι συνάδελφοι, έχουν διανεμηθεί τα Πρακτικά της Δευτέρας 18 Φεβρουαρίου 2013, Τρίτης 19 Φεβρουαρίου 2013, Πέμπτης 21 Φεβρουαρίου 2013, Παρασκευής 22 Φεβρουαρίου 2013, Δευτέρας 25 Φεβρουαρίου 2013 και Τρίτης 26 Φεβρουαρίου 2013 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Συνεπώς, τα Πρακτικά της Δευτέρας 18 Φεβρουαρίου 2013, Τρίτης 19 Φεβρουαρίου 2013, Πέμπτης 21 Φεβρουαρίου 2013, Παρασκευής 22 Φεβρουαρίου 2013, Δευτέρας 25 Φεβρουαρίου 2013 και Τρίτης 26 Φεβρουαρίου 2013 επικυρώθηκαν.
Κύριοι συνάδελφοι δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.57΄ λύεται η συνεδρίαση για αύριο ημέρα Παρασκευή 29 Μαρτίου 2013 και ώρα 10.00’ με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	2/4/2013 11:53:00 πμ	Από:	Γεωργοπαπαδάκου Κανέλλα 
Εκτυπώθηκε:	2/4/2013 11:50:00 πμ</body>
</html>