<html><head><meta name="cp:revision" content="2"><meta name="date" content="2013-03-19T10:03:00Z"><meta name="Company" content="OTS"><meta name="Keywords" content=""><meta name="meta:word-count" content="9460"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-03-19T08:40:00Z"><meta name="Word-Count" content="9460"><meta name="dcterms:created" content="2013-03-19T10:03:00Z"><meta name="dcterms:modified" content="2013-03-19T10:03:00Z"><meta name="Last-Modified" content="2013-03-19T10:03:00Z"><meta name="Last-Save-Date" content="2013-03-19T10:03:00Z"><meta name="meta:character-count" content="51085"><meta name="Template" content="Normal"><meta name="meta:save-date" content="2013-03-19T10:03:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-03-19T10:03:00Z"><meta name="Edit-Time" content="2400000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-03-19T10:03:00Z"><meta name="Last-Printed" content="2013-03-19T08:40:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-03-19T10:03:00Z"><meta name="xmpTPg:NPages" content="1"><meta name="resourceName" content="13-3-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="51085"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ ΟΛΟΜΕΛΕΙΑΣ 13-3-2013	ΣΕΛ.-1-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΔ΄
Τετάρτη  13 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1.  Άδεια απουσίας του Βουλευτή κ. Σ. Κεδίκογλου (ΠΑ.ΣΟ.Κ.), σελ. 
2. Ανακοινώνεται ότι τη συνεδρίαση παρακολουθούν μαθητές από το 4ο Δημοτικό Σχολείο Σαλαμίνας και μέλη της Παγκόσμιας  Ένωσης Νεολαίων Κεντροδεξιών Κομμάτων, σελ. 
3. Αναφορά στους εργαζόμενους της Γαλακτοβιομηχανίας «ΑΓΝΟ», σελ. 
4. Αναφορά στην άρση ασυλίας των Βουλευτών, σελ. 
5. Αναφορά στις επιθέσεις σε γραφεία Βουλευτών της Νέας Δημοκρατίας και καταδίκη αυτών, σελ. 
6. Ειδική Ημερήσια Διάταξη: 
Συζήτηση και λήψη απόφασης για τις αιτήσεις άρσης ασυλίας των Βουλευτών κ.κ. Μ. Ταμήλου (3 δικογραφίες) και Η. Κασιδιάρη, σελ. 
7. Επιστολικές ψήφοι επί της Ειδικής Ημερήσιας Διάταξης, σελ. 
8. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 14 Μαρτίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Κύρωση του Πρωτοκόλλου συνεργασίας μεταξύ του Υπουργείου Δικαιοσύνης, Διαφάνειας και Ανθρωπίνων Δικαιωμάτων της Ελληνικής Δημοκρατίας και του Υπουργείου Δικαιοσύνης της Ουκρανίας&quot;, σελ. 

ΠΡΟΕΔΡΕΥΩΝ
ΓΡΗΓΟΡΑΚΟΣ Λ., σελ.
ΟΜΙΛΗΤΕΣ

Α. Επί της αναφοράς στους εργαζόμενους της Γαλακτοβιομηχανίας ΑΓΝΟ:
ΜΑΡΚΟΥ Α. , σελ.

Β. Επί της αναφοράς στην άρση ασυλίας των Βουλευτών:
ΚΑΝΕΛΛΗ Γ. , σελ.

Γ. Επί της αναφοράς στις επιθέσεις σε γραφεία Βουλευτών της Νέας Δημοκρατίας:
ΒΛΑΧΟΓΙΑΝΝΗΣ Η. , σελ.
ΓΡΗΓΟΡΑΚΟΣ Λ. , σελ.

Δ. Επί της Ειδικής Ημερήσιας Διάταξης:
ΚΑΣΙΔΙΑΡΗΣ Η. , σελ.
ΤΑΜΗΛΟΣ Μ. , σελ.

Ε. Επί προσωπικού θέματος:
ΚΑΝΕΛΛΗ Γ. , σελ.

ΣΤ. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΑΒΡΑΜΙΔΗΣ Γ. , σελ.
ΒΛΑΧΟΓΙΑΝΝΗΣ Η. , σελ.
ΓΕΡΜΕΝΗΣ Γ. , σελ.
ΚΑΝΕΛΛΗ Γ. , σελ.
ΚΟΝΤΟΝΗΣ Χ. , σελ.
ΚΟΥΙΚ Τ. , σελ.
ΜΑΡΚΟΥ Α. , σελ.
ΠΑΝΟΥΣΗΣ Ι. , σελ.
ΤΡΙΑΝΤΑΦΥΛΛΟΣ Κ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΔ΄
Τετάρτη 13 Μαρτίου 2013
Αθήνα, σήμερα στις 13 Μαρτίου 2013, ημέρα Τετάρτη και ώρα 10.09΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 12-3-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΜΓ΄ συνεδριάσεώς του, της Τρίτης 12 Μαρτίου 2013, σε ό,τι αφορά την ψήφιση στο σύνολο των σχεδίων νόμων: 
1.«Νόμος περί εξαρτησιογόνων ουσιών και άλλες διατάξεις».
2.«Επείγουσες ρυθμίσεις του Υπουργείου Περιβάλλοντος, Ενέργειας και Κλιματικής Αλλαγής και άλλες διατάξεις».)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 14 Μαρτίου 2013.
Α. Επίκαιρες  Ερωτήσεις Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;&#160;1. Η με αριθμό 1151/11-3-2013 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Αγροτικής Ανάπτυξης και Τροφίμων, σχετικά με τις αποφάσεις απένταξης Νέων Αγροτών από&#160;το μέτρο 3.1. του επιχειρησιακού προγράμματος: «Ανάπτυξη-Ανασυγκρότηση της Υπαίθρου».
&#160;&#160;2. Η με αριθμό 1155/11-3-2013 επίκαιρη ερώτηση της Βουλευτού Επικρατείας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Θεανώς Φωτίου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την διαδικασία αναγνώρισης των ιδιωτικών κολλεγίων και τη δημόσια χρηματοδότηση.
&#160;&#160;3. Η με αριθμό 1147/11-3-2013 επίκαιρη ερώτηση του Ε΄ Αντιπροέδρου της Βουλής και Βουλευτή Λακωνίας του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Δημόσιας Τάξης και Προστασίας του Πολίτη, σχετικά με την έξαρση της εγκληματικότητας στο Νομό Λακωνίας.
&#160;4. Η με αριθμό 1159/11-3-2013 επίκαιρη ερώτηση του Βουλευτή Μαγνησίας του Λαϊκού Συνδέσμου - Χρυσή Αυγή κ. Παναγιώτη Ηλιόπουλου προς τον Υπουργό Υγείας, σχετικά με το κλείσιμο της Παιδοκαρδιοχειρουργικής Κλινικής του Νοσοκομείου Παίδων «Η Αγία Σοφία».
&#160;5. Η με αριθμό 1161/11-3-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την επέκταση του δικτύου φυσικού αερίου στη Δυτική Ελλάδα.
&#160;6. Η με αριθμό 1163/11-3-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ιδιωτικοποίηση του «Αστέρα» Βουλιαγμένης και τις απολύσεις εργαζομένων του.
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;&#160;1. Η με αριθμό 1152/11-3-2013 επίκαιρη ερώτηση του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Οικονομικών, σχετικά με την επαναφορά των Τμημάτων Δικαστικού και Ελέγχου στη ΔΟΥ Αμαλιάδας.
&#160;2. Η με αριθμό 1156/11-3-2013 επίκαιρη ερώτηση του Βουλευτή Ιωαννίνων του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χρήστου Μαντά προς τον Υπουργό Δημόσιας Τάξης και Προστασίας του Πολίτη, σχετικά με τη διεξαγωγή επιχείρησης της Ελληνικής Αστυνομίας σε συνεργασία με το ΕΚΕΠΥ και το ΚΕΕΛΠΝΟ, προκειμένου να μεταφερθούν τοξικοεξαρτημένοι στο Αστυνομικό Τμήμα Αμυγδαλέζας για απογραφή.
&#160;3. Η με αριθμό 1150/11-3-2013 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Δημόσιας Τάξης και Προστασίας του Πολίτη, σχετικά με τη λειτουργία του Κέντρου Πρώτης Υποδοχής Μεταναστών (ΚΕΠΥ) στη Χίο.
&#160;4. Η με αριθμό 1160/11-3-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς Εξωτερικών και Εσωτερικών, σχετικά με την επίσκεψη του πρέσβη του Αζερμπαϊτζάν στην Θράκη.
&#160;5. Η με αριθμό 1162/11-3-2013 επίκαιρη ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με την επαρκή στελέχωση του ΣΔΟΕ, προκειμένου να αντιμετωπιστεί η φοροδιαφυγή.
&#160;6. Η με αριθμό 1164/11-3-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Οικονομικών, σχετικά με τις απολύσεις καθαριστριών του Υπουργείου Οικονομικών.
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Πρωτοκόλλου συνεργασίας μεταξύ του Υπουργείου Δικαιοσύνης, Διαφάνειας και Ανθρωπίνων Δικαιωμάτων της Ελληνικής Δημοκρατίας και του Υπουργείου Δικαιοσύνης της Ουκρανίας». 
Έχουν οριστεί ως εισηγητές για τη σύμβαση οι κ.κ. Σταύρος Κοντονής, Γαβριήλ Αβραμίδης, Γεώργιος Γερμενής, Αικατερίνη Μάρκου και ο κ. Κουίκ ως Κοινοβουλευτικός Εκπρόσωπος των Ανεξαρτήτων Ελλήνων. 
Το νομοσχέδιο αυτό ψηφίστηκε στη Διαρκή Επιτροπή κατά πλειοψηφία. 
Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας.
Θέλει κάποιος συνάδελφος από τα κόμματα που διαφώνησαν να λάβει το λόγο;</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, παρακαλώ θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Κοντονή, έχετε το λόγο.</ChairmanSpeech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε. 
Κύριοι Βουλευτές, το υπό κρίση πρωτόκολλο συνεργασίας, το οποίο έχει έρθει σήμερα στην Εθνική Αντιπροσωπεία προς κύρωση, κατά τη γνώμη του κόμματός μου, του ΣΥΡΙΖΑ, αποτελεί ένα μνημείο προχειρότητας, ένα μνημείο κενότητας περιεχομένου, ευχολογίου και ευτελισμού της ίδιας της διαδικασίας υπογραφής πρωτοκόλλων με άλλες χώρες. 
Κυρίες και κύριοι συνάδελφοι, τίποτα καινούργιο, τίποτα ουσιαστικό δεν επιφέρει το υπό κύρωση πρωτόκολλο και διερωτώμεθα για ποιο λόγο υπεγράφη και για ποιο λόγο έρχεται σήμερα στη Βουλή προς κύρωση. 
Θα ήθελα να πω ότι αναδεικνύεται με έναν τρόπο εκκωφαντικό, με έναν τρόπο εντυπωσιακό το γεγονός ότι υπογράφονται συμβάσεις και πρωτόκολλα χωρίς καμμία συγκεκριμένη στόχευση, χωρίς καμμία συγκεκριμένη κατεύθυνση και χωρίς κανένα πρόγραμμα υλοποίησης. 
Με αυτά τα οποία ακούσαμε και από τον εισηγητή της Πλειοψηφίας αλλά και από τον κύριο Υπουργό, κατά τη συζήτηση του πρωτοκόλλου στην επιτροπή, έχουμε την εντύπωση ότι επιβεβαιώνονται οι απόψεις του ΣΥΡΙΖΑ πως έχουμε ένα πρωτόκολλο το οποίο συνιστά το απόλυτο μηδέν, το απόλυτο τίποτα. 
Γιατί τα λέμε αυτά τα πράγματα και τι καταδεικνύεται με το κείμενο τού προς κύρωση πρωτοκόλλου; 
Κατά πρώτον, αποδεικνύεται περίτρανα ο τρόπος με τον οποίο νομοθετούσε η κυβέρνηση του ΠΑΣΟΚ. Αυτό το πρωτόκολλο, το οποίο υπεγράφη στις 6 Οκτωβρίου 2011 και φέρει την υπογραφή του τότε Υπουργού Δικαιοσύνης, κ. Παπαϊωάννου, καταδεικνύει την προχειρότητα και την κενότητα του ίδιου του κειμένου και τον τρόπο που νομοθετούσε η τότε πλειοψηφία, η οποία τα μόνα συγκεκριμένα που έφερνε και ψήφιζε στη Βουλή, ήταν τα μνημόνια, ήταν οι διαδικασίες αφαίμαξης και ερήμωσης της κοινωνίας και του ελληνικού λαού. 
Το δεύτερο που θέλουμε να πούμε είναι, ότι ο συντάκτης αυτού του πρωτοκόλλου δεν έχει υπ’ όψιν του ούτε καν το προηγούμενο νομοθετικό καθεστώς. Κυρίες και κύριοι συνάδελφοι, πρόκειται για το ν. 3281/2004, βάσει του οποίου επιλύονταν αρκετά ζητήματα Αστικού Δικαίου. Και γι’ αυτό το νομοσχέδιο, γι’ αυτόν το νόμο, που είχε ήδη ψηφιστεί από το 2004 και είχε διατρέξει ζωή αρκετών ετών, δεν υπάρχει καμμία αναφορά, σαν να μην υπήρχε, σαν μην υπάρχουν δυνατότητες βελτίωσης, ελέγχου όλων αυτών των διατάξεων και αποτίμησης του αποτελέσματός τους. 
Κύριοι Βουλευτές, προσερχόμενοι στη συζήτηση πιστεύαμε ότι θα διαλαμβανόταν στο κείμενο του νόμου μία σωρεία προβλημάτων, θα γινόταν μία διαπίστωση προβλημάτων που αφορούν την Ελλάδα, την Ουκρανία και τις διακρατικές σχέσεις, θα προτείνονταν λύσεις γι’ αυτά τα προβλήματα που θα εντοπίζονταν και θα δρομολογούνταν κάποιες πρωτοβουλίες για την επίλυσή τους. Δυστυχώς τίποτε απ’ όλα αυτά δεν γίνεται.
Δεν ισχυριζόμαστε ότι με το παρόν πρωτόκολλο θα λύνονταν όλα τα προβλήματα, θα προτείνονταν οι λύσεις και θα είχαμε μία απόλυτη επέμβαση σε αυτά τα προβλήματα προς τη θετική κατεύθυνση ούτε ότι γίνεται με ένα πρωτόκολλο να δρομολογούνται όλες εκείνες οι πρωτοβουλίες για τη λύση. Εδώ όμως, δεν υπάρχει απολύτως τίποτα. Εδώ υπάρχει το απόλυτο κενό, το απόλυτο μηδέν!
Υπάρχει ανάγκη συνεργασίας της Ελληνικής Δημοκρατίας με τη Δημοκρατία της Ουκρανίας; Βεβαίως, κύριοι συνάδελφοι, κατά πρώτον –όπως σας είπα- για τη βελτίωση του συγκεκριμένου νόμου, του ν. 3281. Μετά από εννέα χρόνια μπορούμε να κάνουμε έναν απολογισμό και μία αποτίμηση, να δούμε τι παραλείψεις υπήρχαν για να τις βελτιώσουμε. 
Επίσης, υπάρχει ζήτημα για την επέκταση της συνεργασίας στο χώρο του Ποινικού Δικαίου, διότι, όπως σας είπα, ο ν. 3281/2004 αναφέρεται στο χώρο του Αστικού Δικαίου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δώστε μου παρακαλώ, ένα λεπτό, κύριε Πρόεδρε.
Επομένως καταλαβαίνετε ότι αυτά τα πολύ σημαντικά δεν αναφέρονται καθόλου.
Θέλω να πω για το θέμα της επέκτασης στο χώρο του Ποινικού Δικαίου, ότι υπάρχουν ζητήματα με το οργανωμένο έγκλημα και με το «trafficking», τα οποία καθόλου δεν πλησιάζουμε και δεν αγγίζουμε.
Το τρίτο είναι, ότι θα μπορούσε πράγματι η Ελληνική Δημοκρατία να προσφέρει γνώσεις, τεχνογνωσία και εμπειρία, όσον αφορά τον τομέα των ανθρωπίνων δικαιωμάτων, όπου υπάρχει πρόβλημα στην Ουκρανία. Το 90% των πολιτών πιστεύει ότι η δικαιοσύνη δεν ανταποκρίνεται στο ύψος στο οποίο έχει θεσπιστεί. Αντιθέτως υπάρχει μία αμφισβήτηση από τους ίδιους τους πολίτες της Ουκρανίας για το επίπεδο και την ποιότητα της δικαιοσύνης και των δικαστικών αποφάσεων.
Αντί λοιπόν για όλα αυτά, τα οποία θα μπορούσαν να προσφέρουν και να βοηθήσουν, έχουμε το παρόν πρωτόκολλο, το οποίο έρχεται προς κύρωση και θέλουμε να πούμε το εξής: Αναφέρεται στο προοίμιο η διαδικασία συνεργασίας για θέματα του τομέα δικαιοσύνης.
Στο άρθρο 1 από τη δικαιοσύνη και το γενικότερο πάμε στους νόμους και στη λειτουργία του σωφρονιστικού συστήματος κ.ο.κ.. Είναι θέματα, δηλαδή, που πρέπει τουλάχιστον να απασχολούν σοβαρά  μια οργανωμένη πολιτεία και για τα οποία η Δημοκρατία της Ουκρανίας κάθε άλλο παρά έχει δώσει θετικές εξετάσεις, ιδίως με ένα πλέγμα αντιδραστικών και αντικομμουνιστικών διατάξεων, που ποινικοποιούν ακόμα και την κομμουνιστική και σοσιαλιστική ιδεολογία.
Το δεύτερο που θα ήθελα να πω, είναι το εξής: Τι σημαίνει αυτό που λέει η κύρωση στην παράγραφο 1, «αμοιβαία συνδρομή στην εκπόνηση σχεδίων νόμων και στη μελέτη σκοπιμότητας»; Από πού και ως πού διακρατικές συμφωνίες θα ελέγχουν τη σκοπιμότητα των νόμων;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε, με την αναφορά μου στο άρθρο 2.
Το λέμε αυτό, κύριοι συνάδελφοι, διότι το παρόν πρωτόκολλο, στην ουσία, είναι μιάμιση σελίδα από την οποία το σημαντικότερο είναι το άρθρο 2, δηλαδή επτά με οκτώ γραμμές. 
Συνεχίζω. Στην παράγραφο 2 γίνεται αναφορά για «ανταλλαγή εμπειρογνωμόνων μεταξύ των Μερών με σκοπό την καλύτερη ενημέρωση για τη δομή και λειτουργία των δικαστικών υπηρεσιών».  Ανέφερα και στην επιτροπή ότι εάν εμείς θέλουμε να δώσουμε τεχνογνωσία στους Ουκρανούς, τότε προσφέρουμε κακές υπηρεσίες. Διότι οι δικαστικές υπηρεσίες στην Ελλάδα βουλιάζουν, ιδίως κάτω από τις μνημονιακές πολιτικές που ακολουθούνται.
Έφερα το παράδειγμα –και το ξαναλέω στην Εθνική Αντιπροσωπεία- της Ζακύνθου. Στο Πρωτοδικείο της Ζακύνθου υπηρετεί ο ίδιος αριθμός δικαστών πρωτοδικών από το 1953, κύριοι συνάδελφοι!
Με αυτόν τον τρόπο υπάρχει δικαιοσύνη και εύρυθμη απονομή της; Τι θα προσφέρουμε και τι θα δείξουμε εμείς στους Ουκρανούς; 
Στο άρθρο 3 αναφέρεται κάτι το οποίο μόνο αστείο φαίνεται. Γίνεται μια διακρατική συμφωνία για να υπάρχουν κοινά σεμινάρια –προσέξτε- και διαλέξεις. Αυτά απασχολούν σήμερα την ελληνική δικαιοσύνη, προφανώς, και τη δικαιοσύνη της Ουκρανίας;
Στο δε άρθρο 4 επεκτείνεται η συνεργασία στα νομικά δημοσιεύματα. Μα, χρειάζεται πρωτόκολλο συνεργασίας και η κύρωσή του σήμερα για να συμβαίνουν αυτά τα πράγματα; 
Νομίζω, κύριοι Βουλευτές, ότι το παρόν πρωτόκολλο που έρχεται σήμερα προς κύρωση κινείται στη σφαίρα της απόλυτης αοριστολογίας, γι’ αυτόν το λόγο και δεν μπορούμε να το ψηφίσουμε. Θα καταψηφίσουμε το παρόν πρωτόκολλο, διότι τίποτα δεν προσφέρει και σε απολύτως τίποτα δεν βοηθάει ούτε την ελληνική δικαιοσύνη ούτε τη δικαιοσύνη της Ουκρανίας.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Το λόγο έχει ο κ. Αβραμίδης.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Κύριε Πρόεδρε, διατυπώσαμε στην επιτροπή τις επιφυλάξεις μας για το παρόν νομοσχέδιο διά της εκπροσώπου μας κ. Μαρίνας Χρυσοβελώνη. Βεβαίως, πρέπει να ομολογήσουμε ότι τα πρωτόκολλα συνεργασίας μεταξύ των χωρών είναι πάντα –και μπορούν να καθίστανται- επωφελή όταν είναι ολοκληρωμένα, καλά μελετημένα και όχι πρόχειρα, γενικόλογα και αοριστόλογα. Όμως, ακόμα και στην περίπτωση που ένα κείμενο είναι ασθενές, ένα πρωτόκολλο συνεργασίας μπορεί από την καλή συνεργασία να καταστεί τελικά χρήσιμο και επωφελές.
Βέβαια, όπως λέει στην αιτιολογική έκθεση, «ο σκοπός είναι η ενδυνάμωση των φιλικών σχέσεων και η ανταλλαγή γνώσεων και εμπειριών στο νομικό τομέα μεταξύ του Υπουργείου Δικαιοσύνης, Διαφάνειας και Ανθρωπίνων Δικαιωμάτων της χώρας μας και της Ουκρανίας». Καλή είναι η ενδυνάμωση αυτών των φιλικών δεσμών, αλλά από μία Κυβέρνηση η οποία κυριολεκτικά έχει οδηγήσει στην απόλυτη φτώχεια και εξαθλίωση τον ίδιο της το λαό, την ίδια τη χώρα, δεν ξέρω τελικά τι μπορούμε να αποκομίσουμε απ’ αυτήν τη συνεργασία.
 Εν πάση περιπτώσει, νομίζω ότι αξίζει να αναφερθεί, αν και δεν είναι του παρόντος νομοσχεδίου, πως έχουμε μια ισχυρή ομογένεια στην Ουκρανία από τους οποίους όσοι τυχόν ήρθαν εδώ στην Ελλάδα, μαζί με τους άλλους ομογενείς από τις χώρες της πρώην Σοβιετικής Ένωσης και της Αλβανίας, δυστυχώς πλήττονται τώρα από το μεσοπρόθεσμο πρόγραμμα δημοσιονομικής προσαρμογής και τους αφαιρείται και το ελάχιστο κοινωνικό βοήθημα, δηλαδή η σύνταξη του ΟΓΑ των 300 ευρώ. 
Εκτός και αν η ελληνική πολιτεία θέλει στο πλαίσιο αυτών των σχέσεων να αποκομίσει πολύτιμη εμπειρία από το πώς μία πρώην Πρωθυπουργός, η Γιούλια Τιμοσένκο, οδηγείται στη διαδικασία της απονομής δικαιοσύνης.
Ξέρετε, το ζήτημα της ωφέλειας από τη συνεργασία αυτή μπορεί να είναι υπαρκτό αλλά εξαρτάται από το πώς θα λειτουργήσει. Θα μπορούσαν, όμως, τα ζητήματα αυτά να ήταν υπόθεση και των ίδιων των πανεπιστημίων και των νομικών σχολών, διότι δεν κατανοώ σε τι θα ήταν χρήσιμη η επεξεργασία, και θα μπορούσε να υπάρχει, όπως λέγει, «Η αμοιβαία συνδρομή στην εκπόνηση σχεδίων νόμων και στη μελέτη σκοπιμότητας αυτών». Δηλαδή, το Κοινοβούλιό μας θα αντλήσει νομικές γνώσεις, επιχειρήματα ή και το αντίστροφο, δηλαδή το κοινοβούλιο της Ουκρανίας από εμάς, σχετικά με την εκπόνηση των σχεδίων νόμων και τη μελέτη σκοπιμότητας αυτών; Αυτό το κρίνουμε προβληματικό.
Δεν θέλω να επιμείνω περισσότερο. Τα σεμινάρια και αυτά τα οποία αναφέρονται μπορούν να είναι εξαιρετικά χρήσιμα, αν και δεν προσδιορίζεται ο ακριβής ρόλος τους.
Με αυτές, λοιπόν, τις επιφυλάξεις που διατυπώσαμε στην επιτροπή, αλλά και αυτά που είπαμε εδώ, οι Ανεξάρτητοι Έλληνες, θεωρώντας ότι μπορεί να αποβεί χρήσιμο το πρωτόκολλο συνεργασίας, το ψηφίζουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πολύ. 
Το λόγο έχει ο κ. Γεώργιος Γερμενής για πέντε λεπτά.</ChairmanSpeech>	
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Ευχαριστώ, κύριε Πρόεδρε. 
Χωρίς να μας διακατέχει καμμία αρνητική διάθεση για τη συνεργασία της Ελλάδας με ξένες χώρες, συχνά προκύπτει το ερώτημα της αναγκαιότητας, καθώς και του χρόνου που έρχονται προς ψήφιση αυτά στη Βουλή. 
Ειδικότερα, όπως προκύπτει απ’ την ανάγνωση, μας κάνει εντύπωση το γιατί, ενώ το πρωτόκολλο έχει συμφωνηθεί ανάμεσα στις δύο πλευρές ήδη από το 2011, όπως αναφέρεται στο άρθρο 6, έρχεται προς κύρωση από τη Βουλή σήμερα. Αυτό, κατά την εκτίμησή μας, μαρτυρά δύο πράγματα: Ή ότι το εν λόγω πρωτόκολλο δεν αφορά και τίποτα το σημαντικό –γιατί αν ήταν σημαντικό, θα είχε έρθει προς κύρωση αμέσως μετά την υπογραφή του και όχι δύο χρόνια μετά- ή ότι προκύπτει κάτι περισσότερο απ’ αυτό που υποδηλώνει ο τίτλος και το περιεχόμενό του.
Επί της ουσίας, δεν θα μπορούσαμε να διαφωνήσουμε, ειδικά στον επιστημονικό τομέα της συνεργασίας, όπως αναγράφεται στο άρθρο 2. Η αμοιβαία συνδρομή στην εκπόνηση νομοσχεδίων, η ανταλλαγή εμπειρογνωμόνων για τη δομή και τη λειτουργία των δικαστικών υπηρεσιών, η ανταλλαγή νομοθεσίας και η διοργάνωση σεμιναρίων και διαλέξεων, με αντικείμενο τη βελτίωση της απόδοσης του διοικητικού προσωπικού της δικαιοσύνης, δεν θα μπορούσαν να μας βρουν αντίθετους. 
Το κράτος και το δικαστικό σύστημα της Ουκρανίας, ταλαιπωρημένο, όπως και ο λαός της, από τα επιτεύγματα του ανύπαρκτου σοσιαλισμού και την άλλοτε κυριαρχία του κομμουνιστικού κόμματος, έχει να μας μεταδώσει χρήσιμες εμπειρίες για την αποφυγή παρόμοιων φαινομένων στη χώρα μας, στο νομοθετικό πλαίσιο, όπως, για παράδειγμα, η ενδιαφέρουσα πρωτοβουλία της απαγόρευσης του κόμματος αυτού, που τόσα δεινά επέφερε στη χώρα τους. Ατράνταχτο ιστορικό παράδειγμα αποτελεί η σταλινική θηριωδία το χειμώνα του 1932-33, που επέφερε το θάνατο επτά περίπου εκατομμυρίων Ουκρανών από την πείνα, σε μία χώρα που πάντα χαρακτηριζόταν «σιτοβολώνας της Ευρώπης». 
Θα ήταν πράγματι σημαντικό, οι Ουκρανοί αξιωματούχοι, τόσο από το διοικητικό όσο και από το δικαστικό χώρο, να μας μεταφέρουν τις πολύτιμες εμπειρίες τους από την απάνθρωπη ανελευθερία του κομμουνιστικού καθεστώτος στον τομέα ευθύνης τους, από τη δέσμευση της δικαιοσύνης στις εντολές των σοβιέτ, από τη στέρηση κάθε μορφής ελευθερίας σε ατομικό και συλλογικό επίπεδο, από την αδυναμία έκφρασης και γνώμης –συνθήκες τόσο γνώριμες σ’ εκείνους και τόσο άγνωστες σ’ εμάς, παρά το γεγονός ότι στη χώρα μας ακόμα και σήμερα η αριστερή ιδεολογία ασκεί κυριαρχία σε όλες τις εκφάνσεις της δημόσιας ζωής. 
Θα ήταν χρήσιμο για κάποιες από τις πτέρυγες του Κοινοβουλίου, που κάνουν ότι δεν τους αφορά το θέμα, να μοιραστούν τις εντυπώσεις που οι ίδιοι νομίζουν ότι έχουν από τον κομμουνισμό των κρατικοδίαιτων συνδικαλιστικών κινημάτων, της αρπαχτής και της μίζας, στον πραγματικό κομμουνισμό της ανέχειας, της εξαθλίωσης, της καταπάτησης της προσωπικότητας, της απαγόρευσης της ιδιωτικής πρωτοβουλίας, των γκουλάγκ και της Σιβηρίας, στον κομμουνισμό της Εκάλης, της Μυκόνου, των offshore εταιρειών και της διαφθοράς, που οι ίδιοι εκπροσωπούν στη χώρα μας. 
Αν ήταν γι’ αυτήν την ανταλλαγή συνεργασίας με την Ουκρανία, δεν έχουμε πράγματι καμμία αντίρρηση να κυρωθεί το πρωτόκολλο, που σήμερα συζητάμε. Η περιγραφή του, όμως, είναι ιδιαίτερα φειδωλή, σε τέτοιο βαθμό που μας κάνει να θεωρούμε πως υποκρύπτει ενέργειες και προγράμματα που θα πληρώσει ακριβά ο ελληνικός λαός, χωρίς χειροπιαστά αποτελέσματα. 
Δεν είναι, για παράδειγμα, δυνατόν να καταλάβουμε ποιος είναι ο λόγος για τον οποίο δεν γίνεται συγκεκριμένο το είδος της συνεργασίας σε κάθε τομέα. Για παράδειγμα, ποιες είναι οι συνέργειες στο δικαστικό τομέα, ποια είναι τα νομοθετήματα που θα τεθούν επί τάπητος; Ποιοι είναι οι αξιωματούχοι που θα συμμετάσχουν; Θα αφορούν την τροποποίηση της δικής μας ή της ουκρανικής νομοθεσίας; Αφορά τις διακρατικές σχέσεις που έχουν να κάνουν με τη δικαστική συνδρομή, την έκτιση των ποινών ή κάτι άλλο; Τι θα πει «ενημέρωση για την εξέλιξη της νομικής επιστήμης»; Εμείς θα ενημερώσουμε τους Ουκρανούς ή αυτοί εμάς για την εξέλιξη της επιστήμης; Τι είδους αόριστα πράγματα είναι αυτά και τι θέλετε να πετύχετε με αυτήν τη διατύπωση; 
Δεν μπορούμε, επίσης, να καταλάβουμε τι είναι εκείνο που θέλουν να μάθουν οι Ουκρανοί από τη δική μας Δημόσια Διοίκηση, δεδομένου ότι δυστυχώς τίποτα αξιοσημείωτο δεν έχουμε να επιδείξουμε, όταν υπάρχουν στην Ευρωπαϊκή Ένωση χώρες που αποτελούν πρότυπο για εμάς, τις οποίες και προσπαθούμε μάταια να μιμηθούμε στην οργάνωση, εδώ και πολλές δεκαετίες.
Δεν γνωρίζουμε ποια είναι η διεθνής παρουσία της Ουκρανίας σε θέματα που αφορούν τη διεθνή νομολογία, από την οποία θα είχαμε κάτι να ωφεληθούμε, δεδομένου ότι η Ελλάδα συμμετέχει πριν από την Ουκρανία σε όλα τα διεθνή όργανα και επομένως διαθέτει μεγαλύτερη εμπειρία και γνώση των ζητημάτων. 
Ας μας διευκρινίσει, λοιπόν, η Κυβέρνηση, αν το εν λόγω πρωτόκολλο έρχεται κατόπιν αιτήσεως της φίλης χώρας και για όφελος αυτής ή έχει να ωφεληθεί και η Ελλάδα απ’ αυτό. Διότι πέραν της ανωτέρω πολύτιμης εμπειρίας της χώρας ως πειραματόζωο του κομμουνισμού, δεν νομίζω ότι μπορεί να μας διαφωτίσει ιδιαίτερα σε τομείς, όπως η Δημόσια Διοίκηση και η Δικαιοσύνη.
Ύποπτη κατά την εκτίμηση της Χρυσής Αυγής είναι και η διάταξη του άρθρου 5 του πρωτοκόλλου, σύμφωνα με την οποία η χρηματοδότηση των εκδηλώσεων που θα διοργανώνονται, συμφωνείται κατά περίπτωση. Τι θα πει αυτό; Ότι μπορεί να διοργανωθεί μια εκδήλωση από εκείνες που έχετε συνηθίσει στο παρελθόν να παρίσταστε στην οποία θα ξοδευτούν για το τίποτα εκατοντάδες χιλιάδες ευρώ, προκειμένου να κάνουν ταξίδια και δημόσιες σχέσεις κάποιοι παράγοντες, χωρίς κανένα αποτέλεσμα; 
Και πώς είναι δυνατόν, αν είναι όντως να λάβει η χώρα κάτι πραγματικά αξιόλογο, να περιλαμβάνεται στην έκθεση του Γενικού Λογιστηρίου του Κράτους εκτίμηση δαπάνης μόνο 1.500 ευρώ για τους Έλληνες εμπειρογνώμονες που θα επισκεφτούν την Ουκρανία για εισιτήρια, διαμονή και αποζημίωση και 300 ευρώ για τους Ουκρανούς; Αν δεν είναι εντελώς εικονικά όλα αυτά, σημαίνει ότι μάλλον προτίθεστε να τους φιλοξενήσετε σε κέντρα αστέγων. 
Με όλα αυτά, θέλουμε να κάνουμε φανερό ότι δεν κρίνουμε ως σημαντική την κύρωση αυτού του πρωτοκόλλου, δεδομένου ότι δεν μας διευκρινίζετε ακριβώς περί ποιας συνεργασίας ομιλείτε και χωρίς να είμαστε εξ ορισμού αρνητικοί για τις διμερείς αυτές ανταλλαγές, ειδικά με φίλες χώρες, δεν προτιθέμεθα να υπερψηφίσουμε, αλλά αντίθετα ψηφίζουμε κατά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Μάρκου έχει το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Κύριε Πρόεδρε, κύριε Υπουργέ, κυρίες και κύριοι Βουλευτές, με την ανοχή σας θα ξεφύγω λίγο του θέματος και θα ήθελα να κάνω μια σύντομη δήλωση. 
Όπως ίσως γνωρίζετε, χθες το πρωί έγινε πορεία των εργαζομένων της «ΑΓΝΟ» προς το Υπουργείο Μακεδονίας-Θράκης. Αυτή τη στιγμή βρίσκονται πραγματικά σε ομηρία όχι μόνο οι τριακόσιοι πενήντα εργαζόμενοι, όπου οι εκατόν δέκα από αυτούς έχουν τεθεί σε διαθεσιμότητα για τρεις μήνες, αλλά και οι γαλακτοπαραγωγοί όπου τους οφείλονται 10 εκατομμύρια ευρώ και όλοι οι προμηθευτές της «ΑΓΝΟ».
Η «ΑΓΝΟ» έχει προσφύγει στα δικαστήρια για την υπαγωγή της στο άρθρο 99 με ό,τι αυτό συνεπάγεται για τους εμπλεκόμενους πάσης φύσεως προμηθευτές της. Το θέμα αυτό, παραδόξως, δεν έχει γίνει γνωστό από τα Μέσα Μαζικής Ενημέρωσης και οι άνθρωποι έχουν να πληρωθούν πάρα πολλούς μήνες. Το αδιέξοδο των παραγωγών που υποτίθεται κατά τα άλλα η χώρα θέλει να βοηθήσει είναι τεράστιο και εμείς εδώ εμφανιζόμαστε ανήμποροι να τους εξασφαλίσουμε την εφαρμογή της νομιμότητας. Οι άνθρωποι πρέπει να πληρωθούν για τον κόπο τους. 
Επιπλέον, έχουν ακουστεί διάφορες εκδοχές της διασύνδεσης των εταιρειών του Κολιού. Καλό και επιτακτικό είναι να παρέμβουν οι αρμόδιες αρχές, το ΣΔΟΕ, έτσι ώστε να ξεκαθαρίσουν τα πράγματα, να δούμε έτσι τα χρήματα από τις πωλήσεις των προϊόντων της «ΑΓΝΟ» πού πήγαιναν και πού πηγαίνουν. Να δούμε αν η υπαγωγή είναι πρόσχημα ή όχι για να πληρωθούν οι παραγωγοί.
 Το λέω εδώ για να κάνω γνωστό το θέμα, γιατί είναι η τελευταία γραμμή άμυνας που έχουμε για να προστατεύσουμε τους ανθρώπους αυτούς, πολύ περισσότερο, όταν η χώρα τους χρειάζεται σήμερα περισσότερο από ποτέ. Δεν είναι δυνατόν η γαλακτοβιομηχανία «ΑΓΝΟ» να μην πληρώνει εργαζόμενους, προμηθευτές, δημόσιο, γαλακτοπαραγωγούς, να πληρώνεται από τους πελάτες της, πάντα τοις μετρητοίς και να κάνει αίτηση για να μπει στο άρθρο 99. Κάνω έκκληση στον Υπουργό Οικονομικών για να παρέμβει το ΣΔΟΕ.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θέλουμε να μας πείτε, σχετικά με το νομοσχέδιο είστε υπέρ ή κατά;</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Είμαστε θετικοί.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ωραία, σας ευχαριστώ.
Ο κ. Τέρενς Κουίκ έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΪΚ</Parlmember>: Κύριε Πρόεδρε, για το θέμα της κύρωσης της σύμβασης αναφέρθηκε νομίζω λεπτομερώς και με επιχειρήματα ο συνάδελφος κ. Αβραμίδης, οπότε η θέση του δικού μας του κινήματος είναι ότι θα υπερψηφίσουμε, ανεξάρτητα με τις αδυναμίες, τις οποίες επεσήμανε ο συνάδελφος.
Αλλά δράττομαι της ευκαιρίας, επειδή σήμερα είναι και η ημέρα που θα συναντηθεί ο Πρωθυπουργός με τους υπαλλήλους της τρόικας, να κάνω μια έκκληση, αφού πρώτα θέσω ένα ερώτημα προς τον Αρχηγό του ΠΑΣΟΚ τον κ. Βενιζέλο.
Τι άλλαξε από πέρυσι που είχε φέρει στη Βουλή νόμο για εξήντα δόσεις των ληξιπρόθεσμων υπόχρεων του ελληνικού δημοσίου και τώρα δεν διαπραγματεύεται αυτή τη θέση, δεν την επιβάλλει, δεν τη ζητά, αλλά κάθεται και παρακολουθεί το θέατρο των σκιών; Ένας Τόμσεν να μας κουνάει το χαρτί μπροστά από τη μύτη μας και να μας λέει ή είκοσι τέσσερις ή σαράντα οκτώ και αυτό είναι όλο!
Υπ’ όψιν ότι έχω μιλήσει σε παρελθόντα χρόνο τηλεφωνικά με τον κ. Βενιζέλο, ο οποίος αποδέχεται ότι ούτε οι εξήντα δόσεις δεν θα σώσουν το ένα εκατομμύριο –και βάλε- Έλληνες, οι οποίοι είναι στα πρόθυρα ή της αυτοκτονίας ή της σύλληψης με χειροπέδες και φυλάκισης ή της κατάσχεσης των περιουσιακών τους στοιχείων, επειδή ο κ. Πωλ Τόμσεν και η παρέα του δεν θέλουν να δώσουν καμμία ανοχή στους Έλληνες οι οποίοι δεν είναι φοροφυγάδες, αλλά αδυνατούν πλέον να φοροδοτήσουν επειδή εκεί τους οδήγησαν τα μνημόνια.
Έχω μιλήσει σε παρελθόντα χρόνο και με τον κ. Κουβέλη, τον Πρόεδρο της ΔΗΜΑΡ, ο οποίος σε ό,τι αφορά τους οφειλέτες κι αυτός ήταν θετικός, απλά μου έθεσε μερικές επιφυλάξεις για το θέμα εκείνων οι οποίοι χρωστούν το ΦΠΑ.
Έχω συνομιλήσει και με τους οικονομικούς Υπουργούς, κύριε Πρόεδρε, οι οποίοι όλοι μου λένε «συμφωνούμε, αλλά –ξέρετε- δεν μας αφήνει η τρόικα». Κι εγώ πραγματικά αναρωτιέμαι: Είναι δυνατόν Έλληνες Υπουργοί να σου λένε «δεν μπορούμε να κάνουμε τίποτα επειδή δεν μας επιτρέπει η τρόικα»;
Η πτέρυγα της Νέας Δημοκρατίας, του ΠΑΣΟΚ και της ΔΗΜΑΡ δεν αντιλαμβάνονται ότι κι εκείνοι έχουν ψηφοφόρους δικούς τους, οι οποίοι θα οδηγηθούν εκεί που θα οδηγηθούν επειδή δεν σηκώνουν το ανάστημά τους; Να χτυπήσει το χέρι πάνω στο τραπέζι ο Πρωθυπουργός και να πει: «Εδώ και τώρα, ζητώ εξήντα, εβδομήντα, ογδόντα, ενενήντα δόσεις. Τελεία και παύλα. Εγώ διοικώ και δεν διοικείς εσύ!». Δεν το κάνει, όμως! Αναβάλλει το ένα ραντεβού πίσω από το άλλο και περιμένει να του στρώσουν τα χαλιά οι υπήκοοί του Υπουργοί και δεν μπαίνει ο ίδιος. 
Εγώ έχω μάθει στη ζωή μου, που έχω διατελέσει και γενικός διευθυντής καναλιών, όταν βλέπω ότι στις λεπτομέρειες σκαλώνουμε –και επειδή στις λεπτομέρειες υπάρχει και ο διάολος μέσα, κύριε Πρόεδρε- να πηγαίνω μόνος μου να καθαρίζω την κατάσταση, όταν μάλιστα τους έχεις καταστήσει και συνομιλητές σου, τους έχεις δεχτεί στο παρελθόν, τους έχεις μιλήσει, έχεις διαπραγματευτεί μαζί τους. Άρα, δεν αλλάζει κάτι τώρα.
Πρέπει να σώσουμε τους Έλληνες, τους αδυνατούντες να φοροδοτήσουν. Πρέπει να δώσουμε πραγματικά το μάξιμουμ των δόσεων. Πρέπει, επιτέλους, να πιέσουμε προς αυτήν την κατάσταση. Ένα το κρατούμενο.
Δεύτερον, έχουμε υποβάλει, παράλληλα με την εθνική μας αντιπρόταση -που για εμάς τουλάχιστον τους Ανεξάρτητους Έλληνες πραγματικά είναι το ευαγγέλιό μας- και το σχέδιο για το Εθνικό Ταμείο Οφειλετών του Δημοσίου. Πρόσφατα ο Πρόεδρός μας ο Πάνος Καμμένος, στο συνέδριο που έγινε στο Περιστέρι είπε για εκατό-εκατόν είκοσι δόσεις. «Μάζευε κι ας είναι ρώγες» μου έλεγε η γιαγιά μου η Λουκία από τα Φαρακλάτα της Κεφαλλονιάς. Εδώ σε λίγο θα μαζεύουμε πτώματα από τα μπαλκόνια και ανθρώπους με χειροπέδες στις φυλακές. Εκεί το πηγαίνουν.
Συνεπώς, επειδή σήμερα είναι η τελευταία μέρα πριν τη συνάντηση με τον Πρωθυπουργό, εμείς οι Ανεξάρτητοι Έλληνες ζητούμε το εξής: Δώστε τις απαιτούμενες –όσο το δυνατόν περισσότερες- δόσεις, για να μην πιάσει δουλειά το Υπουργείο Δικαιοσύνης έναντι των οφειλετών του δημοσίου.
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Λιάνα Κανέλλη έχει το λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.
Μια και σήμερα εντός διαδικασίας υπάρχει μία ερμηνεία της νομιμότητας -εγώ άλλωστε είμαι υπέρ των χαλαρών σχέσεων στο Κοινοβούλιο από πλευράς χρόνου και θέματος- ακούσαμε μία σειρά από πράγματα που πόρρω απείχαν πολλά απ’ αυτά –με εξαίρεση δύο συναδέλφους- από το πρωτόκολλο με την Ουκρανία. 
Ακούσαμε πάρα πολλά. Επομένως είμαι κι εγώ υποχρεωμένη να μιλήσω, γι’ αυτό ανέβηκα στο Βήμα. Αν δεν είχε ανέβει ο κύριος της Χρυσής Αυγής που είπε ότι ο βασικός λόγος για τον οποίο θα έπρεπε κάποιος ενδεχομένως να σεβαστεί και να υπογράψει ένα πρωτόκολλο με την Ουκρανία θα ήταν για να ακολουθηθεί το υπόδειγμα απαγόρευσης του Κομμουνιστικού Κόμματος εδώ, δεν θα καταδεχόμουν.
Τη θέση την ανέλυσα στην Επιτροπή και στη θέση μου στην επιτροπή εξήγησα μία σειρά από πράγματα. Μου κάνει εντύπωση μάλιστα η αλλαγή της στάσης, από την επιτροπή μέχρι την Ολομέλεια, της ΔΗΜΑΡ. Στην επιτροπή η ΔΗΜΑΡ ήταν αρνητική. Σήμερα είπε ότι είναι θετική. Αυτό μπορεί να συμβεί και μπορεί να ξανασυμβεί.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Θα τα δούμε αυτά.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δεν θα πάθετε τώρα επί της τελευταίας ομιλήτριας πάθος με τον Κανονισμό. Θα το συγκρατήσετε λίγο. Σας είδα από την ώρα που μπήκατε, αλλά ανεχτήκατε μία σειρά από πράγματα. Δεν θα μιλήσω εγώ ούτε για την «ΑΓΝΟ», ούτε για το χρυσό, ούτε για το ένα ούτε για το άλλο. Θα μιλήσω για το πρωτόκολλο.
Θα σας υπενθυμίσω κάτι στο οποίο μπορείτε να παγιδευτείτε, κύριοι γενναίοι του Μπρανκαλεόνε.
Στο Συμβούλιο της Ευρώπης εμφανίστηκε το 2010 ο Γιουστσένκο, εκλεγμένος Πρόεδρος της τωρινής Ουκρανίας, με αποκατασταθέντα το ναζισμό –όπως συμβαίνει και σε Βαλτικές χώρες- με αγάλματα υπέρ του ναζισμού και μίλησε για κατάργηση προηγούμενου νόμου και μάλιστα προηγούμενου νόμου λογοκριτικού, ερμηνευτικού και περί ποινικοποίησης της άποψης που προέβλεπε, ότι αν αμφισβητούσες –στα πρότυπα του ολοκαυτώματος- την ταύτιση με το μπολσεβικισμό, με τον κομμουνισμό και με το σταλινισμό του λιμού του 1932-1933 καταθέτοντας στοιχεία, μπορεί και πρέπει να τιμωρηθείς –σύμφωνα με νόμο από το 2006 στην Ουκρανία- με ποινή, πέραν της φυλάκισης, τριακόσιες φορές τον ταπεινό μισθό του μη πλουτισθέντος –επί δημοκρατίας γεμάτης πετρέλαιο, όπως είναι η Ουκρανία- Ουκρανού πολίτη και με απαγόρευση δημόσιας αναφοράς δεύτερη φορά. 
Θέλετε να ισχύσει κάτι τέτοιο; Γιατί αν θέλετε να ισχύσει κάτι τέτοιο, έχουμε και εμείς πολλές ερμηνείες της νομιμότητας. Πάρα πολλές ερμηνείες! Υπάρχει και η άποψη ότι ο καλύτερος τρόπος για να αντιμετωπίσεις το ναζισμό και το φίδι όταν βγαίνει, είναι να τους ταράξεις στη νομιμότητα. Ποια νομιμότητα; Τη νομιμότητα της φυγής του αυτοφώρου; Τη νομιμότητα της ερμηνείας στοιχείων προ επταετίας με σημερινά κριτήρια, ανάμεσα σε ανύπαρκτο και υπαρκτό; Τη νομιμότητα ποια; Της δημόσιας σύγχυσης, της προσβολής, της ιδεολογικής ευτέλειας;
Θέλει πολύ κουράγιο να έχεις επιζήσει, να είσαι κομμουνιστής, να είσαι στην Ελλάδα και να μη ζητάς απαγόρευση των ναζιστών! Και να βασίζεσαι στην αντιμετώπισή τους από την Τσαριτσάνη και τους πολίτες αυτού του τόπου. Γιατί αυτός είναι τρόπος να αντιμετωπιστείτε και όχι οι απαγορεύσεις! Γιατί έτσι ξεπερνιούνται οι ιστορικές ήττες και οι ιστορικές νίκες!
Δεν μπορεί να καμώνεστε με σημερινές νομοθεσίες, σε άθλιες συνθήκες για τους λαούς της Ευρώπης, σε άθλιες συνθήκες και για το λαό της Ουκρανίας, να επικαλείστε τις νομιμότητες όποτε γουστάρετε με πλαίσιο πρωτοκόλλων για να κάνετε φθηνή αντικομμουνιστική προπαγάνδα από αυτό εδώ το βήμα! Ιδιοποίηση πατριωτισμού με την πρώτη ευκαιρία. Με αίμα χυμένο. 
Κανένας εδώ από εμάς δεν έβαλε «πατριδόμετρο». Κανένας κομμουνιστής δεν καταδέχθηκε να το κάνει. Κανένας! Ούτε να το ερμηνεύσει χολιγουντιανά. Σας καίει βέβαια! Τι να κάνουμε;
Ο Χίτλερ έχασε και έχασε από τους κομμουνιστές και κάποια στιγμή σηκώθηκε άλλη σημαία στο Ράιχσταγκ. Και άλλοι πλήρωσαν προπαγάνδες τέτοιου τύπου. Οι καιροί ου μενετοί για τέτοιου είδους πολιτική αντιπαράθεση μέσα στο Κοινοβούλιο! Και απορώ πώς το ανεχόμαστε μεταξύ μας. 
Αν με έπαιρνε σε επίπεδο ουσίας και τήρησης της νομιμότητας –όχι κύριε, είναι αυτεπάγγελτο!- δεν θα ζήταγα καν την άρση της ασυλίας σας. Άνθρωπος που κρύβεται από το αυτόφωρο μπορεί να κρυφτεί και από την ασυλία, για να είμαστε και σοβαροί. Φθηνός αντικομμουνισμός με την πρώτη διαδικασία!
(Χειροκροτήματα)
Είναι αυτεπάγγελτο! Είναι το κράτος που υπερασπίζεται τη δημόσια παρουσία του Βουλευτή. Δεν θα χρησιμοποιείτε την ιδιότητα του Βουλευτή για να υπονομεύετε τη βουλευτική ιδιότητα και σας το λέει ένας άνθρωπος ο οποίος επιθυμεί άλλο κοινοβούλιο και άλλο σύστημα, αλλά από την ώρα που είναι εδώ μέσα και είναι εκλεγμένος, είναι αποφασισμένος να το σέβεται και θα το σεβόμαστε όλοι οι κομμουνιστές όσοι φασίστες να είσαστε εντός ή εκτός του Κοινοβουλίου!
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Πανούσης.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Επειδή τέθηκε σε αμφισβήτηση η συνέπεια της Δημοκρατικής Αριστεράς και επειδή ήμουν εισηγητής στην επιτροπή, θέλω να πω ακριβώς αυτό που είχα διατυπώσει τότε ως επιφύλαξη.
Πρώτον, σχετικά με τη ratio αυτής της συμφωνίας, η Ουκρανία είναι μια χώρα σε μετάβαση από ένα σοσιαλιστικό καθεστώς σε ένα δυτικού τύπου καθεστώς. Η θεωρία λέει ότι σ’ αυτές τις περιπτώσεις μετάβασης δημιουργείται ένα αντιδίκαιο. Ούτε το παλιό δίκαιο ισχύει ακριβώς ούτε το καινούργιο έχει διαμορφωθεί ακριβώς. 
Οι ίδιοι οι αξιωματούχοι της Ουκρανίας δηλώνουν ότι η χώρα έχει μεγάλη διαφθορά και προσπαθούν να την ελέγξουν μέσω μιας δικαιοσύνης πολιτικά ελεγχόμενης. Αυτά τα λένε οι ίδιοι. Άρα, νομίζω ότι θα ήθελε προσοχή να δει κανένας γιατί το κάνουν. Γιατί κάνουμε μια συμφωνία δικαιοσύνης και έννομης τάξης με μια χώρα που δεν έχει ακριβώς δικαιοσύνη και δεν έχει ακριβώς έννομη τάξη δυτικού τύπου -ας το ονομάσουμε έτσι- μιας και το ιστορικό γεγονός είναι αυτό που είναι;
Άρα, εφόσον κυρωθεί αυτή η σύμβαση, είχαμε πει στην επιτροπή, θα πρέπει πολύ προσεκτικά να υλοποιηθεί γιατί πρέπει οι δομές και οι νοοτροπίες αυτής της χώρας να προσαρμοστούν στα πρότυπα που έχει ένα κράτος δικαίου δυτικού τύπου.
Η δεύτερη επιφύλαξή μας είναι η εξής. Είχαμε από τη μεριά του Υπουργείου Δικαιοσύνης τη δήλωση ότι θα διορθωθεί το τυπικό μέρος του κειμένου. Πρόκειται περί ενός κακού νομοτεχνικά κειμένου. Η μετάφραση ορισμένων όρων δεν είναι η ίδια. Παραδείγματος χάριν, λέει το αγγλικό κείμενο «vocational» που είναι η κατάρτιση, ενώ το ελληνικό λέει «εκπαίδευση». Έχει και διάφορες ασάφειες. Αλλού λέει δίκαιο, αλλού λέει νόμο. 
Και το χειρότερο κατά τη γνώμη μας στη νομική, στη νομοτεχνική διατύπωση αυτού του κειμένου, ήταν ότι θα έχουμε μια αμοιβαία συνδρομή στη διατύπωση νόμων και στη σκοπιμότητα των νόμων. Αυτό είναι πολύ περίεργο από άποψη δικαιοπολιτική δυο χωρών διαφορετικού τύπου. Ποιους νόμους από κοινού θα καταρτίζουν και πώς θα αξιολογούν τη σκοπιμότητα αυτών των νόμων;
Είχαμε πει, λοιπόν, ότι εφόσον αλλάξει το κείμενο, θα το δούμε. Γι ‘αυτό επιφυλαχθήκαμε. Δεν ξέρω αν επήλθαν οι αλλαγές που είχαμε προτείνει. Είχαμε πει ότι ακόμα και αν εφαρμοστεί, αν υπογραφεί και κυρωθεί, θα πηγαίνουμε σιγά-σιγά γιατί αυτή η χώρα δεν έχει εκδημοκρατιστεί. Πώς θα το πούμε αυτό το πράγμα αλλιώς; Άρα, η συνεργασία ανάμεσα σε μια χώρα –που θέλουμε να είμαστε εμείς- κράτους δικαίου και σε μια χώρα που δεν είναι κράτος δικαίου, θα έχει δυσκολίες. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Πανούση.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Βλαχογιάννη, έχετε το λόγο για δύο λεπτά.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Όπως είπα και στην επιτροπή, αυτή η συμφωνία αποτελεί προαπαιτούμενο για να κυρωθεί ένα πρωτόκολλο που είχε υπογραφεί μεταξύ των δυο χωρών εδώ και ενάμιση χρόνο περίπου. Μπορεί να μην είναι το καλύτερο, το αρτιότερο νομικά κείμενο, δεν παύει όμως να είναι ένα διεθνές κείμενο που δεσμεύει τη χώρα μας και σε κάθε περίπτωση κινείται σε θετική κατεύθυνση, αφ’ ης στιγμής η Ουκρανία είναι μια μεγάλη χώρα. Είναι μια χώρα με ειδικό καθεστώς σύνδεσης με την Ευρωπαϊκή Ένωση. Η Ελλάδα έχει ζωτικά συμφέροντα σ’ αυτήν την περιοχή. Είναι μια χώρα, της οποίας ο λαός τρέφει, πραγματικά, φιλελληνικά αισθήματα. 
Προφανώς, παρόμοιες συμφωνίες έχει υπογράψει η χώρα μας με πάρα πολλές χώρες και δεν εξέτασε ακριβώς το καθεστώς της δημοκρατίας που τηρούν –ή σε ποιο βαθμό το τηρούν- αυτές οι χώρες. 
Εδώ θέλουμε να προάγουμε τις διεθνείς μας σχέσεις. Θέλουμε να προάγουμε τις διμερείς μας σχέσεις σε μια περιοχή, όπου η Ελλάδα έχει ζωτικά συμφέροντα, γιατί πάρα πολλές εταιρείες δραστηριοποιούνται στην Ουκρανία. Είναι μια χώρα που στέλνει πάνω από εκατόν πενήντα χιλιάδες τουρίστες ετησίως στην Ελλάδα. Οι προοπτικές είναι πολύ ευοίωνες γι’ αυτήν τη χώρα σε ό,τι αφορά στα μακροοικονομικά της μεγέθη. 
Όμως σε κάθε περίπτωση, κριτήριό μας δεν πρέπει να είναι μόνο το ωφελιμιστικό συμφέρον. Κριτήριο θα πρέπει να είναι η προαγωγή των διεθνών και διμερών μας σχέσεων. Προς αυτήν την κατεύθυνση θα πρέπει να πούμε «ΝΑΙ» επιτέλους σε ένα απλό τυπικό σχέδιο νόμου που φέρνει η Κυβέρνηση και αν νομοτεχνικά δεν είναι άρτιο, ας το βελτιώσουμε. Αλλά ας πούμε ένα «ΝΑΙ». 
Θέλω, κύριε  Πρόεδρε, με την ευκαιρία να καταδικάσουμε όλες οι πτέρυγες για μια ακόμα φορά τις δολοφονικές επιθέσεις εναντίον βουλευτικών γραφείων της Νέας Δημοκρατίας, όπως και κατά όλων των κομμάτων. 
	Πιστεύω ότι η βία που ενδημεί στην κοινωνία δεν θα πρέπει να παρασύρει σε πράξεις τέτοιες, που θίγουν καίρια το δημοκρατικό μας πολίτευμα. Είναι στοιχειώδης υποχρέωση όλων των πολιτικών δυνάμεων να το πράξουν αυτό. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μου δίνετε το λόγο να μιλήσω κι εγώ γι’ αυτό το θέμα και πιστεύω ότι όλες οι πτέρυγες της Βουλής καταδικάζουν τέτοιες αποτρόπαιες και βίαιες ενέργειες. Η βία είναι εχθρός της δημοκρατίας. Καθώς, λοιπόν, είμαστε στο ναό της δημοκρατίας, είμαστε όλοι υποχρεωμένοι να σεβαστούμε τη δημοκρατία μας, τους θεσμούς και πάνω απ’ όλα, βέβαια, ανθρώπους οι οποίοι δεν έχουν καμμία σχέση με όλα αυτά που γίνονται και υπόκεινται σε βίαιες ενέργειες, τις οποίες τις περισσότερες φορές κανείς δεν μπορεί να εξηγήσει.
Το ελληνικό Κοινοβούλιο έχει πάρει επανειλημμένως θέση για το θέμα της βίας. Η βία προστατεύεται μόνο με μία ισχυρή δημοκρατία και πιστεύω ότι όλοι είμαστε υπέρ αυτής της ισχυρής δημοκρατίας. Όλοι αυτό επιθυμούμε και θέλουμε.
Το λόγο έχει ο κ. Τριαντάφυλλος για δύο λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε.
Θα κάνω δύο παρατηρήσεις μόνο, σχετικά με τα όσα ακούστηκαν, διότι κατά την τοποθέτησή μου στην επιτροπή, δεν εξέφρασα επιφύλαξη και υπερθεματολόγησα για την υποχρέωσή μας όχι μόνο να κυρώσουμε το παρόν πρωτόκολλο αλλά κυρίως να ενδυναμώσουμε την ευρωπαϊκή προοπτική της Ουκρανίας αλλά και κάθε άλλης χώρας της Ευρώπης, στην οποία πρέπει να δώσουμε την ευρωπαϊκή προοπτική όχι μόνο με τη λογική την εμπορική ή την οικονομική αλλά κυρίως με τη λογική της προώθησης του ευρωπαϊκού ιδεώδους που δεν είναι άλλο παρά η Σύμβαση των Δικαιωμάτων του Ανθρώπου, το κράτος δικαίου και η δημοκρατία. 
Επομένως, με τη λογική αυτή, με τη λογική τη δικαιοπολιτική, νομίζω ότι είναι σε θετική κατεύθυνση η κύρωση και του παρόντος πρωτοκόλλου.
Ακούστηκε –και θα ήθελα να πω δύο κουβέντες πάνω σε αυτό- ότι είναι ένα πρωτόκολλο πρόχειρο, που δεν λέει πολλά, είναι αόριστο κ.λπ. Τα πρωτόκολλα δεν νομοθετούνται μόνο από Έλληνες νομοθέτες. Τα πρωτόκολλα είναι προϊόντα μίας συμβιβαστικής διαδικασίας και κυρίως είναι προϊόντα οικειοθελούς υπογραφής από δύο ή περισσότερες χώρες. Ως τέτοια, λοιπόν, δεν μπορούν να καλύπτουν μόνο τις απαιτήσεις ή τις προϋποθέσεις που θέτει η μία πλευρά, πόσω μάλλον όταν έχεις μία χώρα στην οποία υπάρχουν δεδομένα προβλήματα, τα οποία αναφέρθηκαν από τους προηγούμενους ομιλητές και δεν θα τα επαναλάβω. 
Όταν όμως έχεις μία χώρα, η οποία προσέρχεται οικειοθελώς σε μία ευρωπαϊκή προοπτική και λέει «εγώ θα υπογράψω, θα συνυπογράψω ένα πρωτόκολλο», δεν μπορείς να πας με τους κανόνες της επιβολής ή του διδακτισμού, όπως είπα στην επιτροπή και να επιβάλεις εσύ τους όρους που θα σου συνυπογράψει η συγκεκριμένη χώρα. 
Αυτό, όμως, είναι ένα πρωτόκολλο, το οποίο αγγίζει ευαίσθητα ζητήματα και στα οποία με τη συνεργατική διαδικασία, δηλαδή της συνεννόησης και της συνεργασίας, μπορούν να ωφεληθούν οι πολίτες της Ουκρανίας, μπορεί να ωφεληθεί το σύνολο της Ευρώπης, διότι η Ουκρανία είναι μία μεγάλη χώρα, μία χώρα στην οποία ζουν πολλοί Ευρωπαίοι πολίτες. Με αυτήν τη λογική, μπορεί το πρωτόκολλο αυτό, η Ελλάδα ως εταίρος στο πρωτόκολλο αυτό, να συμβάλει στην ευρωπαϊκή προοπτική της συγκεκριμένης χώρας και του συγκεκριμένου λαού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι –και κλείνω με αυτό, κύριε Πρόεδρε- στις χώρες αυτές –και δεν αναφέρομαι μόνο στην Ουκρανία, υπάρχουν πολλές χώρες στην ευρωπαϊκή Ήπειρο- όπου άνθρωποι αγωνίζονται για τη δημοκρατία καθημερινά και κατοχυρώνουν τα ανθρώπινα δικαιώματα στη πράξη, η μόνη ελπίδα που έχουν αυτοί οι άνθρωποι είναι τα αόριστα πρωτόκολλα αυτού του τύπου. 
Γι’ αυτόν το λόγο θα έπρεπε οι αγωνιστές, οι άνθρωποι που αισθανόμαστε και πράττουμε με ένα διαφορετικό τρόπο και σκεπτόμαστε σε διεθνές επίπεδο, εδώ μέσα στο ελληνικό Κοινοβούλιο, να τα στηρίζουμε, να τα προωθούμε και να τα επεκτείνουμε.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Κύρωση του Πρωτοκόλλου συνεργασίας μεταξύ του Υπουργείου Δικαιοσύνης, Διαφάνειας και Ανθρωπίνων Δικαιωμάτων της Ελληνικής Δημοκρατίας και του Υπουργείου Δικαιοσύνης της Ουκρανίας».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech>
<Speech><Parlmember>ΣΤΑΥΡΟΣ ΧΑΡΑΛΑΜΠΟΣ ΚΟΝΤΟΝΗΣ</Parlmember>: Κατά πλειοψηφία.</Speech> 
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Κατά πλειοψηφία.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς, το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Κύρωση του Πρωτοκόλλου συνεργασίας μεταξύ του Υπουργείου Δικαιοσύνης, Διαφάνειας και Ανθρωπίνων Δικαιωμάτων της Ελληνικής Δημοκρατίας και του Υπουργείου Δικαιοσύνης της Ουκρανίας» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ.39α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς τη ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα παρέσχε τη ζητηθείσα εξουσιοδότηση.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με τα άρθρα 62 του Συντάγματος και 83 του Κανονισμού της Βουλής, για τις αιτήσεις άρσης της ασυλίας των Βουλευτών κ.κ. Μιχαήλ Ταμήλου (3 δικογραφίες) και Ηλία Κασιδιάρη.
Θυμίζω ότι η συζήτηση διεξάγεται με τη διαδικασία του άρθρου 108, παράγραφος 1, εδάφιο β΄ και επομένως το λόγο δικαιούται να πάρει ο Βουλευτής, που έχει αντίρρηση στην αίτηση του εισαγγελέα για άρση της ασυλίας. 
Ο λόγος δίδεται πάντα, εφόσον ζητηθεί, στον Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης.
Σύμφωνα με το άρθρο 83 του Κανονισμού της Βουλής, αυτή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή εάν η δίωξή του, η μήνυση ή η έγκληση υποκρύπτει πολιτική σκοπιμότητα.
Τέλος, υπενθυμίζω ότι έχουμε δεχθεί, επί των αιτήσεων άρσης ασυλίας, η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο, στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία.
Αφού, λοιπόν, ολοκληρωθεί η συζήτηση επί των περιπτώσεων της σημερινής Ειδικής 	Ημερήσιας Διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Οι τρεις πρώτες υποθέσεις αφορούν το συνάδελφο κ. Μιχαήλ Ταμήλο. 
Η τέταρτη υπόθεση αφορά το συνάδελφο κ. Ηλία Κασιδιάρη. 
Οι λεπτομέρειες και των τεσσάρων υποθέσεων αναφέρονται στο σχετικό ενημερωτικό σημείωμα που διενεμήθη μαζί με την Ειδική Ημερήσια Διάταξη.
Επί της αιτήσεως που αφορά την άρση ασυλίας στην πρώτη, δεύτερη και τρίτη υπόθεση του κ. Μιχαήλ Ταμήλου, υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Ταμήλο, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κύριε Πρόεδρε, αγαπητοί συνάδελφοι, πρόκειται για  τρεις υποθέσεις που αφορούν οφειλές δημοτικών επιχειρήσεων κατά τη διάρκεια που ήμουν δήμαρχος μέχρι το 2010, προς το ΙΚΑ. Σύμφωνα με τον νόμο του «Καλλικράτη», αυτές οι επιχειρήσεις καταργήθηκαν και συγχωνεύτηκαν από τη νέα δημοτική αρχή σε μία. Το ΙΚΑ έκανε μηνύσεις, διότι ο δήμος δεν είχε εξοφλήσει όλες τις οφειλές. Αυτές, όμως, οι οφειλές έχουν ήδη πληρωθεί. Οι υπόλοιποι πρόεδροι των δημοτικών επιχειρήσεων έχουν ήδη απαλλαχθεί. Επειδή ως δήμαρχος, τότε ήμουν υπεύθυνος νομικά, το θέμα παρεπέμθη στην Ολομέλεια. Θέλω να απαλλαγώ απ’ αυτήν την ιστορία με το ΙΚΑ και ζητώ να ψηφίσετε υπέρ της άρσης ασυλίας μου, προκειμένου να κλείσει αυτός ο φάκελος που με αφορά προσωπικά.
Πιστεύω ότι το θέμα δεν έχει καμμία πολιτική διάσταση και δεν επιθυμώ να ζητήσω τη συμπαράσταση της Βουλής. Άποψή μου είναι -και το λέω για να καταγραφεί- ότι η άρση της ασυλίας, για όσο διάστημα δεν είμαστε Βουλευτές, σωστά δεν πρέπει να μας παρέχεται.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θέλει κάποιος άλλος συνάδελφος να μιλήσει;</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Κασιδιάρη, έχετε το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κατ’ αρχήν, υπενθυμίζω ότι πρόκειται για την πέμπτη ψηφοφορία για άρση ασυλίας Βουλευτή της Χρυσής Αυγής στην Ολομέλεια από την ημέρα που μπήκαμε στη Βουλή, τον Ιούνιο, παρ’ όλο που μιλάμε για υποθέσεις του 2012 –οι πλείστες εξ αυτών- ενώ υποθέσεις άλλων Βουλευτών είναι από το 2004, το 2005, το 2006 και άλλες είναι ακόμα -και «πιάνουν αράχνες»- σε γραφεία εισαγγελέων. 
Όσον αφορά εμένα, είναι η δεύτερη περίπτωση άρσης ασυλίας μου. Η πρώτη υπόθεση, ως γνωστόν, έχει τελεσιδικήσει. Είμαι πανηγυρικά αθώος και όχι «λόγω αμφιβολιών», όπως είπαν τα διάφορα «τσοντοκάναλα». Θέλω να πω ότι όσοι νομίζουν πως στήνοντας δικαστήρια κατά στελεχών και Βουλευτών της Χρυσής Αυγής θα περιορίσουν τη ραγδαία άνοδο του κινήματός μας, είναι πολύ γελασμένοι.
Το γελοίο στην παρούσα υπόθεση, αυτήν την υπόθεση που σχετίζεται με το γνωστό επεισόδιο σε έναν τηλεοπτικό σταθμό, είναι ότι κατηγορούμαι για απόπειρα επικίνδυνης σωματικής βλάβης. Ευτυχώς, η εν λόγω εισαγγελέας δεν έβαλε απόπειρα ανθρωποκτονίας. Πρόκειται για μια κατηγορία 100% κατασκευασμένη, μια κατηγορία καθ’ υπαγόρευση όταν, όπως το πανελλήνιο είδε, ένας δημοσιογράφος πήρε στο τηλέφωνο μια εισαγγελέα, την αποκάλεσε «Ελένη μου, έχω θέμα», λες και μιλούσε στην κολλητή του. Αυτό αποτελεί προσβολή για το θεσμό της δικαιοσύνης. Όλως τυχαίως, ο εν λόγω δημοσιογράφος τώρα πηγαίνει στον ανακριτή για τα 500.000 του Κυριακίδη, ο οποίος διέφυγε με αεροπλάνο στη Λατινική Αμερική ντυμένος καλόγερος.
Αυτού του είδους οι άνθρωποι είναι που έχουν φτάσει εμένα και τη Χρυσή Αυγή στο σημείο να κατηγορούμαστε. 
Η Εισαγγελέας που έβγαλε την κατηγορία αυτή, δεν είδε τα πραγματικά περιστατικά, άκουσε μόνο όσα της είπε ο εν λόγω κύριος. Δυστυχώς όμως για όλους αυτούς, είδε τα πραγματικά περιστατικά ο ελληνικός λαός. Τα είδαν δέκα εκατομμύρια Έλληνες που γνωρίζουν την πάσα αλήθεια, ότι ουδέποτε υπήρξε το αδίκημα που βλέπω γραμμένο σ’ αυτές τις κόλλες, της απόπειρας επικίνδυνης σωματικής βλάβης. Σκοπός τους βεβαίως ήταν να κινηθεί αυτεπαγγέλτως η αυτόφωρη διαδικασία, να έρθει η αστυνομία να με συλλάβει, να μου περάσουν χειροπέδες, να με περιφέρουν στα δικαστήρια για να με δείχνουν στα κανάλια, αλλά αυτόν το σκοπό, δυστυχώς γι’ αυτούς, δεν κατάφεραν σε καμμία περίπτωση να τον επιτύχουν. 
Ζητώ, λοιπόν, από τη Βουλή την άρση της ασυλίας μου, για να πάει η υπόθεση αυτή στο ακροατήριο και να αθωωθώ πανηγυρικά για μία ακόμα φορά.
Υπάρχει όμως εδώ ένα σκάνδαλο και πρέπει να το τονίσω. Έρχεται στη Βουλή το αίτημα μόνο για την άρση της δικής μου ασυλίας, παρ’ όλο που στην εν λόγω υπόθεση, στην ίδια ιστορία εμπλέκονται άλλα δύο πολιτικά πρόσωπα, εις βάρος των οποίων εκκρεμεί δική μου μήνυση. Παρ’ όλα αυτά βλέπουμε την Εισαγγελία να στέλνει μόνο το δικό μου φάκελο. Έχω ήδη στείλει εξώδικο προς την Εισαγγελία, το έχω κοινοποιήσει και προς την αρμόδια επιτροπή της Βουλής. Εδώ βλέπουμε μία κατάφωρη αδικία, βλέπουμε να τηρούνται δύο μέτρα και δύο σταθμά κι αυτό το γεγονός είναι θλιβερό. Υπενθυμίζω δε εις άπαντες ότι ουδέποτε θα συνέβαιναν αυτά τα πράγματα. Εγώ εκείνη την ώρα έφευγα, έβγαζα το μικρόφωνο κι έφευγα, όπως είδαν οι πάντες, και δέχθηκα πρώτος χτύπημα. 
Βεβαίως, η όλη υπόθεση ξεκίνησε από ένα ειρωνικό και προσβλητικό σχόλιο εις βάρος μου για μία ποινική υπόθεση, η οποία έχει τελεσιδικήσει. Απεδείχθην αθώος ενώπιον του ακροατηρίου, από μία στημένη κατηγορία από μία ψευδομάρτυρα, που περιέργως ανήκε στο ίδιο κόμμα με την κυρία που με προκάλεσε και με προσέβαλε, εκείνη την ημέρα, σε εκείνο το τηλεοπτικό στούντιο. 
Επαναλαμβάνω, λοιπόν, ότι ζητώ την άρση της δικής μου ασυλίας, αλλά ζητώ την άρση της ασυλίας και των υπολοίπων Βουλευτών που έχουν μηνυθεί κι εμπλέκονται στην εν λόγω υπόθεση. Να πάμε όλοι μαζί στο δικαστήριο, να αποδοθεί δικαιοσύνη, να αποδοθούν ευθύνες, δίκαια και ισότιμα σε όλους. 
Επαναλαμβάνω ότι όσοι νομίζουν πως στήνοντας δικαστήρια εις βάρος της Χρυσής Αυγής θα περιορίσουν τη ραγδαία άνοδο του κινήματός μας, είναι πολύ γελασμένοι!
Ευχαριστώ.
(Χειροκροτήματα από την πτέρυγα της Χρυσής Αυγής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και πέντε εκπαιδευτικοί από το  4ο Δημοτικό Σχολείο Σαλαμίνας.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, παρακαλώ το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κυρία Κανέλλη έχει το λόγο για πέντε λεπτά.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, μόνο για λόγους διευκρινίσεως και απευθυνόμενη στον κ. Κασιδιάρη επί των ακριβών περιστατικών, να του πω ότι εγώ δεν τον έχω μηνύσει. Δεν καταδέχθηκα. Όπως επίσης δεν καταδέχθηκα καν να πάω στον ιατροδικαστή. Τη μελανιά την είχα είκοσι ημέρες. 
Δεύτερον, είμαι πολύ σκληρή για να πεθάνω. Επομένως, μην λογαριάζει πάρα πολύ τα περί επικινδύνου σωματικής βλάβης. 
Όσον αφορά την προαναγγελία ότι θα αθωωθεί, σε συνδυασμό με τις δηλώσεις του περί εσπευσμένης αίτησης άρσης ασυλίας του, έξι μήνες μετά τις εκλογές και έξι μήνες μετά το επεισόδιο, θα ήθελα να πω ότι κατά τη δική μου γνώμη, άργησε. Όφειλε να έχει αρθεί η ασυλία του τον πρώτο μήνα, διότι και οι δύο τότε ήμασταν υποψήφιοι Βουλευτές, όπως και η κ. Δούρου. Μεσολαβούντος του διαστήματος των δύο εκλογών, θα έπρεπε να απολογηθεί ο ίδιος, γιατί για την προηγούμενη δίκη, η οποία παίχτηκε επί της αξιοπιστίας των μαρτύρων, ο ίδιος κωλυσιέργησε και καθυστέρησε τη δίκη οχτώ ολόκληρα χρόνια, εκμεταλλευόμενος και τη βουλευτική του ιδιότητα. 
(Χειροκροτήματα)
Δεύτερον, στο δικό μου το χωριό και στη δική μου την κουλτούρα, μπορεί μεν κάποιος να εκμανεί από ένα σχόλιο. Εγώ ας πούμε δεν εξεμάνην  -παρά μόνο από την πράξη του- από το σχόλιο «κομμούνι, θα σε κάνω σαπούνι». Σε τελευταία ανάλυση, υπάρχουν και αρωματικά σαπούνια, καταπληκτικά που δεν μπορούν ναζιστική βρώμα να ξεπλύνουν, όσα κι αν είναι αυτά τα σαπούνια. Και πάντως, δεν είναι από ανθρώπινη σάρκα φτιαγμένα! Δεν είναι από ανθρώπινη σάρκα φτιαγμένα! Ούτε τα χαλιά τα βουλευτικά είναι φτιαγμένα από τρίχες ανθρώπων στους φούρνους! Δεν είναι!
(Χειροκροτήματα)
Ο κύριος αυτός με τη βοήθεια και άλλων έφυγε από το σταθμό για να αποφύγει το αυτόφωρο και δεν χρειάστηκε να ντυθεί παπάς. Του έφτανε που φόραγε τα μαύρα της Χρυσής Αυγής, ευτυχώς για τους παπάδες! 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία για τις αιτήσεις άρσεως ασυλίας. 
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος Βουλευτής θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. 
Εκείνος που ψηφίζει υπέρ της άρσης της ασυλίας σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή λέει «ΝΑΙ» στην αίτηση του εισαγγελέως που ζητεί την άρση της ασυλίας.
Εκείνος που ψηφίζει κατά της άρσης της ασυλίας σημειώνει δίπλα στο όνομα του Βουλευτή και στη στήλη «ΟΧΙ», αντιστοίχως «ΟΧΙ».
Εκείνος που ψηφίζει «ΠΑΡΩΝ», θα το σημειώνει στην αντίστοιχη στήλη του ψηφοδελτίου.
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους, θα παραδίδει το ψηφοδέλτιο στους συναδέλφους κ. Δημήτριο Τσουμάνη από τη Νέα Δημοκρατία και κ. Αφροδίτη Σταμπουλή από το ΣΥΡΙΖΑ-Ενωτικό Κοινωνικό Μέτωπο, οι οποίοι θα το μονογράφουν και θα ανακοινώνουν ότι ο Βουλευτής εψήφισε. 
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια, τα οποία θα καταχωριστούν με το πρωτόκολλο ψηφοφορίας στα Πρακτικά της σημερινής συνεδρίασης. 
Συμφωνεί το Σώμα με όλα αυτά;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το Σώμα συνεφώνησε. 
Σας ενημερώνω ότι έχουν έρθει στο Προεδρείο τηλεομοιοτυπίες συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν τις ψήφους τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση η οποία θα ακολουθήσει. 
Καλούνται επί του καταλόγου οι Βουλευτές κύριοι Ιορδάνης Τζαμτζής από τη Νέα Δημοκρατία και Απόστολος Αλεξόπουλος από το ΣΥΡΙΖΑ-Ενωτικό Κοινωνικό Μέτωπο. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Υπάρχει συνάδελφος, ο οποίος δεν άκουσε το όνομά του; 
Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά. 
(Οι προαναφερθείσες επιστολές έχουν ως εξής:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μέλη της Παγκόσμιας Ένωσης Νεολαίων Κεντροδεξιών Κομμάτων, που πραγματοποιούν επίσκεψη στη χώρα μας. 
Η Βουλή σάς καλωσορίζει. 
Our Parliament welcomes you. 
 (Χειροκροτήματα απ’ όλες τις πτέρυγες της Βουλής)
Ο Βουλευτής κ. Κεδίκογλου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλή ενέκρινε τη ζητηθείσα άδεια. 
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των αιτήσεων των άρσεων ασυλίας των συναδέλφων Βουλευτών κ. Μιχαήλ Ταμήλου και κ. Ηλία Κασιδιάρη. 
Ψήφισαν συνολικά 209 Βουλευτές. 
Για την πρώτη υπόθεση του συναδέλφου κ. Μιχαήλ Ταμήλου:
Υπέρ της άρσεως ασυλίας, δηλαδή «ΝΑΙ», ψήφισαν 170 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 32 Βουλευτές.
Ψήφισαν «ΠΑΡΩΝ» 7 Βουλευτές. 
Συνεπώς η αίτηση της εισαγγελικής αρχής έγινε δεκτή.
Για την δεύτερη υπόθεση του συναδέλφου κ. Μιχαήλ Ταμήλου:
Υπέρ της άρσεως ασυλίας, δηλαδή «ΝΑΙ», ψήφισαν 170 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 32 Βουλευτές.
Ψήφισαν «ΠΑΡΩΝ» 7 Βουλευτές. 
Συνεπώς η αίτηση της εισαγγελικής αρχής έγινε δεκτή.
Για την τρίτη υπόθεση του συναδέλφου κ. Μιχαήλ Ταμήλου:
Υπέρ της άρσεως ασυλίας, δηλαδή «ΝΑΙ», ψήφισαν 170 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 32 Βουλευτές.
Ψήφισαν «ΠΑΡΩΝ» 7 Βουλευτές. 
Συνεπώς η αίτηση της εισαγγελικής αρχής έγινε δεκτή.
Για το συνάδελφο κ. Ηλία Κασιδιάρη:
Υπέρ της άρσεως ασυλίας, δηλαδή «ΝΑΙ» ψήφισαν 205 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 3 Βουλευτές.
Ψήφισε «ΠΑΡΩΝ» 1 Βουλευτής.
Συνεπώς η αίτηση της εισαγγελικής αρχής έγινε δεκτή.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας  καταχωρίζονται στα Πρακτικά και έχουν ως εξής):
(Να καταχωριστούν το πρωτόκολλο και τα ψηφοδέλτια σελ. 61α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, στο σημείο αυτό δέχεστε να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
Με τη συναίνεση του Σώματος και ώρα 12.07΄, λύεται η συνεδρίαση για αύριο, ημέρα Πέμπτη 14 Μαρτίου 2013 και ώρα 9.30΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο</Speech> ΠΡΟΕΔΡΟΣ 				ΟΙ ΓΡΑΜΜΑΤΕΙΣ
Τελευταία Αποθήκευση:	19/3/2013 11:41:00 πμ	Από:	M.velioti
Εκτυπώθηκε:	19/3/2013 10:40:00 πμ</body>
</html>