<html><head><meta name="cp:revision" content="2"><meta name="date" content="2012-10-09T08:09:00Z"><meta name="Company" content="OTS"><meta name="Keywords" content=""><meta name="meta:word-count" content="11986"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-08T08:47:00Z"><meta name="Word-Count" content="11986"><meta name="dcterms:created" content="2012-10-09T08:09:00Z"><meta name="dcterms:modified" content="2012-10-09T08:09:00Z"><meta name="Last-Modified" content="2012-10-09T08:09:00Z"><meta name="Last-Save-Date" content="2012-10-09T08:09:00Z"><meta name="meta:character-count" content="64727"><meta name="Template" content="Normal.dot"><meta name="meta:save-date" content="2012-10-09T08:09:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-10-09T08:09:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-10-09T08:09:00Z"><meta name="Last-Printed" content="2012-10-08T08:47:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2012-10-09T08:09:00Z"><meta name="xmpTPg:NPages" content="1"><meta name="resourceName" content="2-10-2012.doc"><meta name="Last-Author" content="m.velioti"><meta name="w:comments" content=""><meta name="Character Count" content="64727"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 2/10/12                                                                        σελ.3
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΛΘ΄
Τρίτη  2 Οκτωβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Συζήτηση αναφορών και ερωτήσεων:
   Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το νέο πρόγραμμα &quot;Φροντίδα κατ&apos; οίκον&quot; που υλοποιούν οι δημοτικές επιχειρήσεις των Δήμων, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής: 
Η Διαρκής Επιτροπή Δημόσιας Διοίκησης, Δημόσιας Τάξης και δικαιοσύνης καταθέτει την έκθεσή της στο σχέδιο νόμου του Υπουργείου Δημόσιας Τάξης και Προστασίας του Πολίτη: &quot;Κύρωση της Πράξης Νομοθετικού Περιεχομένου &quot;Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012&quot; και άλλες διατάξεις&quot;, σελ. 
2. Συζήτηση επί της αρχής, των άρθρων και ψήφιση στο σύνολο του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού &quot;Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την Υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για θέματα Ραδιενέργειας, Μεταφορών και Ασφαλείας Καταλοίπων&quot;, σελ. 
3. Συζήτηση και ψήφιση επί της αρχής, των άρθρων, της τροπολογίας και του συνόλου του σχεδίου νόμου του Υπουργείου Δημόσιας Τάξης και Προστασίας του Πολίτη: &quot;Κύρωση της Πράξης Νομοθετικού Περιεχομένου &quot;Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών&quot; και άλλες διατάξεις&quot;, σελ. 
4. Αίτηση ονομαστικής ψηφοφορίας Βουλευτών του Λαϊκού Συνδέσμου-Χρυσή Αυγή επί της αρχής του σχεδίου νόμου του Υπουργείου Δημόσιας Τάξης και Προστασίας του Πολίτη &quot;Κύρωση της Πράξης Νομοθετικού Περιεχομένου &quot;Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών&quot; και άλλες διατάξεις&quot;, σελ. 
5. Ονομαστική ψηφοφορία επί της αρχής του σχεδίου νόμου του Υπουργείου Δημόσιας Τάξης και Προστασίας του Πολίτη &quot;Κύρωση της Πράξης Νομοθετικού Περιεχομένου &quot;Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών&quot; και άλλες διατάξεις&quot;, σελ. 
6. Επιστολικές ψήφοι, επί της ονομαστικής ψηφοφορίας επί της αρχής του σχεδίου νόμου του Υπουργείου Δημόσιας Τάξης και Προστασίας του Πολίτη, σελ. 

ΠΡΟΕΔΡΕΥΟΝΤΕΣ
ΚΟΛΛΙΑ – ΤΣΑΡΟΥΧΑ Μ.
ΤΡΑΓΑΚΗΣ Ι.
ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΚΑΜΜΕΝΟΣ Π. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΤΡΑΓΑΚΗΣ Ι. , σελ.

Β. Επί των αναφορών και ερωτήσεων:
ΚΕΓΚΕΡΟΓΛΟΥ Β. , σελ.
ΠΑΝΑΓΙΩΤΟΠΟΥΛΟΣ Ν. , σελ.

Γ. Επί του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού:
ΑΡΒΑΝΙΤΟΠΟΥΛΟΣ Κ. , σελ.
ΚΟΥΝΤΟΥΡΑ  Έ. , σελ.
ΚΟΥΡΑΚΗΣ Α. , σελ.
ΜΑΤΘΑΙΟΠΟΥΛΟΣ Α. , σελ.
ΠΑΦΙΛΗΣ Α. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΛΘ΄
Τρίτη 2 Οκτωβρίου 2012
Αθήνα, σήμερα στις 2 Οκτωβρίου 2012, ημέρα Τρίτη και ώρα 18.12΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑΣ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 699/3-8-2012 ερώτηση του Βουλευτή Α΄ Αθηνών της Νέας Δημοκρατίας κ. Νικήτα Κακλαμάνη προς τον Υπουργό Υγείας, σχετικά με την προγραμματική σύμβαση Υπουργείου Υγείας και Δήμου Αθηναίων δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η δεύτερη με αριθμό 379/25-7-2012 ερώτηση της Βουλευτού Νομού Σάμου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αγνής Καλογερή προς τον Υπουργό Υγείας, σχετικά με την επίλυση των προβλημάτων που απασχολούν το Νοσοκομείο Σάμου δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, θα ήθελα να κάνω μία ανακοίνωση στο Σώμα πριν δώσω το λόγο στον πρώτο ερωτώντα Βουλευτή, συνάδελφο.
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων μεταθέσεων αξιωματικών Ελληνικής Αστυνομίας έτους 2012» και άλλες διατάξεις». 
Θα συζητηθεί η τρίτη με αριθμό 484/30-7-2012 ερώτηση του Βουλευτή Νομού Ηρακλείου του Πανελληνίου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το νέο πρόγραμμα «Φροντίδα κατ’ οίκον» που υλοποιούν οι δημοτικές επιχειρήσεις των δήμων.
Το λόγο έχει ο κ. Κεγκέρογλου για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Κύριε Υπουργέ, η πρωτοφανής κρίση που διέρχεται η χώρα μας δεν έχει τις ίδιες επιπτώσεις σε όλους τους συμπολίτες μας, σε όλους τους συνανθρώπους μας.
Οι άνθρωποι των χαμηλών εισοδημάτων, οι αδύναμοι, οι ανήμποροι, οι μοναχικοί άνθρωποι νομίζω ότι βιώνουν διπλά αυτή την κρίση. Το πρόγραμμα «Βοήθεια στο Σπίτι», που πριν την κρίση είχε παίξει ένα σημαντικό ρόλο στην στήριξη των ανθρώπων που το είχαν ανάγκη, μέσα στην κρίση έχει ιδιαίτερη αξία. Χρειάζεται και ενίσχυση και στήριξη και διεύρυνση.
Με αυτή την έννοια, νομίζω ότι το Υπουργείο και εσείς προσωπικά θα πρέπει να εντείνετε τις προσπάθειές σας και να διευρύνετε το ρόλο αυτού του προγράμματος. Πρέπει να δούμε, από τη στιγμή που αποφάσισε το Υπουργείο να λειτουργήσει ένα καινούργιο πρόγραμμα, που ονομάζεται «Κατ’ οίκον Φροντίδα», πώς θα έχουμε ένα ομαλό μεταβατικό διάστημα. Είχαμε ζητήσει την παράταση για ένα αρκετά σημαντικό χρονικό διάστημα, τουλάχιστον έξι μηνών, του υφιστάμενου προγράμματος, το οποίο θα χρηματοδοτηθεί από τους πόρους που έχουν θεσμοθετηθεί με το ν. 4024, όπου πλέον φαίνεται να υπάρχει μια σταθερή χρηματοδότηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κυρία Πρόεδρε.
Θέλω, λοιπόν, να σας ρωτήσω εάν αυτή η παράταση έχει δοθεί, εάν χρειάζεται νομοθετική ρύθμιση ή απόφαση για να κατοχυρωθεί και κυρίως να δούμε το θέμα της μετάβασης σε σχέση και με τους ωφελούμενους και με τους παρόχους, αλλά και με τους εργαζόμενους, όπου υπάρχει θέμα. Υπάρχει θέμα, διότι στη νέα μορφή του προγράμματος, που θα έχει την υλοποίηση που προβλέπεται με τους νέους παρόχους, θα πρέπει να διασφαλιστεί ότι οι σημερινοί εργαζόμενοι θα έχουν προτεραιότητα, εφόσον είναι ίδιος ο πάροχος στο αυριανό πρόγραμμα. Δεν πρέπει να τους αφήσουμε στο δρόμο.
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Θα απαντήσει στην ερώτηση ο Υφυπουργός κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ για την ερώτηση, κύριε συνάδελφε.
Είχαμε την ευκαιρία να τα πούμε και σε άλλες ερωτήσεις για το ίδιο θέμα. Αυτό δείχνει πόσο απασχολεί την κοινωνία. Πρόκειται για ένα πρόγραμμα επί του οποίου συμφωνούμε όλοι ότι είναι κοινωνικά απαραίτητο να συνεχίσει να υπάρχει. Ωφελεί τους πάντες. Δεν είναι μόνο το ζήτημα των τρεισήμισι χιλιάδων εργαζομένων στο πρόγραμμα αυτό ούτε των εβδομήντα χιλιάδων δικαιούχων τουλάχιστον για το «Βοήθεια στο Σπίτι». Νομίζω ότι είναι γενικότερο θέμα κοινωνικής πολιτικής σε μία εποχή που οι ανάγκες μεγαλώνουν και οπωσδήποτε τα μέσα για την αντιμετώπιση των αναγκών αυτών δεν γίνονται περισσότερα. Αντιθέτως, μάλιστα.
Είχαμε αναβάλει τη συζήτηση αυτής της ερώτησης με δική μου πρωτοβουλία, προκειμένου να είμαστε σε θέση να σας πούμε περισσότερα και πιο συγκεκριμένα. Όμως, μου δίνετε την ευκαιρία και είμαι σε αυτή την ευχάριστη θέση να σας πω περισσότερα και πιο συγκεκριμένα, για την παράταση του ισχύοντος προγράμματος, αλλά και για τη μετάβαση στο διάδοχο πρόγραμμα του «Βοήθεια στο Σπίτι», που είναι το «Κατ’ οίκον Φροντίδα Συνταξιούχων». Αυτά τα δύο έπρεπε να τρέξουν παράλληλα για κάποιο διάστημα, έτσι ώστε να υπάρχει αυτό που πολύ σωστά επισημαίνετε, ένα ομαλό μεταβατικό στάδιο, δηλαδή, να μη διακοπεί η λειτουργία του ενός προγράμματος, να έχουμε ένα νεκρό διάστημα, να σταματήσουν τα πάντα και μετά να τρέχουμε πίσω από τις εξελίξεις να φέρουμε τη νέα του μορφή. Μην ξεχνάτε ότι, εάν συνέβαινε αυτό το απευκταίο, θα χάναμε και τη χρηματοδότηση του 2011 από τα ευρωπαϊκά κονδύλια. Εξήντα εκατομμύρια είναι αυτά, όσα ακριβώς χρειάζονται για να λειτουργήσει το πρόγραμμα αυτό για ένα χρόνο.
Έπρεπε, λοιπόν, να διασφαλίσουμε, πρώτον, παράταση του ισχύοντος, δεύτερον, μετάβαση στο διάδοχο πρόγραμμα, τρίτον, εξασφάλιση της ευρωπαϊκής χρηματοδότησης για το 2011. Και βέβαια, το τέταρτο που έπρεπε να διασφαλίσουμε ήταν η πρόβλεψη του νέου τύπου χρηματοδότησης από ίδιους πόρους πλέον και όχι συγχρηματοδοτούμενους από Ευρωπαϊκή Ένωση και κρατικούς πόρους, όπως ίσχυε μέχρι τώρα.
Άρα, μπορώ να ανακοινώσω τώρα και στο Σώμα ότι το πρόγραμμα «Βοήθεια στο Σπίτι», το οποίο έληξε στις 30 Σεπτεμβρίου, τον προηγούμενο μήνα, παρατείνεται με απόφασή μας έως τις 31 Μαρτίου του 2013, για ένα εξάμηνο δηλαδή. Όπως ήδη θα γνωρίζετε, την περασμένη Παρασκευή, ανακοίνωσα μαζί    -με κοινή δημόσια δήλωσή μας- με τον Υπουργό Εσωτερικών, που είναι συναρμόδιος για τη λειτουργία αυτού του προγράμματος, καθότι μέχρι τώρα έτρεχε και συνεχίζει να τρέχει ένα ακόμα εξάμηνο μέσω των παρόχων δήμων, την παράταση του προγράμματος, με αξιοποίηση του υπάρχοντος προσωπικού που οπωσδήποτε διαθέτει και την εμπειρία.
Αύριο στην Επιτροπή Κοινωνικών Υποθέσεων θα έρθουμε για να κυρώσουμε την Πράξη Νομοθετικού Περιεχομένου διά της οποίας παρατείνεται το πρόγραμμα «Βοήθεια στο Σπίτι» για ένα εξάμηνο. Ήδη, ο Υπουργός Εσωτερικών έχει υπογράψει την απόφαση για την καταβολή πρώτης δόσης οφειλομένων στους εργαζόμενους στο πρόγραμμα ύψους 10 εκατομμυρίων ευρώ, οι οποίοι μέχρι το τέλος του έτους θα εξοφληθούν πλήρως, ενώ παράλληλα διασφαλίστηκε και η χρηματοδότησή του για το πρώτο τρίμηνο του 2013 από το Υπουργείο Εσωτερικών. Αυτή η χρηματοδότηση έχει ύψος 15 εκατομμύρια ευρώ. Θεωρούμε την εξέλιξη αυτή ιδιαίτερα θετική. 
Θα πω και κάποια άλλα πράγματα, κυρία Πρόεδρε, στη δευτερολογία μου.
Όσον αφορά τη δεύτερη εξέλιξη, που είναι η υλοποίηση του διαδόχου αυτού προγράμματος, όπως σας είπα έπρεπε στην εκπνοή της προθεσμίας αυτής, πριν από μέρες δηλαδή, να καταρτίσουμε και να καταθέσουμε ολοκληρωμένο και απολύτως βιώσιμο σχέδιο υλοποίησης του διαδόχου προγράμματος, προκειμένου και να το χρηματοδοτήσουμε από κρατικούς πόρους για τη συνέχεια του, αλλά και να εξασφαλίσουμε τα οφειλόμενα 60 εκατομμύρια από το κόστος αυτού του προγράμματος για το 2011. Αυτά τα δύο έπρεπε να γίνουν μαζί.
Νομίζω ότι το πετύχαμε αυτό. Ήδη, είναι καλυμμένοι και οι ελεγκτές μας και οι εταίροι μας και τα αρμόδια Υπουργεία που το τρέχουν. Είναι μία θετική εξέλιξη. Έχουμε για πολλά πραγματικά να μεμψιμοιρούμε από όσα συμβαίνουν σ’ αυτήν τη χώρα. Νομίζω ότι εδώ πέρα δεν υπάρχει λόγος καμμιάς μεμψιμοιρίας. Πρέπει όλοι να χαιρετήσουμε τη σωτηρία –αν θέλετε- αυτού του προγράμματος. 
Έπρεπε να γίνουν πάρα πολλές ενέργειες, ανάμεσα σε πάρα πολλούς οργανισμούς αρμόδιους και συναρμόδιους, προκειμένου να είμαστε έτοιμοι σε αυτές τις προθεσμίες. Ευτυχώς έγιναν. Ευτυχώς και το πρόγραμμα διατηρείται, παρατείνεται και λειτουργεί ως μεταβατικό στάδιο, προκειμένου να πάμε στη νέα μορφή υλοποίησής του ως «Κατ’ οίκον Φροντίδα Συνταξιούχων».
Όσο για τους εργαζόμενους, φυσικά και θεωρώ εύλογο να έχουν αυτήν την προτεραιότητα ως προς την απασχόληση στο διάδοχο πρόγραμμα. Νομίζω ότι μέσα στην εβδομάδα ή αρχές της ερχόμενης θα ακολουθήσει και η δεύτερη κοινή υπουργική απόφαση. Η πρώτη ήταν αυτή που αφορούσε τη χρηματοδότηση του νέου προγράμματος με το 0,2% επί των ασφαλιστικών εισφορών των ασφαλισμένων. 
Η δεύτερη ΚΥΑ, όμως, θα είναι η ΚΥΑ των παρόχων. Εκεί θα δοθούν οι προδιαγραφές γι’ αυτούς που θα σπεύσουν να αναγγελθούν ως πάροχοι αυτού του προγράμματος. Μπορεί να είναι οι δήμοι. Μπορεί να είναι οργανισμοί στο πλαίσιο της αιρετής περιφέρειας. Μπορεί να είναι κοινωνικές συνεταιριστικές επιχειρήσεις -και αυτό είναι το νεοεισαγόμενο στοιχείο- οι οποίες πιθανολογώ ότι μπορεί να οργανωθούν στη βάση εργαζομένων, που θα θέλουν να συνεχίσουν να απασχολούνται και να τρέχουν αυτό το πρόγραμμα. Μπορεί να είναι και ιδιωτικές εταιρείες. Μπορεί να είναι όλα αυτά. Θεωρώ, όμως, ότι αυτοί που σίγουρα θα σπεύσουν να αναγγελθούν θα είναι οι πάροχοι, που απασχολούνταν και έτρεχαν αυτό το πρόγραμμα και μέχρι πρότινος. 
Ο φορέας διαχείρισης θα είναι το ΙΚΑ. Αυτό έχει τις δομές και τη μηχανοργάνωση, δηλαδή τη λειτουργική δυνατότητα, να προχωρήσει στην ομαλή χρηματοδότησή του. Μέσα από αυτό θα οργανωθούν και οι δικαιούχοι του προγράμματος.
Θα καταθέσω στα Πρακτικά την ανακοίνωση του ΙΚΑ της Δευτέρας 1ης Οκτωβρίου του 2012, διά της οποίας αναγγέλλεται το ΙΚΑ ως φορέας υλοποίησης του προγράμματος. Ανακοινώνει ότι έχει προετοιμάσει το μηχανισμό για την υποστήριξή του και ανακοινώνει, επίσης, ότι από 15 Οκτωβρίου 2012, δηλαδή σε λίγες ημέρες, θα δέχεται αιτήσεις των ενδιαφερομένων στα κατά τόπους υποκαταστήματά του.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Επομένως, νομίζω ότι όλα τα κομμάτια αυτού του παζλ, που μέχρι πρότινος δεν ήταν -είναι πλέον λυμένο- είναι στη θέση τους. Το πρόγραμμα θα συνεχίσει. Θα υπάρξει μεταβατικότητα ώστε να πάμε ομαλά από τη μία μορφή στην άλλη. Δεν θα υπάρξουν μεγάλες διαφορές και οι εργαζόμενοι κατά πάσα πιθανότητα λίγο-πολύ θα είναι αυτοί που ήδη έχουν την εμπειρία και τη γνώση καθότι το λειτουργούσαν μέχρι σήμερα. 
Νομίζω ότι πραγματικά θα υπάρξουν, ενδεχομένως, μικρά προβληματάκια λειτουργίας όσον αφορά ειδικές πρόνοιες, που πρέπει να προκύψουν μέσα από πράξεις –αν θέλετε- της διοίκησης. Όμως, από εκεί και πέρα, νομίζω ότι όλα είναι στη θέση τους για να λειτουργήσει ομαλά και το «Βοήθεια στο Σπίτι» για άλλους έξι μήνες και το «Κατ’ Οίκον Φροντίδα Συνταξιούχων».
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Κύριε Υπουργέ, πρέπει να αναγνωρίσουμε ότι από τότε που ανατέθηκε στο ΙΚΑ με την ευθύνη του Υπουργείου σας, βέβαια, η αρμοδιότητα, έχει γίνει σημαντική δουλειά για την προετοιμασία του νέου προγράμματος.
Βεβαίως και η δική μας αγωνία με τις συνεχείς ερωτήσεις και προτάσεις είναι ακριβώς για να προληφθούν ζητήματα που θα ανακύψουν και θα καταστήσουν το πρόγραμμα ανενεργό. Γι’ αυτό, από πολύ νωρίς ζητούσαμε αυτήν την παράταση που πολύ καλώς τη δίνετε μέχρι το Μάρτιο, για να υπάρχει όλο το περιθώριο, να υπάρξει και η επιλογή των ωφελουμένων, αλλά και η επιλογή των παρόχων. 
Εδώ, όμως, θέλω την προσοχή σας σε δύο-τρία θέματα. Το πρώτο θέμα αφορά τους ωφελούμενους και τα κριτήρια κυρίως για την πρώτη εφαρμογή του προγράμματος. Η υπουργική απόφαση που είχε υπογραφεί τον Απρίλιο και καθορίζει τα κριτήρια για τους ωφελούμενους για την πρώτη χρονιά πρέπει να αλλάξει ως προς το άρθρο 67. Δεν μπορεί την πρώτη χρονιά, όπως λέει αυτή η απόφαση, οι ωφελούμενοι να είναι μόνο οι 67% ανάπηροι και πάνω. Αυτό πρέπει να αλλάξει. Και θεωρώ ότι είναι απαραίτητο να γίνει πριν την επιλογή των ωφελουμένων. 
Το δεύτερο έχει σχέση με τους παρόχους, με τους εργαζόμενους. Για ποιο λόγο; Εάν δεν διασφαλιστεί από το Υπουργείο Εσωτερικών -που είναι κυρίως υπεύθυνο και όχι το δικό σας Υπουργείο, έχετε, όμως, συναρμοδιότητα- ότι  ο πάροχος του προγράμματος «Βοήθεια στο Σπίτι» είναι και πάροχος του προγράμματος «Κατ’ Οίκον Φροντίδα», θα πρέπει να δύναται να διατηρήσει τους εργαζόμενους με παράταση των συμβάσεων, όχι βέβαια όπως απαντάει το Υπουργείο Εσωτερικών σε μια ερώτηση ότι δεν μπορεί να κάνει τις συμβάσεις αορίστου χρόνου. Δεν μιλάμε γι’ αυτό. Μιλάμε για την ίδια δυνατότητα που υπάρχει σε ένα συγχρηματοδοτούμενο πρόγραμμα, τη δυνατότητα δηλαδή παράτασης των συμβάσεων. 
Επειδή το πρόγραμμα «Κατ’ Οίκον Φροντίδα» δεν φαίνεται να είναι συγχρηματοδοτούμενο, ίσως προκύψει πρόβλημα. Εκεί, λοιπόν, θέλουμε την πρόνοια πολύ νωρίτερα. Για ποιο λόγο; Εάν κάποιοι εργαζόμενοι δεν γνωρίζουν εάν στη δημοτική επιχείρηση που δουλεύουν θα είναι και αύριο εργαζόμενοι στο νέο πρόγραμμα, ίσως προχωρήσουν σε πρόταση με την πρόσκληση των παρόχων, με μία συνεργατική ομάδα στο πλαίσιο της ΚΟΙΝΣΕΠ. Και νομίζω ότι αυτό θα είναι μία τελευταία επιλογή τους, για να μη χάσουν τη δουλειά τους. 
Άρα, λοιπόν, πρέπει να το ξεκαθαρίσετε πάρα πολύ νωρίς και το θέμα των δικαιούχων των ωφελούμενων, να φύγει η παράγραφος που λέει «την πρώτη χρονιά μόνο οι 67% και άνω» -αυτός θα είναι ένας περιορισμός που θα ανατρέψει την ουσία του προγράμματος- και βέβαια το θέμα με τους εργαζόμενους, προκειμένου να κάνουν το κουμάντο τους. Δεν μπορεί να ζουν στην ανασφάλεια και να φθάσουμε το Μάρτη και να τους πουν «τώρα δεν έχει δουλειά». 
Ευχαριστώ πάρα πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, έτσι είναι περίπου, όπως τα λέτε. Όπως καταλαβαίνετε, δόθηκε εξάμηνη παράταση στη λειτουργία αυτού του προγράμματος, του «Βοήθεια στο Σπίτι», όχι του διαδόχου, προκειμένου οι εργαζόμενοι να προχωρήσουν σε εκείνες τις απαραίτητες ενέργειες αυτοοργάνωσης –αν θέλετε- να σταθμίσουν τα δεδομένα και να δουν τι είναι πιο συμφέρον για τη διασφάλιση των ίδιων των θέσεων εργασίας τους και να προχωρήσουν στην επόμενη φάση οργάνωσής τους για αυτό το πρόγραμμα. 
Όπως είπαμε, μπορεί από την ΚΥΑ των παρόχων να προκύψουν δομές της τοπικής αυτοδιοίκησης που να αναλάβουν να το συνεχίσουν και στη νέα του μορφή της κατ’ οίκον φροντίδας συνταξιούχων, μπορεί και όχι. Μπορεί να μην είναι όλοι οι δήμοι σε θέση –για οικονομικούς κυρίως λόγους- να συνεχίσουν αυτό το πρόγραμμα. Γι’ αυτό, δίνεται εξάμηνη παράταση. 
Νομίζω ότι το εξάμηνο αυτό είναι ικανό χρονικό διάστημα, ώστε να δουν κυρίως οι εργαζόμενοι, οι οποίοι έχουν την πρώτη και πιο βασική αγωνία για το μέλλον αυτού του προγράμματος, τι πρέπει να κάνουν, ώστε να συνεχίσουν να παρέχουν αυτές τις υπηρεσίες που όλοι αναγνωρίζουμε ότι είναι κοινωνικά απολύτως αναγκαίες, ωφέλιμες, όπως τις παρείχαν μέχρι τώρα. 
Απλώς, θα πρέπει να χρησιμοποιήσουν αυτό το διάστημα της εξάμηνης παράτασης, προκειμένου να δουν πώς θα προχωρήσουν από εδώ και πέρα. Τα εργαλεία υπάρχουν. Τους τα δίνουν οι ευχέρειες της κοινωνικής οικονομίας ή διά μέσου της Κοινωνικής Συνεταιριστικής Οργάνωσης, όπως σας είπα, η διά μέσου άλλου είδους εταιρειών. Εγώ δεν βάζω στο μυαλό μου τις ιδιωτικές εταιρείες. Το ζήτημα δεν είναι να αναμιχθούν περισσότεροι ιδιώτες. Το ζήτημα είναι να αναμιχθούν εταιρείες κυρίως στην κατεύθυνση της ΚΟΙΝΣΕΠ, που λέτε, της Κοινωνικής Συνεταιριστικής Οργάνωσης, εκεί που δεν μπορούν οι δήμοι, προκειμένου να υπάρξει μία ομαλή μετάβαση. 
Σε σχέση με τις άλλες λεπτομέρειες, νομίζω ότι θα ξεκαθαρίσω αρκετές από αυτές, όταν μας προκύψει η κοινή υπουργική απόφαση σχετικά με τους παρόχους. 
Εκεί θα μπουν όλες οι προδιαγραφές σχετικά με τους όρους λειτουργίας σε κάθε στάδιο της διαδικασίας αυτού του προγράμματος. 
Κλείνοντας και σε κάθε περίπτωση, εγώ θα ήθελα να σας πω ότι ξέρετε καλά ποιο ήταν το πρόβλημα. Ήταν καθαρά ένα πρόβλημα χρηματοδότησης. Ξέραμε, δηλαδή, από την πρώτη φάση του προγράμματος ότι αυτό ήταν συγχρηματοδοτούμενο από την Ευρωπαϊκή Ένωση, από το Κοινωνικό Ταμείο και από ίδιους πόρους. Από εδώ και πέρα, δηλαδή από 1η Οκτωβρίου και μετά, το κράτος έπρεπε να βρει τρόπους να το χρηματοδοτήσει από δικούς του πόρους. Και γι’ αυτό νομοθετήθηκε εγκαίρως το 0,2% από τις εισφορές των ασφαλισμένων μαζί με ένα εφάπαξ ποσό 35 εκατομμυρίων, αν δεν κάνω λάθος, που μέρος του είναι ήδη κατατεθειμένο στο ΑΚΑΓΕ, στο Ασφαλιστικό Κεφάλαιο Αλληλεγγύης Γενεών και μέσα από εκεί θα γίνεται η χρηματοδότηση. Όπως είπα, ο μηχανισμός είναι του ΙΚΑ. Αυτό διαθέτει την απαραίτητη μηχανοργάνωση και λειτουργική υποδομή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Ήδη το ΙΚΑ ήταν «εντάξει» σε όλα τα χρονοδιαγράμματα. Έκανε, δηλαδή, εγκαίρως όλες αυτές τις διαδικασίες και ακολουθήσαμε και εμείς γρήγορα-γρήγορα από πίσω, με αποτέλεσμα να είμαστε σε θέση να κάνουμε τις ανακοινώσεις. 
Εφόσον ξεπερνάμε πλέον τα προβλήματα και δίνουμε οριστική λύση στο θέμα της χρηματοδότησης αυτού του προγράμματος, νομίζω ότι από εδώ και πέρα όλα τα άλλα θα βρουν το δρόμο τους και θα τα εξειδικεύσουμε.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Τι γίνεται με το 67%, κύριε Υπουργέ;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όσον αφορά το 67%, υπάρχει ένα πρόβλημα με τους δικαιούχους. Αν θέλετε, υπάρχει και άλλο ένα που βάζω εγώ, γιατί, όπως καταλαβαίνετε από την ονομασία του, είναι πλέον πρόγραμμα «Κατ’ οίκον φροντίδας Συνταξιούχων». Επομένως, καλύπτει ασφαλισμένους και μόνο. Εδώ τίθεται θέμα αυτήν την ώρα να ενταχθούν και οι ασφαλισμένοι όλων των ταμείων και όχι μόνο του ΙΚΑ Ήδη έχει απευθυνθεί πρόσκληση από το ΙΚΑ και προς άλλα ταμεία ώστε να σπεύσουν να ενταχθούν. Και από εκεί και πέρα, βέβαια, τίθεται θέμα και για άτομα που δεν είχαν την ευχέρεια να είναι ασφαλισμένα σε κάποιο ταμείο και είναι ανασφάλιστα, αλλά με ανάγκες βασικές παρακολούθησης, φροντίδας κ.λ.π.. Εδώ νομίζω ότι θα βρεθούν οι τρόποι να καλυφθούν και αυτά τα άτομα από τους εργαζόμενους που μέχρι τώρα ούτως ή άλλως παρείχαν αυτές τις υπηρεσίες. 
Όπως σας είπα, το βασικό ήταν να εξασφαλίσουμε πρώτον χρηματοδότηση και δεύτερον, ομαλή μετάβαση χωρίς νεκρά σημεία, χωρίς νεκρά διαστήματα από το ένα σύστημα στο άλλο. Άπαξ και το εξασφαλίσαμε αυτό, νομίζω ότι όλα τα άλλα θα αποσαφηνιστούν τις επόμενες μέρες και το πρόγραμμα αυτό θα λειτουργήσει πραγματικά απρόσκοπτα. Και σύμφωνα με την επιθυμία όλων μας εδώ, νομίζω ότι θα παρασχεθεί μία λειτουργία η οποία θα καλύπτει βασικές ανάγκες κοινωνικής πρόνοιας σε ευπαθείς ομάδες. 
Όπως σας είπα, το κοινωνικό κράτος μπορεί να βάλλεται υπό τις συγκεκριμένες συνθήκες αυτήν την ώρα, αλλά παρά ταύτα και ίσως σε πείσμα πολλών απ’ όσων λέγονται και γράφονται, εξακολουθεί να είναι εδώ με κάποιες δραστηριότητες και κάτω από δύσκολες συνθήκες, όπως αυτές διαμορφώνονται με μεγαλύτερες ανάγκες και λιγότερα μέσα για την αντιμετώπισή τους. Όμως, νομίζω ότι υπάρχουν φωτεινά παραδείγματα που δίνουν την ελπίδα ότι θα συνεχίσουμε να καλύπτουμε όσο μπορούμε τις ανάγκες των ευπαθών κοινωνικών ομάδων, όπως αυτό γίνεται μέσα από το πρόγραμμα «Βοήθεια στο Σπίτι» μέχρι το τέλος Μαρτίου του 2013 και το πρόγραμμα «Κατ’ οίκον φροντίδα Συνταξιούχων» από εκεί και πέρα. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε και εμείς, κύριε Υφυπουργέ.
Η τέταρτη επόμενη με αριθμό 843/48/20-8-2012 ερώτηση και αίτηση κατάθεσης εγγράφων του Βουλευτή Νομού Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με την εξόφληση ομολόγου του ελληνικού δημοσίου ύψους 3,2 δισεκατομμυρίων ευρώ που κατέχει η Ευρωπαϊκή Κεντρική Τράπεζα (ΕΚΤ), δεν θα συζητηθεί λόγω κωλύματος Υπουργού και διαγράφεται.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κυρία Πρόεδρε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μαριά, σας δίνω μισό λεπτό. Δεν μπορώ να σας δώσω ούτε δύο λεπτά. Ξέρω ότι έχετε καταθέσει πάλι αυτήν την ερώτηση, αλλά ο Υπουργός δηλώνει κώλυμα.</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κυρία Πρόεδρε, ευχαριστώ το Προεδρείο για την ευαισθησία που δείχνει απέναντι σε ένα νέο Βουλευτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το έχω κάνει και επισήμανση στους κυρίους Υπουργούς. Από εκεί και πέρα…</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κυρία Πρόεδρε, είναι γραπτή ερώτηση που καταθέσαμε στις 20 Αυγούστου του 2012, την ημέρα δηλαδή που η ελληνική Κυβέρνηση έδωσε 3,2 δισεκατομμύρια ευρώ για να πληρώσει στην Ευρωπαϊκή Κεντρική Τράπεζα ένα ομόλογο το οποίο η Ευρωπαϊκή Κεντρική Τράπεζα είχε αγοράσει με 1,9 δισεκατομμύρια. Δηλαδή η Ευρωπαϊκή Κεντρική Τράπεζα κέρδισε σε ένα βράδυ 1,3 δισεκατομμύρια ευρώ. Αυτή η ερώτηση μετετράπη σε επερώτηση, διότι δεν απαντήθηκε. Κληρώθηκε να συζητηθεί σήμερα. Σήμερα, λοιπόν, το Υπουργείο Οικονομικών επικαλείται κώλυμα. Έχουμε τρεις Υπουργούς Οικονομικών και αυτή τη στιγμή επικαλούνται κώλυμα. Δεν είναι δυνατόν να συνεχιστεί αυτή η διαδικασία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, καταγράφηκε το αίτημά σας.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Είναι μια διαδικασία που την είδατε σήμερα, κυρία Πρόεδρε. Δεν έχει έρθει κανένας Υπουργός. Θα υπάρξει Κοινοβούλιο των Βουλευτών ή θα είναι Κοινοβούλιο της Κυβέρνησης;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Μαριά. 
Η πέμπτη με αριθμό 1157/30-8-2012 ερώτηση πρώτου κύκλου του Βουλευτή Νομού Ευβοίας του Λαϊκού Συνδέσμου-Χρυσή Αυγή κ. Νικολάου Μίχου προς τον Υπουργό Οικονομικών, σχετικά με την ιδιωτικοποίηση των εταιρειών ύδρευσης δεν θα συζητηθεί λόγω κωλύματος Υπουργού. 
Επίσης, η έκτη με αριθμό 518/30-7-2012 ερώτηση πρώτου κύκλου του Βουλευτή Νομού Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τα δάνεια σε επιχειρήσεις στους πυρόπληκτους νομούς δεν θα συζητηθεί λόγω κωλύματος Υπουργού. 
Ολοκληρώθηκε η συζήτηση των αναφορών και ερωτήσεων.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη. 
Υπουργείου Δημόσιας Τάξης και Προστασίας του Πολίτη
Συνέχιση της συζήτησης επί του σχεδίου νόμου: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις».  
Το νομοσχέδιο θα συζητηθεί κατά τη σημερινή συνεδρίαση.
Υπουργείου Παιδείας και Θρησκευμάτων, Πολιτισμού και Αθλητισμού
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για θέματα Ραδιενέργειας, Μεταφορών και ασφαλείας Καταλοίπων». 
Το νομοσχέδιο θα συζητηθεί, επίσης, κατά τη σημερινή συνεδρίαση. 
Υπουργείου Αγροτικής Ανάπτυξης και Τροφίμων
Μόνη συζήτηση επί της αρχής, των άρθρων και του συνόλου του σχεδίου νόμου: «Κύρωση της από 1η Ιουνίου 2012 Πράξης Νομοθετικού Περιεχομένου «Καταβολή της ειδικής αποζημίωσης και των οδοιπορικών εξόδων σε όσους  διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α΄ 101) και λοιπές διατάξεις». 
Ερωτάται το Σώμα: Γίνεται δεκτό το νομοσχέδιο;</ChairmanSpeech> 
<Speech><Parlmember>ΜΕΡΙΚΟΙ ΒΟΥΛΕΥΤΕΣ</Parlmember>: Κρατείται.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο κρατήθηκε και θα συζητηθεί σε επόμενη συνεδρίαση κατά τη συνήθη διαδικασία. 
Κύριοι συνάδελφοι, επανερχόμαστε στο νομοσχέδιο του Υπουργείου Παιδείας και Θρησκευμάτων, Πολιτισμού και Αθλητισμού «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για Θέματα Ραδιενέργειας, Μεταφορών και Ασφαλείας Καταλοίπων».
Το νομοσχέδιο αυτό ψηφίστηκε στη Διαρκή Επιτροπή κατά πλειοψηφία. Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής. Μπορούν δηλαδή να λάβουν το λόγο όσοι έχουν αντίρρηση επί της κύρωσης αυτής της συμφωνίας. 
Θέλει κάποιος συνάδελφος να λάβει το λόγο;</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Μπορώ να λάβω το λόγο, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Αναστάσιος Κουράκης εκ μέρους του  ΣΥΡΙΖΑ-ΕΚΜ. 
Ορίστε, κύριε συνάδελφε, έχετε το λόγο για πέντε λεπτά.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, συζητούμε για την κύρωση της συμφωνίας για ένα εκπαιδευτικό κέντρο στο ελληνικό κράτος του Διεθνούς Οργανισμού Ατομικής Ενέργειας. Προφανώς, η επιμόρφωση επιστημόνων και στελεχών υψηλού επιπέδου σε θέματα πυρηνικής ασφάλειας είναι γενικώς θετική και αναγκαία δράση. Όμως, η υλοποίηση της παραπάνω δράσης από το Διεθνή Οργανισμό Ατομικής Ενέργειας και της αντίστοιχης ελληνικής επιτροπής που πρόκειται να κυρωθεί σκοντάφτει, κατά τη γνώμη μας, σε μια σειρά από ερωτήματα, όπως τα ακόλουθα. 
Πρώτα-πρώτα, υπάρχουν επιφυλάξεις όσον αφορά την αξιοπιστία του διεθνούς αυτού οργανισμού μετά τα τραγικά επεισόδια του Τσερνομπίλ και της Φουκοσίμα, όπου οι μετρήσεις του διεθνούς οργανισμού έδιναν πολύ χαμηλά συγκριτικά μεγέθη ραδιενέργειας σε σχέση με άλλες μετρήσεις από έγκριτους επιστημονικούς φορείς. 
Ακόμη είναι γνωστή η σύνδεση  του οργανισμού αυτού με την ΕΥΡΑΤΟΜ, δηλαδή εκείνου του ευρωπαϊκού οργανισμού που ιδρύθηκε τη δεκαετία του ’50 και που σκοπό έχει την προώθηση της πυρηνικής βιομηχανίας και των συμφερόντων της. 
Έτσι, οι πληροφορίες που διαχέονται στη διεθνή κοινή γνώμη για κάθε συμβάν στο ραδιενεργό περιβάλλον και τις μακροπρόθεσμες επιπτώσεις τους  ελέγχονται όσον αφορά την αξιοπιστία τους, μια και υπάρχουν αλληλοδεσμεύσεις μεταξύ των οργανισμών. 
Η επιλογή της χώρας μας ως περιφερειακού εκπαιδευτικού κέντρου για την ασφαλή χρήση της πυρηνικής ενέργειας για ειρηνικούς σκοπούς και της ασφαλούς διαχείρισης των ραδιενεργών καταλοίπων μάς δημιουργεί μια σειρά ερωτήματα, επειδή στη χώρα μας οι μόνες ειρηνικές χρήσεις πυρηνικής ενέργειας που γίνονται αυτή τη στιγμή είναι μόνο οι ιατρικές, δηλαδή τα ραδιοϊσότοπα και οι μετρήσεις φυσικής ραδιενέργειας στο περιβάλλον που διεξάγονται από το «ΔΗΜΟΚΡΙΤΟ». 
Από αυτές τις χρήσεις προκύπτει, παράγεται ένας πολύ μικρός αριθμός ραδιενεργών αποβλήτων, τα οποία διαχειρίζεται ο «ΔΗΜΟΚΡΙΤΟΣ». 
Στο πρόγραμμα, όμως, αυτό το οποίο συζητούμε για να τρέξει θα πρέπει να υπάρχουν πολύ περισσότερα ραδιενεργά κατάλοιπα και η πιθανότητα των ατυχημάτων ακόμα και θανατηφόρων, των οποίων την ευθύνη θα έχει αποκλειστικά η ελληνική πολιτεία, είναι αξιοσημείωτο στο πώς αναφέρεται. Στην αιτιολογική έκθεση λέει ότι η Κυβέρνηση θα αναλαμβάνει όλους τους κινδύνους και θα είναι υπεύθυνη για το θάνατο ή τον τραυματισμό ατόμων ή τις ζημιές σε περιουσιακά στοιχεία τρίτων. Δηλαδή, τι είδους εκπαιδευτική δραστηριότητα θα είναι αυτή και τι είδους δράσεις μπορούν να γίνουν, ώστε να εκθέσουν τους συμμετέχοντες και το επιμορφωτικό πρόγραμμα σε τέτοιους κινδύνους; Από πού μπορεί να προκύψουν τόσο μεγάλες ποσότητες ραδιενέργειας; Ποια απόβλητα μπορούν να χρησιμοποιηθούν ως δείγματα ή μήπως θα μεταφερθούν από άλλες χώρες;
Θεωρούμε ότι η θέση μέχρι στιγμής της ελληνικής Κυβέρνησης που είναι και θέση πάγια, θα έλεγα, των ελληνικών κυβερνήσεων στο ζήτημα της παραγωγής ηλεκτρικής ενέργειας μέσω της πυρηνικής, έχει υπάρξει αρνητική. Θεωρούμε ότι είναι μία καλή θέση και βεβαίως, αυτό ισχύει προφανώς και για τα πυρηνικά οπλοστάσια. 
Βέβαια, πρέπει να πούμε ότι αν και η χώρα μας είχε υπογράψει από τους πρώτους τη Συνθήκη Μη Διάδοσης Των Πυρηνικών, τα τελευταία χρόνια στο Συμβούλιο Ασφαλείας του ΟΗΕ ψηφίζει λευκό, πράγμα το οποίο είναι εξαιρετικά ανησυχητικό καθώς είναι πιθανό να δέχεται ή να δεχτεί στο μέλλον ισχυρές πιέσεις από χώρες με τις οποίες επιδιώκει στενή οικονομική και πολιτική συνεργασία, όπως είναι η Ρωσία, η Γαλλία, η Κίνα, η Ινδία, το Ισραήλ, ώστε είτε να εγκαταστήσει πυρηνικούς αντιδραστήρες είτε να φιλοξενήσει έναντι οικονομικού ανταλλάγματος πυρηνικά απόβλητα.
Θεωρούμε ότι η Κυβέρνηση πρέπει να ερωτηθεί και να απαντήσει –και θέλουμε απάντηση ρητή από τον κύριο Υπουργό- εάν επιβεβαιώνει την πάγια θέση της χώρας για τη μη παραγωγή ηλεκτρικής ενέργειας μέσω πυρηνικής ή έχει αλλάξει σχεδιασμό, εάν υπάρχει σχεδιασμός για εργασίες εξόρυξης ουρανίου σε ελληνικό έδαφος από ελληνικούς ή άλλους φορείς κι αν επίσης επιβεβαιώνει την άρνηση της χώρας να φιλοξενήσει ή να επιτρέψει τη δίοδο από την ελληνική επικράτεια ραδιενεργών αποβλήτων.
Πρέπει, όμως, να πούμε και να το έχει υπόψη η ελληνική αντιπροσωπεία ότι η Επιτροπή Πυρηνικής Ενέργειας στην Ευρώπη παρέπεμψε τη χώρα μας στο δικαστήριο της Ευρωπαϊκής Ένωσης επειδή δεν ενσωμάτωσε οδηγία της EURATOM στην ελληνική νομοθεσία, μια νομοθεσία σχετικά με την επιτήρηση και τον έλεγχο των αποστολών ραδιενεργών αποβλήτων και αναλωμένου πυρηνικού καυσίμου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, ολοκληρώνω.
Διερωτώμεθα, ενώ η Ελλάδα παραπέμπεται στο Ευρωπαϊκό Δικαστήριο για μη τήρηση της ντιρεκτίβας για τα ραδιενεργά απόβλητα, τελικώς επιλέγεται από το διεθνή οργανισμό Ατομικής Ενέργειας για Περιφερειακό Εκπαιδευτικό Κέντρο. Ερωτούμε, τι πραγματικά εξυπηρετεί αυτή η συμφωνία; Γιατί η χώρα μας να έχει επιλεγεί για αυτήν την εκπαιδευτική δραστηριότητα, πέρα από το γεγονός βέβαια ότι η χώρα μας αναλαμβάνει την υποχρέωση να παρέχει χωρίς κανένα κόστος για το Διεθνή Οργανισμό μια σειρά από εξυπηρετήσεις. Διερωτώμεθα, λοιπόν, σε αυτήν την οικονομική συγκυρία υπάρχει η άνεση να ξοδεύονται χρήματα για ένα πρόγραμμα το οποίο πέραν όλων των άλλων είναι και εξαιρετικά επισφαλές, όσον αφορά την ασφάλεια της χώρας;
Τέλος, κύριε Υπουργέ, φοβόμαστε ότι με τη συμφωνία αυτή οδηγούμαστε δια της μεθόδου της διολισθήσεως σε μία μετάλλαξη της χώρας μας σε χώρα παρία, που μπορεί να γίνονται δράσεις επικίνδυνες για τον ελληνικό πολιτισμό, μεθοδεύοντας σε βάθος χρόνου τη λείανση της σθεναρής αντίστασης της συντριπτικής πλειοψηφίας του ελληνικού λαού στην εγκατάσταση πυρηνικών αντιδραστήρων σε ελληνικό έδαφος. Δεν είναι τυχαίο ότι σε ολόκληρη την Ευρώπη υπάρχει μία ολόκληρη συζήτηση γύρω από το ενεργειακό ζήτημα -και δικαίως- και θα υπάρξουν ισχυρές πιέσεις για την αλλαγή της συνείδησης όχι μόνο της ελληνικής Κυβέρνησης, αλλά και του ελληνικού πληθυσμού. Θέλουμε να υπάρχει μία διαβεβαίωση από τον Υπουργό. 
Επειδή, όμως, θεωρούμε ότι αυτή η συμφωνία ανοίγει το δρόμο για μία λείανση αυτής της συνείδησης, θα την καταψηφίσουμε.
Θεωρούμε ότι τίποτε καλό δεν προκύπτει για τη χώρα μας πέρα από την οικονομική επιβάρυνση. Εκθέτει τη χώρα μας σε κινδύνους και σε θανατηφόρα και άλλα, ενδεχομένως, ατυχήματα όπως ήδη περιγράφεται στην αιτιολογική έκθεση. 
Ο Συνασπισμός Ριζοσπαστικής Αριστεράς-Ενωτικό Κοινωνικό Μέτωπο θα καταψηφίσει τη συμφωνία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Η κ. Έλενα Κουντουρά έχει το λόγο.</ChairmanSpeech>
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Κυρία Πρόεδρε, εκπρόσωποι της Κυβέρνησης, αγαπητοί συνάδελφοι, μετά από μία ουσιαστική συζήτηση που έγινε στην Επιτροπή Μορφωτικών Υποθέσεων κατά τη διάρκεια της οποίας όλοι οι συνάδελφοι υπέβαλαν ενδιαφέρουσες και σημαντικές επισημάνσεις και παρατηρήσεις, βρισκόμαστε σήμερα στην Ολομέλεια της Βουλής για την κύρωση της μακροπρόθεσμης συμφωνίας μεταξύ της χώρας μας και του Διεθνούς Οργανισμού Ατομικής Ενέργειας με αντικείμενο την υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για θέματα ραδιενέργειας, μεταφορών και ασφάλειας καταλοίπων. 
Οι Ανεξάρτητοι Έλληνες επαναφέρουμε την τοποθέτηση που είχαμε και στην αρμόδια επιτροπή για την επικύρωση της συμφωνίας. Όπως επισημάναμε αρχικά και επαναλαμβάνουμε και σήμερα, η ανάδειξη της Ελληνικής Επιτροπής Ατομικής Ενέργειας σε Περιφερειακό Εκπαιδευτικό Κέντρο στην Ευρώπη για θέματα ραδιενέργειας, μεταφορών και καταλοίπων προσδίδει διεθνές κύρος και προστιθέμενη αξία στην ύπαρξη και λειτουργία της. Εξάλλου, ο σκοπός του Περιφερειακού Εκπαιδευτικού Κέντρου όπως περιγράφεται στο καταστατικό του Διεθνούς Οργανισμού Ατομικής Ενέργειας, που είναι εξειδικευμένη οργάνωση του ΟΗΕ, είναι να προάγει την ανταλλαγή επιστημονικής γνώσης και πληροφοριών πάνω στην ειρηνική χρήση της ατομικής ενέργειας, ενώ περιλαμβάνει μεταπτυχιακές και επιμορφωτικές σειρές μαθημάτων, εργαστήρια στα οποία θα καταρτίζονται οι εκπαιδευτές, καθώς και οι εκπαιδευτικές υποτροφίες. 
Δεν βλέπουμε λοιπόν τίποτε αρνητικό ως προς το σκοπό και τη λειτουργία του κέντρου δεδομένου ότι υπηρετεί εκπαιδευτική και επιστημονική αποστολή. Είμαστε υπέρ της εισαγωγής γνώσης και τεχνογνωσίας και φυσικά είμαστε υπέρ των διεθνών συνεργασιών πάνω στην επιστήμη και στην έρευνα.
Πρέπει να είμαστε ανοιχτοί σε συμφωνίες με διεθνή κέντρα και ξένους φορείς ειδικά όταν μιλάμε για οργανώσεις του ΟΗΕ, αρκεί οι σχέσεις συνεργασίας να είναι ισότιμες και επ’ ωφελεία της πατρίδας μας. 
Κυρίες και κύριοι συνάδελφοι, άκουσα με προσοχή τις παρεμβάσεις σας στην Επιτροπή Μορφωτικών Υποθέσεων και με απασχόλησαν έντονα οι ανησυχίες που εξέφρασαν τα υπόλοιπα κόμματα της αντιπολίτευσης. Εκφράστηκαν σκέψεις ως προς το ρόλο του διεθνούς οργανισμού σε υποθέσεις όπως του Ιράκ, άλλοτε του Ιράν. Ουδείς είναι υπεράνω υποψίας, αλλά από την άλλη μην βάζουμε τα πάντα και τους πάντες σε ένα στερεότυπο σκεπτικό δαιμονοποίησης. 
Ένα άλλο επιχείρημα έθετε το ερώτημα γιατί να γίνει το κέντρο στην Ελλάδα αφού η χώρα μας χρησιμοποιεί ραδιενέργεια σε περιορισμένο βαθμό και ειδικούς σκοπούς, κυρίως ιατρικούς. Γιατί δεν πάνε σε χώρες που έχουν πυρηνικούς αντιδραστήρες; Μήπως υπάρχουν συμφέροντα πολιτικά και επιχειρηματικά που θέλουν να επεκταθούν και εδώ ή να μετατρέψουν ένα κράτος- παρία, μία αποικία, μία φτωχογειτονιά, όπως θέλουν να μετατρέψουν την Ελλάδα σε χωματερή καταλοίπων;
Ξέρετε, κυρίες και κύριοι συνάδελφοι, ότι ανάμεσα στους πρώτους στον κοινοβουλευτικό και πολιτικό αγώνα κατά μίας Ελλάδας αποικίας είμαστε εμείς οι Ανεξάρτητοι Έλληνες και το έχουμε αποδείξει αυτό με συνέπεια και αυταπάρνηση, χωρίς να κλείνουμε το μάτι σε δανειστές και δυνάστες. Το αντεπιχείρημα όμως έχει ως εξής: Μήπως θα ήταν λάθος να φτιαχτεί το Περιφερειακό Εκπαιδευτικό Κέντρο σε κράτη της Ευρώπης και των Βαλκανίων όπου τα φιλοπυρηνικά πολιτικά και επιχειρηματικά συμφέροντα είναι ήδη εκεί και επηρεάζουν ποικιλοτρόπως αποφάσεις και δράσεις; Μήπως δηλαδή δεν υποκρύπτεται τελικά ο δόλος και η σκοπιμότητα, που κάποιοι υποψιάζεστε, στο γεγονός ότι επιλέγεται ως Περιφερειακό Εκπαιδευτικό Κέντρο μία χώρα αθώα στα πυρηνικά; Μήπως αυτή είναι η ορθή και τελικά η ενδεδειγμένη επιλογή; Ας το σκεφτούμε και έτσι, θετικά. 
Επιπρόσθετα, γιατί να θεωρούμε επιλήψιμο να γίνεται εδώ στην Ελλάδα η εκπαίδευση, η μετεκπαίδευση και η επιμόρφωση επιστημονικού επαγγελματικού δυναμικού πάνω σε θέματα ασφάλειας και προστασίας από τη στιγμή μάλιστα που περιβαλλόμαστε ως χώρα από γείτονες στα Βαλκάνια αλλά και παραπέρα σε νοτιοανατολική Ευρώπη και ανατολική Μεσόγειο που έχουν ήδη εγκαταστάσεις; Οποιοδήποτε ατύχημα θα μπορούσε να συμβεί γύρω μας, πόσο μάλλον από τη στιγμή που η ευρύτερη περιοχή είναι ιδιαίτερα σεισμογενής και όπως είδαμε ακόμη και σε πρόσφατες περιπτώσεις, στη Φουκουσίμα, η τήρηση υψηλών στάνταρ όχι  μόνο για τις εγκαταστάσεις αλλά και για τον πληθυσμό, εξαρτάται τελικά σε τεράστιο βαθμό από την εκπαίδευση.
Εδώ λοιπόν αναφέρω ότι οι σταθμοί πυρηνικής ενέργειας που σχεδιάζουν να κατασκευάσουν οι Τούρκοι πρέπει να μας κάνουν ιδιαίτερα ανήσυχους, γιατί πρώτον η Τουρκία είναι εξαιρετικά σεισμογενής, δεύτερον δεν φημίζεται για την προσήλωσή της σε θέματα ασφάλειας του περιβάλλοντος και τρίτον, δεν συνεργάζεται με βάση τα στάνταρ της Ευρωπαϊκής Ένωσης. 
Σε ό,τι λοιπόν αφορά το σκέλος του προϋπολογισμού, της κάλυψης των εξόδων και του διαμοιρασμού των ευθυνών λειτουργίας του περιφερειακού κέντρου, νομίζω ότι στις σχετικές εκθέσεις αλλά και στις τοποθετήσεις που προηγήθηκαν δεν υπάρχουν τα στοιχεία εκείνα που θα μας οδηγούσαν στην καταψήφιση του σχεδίου νόμου. Επομένως ψηφίζουμε «υπέρ», αποσαφηνίζοντας ταυτόχρονα ότι θα παρακολουθούμε με ενδιαφέρον και επαγρύπνηση την εφαρμογή της συμφωνίας διότι πράγματι εμπεριέχει λίαν ευαίσθητες και σημαντικές παραμέτρους.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κυρία συνάδελφο.
Το λόγο έχει ο κ. Αρτέμιος Ματθαιόπουλος από το Λαϊκό Σύνδεσμο-Χρυσή Αυγή.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, όπως και στη σχετική συνεδρίαση της Διαρκούς Επιτροπής Μορφωτικών Υποθέσεων, έτσι και σήμερα θα καταψηφίσουμε το παρόν σχέδιο νόμου και θα το κάνουμε όχι γιατί δεν επιθυμούμε την ενίσχυση του κύρους της χώρας σε διεθνές επίπεδο, όπως είπε η κ. Μακρή, ούτε γιατί συμμεριζόμαστε τις ανησυχίες του κ. Κουράκη και του κόμματός του πως τα εκπαιδευτικά προγράμματα που πρόκειται να πραγματοποιηθούν θα μπορούσαν να χρησιμοποιηθούν ως πιλοτικά προγράμματα για τη μελλοντική χρήση της πυρηνικής ενέργειας στην παραγωγή ηλεκτρικού ρεύματος. Θα το καταψηφίσουμε για τους ακριβώς αντίθετους λόγους, διότι πιστεύουμε πως οι επιμέρους όροι της υπό κύρωση συμφωνίας αποτελούν άλλη μία απόδειξη της διεθνούς ανυποληψίας στην οποία εδώ και δεκαετίες έχει περιπέσει η πατρίδα μας όσον αφορά και τον τομέα της ενέργειας, ενώ παράλληλα δεν εξυπηρετεί κάποιο σοβαρό μακροπρόθεσμο πλάνο που να αποσκοπεί στην αυτάρκη κάλυψη των ενεργειακών αναγκών της χώρας.
Πριν αναφερθώ διεξοδικά στα σημεία της συμφωνίας που αποτελούν πραγματικό όνειδος για κάθε κράτος που σέβεται τον εαυτό του, θα ήθελα να κάνω μία σύντομη αναφορά στο έτερο μέλος της συναφθείσης συμφωνίας, το Διεθνή Οργανισμό Ατομικής Ενέργειας. Ως οργανισμός αποτελεί εξιδανικευμένη οργάνωση του ΟΗΕ, δηλαδή του οργανισμού που αποτελεί το «μανδύα» νομιμοποίησης όλων σχεδόν των αμερικανικών επεμβάσεων ανά την υφήλιο. Εξάλλου δεν θα πρέπει να μας διαφεύγει ο ιδιαίτερα ύποπτος ρόλος που διαδραματίζει στα τεκταινόμενα σχετικά με το πυρηνικό πρόγραμμα του Ιράν, παρέχοντας εν πολλοίς ένα ακόμα «άλλοθι» για μία πολεμική σύγκρουση.
Επιπλέον, θα πρέπει να τονίσουμε πως τόσο στην περίπτωση του Τσέρνομπιλ όσο και σε εκείνη της Φουκουσίμα οι μετρήσεις του ΔΟΑΕ σχετικά με τα απελευθερωθέντα ποσά ραδιενέργειας ήταν το λιγότερο αποτυχημένες. 
Αυτά τα ολίγα για τον ΔΟΑΕ ο οποίος, όπως θα καταδείξουμε και στη συνέχεια, επιχειρεί μία αποικιακού χαρακτήρα σχέση με την πατρίδα μας και όχι μία συνεργασία αμοιβαίας ανταλλαγής τεχνογνωσίας, όπως υποκριτικά διατείνεται στους σκοπούς του.
Περνώντας στα επιμέρους άρθρα της συμφωνίας, παρατηρούμε τα εξής: Συγκεκριμένα, στο άρθρο 2 με τίτλο «Υποχρεώσεις των συμβαλλομένων μερών», η Ελλάδα αναλαμβάνει την υποχρέωση να παρέχει, μεταξύ άλλων, εγκαταστάσεις, υπηρεσίες, απαραίτητο εξοπλισμό για τη λειτουργία της Ελληνικής Επιτροπής Ατομικής Ενέργειας ως περιφερειακού εκπαιδευτικού κέντρου και να μεριμνά για τη συντήρηση και την εύρυθμη λειτουργία τους, να παρέχει επίσης το διοικητικό και βοηθητικό προσωπικό που απαιτείται για την ομαλή διεξαγωγή των εκπαιδευτικών σειρών που θα πραγματοποιούνται, ενώ πρέπει να παρέχει και όλα τα καταλύματα για τους συμμετέχοντες σε κάθε σειρά μαθημάτων, μέχρι και ένα στέλεχος οικονομικών αρμόδιο –προσέξτε- για την εκτέλεση των πληρωμών εκ μέρους του ΔΟΑΕ προς τους συμμετέχοντες ομιλητές.
Στο σημείο αυτό θα αναφέρουμε πως, σύμφωνα με έκθεση του Γενικού Λογιστηρίου του Κράτους, όλα τα παραπάνω θα κοστίσουν μόνο 6.000 ευρώ κατ’ έτος. Θεωρώ λοιπόν υποτιμητικό για τη νοημοσύνη μας το οποιοδήποτε σχόλιο για το κατά πόσο αυτό το ποσό είναι αληθινό ή όχι.
Περαιτέρω, σύμφωνα με το άρθρο 6 της συμφωνίας, η Ελλάδα θα διατηρεί ασφαλιστική κάλυψη έναντι δημοσίων ευθυνών αλλά και ευθυνών τρίτων για αποζημίωση σε περίπτωση υλικών ζημιών, τραυματισμών ή ακόμα και θανάτου που ενδεχομένως θα λάβουν χώρα στο πλαίσιο της εφαρμογής της παρούσας συμφωνίας. Επίσης, η Ελλάδα αναλαμβάνει όλους ανεξαιρέτως τους κινδύνους που θα πραγματοποιηθούν βάσει της παρούσης συμφωνίας. Μάλιστα δεσμευόμαστε ως χώρα να μη θεωρούμε για κανένα λόγο υπεύθυνο τον ΔΟΑΕ, τα στελέχη, τους αντιπροσώπους, τους υπαλλήλους για οποιαδήποτε υλική ζημία, σωματική βλάβη ή θάνατο και να καλύπτουμε ακόμα και τα έξοδα της νομικής υπεράσπισης από οποιαδήποτε αγωγή, αξίωση, απαίτηση και ευθύνη έναντι του οποιουδήποτε.
Το πλέον εξωφρενικό όμως είναι ότι οι υποχρεώσεις αυτές δεν παύουν να ισχύουν ακόμη και με ενδεχόμενη καταγγελία της σύμβασης. Σύμφωνα λοιπόν με το άρθρο 7 της συμφωνίας, κάθε επιστημονικό πόρισμα και προϊόν που θα εξάγεται από τις διάφορες ερευνητικές μελέτες θα κατοχυρώνεται με τη μορφή πνευματικής ιδιοκτησίας αποκλειστικά υπέρ του ΔΟΑΕ. 
Με λίγα λόγια, η Ελληνική Επιτροπή Ατομικής Ενέργειας θα λειτουργεί σαν ένα «παραμάγαζο» του ΔΟΑΕ, ο ελληνικός λαός θα κληθεί να σηκώσει το βάρος όλων των ανωτέρω κονδυλίων που προφανώς ξεπερνούν κατά πολύ το ποσό των 6.000 ευρώ και το όφελος για τη δική μας πλευρά, τουλάχιστον από άποψη τεχνογνωσίας, θα είναι επί της ουσίας μηδενικό, καθώς μόνο ο ΔΟΑΕ θα καρπώνεται το παραγόμενο έργο.
Τέλος, σύμφωνα με το άρθρο 4 υπεύθυνος φορέας αξιολόγησης για το κρατικά χρηματοδοτούμενο έργο της ελληνικής επιτροπής θα είναι η ίδια η επιτροπή μέσω μιας διαδικασίας εσωτερικής αξιολόγησης. Γνωρίζουμε πολύ καλά, όσοι ζούμε σ’ αυτήν εδώ τη χώρα, ποια είναι τα αποτελέσματα μιας αξιολόγησης από έναν οργανισμό όταν αυτή γίνεται από τον ίδιο τον οργανισμό.
Μ’ αυτά και μ’ αυτά κύριοι, αποδεικνύετε για άλλη μια φορά πως δεν είστε τίποτα άλλο παρά πιστοί υπηρέτες του διεθνούς κατεστημένου. Ενός κατεστημένου που θέλει την πατρίδα μας ένα κρατίδιο χωρίς καμμία απολύτως κυριαρχία, χωρίς καμμία απολύτως προοπτική. Ένα εξαρτημένο από συμφέροντα κρατίδιο του οποίου το ανθρώπινο δυναμικό και τις πλουτοπαραγωγικές πηγές απομυζούν κάθε είδους ξένοι χωρίς κανένα όφελος για τον ίδιο. 
Πέραν αυτού είστε και ψεύτες όταν λέτε στο λαό πως το ετήσιο κόστος εφαρμογής όλων των παραπάνω θα είναι μόνο 6.000 ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Είστε ψεύτες, όταν διατείνεστε ενώπιον του λαού πως μόνο εκπαιδευτικούς σκοπούς θα εξυπηρετήσει η εν λόγω συμφωνία, τη στιγμή που υπάρχουν προβλέψεις για σοβαρές ζημίες τραυματισμούς, μέχρι και  θανάτους. Έχει αφιερωθεί ένα μεγάλο μέρος της συμφωνίας στο ζήτημα των ευθυνών το οποίο βαρύνει αποκλειστικά την ελληνική πλευρά. Είστε ψεύτες και υποκριτές όταν προκειμένου να ικανοποιήσετε τις επιθυμίες των ισχυρών της διεθνούς ενεργειακής σκακιέρας διατείνεστε πως η συμφωνία αυτή ενισχύει τη θέση της χώρας στο διεθνές στερέωμα, ενώ η πραγματικότητα είναι πως το μόνο που θα τους προσφέρει είναι δαπάνες και η πιθανότητα να καταστεί η χώρα χώρος διαχείρισης πυρηνικών αποβλήτων για τα οποία θα έχει προηγουμένως καταλλήλως εκπαιδευτεί. 
Ο Λαϊκός Σύνδεσμος-Χρυσή Αυγή καταψηφίζει αυτήν την κατάπτυστη συμφωνία που καθιστά την πατρίδα μας υπηρετικό προσωπικό αλλότριων συμφερόντων, που προσφέρει χρήμα, εγκαταστάσεις και προσωπικό για να πάρει σαν αντάλλαγμα την ψεύτικη αίγλη της συμμετοχής σε ένα παγκόσμιο κατεστημένο για περαιτέρω διεύρυνση της ισχύος του. 
Για εμάς, τους Έλληνες εθνικιστές, κάθε κίνηση που σχετίζεται με ενεργειακής φύσης ζητήματα και πρόκειται να χρηματοδοτηθεί από τον ελληνικό λαό, οφείλει να υπακούει σε ένα και μόνο κανόνα: Είναι χρήσιμο προς την κατεύθυνση της εξυπηρέτησης λαϊκών συμφερόντων και της κάλυψης εθνικών ενεργειακών αναγκών;
Θεωρούμε πως αυτήν την προοπτική όχι μόνο δεν την εξυπηρετεί αλλά αντιθέτως την αντιστρατεύεται η παρούσα συμφωνία. Γι’ αυτό και καταψηφίζουμε το σχέδιο νόμου.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε συνάδελφε.
Ο κ. Αθανάσιος Παφίλης ως Κοινοβουλευτικός Εκπρόσωπος του Κομμουνιστικού Κόμματος Ελλάδας, έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η κύρωση της συμφωνίας του Διεθνούς Οργανισμού Ατομικής Ενέργειας με την Ελλάδα που έχει τον τίτλο «για την Υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για Θέματα Ραδιενέργειας, Μεταφορών και Ασφαλείας Καταλοίπων» προκαλεί πολλά ερωτηματικά.
Πρώτο ερώτημα. Τι σχέση έχει η Ελλάδα και κατά πόσο ασχολείται με τα θέματα ραδιενέργειας, μεταφορών και ασφάλειας καταλοίπων. Ειπώθηκε και προηγούμενα. Υπάρχει κάτι πειραματικό στο Δημόκριτο. Κυρίως χρησιμοποιείται η πυρηνική ενέργεια για ιατρικούς σκοπούς. Επομένως, δεν μπορεί κανένας να είναι αφελής ή να καταπίνει το παραμύθι ότι παίρνουμε διεθνές κύρος και ότι η ΔΟΑΕ αναθέτει στην Ελλάδα και άρα η Ελλάδα γίνεται σημαντικός παίκτης. Ακούγονται κάτι τέτοια τα οποία απευθύνονται σε αφελείς. Λέμε, λοιπόν, ότι προκαλεί ερωτηματικά.
Ειπώθηκε και προηγούμενα, παρ’ ότι εμείς δε συμφωνούμε, ότι η Ελλάδα καταγγέλλεται γιατί δεν τηρεί τη συμφωνία για τα απόβλητα. Ταυτόχρονα την ίδια στιγμή που καταγγέλλεται από τους ίδιους ορίζεται και ως περιφερειακό εκπαιδευτικό κέντρο. Ποιος είναι ο σκοπός; Τελικά ποια πυρηνικά απόβλητα θα έρχονται εδώ. Τι προγράμματα θα είναι αυτά; Εμείς διαφωνούμε ριζικά. Έχουμε σοβαρές επιφυλάξεις και πολύ φοβούμαστε ότι είναι προπομπός φιλοξενίας πυρηνικών απόβλητων. Γίνεται τεράστια συζήτηση αυτήν τη στιγμή. Μέχρι τώρα έχει επιλεγεί το Κόσοβο και το Μαυροβούνιο. Μη γελάτε, κύριε Καλαντζή. Δίπλα είναι.</Speech> 
<Speech><Parlmember>ΓΕΩΡΓΙΟΣ ΚΑΛΑΝΤΖΗΣ</Parlmember>: Το ξέρεις ότι δε γίνεται.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Θα πω και άλλα παρακάτω. 
Γίνεται μια ολόκληρη συζήτηση για το θέμα των πυρηνικών αποβλήτων. Υπάρχει τεράστια κινητοποίηση σε όλη την Ευρώπη και σε άλλες χώρες. Εδώ δεν ξεκαθαρίζεται. 
Δεύτερο θέμα και σοβαρό κατά τη γνώμη μας είναι ότι τα εκπαιδευτικά προγράμματα καθορίζονται από το Διεθνή Οργανισμό Ατομικής Ενέργειας. Η Ελλάδα δεν έχει κανένα δικαίωμα να παρεμβαίνει. Όλα τα αποφασίζουν αυτοί. 
Εμείς προσφέρουμε χώρους, προσωπικό και αυτοί αποφασίζουν όλα τα προγράμματα. Μα, θα πει κάποιος: «Είναι οργανισμός των Ηνωμένων Εθνών.» Τι οργανισμός είναι άραγε σήμερα, με ποιο κύρος; Τι ρόλο έχει παίξει; Έχει νομιμοποιήσει τον πόλεμο κατά του Ιράκ. Πού είναι τα πυρηνικά και τα βιολογικά του Ιράκ; Πουθενά. Σήμερα παίζει το ρόλο του αμερικάνικου και ευρωπαϊκού ιμπεριαλισμού, προετοιμάζοντας το έδαφος για επίθεση στο Ιράν.
Και κάτι ακόμα. Για πέστε μας, εσείς που το υποστηρίζετε, για το Ισραήλ γιατί δεν λέει κουβέντα; Είναι πυρηνική δύναμη; Ναι ή όχι; Έχει πυρηνικά όπλα; Ναι ή όχι; Γιατί δεν κάνει κανέναν έλεγχο, γιατί δεν καταγγέλλει, γιατί δεν ζητά στην περιοχή που είναι η μοναδική πυρηνική δύναμη να καταργηθούν τα πυρηνικά όπλα;
Δεύτερον. Γίνεται μεγάλη συζήτηση για την NPT, τη συμφωνία μη διάδοσης των πυρηνικών όπλων. Τι στάση κρατάει ο Διεθνής Οργανισμός Ατομικής Ενέργειας πάνω σ’ αυτό το θέμα; Κρατάει τη στάση που του καθορίζει ο συσχετισμός των δυνάμεων και συγκεκριμένα οι Αμερικάνοι και οι άλλες πυρηνικές δυνάμεις, ιδιαίτερα οι Αμερικάνοι. Γιατί παραδείγματος χάριν προβάλλει το πρώτο σκέλος της μη διάδοσης των πυρηνικών όπλων και το δεύτερο το θάβει κυριολεκτικά. Το δεύτερο μέρος της συμφωνίας λέει ότι βεβαίως είμαστε κατά της διάδοσης και να μην παράγουν νέες χώρες πυρηνικά όπλα, ωστόσο όμως αυτό συνοδεύεται και με τα άρθρα που λένε ότι ήδη οι πυρηνικές δυνάμεις έχουν υποχρέωση να καταθέσουν συγκεκριμένο πρόγραμμα καταστροφής των πυρηνικών όπλων. Γι’ αυτό δεν γίνεται κουβέντα. Οι πυρηνικές δυνάμεις και πρώτα απ’ όλα οι Ηνωμένες Πολιτείες της Αμερικής που έχουν την υπεροπλία όχι μόνο δεν καταστρέφουν, αλλά σήμερα στρέφονται στην παραγωγή των ονομαζόμενων έξυπνων πυρηνικών όπλων, γιατί στο θέμα της ισχύος συνολικά υπάρχει ένας κορεσμός και μια ισορροπία.
Το καινούργιο δόγμα τι λέει; Λέει ότι πρέπει να παράγουμε έξυπνα πυρηνικά όπλα χειρουργικής κυριολεκτικά ακρίβειας, τα οποία θα μπορούν να χρησιμοποιηθούν σε συμβατικούς πολέμους επιλεκτικά. Υπήρχε μια δέσμευση παλιότερα, όταν υπήρχε η Σοβιετική Ένωση, που έλεγε ότι καμμία χώρα δεν θα χρησιμοποιήσει πρώτη τα πυρηνικά για προληπτικούς λόγους παρά μόνο αν απειληθεί ή αν της επιτεθούν. Αυτό το δόγμα το αμερικάνικο άλλαξε τα τελευταία χρόνια. Μάλιστα, τον Ιανουάριο αυτού του χρόνου ο Υπουργός Άμυνας ανακοινώνοντας το νέο δόγμα των Ηνωμένων Πολιτειών της Αμερικής, που είναι φρικαλέο για την ανθρωπότητα, με σαφήνεια λέει ότι θα χτυπήσουμε προληπτικά και με πυρηνικά όπλα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ένα λεπτό ακόμα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε Παφίλη.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ευχαριστώ, κυρία Πρόεδρε.
Τι κάνει, λοιπόν, η περιβόητη επιτροπή στο πλαίσιο του ΟΗΕ σ’ αυτά τα θέματα; Τηρεί σιγή ιχθύος. Επομένως, κανένας δεν μπορεί να έχει εμπιστοσύνη σε μια επιτροπή, η οποία χρησιμοποιείται σαν όργανο των πυρηνικών ιμπεριαλιστικών δυνάμεων. 
Τα ίδια συμβαίνουν και με την Ευρωπαϊκή Ένωση. Πολλή κουβέντα γίνεται για την παραγωγή πυρηνικής ενέργειας από το Ιράν, αλλά για το ότι η Γαλλία και οι Βρετανοί έχουν πυρηνικά όπλα, για το ότι στη Γερμανία φιλοξενούνται αμερικάνικα πυρηνικά όπλα, για το δεύτερο μέρος της συμφωνίας μη διάδοσης στην ίδια την Ευρωπαϊκή Ένωση και βγαίνουν -υποτίθεται- αυτοί που ενδιαφέρονται για να μην αναπτύξουν άλλες χώρες πυρηνικά όπλα.
Τρίτη πλευρά είναι οι ρήτρες που ειπώθηκαν και προηγουμένως και όπως αναφέραμε ο εισηγητής μας για λόγους αντικειμενικούς δεν μπόρεσε να είναι σήμερα εδώ. Πλήρης νομική ασυλία, προνόμια ανεύθυνα στο προσωπικό του Διεθνούς Οργανισμού Πυρηνικής Ενέργειας. Είναι προκλητικό, πραγματικά. Δηλαδή, αν συμβεί ένα ατύχημα, ένας θάνατος, μια σοβαρή ζημιά και φταίνε αυτοί, δεν θα πληρώσουν; Γιατί απαλλάσσονται; Πρέπει να πληρώσει η Ελλάδα; Γι’ αυτούς τους λόγους, λοιπόν, είμαστε αντίθετοι.
Ήθελα, επίσης, να ξεκαθαρίσω τη θέση του Κομμουνιστικού Κόμματος της Ελλάδας που αφορά την πυρηνική ενέργεια. Θεωρούμε ότι είναι μια μορφή ενέργειας με πλεονεκτήματα και μειονεκτήματα. Εμείς θεωρούμε ότι η συζήτηση που πρέπει να γίνει για τη χρησιμοποίηση της πυρηνικής ενέργειας για ειρηνικούς σκοπούς βέβαια πρέπει να γίνει στο σημερινό πλαίσιο των τεχνολογικών και επιστημονικών εξελίξεων που υπάρχουν από την πλευρά της βελτίωσης της ποιότητας και από την πλευρά της ασφάλειας. 
Αν θέλουμε να μιλήσουμε για τη Φουκοσίμα, που είναι πρόσφατο παραδείγματος χάρη, αποδεικνύεται πόσο επικίνδυνο, εγκληματικό, δολοφονικό είναι να είναι η πυρηνική ενέργεια στα χέρια ιδιωτικών εταιρειών, γιατί υπήρχαν προειδοποιήσεις εδώ και δεκαπέντε χρόνια, συγκεκριμένες καταγγελίες ότι η ασφάλεια των πυρηνικών εργοστασίων στη Φουκοσίμα έχει λήξει και ότι είναι επικίνδυνη με τους πρώτους σεισμούς. Προτίμησαν, όμως, να μην κάνουν επενδύσεις, γιατί οι επενδύσεις σ’ αυτόν τον τομέα είναι πάρα πολύ ακριβές και έφεραν αυτά τα ολέθρια αποτελέσματα.
Εμείς λέμε, λοιπόν, ότι πρέπει να υπάρξει έρευνα για τις σύγχρονες μορφές ασφάλειας που μπορεί να αναπτυχθούν -και υπάρχουν τεράστιες δυνατότητες- και να χρησιμοποιηθεί, αν χρησιμοποιηθεί, για την ικανοποίηση λαϊκών αναγκών με τον έλεγχο της κοινωνίας, του κράτους, του λαού και όχι στα χέρια των ιδιωτικών εταιρειών και αυτό φυσικά σημαίνει ένα άλλο κοινωνικό σύστημα.
Δεν υποστηρίζουμε την άμεση παραγωγή πυρηνικής ενέργειας στην Ελλάδα υπό τις συγκεκριμένες συνθήκες και όπως είναι η κατάσταση, όχι μόνο για οικονομικούς, αλλά και για άλλους λόγους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ολοκληρώστε, κύριε συνάδελφε, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Η Ελλάδα έχει δυνατότητες να καλύψει τις ανάγκες της και να είναι αυτάρκης –για να μην πω- και εξαγωγική. Η Ελλάδα έχει τα μεγαλύτερα αποθέματα λιγνίτη στην Ευρώπη. Εδώ, έγινε μια μεγάλη μάχη από την Ευρωπαϊκή Ένωση -αυτά πρέπει να τα ξέρει ο ελληνικός λαός- δήθεν για να μη μολύνεται το περιβάλλον, για να μπορούν να εισάγουν τη δική τους ενέργεια ή για να προχωρήσουν και σε παραγωγή ενέργειας από πυρηνικούς σταθμούς.
Δεύτερον, η Ελλάδα έχει αξιοποιήσει μόνο το 1/3 του υδάτινου δυναμικού για την παραγωγής της ενέργειας.</Speech>    
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ολοκληρώστε, κύριε συνάδελφε, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τελειώνω ένα λεπτό, κυρία Πρόεδρε.
Τρίτον, η Ελλάδα έχει υδρογονάνθρακες και πετρέλαιο. Και τέταρτον, η Ελλάδα μπορεί να αξιοποιήσει τις ανανεώσιμες πηγές ενέργειας. 
Αυτήν τη στιγμή, αυτό που συμβαίνει είναι μια ληστεία του ήλιου και του αέρα και αργότερα της θάλασσας του ελληνικού λαού σε όφελος ποιού; Σε όφελος των μονοπωλίων των μεγάλων επιχειρηματικών ομίλων.
Επομένως, η Ελλάδα μπορεί αξιοποιώντας αυτές τις μορφές ενέργειας και τις πλουτοπαραγωγικές πηγές να είναι αυτάρκης. Αυτό, όμως, χρειάζεται μια άλλη πολιτική, ένα άλλο σύστημα που θα κινείται με γνώμονα τις λαϊκές ανάγκες και όχι τα συμφέροντα του μεγάλου κεφαλαίου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ευχαριστούμε, κύριε Παφίλη.
Το λόγο έχει ο κύριος Υπουργός.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κυρία Πρόεδρε.
Κυρίες και κύριοι συνάδελφοι, όταν συζητάμε για θέματα που άπτονται ενός τόσο ευαίσθητου θέματος, όπως η πυρηνική ενέργεια, εμμέσως μέσω της κύρωσης αυτής της σύμβασης είναι φυσικό η συζήτηση να παρεκκλίνει και να πηγαίνει σε θέματα, τα οποία δεν άπτονται της σημερινής σύμβασης. 
Μας δίνεται η ευκαιρία, δηλαδή, να μιλήσουμε για τη θέση γενικώς του Διεθνούς Οργανισμού Ατομικής Ενέργειας στο διεθνές στερέωμα και το πώς έχει μέχρι τώρα χειριστεί διάφορα ζητήματα, για το πόσες και ποιες είναι τελικά οι πυρηνικές δυνάμεις στον πλανήτη και για τον κίνδυνο και της διαχείρισης συνολικά των πυρηνικών αποβλήτων κ.ο.κ..
Φοβάμαι, όμως, ότι η πραγματικότητα είναι πολύ πιο πεζή απ’ ότι τη σκιαγραφήσατε, διότι δεν μιλάμε για τέτοια πράγματα. Ουσιαστικά, εδώ, καλούμεθα να κυρώσουμε μια μακροπρόθεσμη Συμφωνία ανάμεσα στο Διεθνή Οργανισμό Ατομικής Ενέργειας και την Ελληνική Επιτροπή Ατομικής Ενέργειας για να γίνει αυτό, το οποίο ήδη υπάρχει από το 2003, ένα πιστοποιημένο Ευρωπαϊκό Περιφερειακό Εκπαιδευτικό Κέντρο στην Ευρώπη για θέματα ραδιενέργειας μεταφορών και ασφάλειας καταλοίπων.
Πρώτα απ’ όλα, πρέπει να είμαι κατηγορηματικός στο ότι δεν αλλάζει η πολιτική της χώρας μας, όσον αφορά τα ενεργειακά θέματα. Η ενεργειακή πολιτική της χώρας μας παραμένει πάγια και αμετάβλητη και δεν αλλάζει σε τίποτα.
Αυτό, το οποίο συζητάμε αφορά σεμινάρια και εκπαίδευση. Θα έλεγα για όσους το γνωρίζουν –και φαντάζομαι ότι όλοι το γνωρίζετε- ότι από το 2003 λειτουργεί αυτό το κέντρο. Δηλαδή, η Ελληνική Επιτροπή Ατομικής Ενέργειας λειτουργούσε αυτό το Περιφερειακό Κέντρο Εκπαίδευσης και Κατάρτισης υπό την αιγίδα και σε συνεργασία με το Διεθνή Οργανισμό Ατομικής Ενέργειας σε αυτά τα ζητήματα: Δηλαδή στα ζητήματα της ακτινοπροστασίας και της πυρηνικής ασφάλειας. 
Αυτό, το οποίο συνέβη είναι ότι το 2008 και μετά από αξιολόγηση, ουσιαστικά ο Διεθνής Οργανισμός Ατομικής Ενέργειας μας έδωσε τη δυνατότητα να αναβαθμίσουμε αυτό το ήδη υφιστάμενο κέντρο σε Περιφερειακό Εκπαιδευτικό Κέντρο. Αυτό το Περιφερειακό Εκπαιδευτικό Κέντρο έχει ως αποστολή τη διοργάνωση σεμιναρίων για τη μελέτη ζητημάτων που αφορούν τη χρήση των ακτινοβολιών, τη μεταφορά ραδιενεργών υλικών και τη διαχείριση των ραδιενεργών καταλοίπων των αποβλήτων. Αυτό το κέντρο, όμως, έχει ως αποστολή τη μελέτη, τίποτε παραπάνω. Η σχετική συμφωνία υπεγράφη στις 11 Ιουλίου 2011 και σήμερα είμαστε εδώ για να κυρώσουμε αυτή τη συμφωνία.
Εμείς πιστεύουμε ότι αυτή η συμφωνία ενισχύει συνολικά το κύρος της χώρας μας σε διεθνές επίπεδο. Η Ελλάδα και το συγκεκριμένο κέντρο είναι το μόνο κέντρο του Διεθνούς Οργανισμού Ατομικής Ενέργειας στην Ευρώπη με τα αντικείμενα αυτά. Το κέντρο αυτό είναι ένα επιστέγασμα –αν θέλετε- μιας σοβαρής προσπάθειας ερευνητικής και εκπαιδευτικής που γίνεται από την Ελληνική Επιτροπή Ατομικής Ενέργειας. Αυτό προκύπτει και από τη διεθνή αξιολόγηση. 
Νομίζω ότι πιστοποιεί μια εμπειρογνωμοσύνη της χώρας μας σε αυτά τα θέματα. Θα έλεγα, ακόμη, ότι αναδεικνύει πως υπάρχει μια σημαντική ερευνητική κοινότητα στην Ελλάδα. 
Επίσης, προσφέρει και οικονομικούς πόρους. Ειπώθηκε με καχύποπτο τρόπο ότι η Ελλάδα καταβάλλει πενιχρό τίμημα για τη λειτουργία του κέντρου. Ναι, αυτό είναι το τίμημα που η Ελλάδα καταβάλλει για τη λειτουργία αυτού του κέντρου, διότι κάθε σεμιναριακός κύκλος ουσιαστικά καλύπτεται από το Διεθνή Οργανισμό Ατομικής Ενέργειας. Κοστίζει γύρω στις 200.000 με 220.000 ευρώ ο κύκλος. Αυτό το τίμημα, όμως, καταβάλλεται από το Διεθνή Οργανισμό. Η Ελλάδα καταβάλλει ένα πολύ πενιχρό τίμημα και θα έλεγα ότι αυτό είναι και μία επένδυση. 
Αυτό το οποίο συζητάμε και ενδιαφέρει όλους μας είναι ακριβώς η ενίσχυση και της δικής μας και της διεθνούς κουλτούρας πάνω σε θέματα ασφάλειας και ευαισθητοποίησης για τη διαχείριση των ραδιενεργών αποβλήτων. Συνεπώς η γνώση δεν είναι κάτι το οποίο πρέπει να φοβόμαστε. 
Θα έλεγα, επίσης, ότι και σε ένα περιφερειακό επίπεδο ενισχύει το ρόλο της χώρας μας, γιατί είμαστε η μοναδική χώρα που συμμετέχει και για αυτά τα θέματα τουλάχιστον ενισχύεται ο ρόλος μας.
Θέλω να σας παραθέσω δύο ακόμη στοιχεία για την ευκολία της συζήτησης. Περίπου ογδόντα ξένοι επιστήμονες έχουν συμμετάσχει σε αυτά τα σεμινάρια που έχουν διοργανωθεί τα τελευταία χρόνια, δηλαδή από το 2003 και έπειτα. Είναι, νομίζω, εν γένει ένα θετικό πρόσημο για την ελληνική ερευνητική κοινότητα και δε νομίζω ότι έχουμε κάτι να φοβούμεθα όσον αφορά τα θέματα τα οποία αναφέρθηκαν.
Για όλους αυτούς τους λόγους, η δική μας πρόταση είναι να προχωρήσουμε στην κύρωση αυτής της συμφωνίας.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Ευχαριστώ, κύριε Υπουργέ.
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την Υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για Θέματα Ραδιενέργειας, Μεταφορών και Ασφάλειας Καταλοίπων».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Κατά πλειοψηφία.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Συνεπώς το σχέδιο νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Κύρωση της Μακροπρόθεσμης Συμφωνίας μεταξύ του Διεθνούς Οργανισμού Ατομικής Ενέργειας και της Κυβέρνησης της Ελληνικής Δημοκρατίας για την Υποστήριξη της Ελληνικής Επιτροπής Ατομικής Ενέργειας ως Περιφερειακού Εκπαιδευτικού Κέντρου στην Ευρώπη για Θέματα Ραδιενέργειας, Μεταφορών και Ασφάλειας Καταλοίπων» έγινε δεκτό σε μόνη συζήτηση κατ’ αρχήν, κατ’ άρθρο και στο σύνολο κατά πλειοψηφία και έχει ως εξής:
(Να καταχωρισθεί το κείμενο του νομοσχεδίου σελ.54α΄)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, στο σημείο αυτό διακόπτουμε τη συνεδρίασή μας δι’ ολίγον.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, επαναλαμβάνεται η διακοπείσα συνεδρίαση.
Έχει υποβληθεί αίτηση ονομαστικής ψηφοφορίας Βουλευτών του Λαϊκού Συνδέσμου –Χρυσή Αυγή επί της αρχής του νομοσχεδίου του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών  και τρόπο φύλαξης αυτών» και άλλες διατάξεις», της οποίας το κείμενο έχει ως εξής:
( Να μπει η σελ. 56α΄ )
Θα αναγνώσω τον κατάλογο των υπογραφόντων την αίτηση της ονομαστικής ψηφοφορίας Βουλευτών για να διαπιστωθεί εάν υπάρχει ο απαιτούμενος από τον Κανονισμό αριθμός για την υποβολή της.
Ο κ. Νικόλαος Μιχαλολιάκος. Παρών.
Ο κ. Γεώργιος Γερμενής. Παρών.
Ο κ. Νικόλαος Μίχος. Παρών.
Ο κ. Πολύβιος Ζησιμόπουλος. Παρών.
Ο κ. Δημήτριος Κουκούτσης. Παρών.
Ο κ. Ευστάθιος Μπούκουρας. Παρών.
Ο κ. Αρτέμιος Ματθαιόπουλος. Παρών.
Η κ. Ελένη Ζαρούλια. Παρούσα.
Ο κ. Χρήστος Παππάς. Παρών.
Ο κ. Χρυσοβαλάντης Αλεξόπουλος. Παρών.
Ο κ. Παναγιώτης Ηλιόπουλος. Παρών.
Ο κ. Ιωάννης Λαγός. Παρών.
Ο κ. Κωνσταντίνος Μπαρμπαρούσης. Παρών.
Ο κ. Ηλίας Παναγιώταρος. Παρών.
Ο κ. Ηλίας Κασιδιάρης. Παρών.
Ο κ. Μιχαήλ Αρβανίτης. Παρών.
Ο κ. Αντώνιος Γρέγος. Παρών.
Ο κ. Νικόλαος Κούζηλος. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα (10) λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Θα διεξαχθεί ονομαστική ψηφοφορία επί της αρχής του νομοσχεδίου: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις».
Οι αποδεχόμενοι το νομοσχέδιο επί της αρχής λέγουν «ΝΑΙ».
Οι μη αποδεχόμενοι το νομοσχέδιο επί της αρχής λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο Βουλευτής κ. Ιορδάνης Τζαμτζής από τη Νέα Δημοκρατία και η Βουλευτής κ. Όλγα Γεροβασίλη από το Συνασπισμό Ριζοσπαστικής Αριστεράς-Ενωτικού Κοινωνικού Μετώπου. 
Σας ενημερώνω επίσης ότι στο Προεδρείο έχουν περιέλθει τηλεομοιοτυπίες- φαξ συναδέλφων, σύμφωνα με το άρθρο 70 Α΄ του Κανονισμού της Βουλής, με τις οποίες γνωστοποιούν την ψήφο τους επί της αρχής του νομοσχεδίου. 
Αυτές οι ψήφοι θα ανακοινωθούν και θα συνυπολογισθούν στην καταμέτρηση που θα ακολουθήσει. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να φωτογραφηθούν οι σελ. 61-77)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές συναδέλφων, οι οποίες εκφράζουν πρόθεση ψήφου, θα καταχωριστούν στα Πρακτικά της σημερινής συνεδρίασης αλλά δεν προσμετρώνται στο αποτέλεσμα.
(Οι προαναφερθείσες επιστολές έχουν ως εξής:
(Να φωτογραφηθούν οι σελ. 79-83)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Πρόεδρε, έχετε το λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ζήτησα το λόγο για ένα λεπτό, διότι θέλω να τονίσω προς το Προεδρείο αλλά και προς το Σώμα ότι η πρακτική αυτή με την οποία βλέπουμε να αντιμετωπίζει η Κυβέρνηση τον κοινοβουλευτικό έλεγχο είναι πρωτοφανής στα κοινοβουλευτικά χρονικά. Είμαι είκοσι χρόνια σε αυτήν την Αίθουσα. Πριν από λίγο από το Νομό Φθιώτιδος ο κ. Σταϊκούρας εψήφισε, αλλά πριν από μια ώρα που καλείτο για τρίτη φορά να απαντήσει σε ερώτηση του κ. Νότη Μαριά, από ερώτηση που δεν είχε απαντηθεί γραπτώς, εδήλωσε ανυπέρβλητο κώλυμα. Το ίδιο συνέβη με τον Υπουργό Υγείας, τον κ. Λυκουρέντζο.
Κύριε Πρόεδρε, διαμαρτύρομαι εντόνως εκ μέρους της Κοινοβουλευτικής Ομάδας των Ανεξάρτητων Ελλήνων, αλλά διαμαρτύρομαι και εκ μέρους της Βουλής των Ελλήνων, διότι για πρώτη φορά η Κυβέρνηση αγνοεί τη Βουλή των Ελλήνων. Ο Πρωθυπουργός δεν έρχεται να απαντήσει την ώρα του Πρωθυπουργού και οι Υπουργοί δηλώνοντας δήθεν κώλυμα και εμπαίζοντας τη Βουλή των Ελλήνων και όλους τους συναδέλφους, έρχονται εδώ να ψηφίζουν σε ονομαστική ψηφοφορία.
Πρέπει να παρέμβετε, κύριε Πρόεδρε. Έχει υποχρέωση το Προεδρείο να παρέμβει. Δεν μπορεί η Κυβέρνηση να γράφει στα παλαιότερα των υποδημάτων της τη Βουλή των Ελλήνων και τον κοινοβουλευτικό έλεγχο. Αν συνεχίσει αυτή η τακτική, θα πάρουμε άλλου είδους μέτρα.
(Χειροκροτήματα από την πτέρυγα των Ανεξαρτήτων Ελλήνων)</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Τι μέτρα δηλαδή;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό, κύριε Λαφαζάνη.
Επειδή, όπως γνωρίζετε, κύριε Πρόεδρε, καλύτερα από εμένα, από τον Κανονισμό έχει κηρυχθεί περαιωμένη η συζήτηση και επί της αρχής και επί των άρθρων και στο σύνολο, σας έδωσα κατά παρέκκλιση το λόγο για ένα λεπτό. Είστε σε ένα θέμα το οποίο έχει συζητηθεί στη Διάσκεψη των Προέδρων και έχει ληφθεί υπ&apos; όψιν από το Προεδρείο. Μάλιστα, το έχει θέσει και δικός σας συνάδελφος που συμμετέχει στη Διάσκεψη και έχει γίνει παρέμβαση στην Κυβέρνηση. Αντιλαμβάνεστε τις δύσκολες συνθήκες που υπάρχουν τώρα.
(Θόρυβος στην Αίθουσα)
Παρακαλώ! 
Εσείς το αντιλαμβάνεστε καλύτερα από τον καθέναν. Τα ραντεβού, όπως ξέρετε, γίνονται απογευματινές ώρες.
Κύριε Λαφαζάνη, θα προσθέσετε κάτι; Όχι επ’ αυτής της συζήτησης που άρχισε χωρίς λόγο!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επ’ αυτού θέλω να μιλήσω.
Κύριε Πρόεδρε, ο Πρόεδρος των Ανεξαρτήτων Ελλήνων έχει απόλυτο δίκιο. Θέτει ένα μείζον θέμα, για το οποίο εσείς ως Προεδρείο οφείλετε να δείξετε μία ιδιαίτερη ευαισθησία. Έχουμε μια Κυβέρνηση που κρύβεται από τη Βουλή. Το ένα τρίτο των επίκαιρων ερωτήσεων που έχουμε καταθέσει δεν απαντάται. Δεν προσέρχονται οι Υπουργοί να απαντήσουν. Δεν προσέρχεται ο Πρωθυπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία, το έχετε θέσει και εσείς το θέμα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Πρωθυπουργός έχει δραπετεύσει από τη Βουλή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ακούστε παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μια στιγμή, κύριε Πρόεδρε. Δεν θα με λογοκρίνετε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα, πώς;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θα με λογοκρίνετε. Θα τελειώσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κακώς σας έδωσα το λόγο! Επομένως θα ήθελα να σας παρακαλέσω να είστε πιο κόσμιος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Α, κακώς. Γι’ αυτό, λοιπόν, να κάνετε την αυτοκριτική σας μετά. Εδώ μου έχετε δώσει το λόγο. Δεν θα με διακόπτετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριε Λαφαζάνη. Όχι σε μένα αυτά! Παρακαλώ!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θα με διακόπτετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας διακόπτω όποτε θέλω. Αλίμονο!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τελειώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέω ότι οι Υπουργοί κρύβονται από τη Βουλή και ο Πρωθυπουργός έχει δραπετεύσει από τη Βουλή.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, τελείωσε. Θα ζητήσω και εγώ το λόγο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό το φαινόμενο είναι απαράδεκτο για εσάς, κύριοι. Μιλάω και για τη Συμπολίτευση. Είναι απαράδεκτο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Η διαμαρτυρία σας έλαβε χώρα. Εντάξει.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και πρέπει να λάβετε τα απαραίτητα μέτρα για την εύρυθμη λειτουργία του Κοινοβουλίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Έχει συζητηθεί αυτό στη Διάσκεψη των Προέδρων.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το κοινοβουλευτικό έργο και ο κοινοβουλευτικός έλεγχος πρέπει να λειτουργούν πλήρως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Ολοκληρώσατε. Εντάξει.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην απαξιώνετε έτσι το λόγο μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το έχετε ο ίδιος ζητήσει στη Διάσκεψη των Προέδρων αυτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι πολιτικός λόγος και πολιτική καταγγελία. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, αυτό το οποίο έχω να πω εγώ είναι ότι αυτήν τη στιγμή ήμασταν σε άλλη διαδικασία και, αν πρόκειται εδώ να ασκείται ένας διαρκής κοινοβουλευτικός ακτιβισμός, πρέπει να το ξέρουμε. Μπορούμε να λάβουμε μέρος σε αυτόν -να το ξέρετε- και πολύ καλά και πολύ σκληρά.
(Θόρυβος στην Αίθουσα)
Και πολύ σκληρά, κύριε συνάδελφε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Διεκόπη κανείς από τους κυρίους που μίλησαν προηγουμένως;</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): ...(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εσείς, κύριε Πρόεδρε, διακόπτετε; Εσείς; Για όνομα της Παναγίας!</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μια λέξη, κύριε Πρόεδρε. 
Θέλω να θυμίσω στο Σώμα ότι αυτήν τη στιγμή γίνονται κάποιες διαπραγματεύσεις από τις οποίες εξαρτώνται πολλά. Κάντε υπομονή. Σε λίγες μέρες που όλα αυτά θα τελειώσουν, εδώ θα είναι και ο Πρωθυπουργός και οι Υπουργοί και όλοι!
(Θόρυβος στην Αίθουσα)
Τώρα σας έπιασε; Τουλάχιστον με αυτόν τον τρόπο θα έπρεπε να λάβετε μέρος στην προσπάθεια. Δεν θέλετε; Δεν θα πάθετε τίποτα!
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!
Είδατε ότι καμμιά φορά η παραβίαση του Κανονισμού, που έγινε από το Προεδρείο, δημιουργεί προβλήματα; Γι’ αυτό με βλέπετε να είμαι πιστός πάντοτε στην τήρηση του Κανονισμού.
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 262 Βουλευτές.
Υπέρ της αρχής του νομοσχεδίου, δηλαδή, «ΝΑΙ» ψήφισαν 149 Βουλευτές.
Κατά της αρχής του νομοσχεδίου, δηλαδή, «ΟΧΙ» ψήφισαν 99 Βουλευτές.
«ΠΑΡΩΝ» ψήφισαν 14 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
(Να φωτογραφηθεί η σελ. 92α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις»», έγινε δεκτό επί της αρχής κατά πλειοψηφία. 
Εισερχόμεθα στην ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο πρώτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο δεύτερο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο τρίτο ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το άρθρο τρίτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία, με γενικό αριθμό 27 και ειδικό αριθμό 2, όπως τροποποιήθηκε από τον κύριο Υπουργό και η οποία θα αποτελέσει ίδιον άρθρο του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς η τροπολογία, με γενικό αριθμό 27 και ειδικό αριθμό 2, έγινε δεκτή κατά πλειοψηφία, όπως τροποποιήθηκε από τον κύριο Υπουργό και θα αποτελέσει ίδιον άρθρο του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις»», έγινε δεκτό επί της αρχής και επί των άρθρων. 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις»», έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 95α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 21.18΄ λύεται η συνεδρίαση για αύριο, ημέρα Τετάρτη 3 Οκτωβρίου 2012 και ώρα 10.00’, με αντικείμενο εργασιών του Σώματος νομοθετική εργασία: μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Κύρωση της από 1ης Ιουνίου 2012 Πράξης Νομοθετικού Περιεχομένου, «Καταβολή της ειδικής αποζημίωσης και των οδοιπορικών εξόδων σε όσους διορίζονται έφοροι των αντιπροσώπων της δικαστικής αρχής, δικαστικοί αντιπρόσωποι, γραμματείς των εφορευτικών επιτροπών και διερμηνείς της τουρκικής γλώσσας στις εκλογές της 17ης Ιουνίου. Τροποποίηση της παρ. 1 του άρθρου 28 του ν. 1892/1990 (Α’ 101) και λοιπές διατάξεις»». 
Ο</Speech> ΠΡΟΕΔΡΟΣ					ΟΙ ΓΡΑΜΜΑΤΕΙΣ
Τελευταία Αποθήκευση:	8/10/2012 11:51:00 πμ	Από:	Σκότη Δέσποινα
Εκτυπώθηκε:	8/10/2012 11:47:00 πμ</body>
</html>