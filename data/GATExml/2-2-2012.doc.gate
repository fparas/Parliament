<html><head><meta name="cp:revision" content="3"><meta name="date" content="2012-02-09T08:49:00Z"><meta name="Company" content="OTS"><meta name="Keywords" content=""><meta name="meta:word-count" content="74992"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-02-08T07:30:00Z"><meta name="Word-Count" content="74992"><meta name="dcterms:created" content="2012-02-09T08:48:00Z"><meta name="dcterms:modified" content="2012-02-09T08:49:00Z"><meta name="Last-Modified" content="2012-02-09T08:49:00Z"><meta name="Last-Save-Date" content="2012-02-09T08:49:00Z"><meta name="meta:character-count" content="404962"><meta name="Template" content="Normal.dot"><meta name="meta:save-date" content="2012-02-09T08:49:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-02-09T08:49:00Z"><meta name="Edit-Time" content="1800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-02-09T08:48:00Z"><meta name="Last-Printed" content="2012-02-08T07:30:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2012-02-09T08:48:00Z"><meta name="xmpTPg:NPages" content="1"><meta name="resourceName" content="2-2-2012.doc"><meta name="Last-Author" content="m.velioti"><meta name="w:comments" content=""><meta name="Character Count" content="404962"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
405
ΣΥΝΕΔΡΙΑΣΗ 2/2/2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΟΕ΄
Πέμπτη  2 Φεβρουαρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 3ο Δημοτικό Σχολείο Ραφήνας και το Δημοτικό Σχολείο &quot;Σχολή Αυγουλέα - Λιναρδάτου&quot;, σελ. 
3. Επί διαδικαστικού θέματος, σελ. 
4. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με νόμο περί  &quot;Ποινικής ευθύνης  των Υπουργών&quot;, όπως ισχύει, δικογραφία κατά μελών της Κυβέρνησης κατά το έτος 2010, σελ. 
5. Αναφορά στη δικογραφία που διαβίβασε ο Υπουργός Δικαιοσύνης, Διαφάνειας και Ανθρωπίνων Δικαιωμάτων, σελ. 
6. Ανακοινώνεται ότι η Επιτροπή του Απολογισμού και του Γενικού Ισολογισμού του Κράτους και Ελέγχου της Εκτέλεσης του Προϋπολογισμού του Κράτους καταθέτει την  Έκθεσή της στα σχέδια νόμων του Υπουργείου Οικονομικών:                                                                                                                  α) &quot;Κύρωση του Απολογισμού του Κράτους Οικονομικού  Έτους 2010&quot; και              β) &quot;Κύρωση του Ισολογισμού του Κράτους Οικονομικού  Έτους 2010&quot;, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 3 Φεβρουαρίου 2012, σελ. 
4. Συζήτηση επικαίρων ερωτήσεων:
α) Προς τον Υπουργό Οικονομικών:
i. σχετικά με τη θέση της Κυβέρνησης για την επανακεφαλαιοποίηση των τραπεζών με κοινές μετοχές χωρίς δικαίωμα ψήφου, σελ. 
 ii. σχετικά με την απαλλαγή των δικαιούχων του Οργανισμού Εργατικής Κατοικίας από το ειδικό τέλος Ηλεκτροδοτούμενων Δομημένων Επιφανειών, σελ. 
β) Προς τον Υπουργό Αγροτικής Ανάπτυξης και Τροφίμων:
i. σχετικά με την περικοπή της συνδεδεμένης ενίσχυσης που δικαιούνται οι πληγέντες παραγωγοί από το πράσινο σκουλήκι, σελ. 
 ii. σχετικά με τη λήψη μέτρων μείωσης του κόστους παραγωγής στις θερμοκηπιακές καλλιέργειες, σελ. 
 iii. σχετικά με την αποζημίωση των πληγέντων κτηνοτρόφων της Περιφερειακής Ενότητας Φλώρινας για τις ζημιές που υπέστησαν από τις έντονες χιονοπτώσεις, σελ. 
 γ) Προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την παράταση του χρόνου αποπληρωμής από τους δανειολήπτες του Ταμείου Εγγυοδοσίας Μικρών και Πολύ Μικρών Επιχειρήσεων (ΤΕΜΠΜΕ), σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: &quot;Ποινική προστασία του περιβάλλοντος - Εναρμόνιση με την Οδηγία 2008/99/ΕΚ - Πλαίσιο παραγωγής και διαχείρισης αποβλήτων - Εναρμόνιση με την Οδηγία 2008/98/ΕΚ - Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής&quot;, σελ. 
2. Κατάθεση Εκθέσεως Διαρκούς Επιτροπής:                                                                   Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την  Έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Κώδικας Ναρκωτικών&quot;, σελ. 

ΠΡΟΕΔΡΕΥΟΝΤΕΣ                                                                                ΑΠΟΣΤΟΛΑΤΟΣ Β. , σελ.                                                                                       ΖΗΣΗ Ρ. , σελ.                                                                                                 ΚΟΥΡΑΚΗΣ Α., σελ.                                                                                    ΝΙΚΟΛΑΪΔΟΥ Β., σελ.                                                                                                    ΝΙΩΤΗΣ Γ., σελ.                                                                                       ΠΟΛΥΔΩΡΑΣ Β. , σελ.


ΟΜΙΛΗΤΕΣ

Α. Επί διαδικαστικού θέματος:
ΑΠΟΣΤΟΛΑΤΟΣ Β. , σελ.
ΓΙΑΚΟΥΜΑΤΟΣ Γ. , σελ.
ΛΑΦΑΖΑΝΗΣ Π. , σελ.
ΠΑΠΑΚΩΝΣΤΑΝΤΙΝΟΥ Γ. , σελ.
ΠΡΩΤΟΠΑΠΑΣ Χ. , σελ.

Β. Επί της αναφοράς στη δικογραφία που διαβίβασε ο Υπουργός Δικαιοσύνης, Διαφάνειας και Ανθρωπίνων Δικαιωμάτων:
ΛΑΦΑΖΑΝΗΣ Π. , σελ.
ΠΑΠΑΚΩΝΣΤΑΝΤΙΝΟΥ Γ. , σελ.
ΠΡΩΤΟΠΑΠΑΣ Χ. , σελ.
ΧΑΛΒΑΤΖΗΣ Σ. , σελ.

Γ. Επί των επικαίρων ερωτήσεων:
ΚΩΝΣΤΑΝΤΙΝΙΔΗΣ Ε. , σελ.
ΜΑΡΚΑΚΗΣ Π. , σελ.
ΜΕΡΕΝΤΙΤΗ Α. , σελ.
ΞΥΝΙΔΗΣ Σ. , σελ.
ΟΙΚΟΝΟΜΟΥ Π. , σελ.
ΠΑΠΑΔΗΜΟΥΛΗΣ Δ. , σελ.
ΡΟΝΤΟΥΛΗΣ Α. , σελ.
ΣΑΧΙΝΙΔΗΣ Φ. , σελ.
ΣΚΑΝΔΑΛΙΔΗΣ Κ. , σελ.
ΣΚΥΛΛΑΚΟΣ Α. , σελ.
ΤΣΟΝΟΓΛΟΥ -ΒΥΛΛΙΩΤΗ Β. , σελ.

Δ. Επί του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής:
ΑΪΒΑΛΙΩΤΗΣ Κ. , σελ.
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΜΟΙΡΙΔΗΣ Ι. , σελ.
ΑΠΟΣΤΟΛΑΚΟΣ Γ. , σελ.
ΑΥΓΕΝΑΚΗΣ Ε. , σελ.
ΒΛΑΧΟΣ Γ. , σελ.
ΒΟΥΡΟΣ Ι. , σελ.
ΓΕΙΤΟΝΑΣ Κ. , σελ.
ΓΚΙΟΥΛΕΚΑΣ Κ. , σελ.
ΔΑΒΑΚΗΣ Α. , σελ.
ΔΙΩΤΗ Η. , σελ.
ΖΗΣΗ Ρ. , σελ.
ΖΙΩΓΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΦΑΤΗΣ Σ. , σελ.
ΚΑΛΟΓΙΑΝΝΗΣ Σ. , σελ.
ΚΑΡΤΑΛΗΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΛΑΦΑΖΑΝΗΣ Π. , σελ.
ΜΑΝΙΑΤΗΣ Ι. , σελ.
ΜΗΤΣΟΤΑΚΗΣ Κ. , σελ.
ΜΟΥΣΟΥΡΟΥΛΗΣ Κ. , σελ.
ΟΙΚΟΝΟΜΟΥ Α. , σελ.
ΠΑΝΤΟΥΛΑΣ Μ. , σελ.
ΠΑΠΑΘΑΝΑΣΗ Α. , σελ.
ΠΑΠΑΚΩΝΣΤΑΝΤΙΝΟΥ Γ. , σελ.
ΠΑΥΛΟΠΟΥΛΟΣ Π. , σελ.
ΠΕΡΛΕΠΕ - ΣΗΦΟΥΝΑΚΗ Α. , σελ.
ΠΟΛΑΤΙΔΗΣ Η. , σελ.
ΠΟΛΥΔΩΡΑΣ Β. , σελ.
ΠΡΩΤΟΠΑΠΑΣ Χ. , σελ.
ΣΗΦΟΥΝΑΚΗΣ Ν. , σελ.
ΤΖΑΚΡΗ Θ. , σελ.
ΤΡΙΑΝΤΑΦΥΛΛΟΠΟΥΛΟΣ Α. , σελ.
ΤΣΙΡΩΝΗΣ Δ. , σελ.
ΧΑΛΒΑΤΖΗΣ Σ. , σελ.
ΧΑΤΖΗ ΟΣΜΑΝ Α. , σελ.

ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ΟΕ΄
Πέμπτη 2 Φεβρουαρίου 2012
Αθήνα, σήμερα στις 2 Φεβρουαρίου 2012, ημέρα Πέμπτη και ώρα 9.33΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της Ε΄ Αντιπροέδρου αυτής κ. ΒΕΡΑΣ ΝΙΚΟΛΑΪΔΟΥ.
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 1-2-2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΟΔ΄ συνεδριάσεώς του, της Τετάρτης 1ης Φεβρουαρίου 2012, σε ό,τι αφορά την ψήφιση στο σύνολο των σχεδίων νόμων: 1.«Κύρωση της Τροποποίησης της Σύμβασης για την Σύσταση Συμβουλίου Τελωνειακής Συνεργασίας»
2.«Κύρωση της υπ’ αριθμόν 66-2 Απόφασης του Συμβουλίου Διοικητών του Διεθνούς Νομισματικού Ταμείου σχετικά με τη Δέκατη Τέταρτη Γενική Αναθεώρηση των Μεριδίων Συμμετοχής και τη Μεταρρύθμιση του Εκτελεστικού Συμβουλίου».)
Παρακαλείται η κυρία Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Αθανασία Μερεντίτη, Βουλευτή Τρικάλων τα ακόλουθα:
	Α. ΚΑΤΑΘΕΣΗ ΑΝΑΦΟΡΩΝ
1) Η Βουλευτής Μαγνησίας κ. ΡΟΔΟΥΛΑ ΖΗΣΗ  κατέθεσε αναφορά με την οποία το Ίδρυμα «Γηροκομείον Βόλου» αιτείται την επίλυση θέματος που αφορά άμεση καταβολή των εκκαθαρίσεων του ΟΓΑ προς το Ίδρυμα προκειμένου να καλυφθούν τα έξοδα μισθοδοσίας του προσωπικού του.
2) Ο Βουλευτής Β΄ Αθηνών κ. ΑΠΟΣΤΟΛΟΣ  ΚΑΚΛΑΜΑΝΗΣ  κατέθεσε αναφορά με την οποία  η Επαγγελματική - Επιστημονική Ένωση Τεχνολογικής  Εκπαίδευσης Μηχανικών αιτείται την ύπαρξη μιας ισότιμης πολιτικής απέναντι σε όλους όσους ασκούν το επάγγελμα του μηχανικού στη χώρα μας.
3) Ο Βουλευτής Μαγνησίας κ. ΠΑΥΛΟΣ ΜΑΡΚΑΚΗΣ κατέθεσε αναφορά με την οποία αιτείται την επέκταση του μέτρου των μειωμένων εισιτηρίων των τριτέκνων στα μέσα μαζικής μεταφοράς.
4) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία το Δημοτικό Συμβούλιο του Δήμου Ξηρομέρου εκφράζει τη διαμαρτυρία του για την ανύπαρκτη αστυνόμευση στην περιοχή.
5) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία  ο Δήμος Νάξου και Μικρών Κυκλάδων Ν. Κυκλάδων αιτείται τα επιδοτούμενα δρομολόγια που εκτελούνται στο Νομό από τρία διαφορετικά πλοία να εντάξουν στα καθημερινά δρομολόγιά τους τα λιμάνια της Μυκόνου και της Σαντορίνης.
6) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Σύνδεσμος Σμυριδορυκτών του Όρμου Λυώνος Κορωνού Νάξου αιτούνται να απαλλαγούν οι σμυριδεργάτες της περιοχής από την υποχρεωτική ασφάλιση στον ΟΑΕΕ.
7) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Δήμος Μυκόνου αιτείται την ενίσχυση του αστυνομικού τμήματος της περιοχής.
8) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Σύλλογος Μελετητών Μηχανικών Ν. Κυκλάδων αιτείται την άμεση στελέχωση της Περιφερειακής Υπηρεσίας Τουρισμού Κυκλάδων με μηχανικούς.
9) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία  το Επιμελητήριο Κυκλάδων αιτείται την εξαίρεση των Επιμελητηρίων από τον περιορισμό κατά 30% των οργανικών μονάδων και την κατάργηση των οργανικών θέσεων.
10) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία ο Αντιπεριφερειάρχης Χανίων αιτείται την επίλυση θέματος που αφορά αποζημίωση παραγωγών οπωροκηπευτικών του Νομού, που κατέθεσαν εκπρόθεσμα αίτηση, από την επιμόλυνση των προϊόντων τους με e-coli.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη δράση των γνωστών-αγνώστων κουκουλοφόρων.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη δυσχερή θέση στην οποία βρίσκονται οι φαρμακοποιοί.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην απροθυμία των πολιτών να προμηθευτούν τη φοροκάρτα.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το οποία αφορά καταγγελία του Ιατρικού Συλλόγου της Αθήνας για τη χρήση απαγορευμένων χημικών από την Αστυνομία.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στη βουλγαρική εισβολή στην Ανατολική Μακεδονία μεταξύ Μαρτίου και Ιουνίου 1917.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δημήτριος Δήμος εκφράζει τη διαμαρτυρία του για την καθυστέρηση καταβολής αποζημίωσης νοσηλείων εξωτερικού, για μεταμόσχευση μυελού, του υιού του Γεωργίου.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία εργαζόμενοι του ΕΛΟΤ αιτούνται την καταψήφιση του άρθρου 19 του πρόσφατου πολυνομοσχεδίου του Υπουργείου Οικονομικών.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο Ειδικού Επιστημονικού Προσωπικού αιτείται την ψήφιση τροπολογίας για την αποκατάσταση του νομικού κενού που έχει δημιουργηθεί με το ν.4024/2011 ως προς τη βαθμολογική - μισθολογική ρύθμιση του Ειδικού Επιστημονικού Προσωπικού.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Εμπορικών Συλλόγων Πελοποννήσου και Νοτιοδυτικής Ελλάδος εκφράζει τις θέσεις της για τη διαβούλευση με το Εμπορικό Επιμελητήριο Κορινθίας.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος του 10ου Περιφερειακού Τμήματος Βορειοδυτικής Πελοποννήσου και Δυτικής Ελλάδας εκφράζει την αντίθεσή του για την κατάργηση του Περιφερειακού Ελεγκτικού Κέντρου Πατρών καθώς και του ΣΔΟΕ Δυτικής Ελλάδας.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Συνομοσπονδία Ενώσεων Αγροτικών Συνεταιρισμών αιτείται την επίλυση θέματος που αφορά αστικές και ποινικές ευθύνες των μελών των Διοικητικών Συμβουλίων των αγροτικών συνεταιριστικών οργανώσεων για χρέη τους κατά τις δεκαετίες του ΄80 και του΄90.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Αρκαδίας αιτείται την ανάκληση της απόφασης για μεταστέγαση του Παραρτήματος  ΙΚΑ Λεωνιδίου στο Άστρος.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Ελληνορθόδοξο Κίνημα Σωτηρίας αιτείται τη ματαίωση έκδοσης της «Κάρτας του Πολίτη» και την προαιρετική παραλαβή και χρήση του «ΑΜΚΑ».
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αναστάσιος Τσιμπούρης αιτείται την καταβολή της σύνταξής του, που έχει διακοπεί, εξαιτίας της άρνησης του να εκδώσει ΑΜΚΑ για λόγους θρησκευτικής και κοινωνικής συνείδησης.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Εργαστηριακών Υπαλλήλων του ΙΚΑ εκφράζει τη διαμαρτυρία του για τον τρόπο λειτουργίας των βιοπαθολογικών εργαστηρίων και συγκεκριμένα την έλλειψη αντιδραστηρίων.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία νεοδιόριστοι εκπαιδευτικοί αιτούνται την προώθηση ρύθμισης για την κατάργηση της διετίας εκπαιδευτικών.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην αποχώρηση από την ελληνική αγορά μεγάλων επενδυτών στον τομέα των φωτοβολταϊκών.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία τα Εργοστασιακά Σωματεία της Α.Ε. Ενωμένη Κλωστοϋφαντουργία αιτούνται την επίλυση θέματος που αφορά παραίτηση του Αμερικανού επενδυτή ,λίγο πριν την τελική υπογραφή εξαγοράς, από την σχετική διαπραγμάτευση με τις Τράπεζες και Εταιρείες Leasing.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε διάθεση κονδυλίων του Υπουργείου Εθνικής Άμυνας για οδοιπορικά των αξιωματικών,ενώ περικόπτονται αντίστοιχα κονδύλια για ανταλλακτικά και συντήρηση αεροσκαφών.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Ψυκτικών Ελλάδος αιτείται την επίλυση θέματος που αφορά την αναβάθμιση της άδειας των επαγγελματιών ψυκτικών.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ομάδα πολύτεκνων οικογενειών εκφράζει τη διαμαρτυρία της για την  πρόσφατη απόφαση του Υπουργείου Παιδείας, Δια Βίου Μάθησης και Θρησκευμάτων που αφορά στην εισαγωγή πολυτέκνων στα ΑΕΙ και ΤΕΙ της χώρας.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επαγγελματική - Επιστημονική Ένωση Τεχνολογικής Εκπαίδευσης Μηχανικών αιτείται τη διόρθωση ημαρτημένων του ν.4030/2011 που αφορά στο νέο τρόπο έκδοσης αδειών δόμησης.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το ερασιτεχνικό θεατρικό σχήμα «ΡΕΦΕΝΕ» εκφράζει τη διαμαρτυρία του για έλεγχο που πραγματοποίησε κλιμάκιο του ΙΚΑ στο συγκεκριμένο θεατρικό σχήμα.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε εξώδικα στον ΟΠΑΔ από ιατρικούς συλλόγους για οφειλές.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στον εντοπισμό πλαστών τιμολογίων στο ραδιοφωνικό σταθμό «Αθήνα 9,84».
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε κακοτεχνίες του δρόμου Αγίας Βαρβάρας-Κάλφα.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε απάτη αγροτών στην Πελοπόννησο λόγω παρουσίασης εικονικής παραγωγής με αποτέλεσμα τη είσπραξη επιστροφής φόρου.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε ανεκμετάλλευτα νατοϊκά κονδύλια λόγω έλλειψης μελετών.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη δυσχερή θέση των επαγγελματιών της Πάτρας λόγω του επικείμενου τέλους ακινήτων μέσω της ΔΕΗ.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στα προβλήματα της παιδείας.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στην υποχρεωτική δημοσίευση των ισολογισμών των εταιρειών στις εφημερίδες.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στο ενδεχόμενο «κουρέματος» της Ολυμπίας Οδού.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη διατήρηση του κ. Ιωάννη Μίχα στη θέση του αν και έχει συμπεριληφθεί στον κατάλογο των κατηγορουμένων για τα γερμανικά υποβρύχια.
44) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ - ΠΑΠΑΔΑΚΗ κατέθεσε αναφορά με την οποία ο Επιμελητηριακός Όμιλος Ανάπτυξης Ελληνικών Νησιών αιτείται όχι μόνο την απόρριψη κάθε πρότασης για κατάργηση των μειωμένων συντελεστών ΦΠΑ στα νησιά του Αιγαίου αλλά και την επέκταση του μέτρου αυτού σε όλες τις νησιωτικές περιοχές της χώρας.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε έργο που μπλοκάρει ο Όμιλος Μπόμπολα στο Λασίθι.
46) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ - ΠΑΠΑΔΑΚΗ κατέθεσε αναφορά με την οποία ο Επιμελητηριακός Όμιλος Ανάπτυξης Ελληνικών Νησιών εκφράζει την αντίθεσή του στο ενδεχόμενο κατάργησης της Γενικής Γραμματείας Αιγαίου και Νησιωτικής Πολιτικής.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1476/10-11-2011 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. 3553/22-12-2011 έγγραφο από την Αναπληρωτή Υπουργό Εσωτερικών η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
2. Στην με αριθμό 1746/21-11-2011 ερώτηση του Βουλευτή κ. Δαβάκη Αθανασίου δόθηκε με το υπ’ αριθμ. 3594/22-12-2011 έγγραφο από την Αναπληρωτή Υπουργό Εσωτερικών η ακόλουθη απάντηση:
3. Στην με αριθμό 2083/29-11-2011 ερώτηση του Βουλευτή κ. Βλάχου Γεωργίου δόθηκε με το υπ’ αριθμ. 3640/22-12-2011 έγγραφο από τον Υπουργό Εσωτερικών η ακόλουθη απάντηση:
4. Στην με αριθμό 2122/30-11-2011 ερώτηση του Βουλευτή κ. Βρούτση Ιωάννη δόθηκε με το υπ’ αριθμ. 1174639/3242/00ΤΥ/Ε/22-12-2011 έγγραφο  από τον Υφυπουργό Οικονομικών  η ακόλουθη απάντηση:
5. Στην με αριθμό 2251/02-12-2011 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 6789 Β/22-12-2011 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
6. Στην με αριθμό 2256/02-12-2011 ερώτηση των Βουλευτών κυρίων Λεβέντη Αθανασίου, Τσούκαλη Νικολάου, Ψαριανού Γρηγορίου δόθηκε με το υπ’ αριθμ. 3695/22-12-2011 έγγραφο  από τον Υπουργό Εσωτερικών η ακόλουθη απάντηση:
7. Στην με αριθμό 2278/05-12-2011 ερώτηση του Βουλευτή κ. Νικολόπουλο Νικολάου δόθηκε με το υπ’ αριθμ. 7017/4/14249/22-12-2011 έγγραφο από τον Υπουργό Προστασίας του Πολίτη  η ακόλουθη απάντηση:
�
8. Στην με αριθμό 2343/06-12-2011 ερώτηση των Βουλευτών κυρίων Κριτσωτάκη Μιχαήλ, Μουλόπουλου Βασιλείου δόθηκε με το υπ’ αριθμ. 7017/4/14241/22-12-2011 έγγραφο  από τον Υπουργό Προστασίας του Πολίτη  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
9. Στην με αριθμό 2942/16-12-2011 ερώτηση των Βουλευτών κυρίων Πλεύρη Αθανασίου, Ανατολάκη Γεωργίου δόθηκε με το υπ’ αριθμ. 7017/4/14299/22-12-2011 έγγραφο από τον Υπουργό Προστασίας του Πολίτη  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>) : Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πέμπτη με αριθμό 456/30-1-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τον Υπουργό Οικονομικών, σχετικά με τη θέση της Κυβέρνησης για την επανακεφαλαιοποίηση των τραπεζών με κοινές μετοχές χωρίς δικαίωμα ψήφου.
Στην επίκαιρη ερώτηση του κ. Παπαδημούλη θα απαντήσει ο Αναπληρωτής Υπουργός Οικονομικών κ. Φίλιππος Σαχινίδης. 
Το λόγο έχει ο κ. Παπαδημούλης για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, σύμφωνα με το πακέτο που έχει συμφωνήσει η τρόικα των δανειστών μας με την κυβερνητική τρόικα, οι τράπεζες θα πάρουν τη μερίδα του λέοντος για την ανακεφαλαιοποίησή τους από την επόμενη δόση του δανείου, πολλές δεκάδες δισεκατομμύρια ευρώ. Υπάρχει ένας ψηφισμένος νόμος που λέει ότι από τη στιγμή που το δημόσιο θα πάρει τα λεφτά, θα αποκτήσει και τον έλεγχο με κοινές μετοχές με πλήρη δικαιώματα στο τραπεζικό σύστημα, προκειμένου να διασφαλίσει ότι θα υπηρετείται το δημόσιο συμφέρον και όχι των ιδιωτών μεγαλομετόχων των τραπεζών και θα εξασφαλιστεί η απαραίτητη ρευστότητα σε μια οικονομία που μαστίζεται από την ύφεση. 
Τώρα τελευταία, διαβάζουμε ότι η Κυβέρνηση ετοιμάζεται να κάνει τούμπα σε αυτό το θέμα, ότι ετοιμάζεται να πει ναι στην απαίτηση της τρόικα να βάλει τα λεφτά το δημόσιο, δεκάδες δισεκατομμύρια, αλλά το κουμάντο να συνεχίσουν να το κάνουν, χωρίς να έχουν τα ανάλογα κεφάλαια, οι ιδιώτες μεγαλομέτοχοι. Δηλαδή, έχουμε το δόγμα «όταν υπάρχουν κέρδη, ιδιωτικοποιούνται και όταν υπάρχουν ζημιές, κοινωνικοποιούνται». 
Σας ερωτώ, κύριε Υπουργέ. Υπάρχει ενδεχόμενο η Κυβέρνηση Παπαδήμου με τα τρία κόμματα που τη στηρίζουν, να πει ναι σε μια φόρμουλα όπου θα δώσει το δημόσιο και άλλα δεκάδες δισεκατομμύρια στις τράπεζες, αλλά χωρίς να αποκτήσει με κοινές μετοχές, με πλήρη δικαιώματα τον έλεγχο του τραπεζικού συστήματος; Υπάρχει ενδεχόμενο το δημόσιο, δηλαδή ο φορολογούμενος να βάζει τα λεφτά και το κουμάντο να συνεχίσουν να το κάνουν οι ιδιώτες μεγαλομέτοχοι; Γιατί αν ναι, τότε το σύστημα δουλεύει 1000% για τις τράπεζες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει ο Αναπληρωτής Υπουργός Οικονομικών κ. Σαχινίδης.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Σας ευχαριστώ, κυρία Πρόεδρε.
Κύριε συνάδελφε, είμαι σίγουρος ότι γνωρίζετε ότι αυτήν τη στιγμή πραγματοποιούνται δυο παράλληλες συζητήσεις και ότι είναι μια πολύ κρίσιμη στιγμή σε ό,τι αφορά την πορεία αυτών των συζητήσεων και των διαπραγματεύσεων. Η μια συζήτηση και διαπραγμάτευση αφορά την προετοιμασία του τεχνικού κειμένου της συμφωνίας για το PSI. Η άλλη συζήτηση αφορά τη νέα δανειακή σύμβαση μέσω της οποίας θα μπορέσουμε να προχωρήσουμε και στην υλοποίηση των αποφάσεων της 26ης Οκτωβρίου. Ξέρετε ότι αυτά τα δυο ζητήματα είναι αλληλένδετα και ότι επίσης, το περιεχόμενο της τεχνικής συμφωνίας του PSI θα καθορίσει σε μεγάλο βαθμό και την επόμενη ημέρα, στο τραπεζικό τοπίο που είναι και το θέμα της επίκαιρης ερώτησής σας. 
Θέλω να σας ξεκαθαρίσω τι ακριβώς επιδιώκει αυτήν τη στιγμή, η Κυβέρνηση του Πρωθυπουργού Λουκά Παπαδήμου, αναφορικά με το τραπεζικό σύστημα. Η θέση της Κυβέρνησης είναι ότι θέλουμε να προχωρήσουμε στην ανακεφαλαιοποίηση του τραπεζικού συστήματος με όρους διαφανείς και με τη μέγιστη δυνατή απόδοση για το ελληνικό δημόσιο. 
Με λίγα λόγια, θέλουμε να προστατεύσουμε με τον καλύτερο δυνατό τρόπο τα χρήματα του Έλληνα φορολογούμενου και να διασφαλίσουμε ότι ο Έλληνας φορολογούμενος θα ανακτήσει όσο το δυνατόν περισσότερα χρήματα από αυτά που θα διατεθούν για την επανακεφαλαιοποίηση του τραπεζικού συστήματος. 
Δεν έχουμε καμμία διάθεση να ανατρέψουμε την υφιστάμενη αρχιτεκτονική του τραπεζικού συστήματος και να αλλάξουμε τον εσωτερικό συσχετισμό σε βάρος της συμμετοχής των ιδιωτών και υπέρ του κράτους. Αν θέλετε την προσωπική μου άποψη, διότι συμμετέχω πλέον, σε μία Κυβέρνηση η οποία έχει τη στήριξη τριών διαφορετικών κομμάτων και είναι φυσιολογικό να υπάρχουν και διαφορετικές ιδεολογικές απόψεις γύρω από ορισμένα ζητήματα είναι η εξής: Αν κάτι έχω διδαχθεί από την πρόσφατη χρηματοοικονομική κρίση, είναι ότι κατέρρευσαν οι ιδεοληψίες σχετικά με τον τρόπο λειτουργίας των αγορών: Ήταν τεράστιο σφάλμα η εγκατάλειψη της άποψης για μια συγκροτημένη εποπτεία τόσο του χρηματοοικονομικού χώρου όσο και του σκιώδους χρηματοοικονομικού χώρου και εξακολουθώ να πιστεύω ότι σε μια σύγχρονη και οργανωμένη οικονομία θα πρέπει να υπάρχει και ένας δημόσιος πυλώνας. Είναι όμως άλλο πράγμα αυτό και άλλο να επιδιώκεις την ανατροπή της αρχιτεκτονικής του τραπεζικού χώρου και να προχωρήσεις στην κρατικοποίηση όλου του τραπεζικού συστήματος, κάτι το οποίο η Κυβέρνηση ούτε το επιθυμεί ούτε το επιδιώκει. Όμως, η Κυβέρνηση δεν μπορεί να μην ενδιαφερθεί να προστατεύσει τα συμφέροντα του Έλληνα φορολογούμενου. 
Και λέγοντας αυτά, θέλω να σας υπενθυμίσω το ισχύον νομοθετικό πλαίσιο στο οποίο αναφερθήκατε και να σας πω ότι ο ν. 4021/2011 ορίζει ότι σε περίπτωση που χρησιμοποιηθούν χρήματα από το Ταμείο Χρηματοπιστωτικής Σταθερότητας για την επανακεφαλαιοποίηση των τραπεζών, τότε αυτά τα χρήματα θα οδηγήσουν στην παραλαβή εκ μέρους του Ταμείου, κοινών μετοχών. Αυτό προβλέπει το υφιστάμενο πλαίσιο. Βεβαίως υπάρχει ένα κείμενο, το οποίο έχει κυκλοφορήσει από την πλευρά της τρόικας, το οποίο προτείνει τη χρήση νέων εργαλείων, όπως για παράδειγμα ομόλογα μετατρέψιμα ή μετοχές χωρίς δικαίωμα ψήφου, με τα οποία θα μπορέσει το Ταμείο Χρηματοπιστωτικής Σταθερότητας να έχει τη δυνατότητα να προχωρήσει στην επανακεφαλαιοποίηση των τραπεζών. Αυτό όμως, είναι ένα θέμα προς διαπραγμάτευση. 
Οι συζητήσεις βρίσκονται σε εξέλιξη. Η Κυβέρνηση Παπαδήμου διά του οικονομικού επιτελείου που συμμετέχει στις διαπραγματεύσεις, αλλά βεβαίως και σε αγαστή συνεργασία με τα τρία κόμματα τα οποία παρέχουν στήριξη, δεν έχει καταλήξει κάπου και αυτήν τη στιγμή, συνεχίζονται οι διαπραγματεύσεις, έχοντας όμως πάντοτε ως προτεραιότητα, όπως σας είπα και προηγουμένως, να προστατεύσουμε το δημόσιο συμφέρον και να πετύχουμε το μεγαλύτερο ποσοστό απόδοσης από τα χρήματα τα οποία θα διατεθούν για την κεφαλαιοποίηση του τραπεζικού συστήματος. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ.
Το λόγο έχει ο ερωτών Βουλευτής κ. Παπαδημούλης.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Υπουργέ, με απλά ελληνικά μού είπατε: «Ψηφίσαμε στο ν. 4021 του 2011 πριν μόλις λίγους μήνες, ότι, άμα βάλει λεφτά το δημόσιο για την ανακεφαλαιοποίηση των τραπεζών, αυτά θα αντιστοιχηθούν με κοινές μετοχές, δηλαδή με πλήρη δικαιώματα –δηλαδή, με ψήφο- αλλά η τρόικα μας λέει τώρα, ότι αυτό μπορεί να χρειαστεί να το ξηλώσουμε και το συζητάμε». Αυτό μου είπατε. Και σας ερωτώ: Όταν πας σε μια διαπραγμάτευση και είσαι διατεθειμένος να λες ναι σε όλα, δεν καταλαβαίνετε ότι στο τέλος θα οδηγηθείς στην πλήρη αποτυχία; Αυτό γίνεται επί δύο χρόνια και οδηγεί από το κακό στο χειρότερο την οικονομία και κυρίως τα χαμηλά και μεσαία εισοδήματα. 
Μιλάμε για τις τράπεζες. Από το 2008 μέχρι τώρα έχουν πάρει σε ρευστό και εγγυήσεις πάνω από 150 δισεκατομμύρια. Αν τις πουλούσε όλες κανείς τώρα στο Χρηματιστήριο, θα έπαιρνε λιγότερα από 4 δισεκατομμύρια. Ετοιμάζεστε να τους δώσετε 30 δισεκατομμύρια για την επανακεφαλαιοποίηση και περίπου άλλα 15 δισεκατομμύρια, για να καλύψουν τις επισφάλειες που προέκυψαν από τον έλεγχο της «BLACKROCK».
Και είστε διατεθειμένοι να δώσετε όλα αυτά τα επιπλέον λεφτά, χωρίς να διασφαλίζετε ότι το δημόσιο θα έχει τον έλεγχο για το πώς θα χρησιμοποιηθούν αυτά τα λεφτά, προκειμένου να υπάρξει ρευστότητα και χρηματοδότηση της πραγματικής οικονομίας έτσι, ώστε να αντιμετωπιστεί η καλπάζουσα ύφεση, η καλπάζουσα ανεργία, η καλπάζουσα φτώχεια;
Δεν ξέρετε, κύριε Σαχινίδη, ότι υπάρχει το σκάνδαλο της PROTON BANK, όπου ιδιώτες μεγαλομέτοχοι λεηλάτησαν την τράπεζά τους και η δικαιοσύνη που εξετάζει το φάκελο, μιλά για εγκληματική δραστηριότητα, για θαλασσοδάνεια εκατοντάδων εκατομμυρίων ευρώ και για λεηλασία;
Νεοφιλελεύθερες κυβερνήσεις –αμιγώς νεοφιλελεύθερες- σε άλλες χώρες, όταν έβαλε λεφτά το δημόσιο και απέκτησε και τον έλεγχο, κρατικοποίησαν και τις τράπεζες, για ένα χρονικό διάστημα, κατηύθυναν τα πράγματα, πέταξαν στην άκρη διοικήσεις οι οποίες δεν έκαναν σωστά τη δουλειά τους και αργότερα, πούλησαν ξανά –διότι δεν ανήκαν ιδεολογικά και φιλοσοφικά στην Αριστερά- τις μετοχές με κέρδη!
Εσείς τώρα είστε διατεθειμένοι και σ’ αυτό να κάνετε το χατίρι της τρόικας και των τραπεζιτών; Καλή είναι η φιλοσοφική συζήτηση, αλλά την ώρα που κορυφώνεται η διαπραγμάτευση, όταν ένας καθ’ ύλην αρμόδιος Αναπληρωτής Υπουργός μου λέει «η προσωπική μου άποψη είναι αυτό», τότε καταλαβαίνω ότι η Κυβέρνηση σ’ αυτό το θέμα, έχει αποφασίσει να τα δώσει όλα και απλώς το κρύβει!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κύριε Υπουργέ, ορίστε, έχετε το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Σας ευχαριστώ, κυρία Πρόεδρε.
Κύριε συνάδελφε, παραγνωρίζετε ένα βασικό χαρακτηριστικό της συγκεκριμένης Κυβέρνησης. Κάνω αυτό το σχόλιο, διότι αναφερθήκατε στο γεγονός ότι κατέθεσα την προσωπική μου άποψη. Προφανώς, δεν έχει επέλθει ιδεολογική σύγκλιση μεταξύ των τριών κομμάτων που συμμετέχουν σ’ αυτήν την Κυβέρνηση. Υπάρχουν ιδεολογικές διαφορές με τη Νέα Δημοκρατία και με το Λαϊκό Ορθόδοξο Συναγερμό. Δεν πιστεύω να έχετε καταλήξει στο συμπέρασμα ότι το γεγονός ότι συμμετέχω στην Κυβέρνηση του Πρωθυπουργού Λουκά Παπαδήμου με έχει υποχρεώσει να υποχωρήσω και από τις ιδεολογικές μου απόψεις σχετικά με τη λειτουργία του χρηματοοικονομικού τομέα. 
Όμως, σ’ αυτήν την τόσο κρίσιμη στιγμή συμφωνήσαμε όλοι ότι είναι ιδιαίτερα σημαντικό για τη μελλοντική πορεία της χώρας να προχωρήσουμε στην υλοποίηση των αποφάσεων της 26ης Οκτωβρίου. Η υλοποίηση αυτής της συμφωνίας έχει και συγκεκριμένα ζητήματα, αν θέλετε, που αφορούν την επανακεφαλαιοποίηση του τραπεζικού χώρου.
Κατ’ αρχάς, δεν έχει ολοκληρωθεί η διαδικασία. Όλα τα θέματα είναι προς συζήτηση. Να σας πω και κάτι; Χαίρομαι που υπερασπίζεστε αυτήν την άποψη. Και σας προσκαλώ στο συγκεκριμένο ζήτημα να συνεργαστείτε μαζί με την Κυβέρνηση, για να διασφαλίσουμε ότι τα επιχειρήματά μας θα υπερισχύσουν των επιχειρημάτων που υπορτηρίζει η τρόικα.
Αντιλαμβάνεστε ότι σε κάθε διαπραγμάτευση υπάρχουν οι δύο πλευρές τού τραπεζιού, όπου η καθεμία υπερασπίζεται τις δικές της απόψεις. Αυτό το οποίο κάνει η δική μας Κυβέρνηση, είναι να υπερασπίζεται το υφιστάμενο πλαίσιο και να εξηγεί ποια είναι τα πλεονεκτήματα και ποιο είναι το ζητούμενο για το ελληνικό δημόσιο.
Εγώ θα συμφωνήσω μαζί σας. Αυτήν τη στιγμή σάς υπενθυμίζω ότι έχουν δοθεί 5 δισεκατομμύρια ευρώ από τη ρύθμιση του 2008 μέσω προνομιούχων μετοχών. Είναι να δοθούν 40 δισεκατομμύρια ευρώ –αυτήν την εκτίμηση θα πάρω- προκειμένου να προχωρήσουμε στην επανακεφαλαιοποίηση, για να λυθούν και τα ζητήματα που θα προκύψουν από το PSI, αλλά και τα ζητήματα που θα προκύψουν μέσα από τις επισφάλειες που θα διαγνώσει η μελέτη που έχει κάνει η εταιρεία «BLACKROCK». 
Σε κάθε περίπτωση, αυτά τα χρήματα πρέπει να δοθούν. Ποιο είναι το ζητούμενο; Τι θέλουμε εμείς που ενδιαφερόμαστε να προστατεύσουμε τα χρήματα του Έλληνα φορολογούμενου; Δεν θέλουμε απλώς αυτά τα χρήματα να υπάρχουν τοποθετημένα στα κεφάλαια των τραπεζών, αλλά θέλουμε, όπως πολύ σωστά επικαλεστήκατε, αναφερόμενος στην εμπειρία άλλων ευρωπαϊκών χωρών, να ξέρουμε ότι θα πετύχουμε το μεγαλύτερο ποσό απόδοσης.
Τι σημαίνει αυτό; Ότι αν τελικά κληθούμε να βάλουμε 45 δισεκατομμύρια και μετά από κάποιο εύλογο διάστημα, θελήσουμε να πουλήσουμε αυτές τις μετοχές, να πάρουμε όσο το δυνατόν περισσότερα χρήματα.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Άρα ο δικός μας ο στόχος είναι να διαπραγματευθούμε να οδηγηθούμε σε μία τέτοια λύση, που θα μας επιτρέψει να διασφαλίσουμε ότι οι μετοχές, τις οποίες θα πάρουμε, θα έχουν τη μεγαλύτερη δυνατή αξία, ώστε, όταν θα έρθει η ώρα να τις διαθέσουμε, να μπορέσουμε να πάρουμε πίσω όσο το δυνατόν περισσότερα από τα χρήματα που διέθεσε ο Έλληνας φορολογούμενος. Έτσι θα έχουμε και ένα υγιές τραπεζικό σύστημα, το οποίο θα έχει ρευστότητα και κεφαλαιακή επάρκεια, για να μπορέσει να χρηματοδοτήσει την πραγματική οικονομία γιατί φαντάζομαι ότι θα συμφωνήσετε μαζί μου, πως δεν υπάρχει δυνατότητα η χώρα να βγει από την κρίση, εάν δεν έχει ένα υγιές και ισχυρά κεφαλοποιημένο σύστημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ολοκληρώστε σας παρακαλώ, κύριε Υπουργέ, γιατί έχει τελειώσει ο χρόνος σας.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών) : Ολοκληρώνω, κυρία Πρόεδρε.
Επειδή μέσα στο ερώτημα έχετε βάλει και ένα ζήτημα, που αφορά κέρδη που πιθανότατα να απεκόμισαν κάποιοι στο χρηματιστήριο, εκμεταλλευόμενοι εσωτερική πληροφόρηση, θέλω να σας ενημερώσω ότι έχω ήδη προωθήσει το ερώτημα σας στην αρμόδια εποπτική αρχή, την Επιτροπή Κεφαλαιαγοράς, η οποία και με διαβεβαίωσε ότι θα διερευνήσει το θέμα στο πλαίσιο των αρμοδιοτήτων της.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ.
Η δεύτερη με αριθμό 451/30-1-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών, σχετικά με την εφαρμογή του νόμου για τη «ρύθμιση της αγοράς παιγνίων», δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Κυρία Πρόεδρε, θέλω να κάνω μία δήλωση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember>: Μιλάμε για 5 δισεκατομμύρια, τα οποία κάθε χρόνο φεύγουν στην Μάλτα, στο Γιβραλτάρ και στα νησιά Καϋμάν. 
Έχω φέρει δεύτερη φορά την επίκαιρη ερώτηση. Όταν θέλουμε 300 εκατομμύρια που θα τα κόψουμε από τις επικουρικές συντάξεις, δεν μπορεί αυτό το θέμα να μη συζητείται. 
Εγώ σας λέω ένα πράγμα: Θα την ξανακαταθέσω αύριο το πρωί. Εάν δεν συζητηθεί σε δεκαπέντε ημέρες, θα καταγγείλω και το Προεδρείο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Συνεχίζουμε με την πρώτη με αριθμό 448/30-1-2012 επίκαιρη ερώτηση πρώτου κύκλου της Βουλευτού του Πανελλήνιου Σοσιαλιστικού Κινήματος κ. Βασιλικής Τσόνογλου-Βυλλιώτη προς τον Υπουργό Οικονομικών, σχετικά με την απαλλαγή των δικαιούχων του Οργανισμού Εργατικής Κατοικίας από το ειδικό τέλος Ηλεκτροδοτούμενων Δομημένων Επιφανειών. 
Στην επίκαιρη ερώτηση της κ. Τσόνογλου θα απαντήσει ο Αναπληρωτής Υπουργός Οικονομικών κ. Παντελής Οικονόμου, αφού πρώτα η κ. Τσόνογλου μας την διατυπώσει. 
Ορίστε, κυρία Τσόνογλου, έχετε το λόγο.</ChairmanSpeech> 
<Speech><Parlmember>ΒΑΣΙΛΙΚΗ ΤΣΟΝΟΓΛΟΥ-ΒΥΛΛΙΩΤΗ</Parlmember>: Κύριε Υπουργέ, η συγκεκριμένη επίκαιρη ερώτηση πραγματικά αφορά εκείνους, οι οποίοι ακόμα δεν έχουν αποκτήσει οριστικό τίτλο παραχωρητηρίου: μιλάω για τους δικαιούχους του Οργανισμού Εργατικής Κατοικίας. 
Καμμία αμφιβολία δεν μένει ότι πράγματι, αυτό το ειδικό τέλος αποτέλεσε μία επιταγή και έκτακτη ανάγκη, ώστε το εθνικό συμφέρον να εξυπηρετηθεί με την εξυγίανση της δημοσιονομικής προσπάθειας που κάνει η χώρα μας και που είναι στο πλαίσιο της εξυγίανσης του Μεσοπρόθεσμου Πλαισίου Δημοσιονομικής Στρατηγικής. 
Πλην όμως, στις διατάξεις του άρθρου 53 του ν. 4021/2011 περί επιβολής αυτού του ειδικού τέλους –όπως το είπαμε, του ειδικού τέλους ηλεκτροδοτούμενων δομημένων επιφανειών- ορίζεται ότι νόμω υπόχρεοι είναι οι ιδιοκτήτες και οι επικαρπωτές. Στην περίπτωση που υπάρχει προσύμφωνο, σύμφωνα με το οποίο παραχωρείται μόνο η χρήση σ’ αυτούς τους δικαιούχους, οι χρήστες αυτών των κατοικιών δεν είναι ούτε οι ιδιοκτήτες ούτε οι επικαρπωτές και κατά συνέπεια, δεν είναι νόμω υπόχρεοι για την καταβολή αυτού του ειδικού τέλους.
Εν όψει αυτών πιστεύω ότι θα πρέπει να ξεκαθαρίσει αν πράγματι οι άνθρωποι αυτοί, που δεν έχουν ακόμη δικαίωμα κυριότητας ούτε επικαρπίας, είναι υπόχρεοι να καταβάλουν αυτό το ειδικό τέλος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει ο Αναπληρωτής Υπουργός Οικονομικών, κ. Παντελής Οικονόμου.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών) : Ευχαριστώ, κυρία Πρόεδρε. 
Επίσης, ευχαριστώ και την κυρία συνάδελφο για την επίκαιρη ερώτηση. 
Το συγκεκριμένο θέμα το οποίο θέτετε, είναι μία από τις πάρα-πάρα πολλές κατηγορίες, που θα έπρεπε να έχουν προβλεφθεί και ασφαλώς ήταν αδύνατον να προβλεφθούν, διότι η πραγματικότητα είναι πάντοτε πολύ πιο ποικίλη από τη φαντασία του όποιου νομοθέτη και ιδίως, όταν η νομοθεσία διενεργείται κάτω από πίεση χρόνου και περιστάσεων.
Εδώ όμως στη συγκεκριμένη περίπτωση, εσείς μας καλείτε να αξιολογήσουμε κάτι, το οποίο είχε εν μέρει προβλεφθεί, διότι έχουμε μια αντιστοιχία με όσους κάνουν χρήση ακινήτου με leasing, δηλαδή με χρηματοδοτική μίσθωση. Γι’ αυτούς υπήρξε ειδική διάταξη που προέβλεψε την αντιμετώπιση του θέματος. 
Εδώ ως προς αυτήn την κατηγορία στην οποία αναφέρεστε –διότι πολύ σωστά είπατε ότι υπόχρεος είναι ο ιδιοκτήτης ή ο επικαρπωτής, ο ενοικιαστής καταβάλλει, συμψηφίζει με οφειλόμενα ενοίκια κ.λπ. κ.λπ., πράγματι έτσι είναι η διάταξη- είναι σχεδόν προφανές ή τουλάχιστον αυτή η ερμηνεία δόθηκε –για να είμαι λίγο πιο συγκρατημένος στη διατύπωση- ότι οι συγκεκριμένοι δικαιούχοι από τον ΟΕΚ είναι οιονεί επικαρπωτές. Αυτή είναι η ερμηνεία που δόθηκε. 
Συνεπώς, εάν αναφέρεστε σε νομικό και νομοτεχνικό θέμα, αυτή είναι η ερμηνεία, η οποία έχει δοθεί και με εγκύκλιο. Έχουν, επομένως, διαφοροποιηθεί από αυτούς που με χρηματοδοτική μίσθωση, χρησιμοποιούν ακίνητα, μέχρι να περιέλθουν στην οριστική τους κυριότητα.
Όμως, από εκεί και πέρα, αν αναφέρεστε στο θέμα αυτό από πολιτική άποψη, δηλαδή από άποψη ενίσχυσης μιας ομάδας του πληθυσμού, η οποία πράγματι μπορεί να έχει περισσότερες ανάγκες από άλλη, αυτό είναι ένα διαφορετικό θέμα. Είναι θέμα πολιτικό. 
Σε ό,τι αφορά, λοιπόν, το νομικό θέμα, οι κείμενες διατάξεις είναι αυτές που σας είπα. Σας ανέφερα με ποια ερμηνεία η εγκύκλιος που εκδόθηκε, δεν θεωρεί τους συγκεκριμένους μη υπόχρεους, διότι αλλιώς θα ήταν υπόχρεος ο ΟΕΚ, ο οποίος είναι φορέας του δημοσίου κ.λπ. 
Από εκεί και πέρα, αν έχετε μια άλλη πολιτική ερμηνεία ή μια άλλη πολιτική προσέγγιση και θεωρείτε ότι πρέπει να εξαιρεθεί η συγκεκριμένη κατηγορία, πολύ ευχαρίστως να το συζητήσουμε. Όμως οι κείμενες διατάξεις ορθώς –και πολύ ορθώς- δεν τους εξαιρούν. Πολιτικά περιμένω το σχόλιo σας.</Speech>  
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει η ερωτώσα Βουλευτής κ. Βασιλική Τσόνογλου-Βυλλιώτη.</ChairmanSpeech> 
<Speech><Parlmember>ΒΑΣΙΛΙΚΗ ΤΣΟΝΟΓΛΟΥ-ΒΥΛΛΙΩΤΗ</Parlmember>: Κύριε Υπουργέ, είναι γνωστή η προσπάθεια που καταβάλλετε και η δύναμη ψυχής που έχετε δείξει –και μιλάω και από προσωπική άποψη- διότι πράγματι, πολλά προβλήματα του Νομού Βοιωτίας που εκπροσωπώ, τα έχετε δει με πολύ μεγάλο ενδιαφέρον και έχετε ενδιαφερθεί για την επίλυσή τους. Γνωρίζω τις προσπάθειες που καταβάλλετε για τις κοινωνικά ευπαθείς ομάδες. Όμως εδώ, πρόκειται για ένα καθαρά νομικό ζήτημα. Γιατί; Διότι αυτό το ειδικό τέλος αποτελεί στην ουσία, φορολογία. 
Επίσης έχω εδώ, ένα παραχωρητήριο αυτής της χρήσης που λέμε, όπου ξεκαθαρίζει ότι ούτε οιονεί επικαρπωτές μπορούν να θεωρηθούν, αφού για να τους απαγορεύεται η καθ’ οιονδήποτε τρόπο παραχώρηση της χρήσης σε τρίτο και κατ’ εξαίρεση και εφόσον συντρέχει σπουδαίος λόγος και εφόσον αποφανθεί γι’ αυτό, το Διοικητικό Συμβούλιο του ΟΕΚ, τότε και μόνο, μπορεί να επιτραπεί η επικαρπία. 
Οι συγκεκριμένοι άνθρωποι δηλαδή δεν είναι ιδιοκτήτες, δεν είναι επικαρπωτές, δεν είναι μισθωτές –γιατί πρόκειται για χρηματοδοτική μίσθωση, όπως πολύ σωστά είπατε, εφόσον υπάρχει ανταλλαγή στο μίσθωμα κ.λπ.- δεν εμπίπτουν δηλαδή σε καμμία από αυτές τις κατηγορίες, ώστε να μπορούμε να πούμε ότι επεκτείνεται η υποχρέωση αυτή και βεβαίως, δεν μπορούν να το διαθέσουν σε τρίτο, παρά μόνο εφόσον έχουν τη στενή εποπτεία του Διοικητικού Συμβουλίου. Άρα δεν εμπίπτουν ούτε στις διατάξεις της επικαρπίας. 
Πιστεύω, λοιπόν, ότι γι’ αυτούς εδώ τους ανθρώπους, που απλώς έχουν ένα δικαίωμα προσδοκίας για το μέλλον που δεν είναι εκκαθαρισμένο, δεν είναι βέβαιο τι ακολουθεί, διότι πράγματι δεν γνωρίζουμε τι θα συμβεί μέχρι το οριστικό παραχωρητήριο. Μπορεί να ακυρωθεί η κλήρωση, μπορεί να αποβιώσει ο δικαιούχος, μπορεί να συμβούν ένα σωρό. 
Θέλω να πω δηλαδή ότι αυτό το ειδικό τέλος έτσι, όπως τίθεται, δεν χωρεί μία ευρεία διασταλτική ή αναλογική ερμηνεία, γιατί εδώ υπάρχουν οι kώδικες –ο Αστικός Κώδικας, το Σύνταγμα- και δεν μπορεί διασταλτικά να ερμηνευθεί. Βεβαίως, πρόκειται για μια κοινωνικά ευπαθή τάξη και βέβαια, υπάρχει και πολιτικό ζήτημα –και χαίρομαι πολύ που το προσεγγίζετε και πολιτικά- αλλά πρέπει να το δούμε κατ’ αρχήν και κατ’ εξοχήν και ως νομικό ζήτημα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει ο Αναπληρωτής Υπουργός Οικονομικών, κ. Παντελής Οικονόμου.</ChairmanSpeech> 
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Ευχαριστώ πολύ. 
Κοιτάξτε, νομικά δεν θα διανοούμην ποτέ, να έρθω σε αντιπαράθεση μαζί σας, διότι είστε νομικός. Εμένα η μόνη μου σχέση με την επιστήμη αυτή είναι, ότι άσκησε το επάγγελμα ο πατέρας μου, που είναι συνταξιούχος συνάδελφός σας. 
Όμως θα επανέλθω στο πολιτικό θέμα και το λέω, γιατί υπάρχει η δυνατότητα να συζητηθεί σε αυτό το επίπεδο. 
Η πρόβλεψη πρέπει ασφαλώς να πάρει μορφή διάταξης, για να γίνει εξαίρεση από την καταβολή του ΕΕΤΗΔΕ της συγκεκριμένης ομάδας. Πρέπει οπωσδήποτε να πάρει τη μορφή διάταξης, διότι αλλιώς δεν μπορεί να υπάρξει αυτή η ελάφρυνση. Σας το λέω αυτό, διότι το ΕΕΤΗΔΕ αυτήν τη στιγμή, όπως και όλο το φορολογικό σύστημα, είναι υπό συζήτηση. 
Ειδικότερα για το ΕΕΤΗΔΕ πρέπει να υπενθυμίσω ένα-δυο πράγματα, διότι καμμιά φορά τα ξεχνάμε, όχι εσείς, δεν αναφέρομαι πια στην ερώτηση, αναφέρομαι γενικότερα. Το ΕΕΤΗΔΕ επιβλήθηκε για δύο λόγους: 
Πρώτον, διότι το προβλεπόμενο από το μεσοπρόθεσμο πρόγραμμα, μέτρο της αύξησης των αντικειμενικών αξιών δεν έγινε, δεν αυξήθηκαν οι αντικειμενικές αξίες. Με έκπληξη βλέπω ότι όλοι απειλούν με επερχόμενες συμφορές, αύξηση των αντικειμενικών αξιών, επειδή διανοήθηκε ένας από τους κυρίους που μετέχουν στην τρόικα, να μας πει «ξέρετε, μέσα στα μέτρα του μεσοπρόθεσμου υπάρχει και αυτό, το οποίο δεν το λάβατε». Πράγματι, δεν το λάβαμε και καλώς δεν το λάβαμε και δεν πρόκειται να το λάβουμε κιόλας. 
Ο δεύτερος λόγος ήταν, ότι για τεχνικές ελλείψεις και αδυναμίες, που δεν βαρύνουν ούτε αυτήν την Κυβέρνηση ούτε την προηγούμενη, δεν εισπράχθηκε ο φόρος ακίνητης περιουσίας του 2010. Εις αναπλήρωση αυτών των αδυναμιών, μιας τεχνικής και μιας ενσυνείδητης πολιτικής, την οποία επιλέξαμε, επιβάλαμε ως ισοδύναμο μέτρο –τα ισοδύναμα μέτρα δεν ήταν θεωρητικά, είναι κλασική περίπτωση ισοδύναμου μέτρου- το ΕΕΤΗΔΕ. Αυτό είναι το περιεχόμενό του. Αυτή είναι –αν θέλετε- η αιτιολογική του βάση. 
Τώρα πάμε, όμως, λίγο παρακάτω. Εδώ έχουμε την εξής κατάσταση. Έχουμε ένα ακίνητο, το οποίο πράγματι είναι υπερβολικά επιβαρυμένο στην Ελλάδα. Συνεπώς στη φορολογία του είμαστε σε ένα σταυροδρόμι. Καταργούμε το ΕΕΤΗΔΕ, όπως επαγγέλλονται διάφορες πολιτικές δυνάμεις στην Αίθουσα -μερικές από αυτές στηρίζουν και την Κυβέρνηση, αυτό είναι μία επιλογή- ή κάνουμε αυτό το οποίο παλαιότερα είχε υποστηρίξει ο Αντιπρόεδρος της Κυβέρνησης –και το υποστηρίζω και εγώ- το ενσωματώνουμε στο φορολογικό σύστημα και καταργούμε δεκάδες άλλους φόρους, με τελικό αποτέλεσμα η επιβάρυνση να είναι μικρότερη, η φορολογία να είναι απλούστερη και ταυτοχρόνως και αποδοτικότερη; Επαναλαμβάνω ότι εγώ αυτό υποστηρίζω. Το ίδιο έχει υποστηρίξει παλαιότερα και ο Υπουργός. 
Σας τα λέω αυτά, διότι στο πλαίσιο της αναθεώρησης αυτής, η συζήτηση διεξάγεται αυτήν τη στιγμή. Δεν θα διεξαχθεί στο αόρατο μέλλον. Θα υπάρξει πρωτοβουλία σε ό,τι αφορά τη φορολογία. Ασφαλώς, θεωρώ ότι ένα σημείο στο οποίο υπάρχει ευρύτατη σύγκλιση -με τη διαφοροποίηση που σας είπα- είναι και η φορολογία των ακινήτων. Εκεί, λοιπόν, ασφαλώς, μπορεί να συζητηθεί και αυτό το οποίο λέτε. Εφόσον σε πολιτική βάση εκτιμάτε ότι μία ευπαθής ομάδα πρέπει να αντιμετωπισθεί διαφορετικά, μην έχετε καμμία αμφιβολία, στο διάλογο θα μιλήσω και για το θέμα το οποίο θέσατε. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ. 
Συνεχίζουμε με την τρίτη με αριθμό 460/30-1-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Αγροτικής Ανάπτυξης και Τροφίμων, σχετικά με την περικοπή της συνδεδεμένης ενίσχυσης που δικαιούνται οι πληγέντες παραγωγοί από το πράσινο σκουλήκι. 
Στην επίκαιρη ερώτηση του κ. Σκυλλάκου θα απαντήσει ο Υπουργός Αγροτικής Ανάπτυξης και Τροφίμων κ. Κωνσταντίνος Σκανδαλίδης, αφού πρώτα δώσουμε το λόγο στον κ. Σκυλλάκο για να την παρουσιάσει. 
Έχετε το λόγο, κύριε Σκυλλάκο.</ChairmanSpeech>  
<Speech><Parlmember>ΑΝΤΩΝΗΣ ΣΚΥΛΛΑΚΟΣ</Parlmember>: Κύριε Υπουργέ, υπάρχει ένα πολύ μεγάλο ερώτημα και μια μεγάλη ανησυχία, όχι μόνο στη Θεσσαλία και ιδιαίτερα στην Καρδίτσα και στη Λάρισα, αλλά σε όλες τις περιοχές της χώρας που έχουν πληγεί και φέτος από το πράσινο σκουλήκι. Η ανησυχία οφείλεται σε γραπτή απάντηση που δώσατε σε συνάδελφο από την Καρδίτσα, κατά την οποία θέτετε σε αμφισβήτηση –για να μην πω ότι απορρίπτετε- αν θα δοθεί η συνδεδεμένη ενίσχυση των 70 ευρώ ανά στρέμμα, στους βαμβακοπαραγωγούς που υπέστησαν ζημιά από το πράσινο σκουλήκι, αλλά δεν μπόρεσαν λόγω της ζημιάς, να φθάσουν το πλαφόν, δηλαδή την ελάχιστη στρεμματική απόδοση που προβλέπεται στις περιπτώσεις αυτές, με βάση το μέσο όρο του 2001-2004, μείον 30%. Αυτή είναι η ελάχιστη, το λεγόμενο πλαφόν. 
Η ανησυχία οφείλεται,  πρώτον, στην απάντηση και δεύτερον, στο ότι παρά τις διαμαρτυρίες και παρά και την ερώτηση που κάναμε εμείς, δεν έχετε βγει μέχρι σήμερα, να ξεκαθαρίσετε το ζήτημα. Ελπίζω σήμερα να το ξεκαθαρίσετε. 
Όμως η απάντηση που φέρει την υπογραφή σας, επικαλείται ότι το υποκατάστημα του ΕΛΓΑ της Λάρισας που καλύπτει και την Καρδίτσα –καλύπτει όλη τη Θεσσαλία- ρίχνει ευθύνες στους παραγωγούς για την ελλιπή χρήση μέτρων φυτοπροστασίας, κατά τους κρίσιμους μήνες πριν και μετά την εμφάνιση της ασθένειας. 
Το πρώτο ζήτημα είναι ότι ο ΕΛΓΑ στη Λάρισα δεν ξέρει τίποτα. Έχουμε μιλήσει επανειλημμένα και το εξετάσαμε. Δεν μπορεί το υπουργείο να επικαλείται μια υπηρεσία, όταν η ίδια η υπηρεσία δεν έχει προβάλει τέτοιο επιχείρημα. 
Το δεύτερο είναι το εξής: οι ζημιές από το πράσινο σκουλήκι οφείλονται σε καιρικές συνθήκες που δεν μπορούν να τις ξεπεράσουν. Είναι αδύνατον στην πράξη. Είναι πολύ δύσκολο το ζήτημα. Οι υπηρεσίες δεν μπορούν να βοηθήσουν, γιατί έχουν διαλυθεί. Κάνουν προσπάθειες. Το αποτέλεσμα παρ’ όλα αυτά, τους οδηγεί στο να μην μπορούν να αντιμετωπίσουν την ασθένεια. 
Το τελευταίο που θέλω να θέσω είναι, ότι επαναφέραμε το ζήτημα τού κανονισμού του ΕΛΓΑ. Τους εξαιρείτε με βάση τον κανονισμό και τους παραπέμπετε πάλι στα ΠΣΕΑ. Ούτε τα προηγούμενα, από το πράσινο σκουλήκι, ΠΣΕΑ δεν πήραν ακόμα. Τι θα γίνει και μ’ αυτήν την υπόθεση;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ευχαριστώ. Το λόγο έχει ο Υπουργός, κ. Σκανδαλίδης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.
Θέλω να πω, πριν απαντήσω πολύ συγκεκριμένα στο επίκαιρο ερώτημά σας, δυο λόγια που έχουν σχέση με την καλλιέργεια αυτή και την φυτοπροστασία γιατί πιστεύω ότι είναι σημαντικό.
Στη μετακαλλιεργητική περίοδο του 2011, εφαρμόστηκε σε όλη τη χώρα πρόγραμμα γεωργικών προειδοποιήσεων φυτοπροστασίας στις βαμβακοκαλλιέργειες με κεντρικό συντονισμό της υπηρεσίας του υπουργείου και φορείς παρακολούθησης, επισκόπησης και έκδοσης δελτίων γεωργικών προειδοποιήσεων σε είκοσι δύο διευθύνσεις αγροτικής οικονομίας, σε κάθε περιφερειακή ενότητα, με το αρμόδιο περιφερειακό κέντρο προστασίας φυτών και ποιοτικού ελέγχου. Η πληροφόρηση που υπήρχε μέσω των δελτίων γενικών προειδοποιήσεων, ήταν διαθέσιμη άμεσα σε όλους τους δήμους, συνεταιρισμούς καταστήματα πώλησης γεωργικών φαρμάκων, ομάδες βαμβακοπαραγωγών, Μέσα Μαζικής Ενημέρωσης κ.λπ.. Διαμορφώθηκε και λειτούργησε ειδικό παράθυρο στη σελίδα του υπουργείου. 
Γιατί τα λέω όλα αυτά; Γιατί έγινε μια πραγματικά συστηματική προσπάθεια ώστε να μην υπάρχει το πρόβλημα στην έκταση που φαινόταν να υπάρχει άλλες χρονιές, μετά και τη περσινή μας εμπειρία, την οποία αντιμετωπίσαμε, όπως γνωρίζετε. Και πιστεύω ότι αυτή η προσπάθεια βάζει και τους όρους και τις διαδικασίες με βάση τις οποίες θα μπορούσε να γίνει η εκτίμηση της ζημιάς και η απόδοση του εισοδήματος στους παραγωγούς.
Επειδή χθες ολοκληρώθηκε η διαδικασία της παράδοσης στο σύστημα του βαμβακιού σε όλη τη χώρα, θέλω να σας πω ορισμένα στοιχεία: Η φετινή παραγωγή είναι οκτακόσιες χιλιάδες τόνοι. Είναι, δηλαδή, διακόσιες χιλιάδες τόνοι επιπλέον, σε σχέση με την περσινή παραγωγή. Η μέση παραγωγή με βάση τον υπολογισμό που κάνουμε, είναι διακόσια πενήντα έξι κιλά, ανά στρέμμα. Θεωρείται μια πολύ καλή καλλιεργητικά χρονιά. Όσοι είναι εντάξει με όλες τις διαδικασίες, θα πάρουν απρόσκοπτα τη συνδεδεμένη ενίσχυση και η πληρωμή τους θα γίνει τέλη Φεβρουαρίου με 5 Μαρτίου. Μιλάω γι’ αυτούς που έχουν, όπως έχετε πει, πάνω από την ελάχιστη στρεμματική απόδοση. 
Για το σκουλήκι και για τις ζημιές πρέπει να σας πω ότι εμείς θα πάρουμε τα κατάλληλα μέτρα, όπως τα πήραμε και πέρυσι. Γίνεται και πάλι αποτίμηση με εξατομικευμένη πάλι διαδικασία. Θέλω να σημειώσω το εξής. Έχουμε 3 εκατομμύρια στρέμματα που δηλώθηκαν ότι καλλιεργήθηκαν. Υπάρχουν κάποιες περιοχές που ακόμα 10.000-15.000 στρέμματα δεν έχουν καλλιεργηθεί  καθόλου και έχουν δηλωθεί. Προφανώς δεν μπορεί κάποιος που δεν φύτεψε το βαμβάκι, να πάρει και αποζημίωση. Άρα θα γίνει εξατομικευμένα όπως έγινε και πέρυσι. 
Σε ό,τι αφορά τον ΕΛΓΑ, πρέπει να σας πω το εξής: Οι ζημιές που προκλήθηκαν το 2010 σε βαμβακοκαλλιέργειες της χώρας, εντάχθηκαν στο ετήσιο πρόγραμμα οικονομικών ενισχύσεων και έχει ήδη, αποσταλεί στην Ευρωπαϊκή Ένωση προς έγκριση. 
Άρα αυτό σημαίνει ότι, επειδή έχει πάρα πολύ καιρό που έχει πάει, τις επόμενες εβδομάδες –σε δύο τρεις μήνες- θα πάρουμε τα περσινά ΠΣΕΑ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κυρία Πρόεδρε.
 Για τις καλυπτόμενες από τον ΕΛΓΑ ζημιές που προκλήθηκαν από τις βροχοπτώσεις του περασμένου Μαΐου, καθώς και από τις χαλαζοπτώσεις του Ιουνίου και του Αυγούστου του 2011 σε βαμβακοκαλλιέργειες στο Νομό Λάρισας, Καρδίτσας, Τρικάλων και Μαγνησίας, το έργο των εξατομικευμένων εκτιμήσεων ολοκληρώθηκε, ενώ ήδη έχει κοινοποιηθεί ένα μεγάλο μέρος από τους πίνακες ζημιάς. Σημειώνεται ότι οι αποζημιώσεις στους δικαιούχους παραγωγούς θα ολοκληρωθούν μέχρι το Μάρτη του 2012.
Σε ό,τι αφορά το τελευταίο, που είναι το γενικό θέμα που θέσατε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Έχετε και τη δευτερολογία σας, κύριε Υπουργέ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Μία φράση μόνο, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ολοκληρώστε. Εάν είναι μία φράση, δεν σας στερούμε τη δυνατότητα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Όσον αφορά το τελευταίο, είναι γνωστό ότι έχουμε μία αντίθεση, αγαπητέ Αντώνη. Δεν υπάρχει ασφαλιστικός οργανισμός που να καλύπτει 100% όλες τις ζημιές και για όλες τις αρρώστιες και για όλα τα προϊόντα. Αυτό είναι μια παλιά συζήτηση.
Θα φέρουμε εμείς μια τροπολογία για αλλαγή στον Οργανισμό του ΕΛΓΑ τις επόμενες μέρες, με βάση τα νομοσχέδια που έχουμε καταθέσει κι εκεί θα κάνουμε μία ευρύτερη συζήτηση πάνω σ’ αυτό το θέμα, μήπως διορθώσουμε μερικά πράγματα. Πάντως, το αίτημά σας δεν νομίζω ότι θα γίνει αποδεκτό στην ολότητά του.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ήταν μεγάλη η φράση σας, όντως!
Το λόγο έχει ο ερωτών Βουλευτής κ. Σκυλλάκος.</ChairmanSpeech>
<Speech><Parlmember>ΑΝΤΩΝΗΣ ΣΚΥΛΛΑΚΟΣ</Parlmember>: Κύριε Υπουργέ, το ερώτημα που βάλαμε δεν αφορά εκείνους που δεν καλλιέργησαν. Έχετε υπηρεσίες, μπορείτε να ελέγξετε. Είπατε μάλιστα, ότι πρόκειται για λίγες περιπτώσεις. Εσείς αναφέρατε ότι δεν αφορά πολλές περιπτώσεις.</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Μεγάλες.</Speech>
<Speech><Parlmember>ΑΝΤΩΝΗΣ ΣΚΥΛΛΑΚΟΣ</Parlmember>: Εν πάση περιπτώσει, όσες περιπτώσεις κι αν είναι, το ερώτημά μας είναι, αυτοί που καλλιέργησαν και που δεν πιάνουν το πλαφόν λόγω του πράσινου σκουληκιού, θα πάρουν τη συνδεδεμένη ενίσχυση; Δεν ήσασταν σαφής. Στη δευτερολογία σας εξηγήστε μας.</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Θα απαντήσω.</Speech>
<Speech><Parlmember>ΑΝΤΩΝΗΣ ΣΚΥΛΛΑΚΟΣ</Parlmember>: Άλλο το δεν φύτεψα, δεν καλλιέργησα, εγκατέλειψα το χωράφι κι άλλο το φταίει το πράσινο σκουλήκι, φταίει ο παραγωγός που δεν μπόρεσε να αντιμετωπίσει το πράσινο σκουλήκι.
Δεν μας είπατε, επίσης, γιατί επικαλεσθήκατε στην απάντησή σας τον ΕΛΓΑ Λάρισας, σε ένα κείμενο που λέτε ότι φταίνε οι παραγωγοί, ότι δηλαδή ο ΕΛΓΑ Λάρισας ρίχνει τις ευθύνες στους παραγωγούς που δεν πήραν τα κατάλληλα μέτρα αντιμετώπισης του πράσινου σκουληκιού; 
Πρέπει να τα ξεκαθαρίσετε αυτά τα πράγματα. Και το κυριότερο, θα πάρουν όλοι που έπαθαν ζημιά από το πράσινο σκουλήκι και είναι κάτω από το πλαφόν τα 70 ευρώ κατά στρέμμα; 
Τέλος, ο νόμος που ψηφίσατε και τον οποίο έχουμε καταψηφίσει όσον αφορά τον ΕΛΓΑ -ο τελευταίος νόμος- αφήνει παράθυρο για μια σειρά ζημιές από έντομα, μεταξύ των οποίων και το πράσινο σκουλήκι, να μπορούν να αντιμετωπιστούν από τον ΕΛΓΑ. Τουλάχιστον ούτε τη διαβεβαίωση δεν δίνετε ότι είναι στην άμεση προοπτική σας, αν κάνετε κάποια μεγαλύτερη εξειδίκευση ή συμπλήρωση του Οργανισμού του ΕΛΓΑ; Το ερώτημά μου είναι, στις προθέσεις σας είναι να συμπεριλάβετε την αντιμετώπιση ζημιών από κάποια έντομα, μεταξύ των οποίων και το πράσινο σκουλήκι που φέρνει τεράστιες καταστροφές στις καλλιέργειες επί χρόνια στην Ελλάδα; Πείτε μας τις προθέσεις σας τουλάχιστον.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Έχετε το λόγο, κύριε Υπουργέ, για τη δευτερολογία σας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Κατ’ αρχάς, στην ουσιώδη παρατήρηση νομίζω ότι απάντησα. Σας είπα ότι θα κάνουμε ακριβώς αυτό που κάναμε πέρυσι. Πέρυσι –όπως θυμόσαστε- όποιοι είχαν πραγματική ζημιά από πράσινο σκουλήκι, πήραν τη συνδεδεμένη. Το θυμόσαστε αυτό. Είχαμε πάρει μία απόφαση και πήραν τη συνδεδεμένη -αυτό που είπατε δηλαδή- αυτοί που διαπιστωμένα είχαν τη ζημιά. Το δηλώνω, γιατί σας είπα ότι με βάση την περσινή πολιτική…</Speech>
<Speech><Parlmember>ΑΝΤΩΝΗΣ ΣΚΥΛΛΑΚΟΣ</Parlmember>: Και κάτω από το πλαφόν;</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Αυτό κάναμε πέρυσι. Ό,τι ήταν κάτω από το πλαφόν μέχρι τα διακόσια στρέμματα –θυμάσαι πέρυσι που το συζητούσαμε- πήραν τη συνδεδεμένη, φτάνει να είναι πραγματική και ουσιαστική ζημιά. Να μην είναι, παραδείγματος χάριν, εκατόν πενήντα το ένα και πενήντα το άλλο και να θέλουν να πάρουν τη συνδεδεμένη. Δεν γίνεται. Να είναι σαφές αυτό.
Σε ό,τι αφορά τις υπηρεσίες, ξέρετε πολύ καλά ότι κάθε υπηρεσία προσπαθεί λίγο να στηρίξει τον εαυτό της, όταν δίνει μία απάντηση και γι’ αυτό γίνονται και γραπτές οι απαντήσεις.
Πρέπει να σας πω, ότι το Υπουργείο Γεωργίας δέχεται κάθε μέρα πάνω από τριάντα με σαράντα ερωτήσεις Βουλευτών. Εγώ από όσα υπογράφω σε ερωτήσεις, είναι αδύνατον να κάτσω να τα μελετήσω επί της ουσίας, γιατί εμπιστεύομαι τις υπηρεσίες.
Γι΄ αυτό υπάρχει και η προφορική συζήτηση, για να κάνουμε μία κουβέντα επί της ουσίας και να δούμε τι γίνεται. 
Ακούτε, λοιπόν, και ό,τι σας λέω εγώ και όχι μόνο αυτά που γράφουν οι απαντήσεις, που είναι σωστές κατά κανόνα, αλλά κάποιες φορές μπορεί να είναι υπερβολικές.
Σε ό,τι αφορά το τελευταίο, θα επαναλάβω ότι είναι ορισμένα που δεν μπαίνουν στον Κανονισμό. Να συζητήσουμε ξανά τον Κανονισμό. Εγώ δεν έχω καμμία αντίρρηση. Έχω πει, άλλωστε, ότι θα δούμε την πρώτη εφαρμογή του νόμου και θα δούμε τι αλλαγές θα κάνουμε. 
Πρέπει να σας πω ότι ο ΕΛΓΑ έκανε πάρα πολύ καλή δουλειά φέτος και γι’ αυτό πληρώνει κι έγκαιρα και πιο καλά από παλιά, για να πω την αμαρτία μου. Δεν λέω πως λειτουργεί τέλεια, αλλά έχουν γίνει μεγάλα βήματα προόδου. Και αυτό σημαίνει ότι ο νόμος ήταν στη σωστή κατεύθυνση. Τώρα θα δούμε ποιες βελτιώσεις χρειάζονται και θα διορθώσουμε. Να τα συμπεριλάβει όλα, όμως, αποκλείεται.</Speech>
<Speech><Parlmember>ΑΝΤΩΝΗΣ ΣΚΥΛΛΑΚΟΣ</Parlmember>: Να αποκαταστήσατε τον ΕΛΓΑ Λάρισας. Αφήσατε σκιές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ευχαριστούμε τον κύριο Υπουργό.
Η τέταρτη με αριθμό 454/30-1-2012 επίκαιρη ερώτηση της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου – Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας και Κοινωνικής Ασφάλισης, σχετικά με την απάλειψη από τους  πίνακες του Κανονισμού Εκτίμησης Βαθμού Αναπηρίας (ΚΕΒΑ) η πάθηση του Συνδρόμου Down, δεν συζητείται λόγω κωλύματος Υπουργού και διαγράφεται.
Επόμενη είναι η πρώτη με αριθμό 449/30-1-2012 επίκαιρη ερώτηση δεύτερου κύκλου της Βουλευτού του Πανελλήνιου Σοσιαλιστικού Κινήματος κ. Αθανασίας Μερεντίτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων μείωσης του κόστους παραγωγής στις θερμοκηπιακές καλλιέργειες.
Στην επίκαιρη ερώτηση θα απαντήσει ο παριστάμενος Υπουργός, ο κ. Κωνσταντίνος Σκανδαλίδης, αφού πρώτη η κ. Μερεντίτη μας την παρουσιάσει.
Ορίστε, κυρία Μερεντίτη, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Ευχαριστώ, κυρία Πρόεδρε.
Κύριε Υπουργέ, κάθε φορά που ο κόσμος είναι σε κρίση απευθύνεται στη γεωργία. Και η γεωργία αποδείκνυε ότι μπορούσε να παίζει πρωταγωνιστικό ρόλο, να είναι το καράβι που έσερνε κι έβγαζε το λαό από το αδιέξοδο. Νομίζω ότι αυτό καλούμαστε και σήμερα, πέρα από κάθε άλλη περίπτωση, να ενισχύσουμε.
Η Ελλάδα, επίσης, μπορεί και πρέπει να μετατραπεί, κατά τη γνώμη μου, στο λαχανόκηπο της Ευρώπης, κύριε Υπουργέ, γιατί με τα καινούργια δεδομένα, με τις επιδοτήσεις και τις καλλιέργειες που έχουμε συναρτήσει την τιμή τους με τις επιδοτήσεις, δεν μπορούμε να προχωρήσουμε.
Η ανάπτυξη των θερμοκηπιακών καλλιεργειών έχει πολλαπλά θετικά αποτελέσματα: Το κόστος παραγωγής μειώνεται, έχουμε νέες θέσεις εργασίας, ανάπτυξη και, βέβαια, ποιοτικά προϊόντα. Ακόμη, προστασία του περιβάλλοντος, γιατί υπάρχουν καινούργιες μορφές καλλιέργειας οι οποίες προστατεύουν το περιβάλλον, όπως η υδροπονία -και όχι μόνο- και πολύ μεγάλη εξοικονόμηση νερού.
Υπάρχουν περιοχές της Ευρώπης, κύριε Υπουργέ, όπως η νότια Ισπανία, αλλά και η Ολλανδία –και θέλω να σταθώ στην Ολλανδία- οι οποίες υστερούν πολύ έναντι ημών είτε σε καιρικές συνθήκες, γιατί έχουν πολύ περισσότερο κρύο, είτε σε εκτάσεις. Εμείς έχουμε τον ευλογημένο Θεσσαλικό –και όχι μόνο- Κάμπο. Εγώ, όμως, θέλω να αναφέρομαι πάντοτε στο Θεσσαλικό Κάμπο. Κάποτε τον είχαμε πει «κοιμώμενο γίγαντα» και μετά –κι έχουμε όλοι ευθύνες- τον μετατρέψαμε σε τεμπέλικο γίγαντα, κύριε Υπουργέ. Ιδού, πεδίο δόξης λαμπρό, να τον μετατρέψουμε σε παραγωγικό γίγαντα, για να λύσει τα προβλήματα της χώρας.
Έλεγα, λοιπόν, πριν, για την Ολλανδία. Στην Ολλανδία υπάρχει έρευνα, υπάρχει καθοδήγηση και πολύ μεγάλη προστασία από το κράτος. Μάλιστα, επιδοτείται η αγορά του φυσικού αερίου. Και αυτό, γιατί ένας μεγάλος παράγοντας, που παίζει καθοριστικό ρόλο στην τιμή των προϊόντων των θερμοκηπίων, είναι η ενέργεια, κύριε Υπουργέ. Και, βέβαια, υπάρχουν μελέτες των επιστημόνων που λένε ότι πρέπει να γίνονται θερμοκήπια σε κατάλληλες περιοχές, όπου υπάρχει δυνατότητα αξιοποίησης άλλων μορφών ενέργειας, γεωθερμικά πεδία. Αυτό να το δούμε. Στοχευμένες πολιτικές από τώρα και στο μέλλον. 
Τώρα, όμως, σήμερα, υπάρχουν θερμοκήπια τεράστια –και όχι μόνο- που είναι επιχειρήσεις –βεβαίως, δεν στέκομαι μόνο στις επιχειρήσεις, αλλά σε όλες τις μορφές θερμοκηπίων- στα οποία το κόστος είναι τόσο μεγάλο που δεν αφήνει να είναι επικερδές και καμμία φορά δεν επιτρέπει να συνεχίζεται η καλλιέργεια. 
Άρα εμείς εδώ πρέπει να δούμε πώς μπορούμε να βοηθήσουμε, να συμπαρασταθούμε. Και πώς θα γίνει αυτό; Κατ’ αρχάς μειώνοντας το κόστος παραγωγής των θερμοκηπίων. 
Και δεύτερον, με την εκπαίδευση και την έρευνα, ώστε να βοηθήσουμε και άλλες μορφές ενέργειας, όπως είναι η γεωθερμία, η βιομάζα. Υστερούμε σε αυτές τις μορφές ενέργειας.
Κύριε Υπουργέ, σας καλώ σήμερα, να εξετάσετε όλες τις δυνατότητες, για να μπορέσουμε να παράσχουμε βοήθεια και στο κόστος και στην καλλιέργεια στους ανθρώπους που τόλμησαν και θα τολμήσουν να δοκιμάσουν την  άλλη μορφή καλλιέργειας, αυτή των θερμοκηπίων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Το λόγο έχει ο Υπουργός Αγροτικής Ανάπτυξης και Τροφίμων κ. Κωνσταντίνος Σκανδαλίδης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Κατ’ αρχάς πρέπει να ευχαριστήσω τη συνάδελφο, γιατί πιστεύω ότι το ζήτημα που θέτει είναι από τα σημαντικότερα ζητήματα αιχμής στη γεωργική ανάπτυξη της χώρας. Είναι πράγματι όπως το περιγράφει. Έχουμε σημαντικές καθυστερήσεις σε αυτού του τύπου την ανάπτυξη. 
Αναφέρατε, κυρία Μερεντίτη, ότι καλλιεργούνται πενήντα χιλιάδες στρέμματα θερμοκηπίων την ίδια στιγμή, που πριν από είκοσι χρόνια, υπήρχαν σαράντα χιλιάδες στρέμματα. Αυτό σημαίνει ότι η ανάπτυξη του κλάδου είναι μηδαμινή σε σχέση με τις εξελίξεις. Και η χώρα είναι ιδανική για θερμοκήπια και ιδιαίτερα μέσα από φθηνές πηγές ενέργειας, όπως είναι η γεωθερμία, η ΑΠΕ. 
Και έχουμε τεράστια γεωθερμικά πεδία όπου μπορούν να αναπτυχθούν θαυμάσιες εντατικές καλλιέργειες θερμοκηπίων με παραγωγή τέσσερις φορές το χρόνο. Δηλαδή, σε κάθε εποχή μπορεί να καλλιεργείται διαφορετικό ή επανάληψη του προηγούμενου προϊόντος. Είναι σύγχρονα θερμοκήπια που μπορούν να παράγουν μεγάλες ποσότητες ποιοτικών προϊόντων. Παραδείγματος χάριν, τα θερμοκήπια ντομάτας στην Κρήτη, επειδή είναι παλαιού τύπου, άντε να φτάσουν τους οκτώ χιλιάδες με δέκα χιλιάδες τόνους το στρέμμα. Ενώ στην Ευρώπη υπάρχουν θερμοκήπια που έχουν τριάντα πέντε χιλιάδες, σαράντα χιλιάδες ακόμη και σαράντα πέντε χιλιάδες τόνους το στρέμμα. Μιλάμε, λοιπόν, για μία τρομακτική καθυστέρηση.
Πρέπει, επίσης, να σας πω ότι σε αυτόν τον τομέα οι επενδύσεις είναι σχετικά ακριβές, γιατί ένα θερμοκήπιο για να κάνει με σύγχρονους περιβαλλοντικούς όρους ανανέωση του εξοπλισμού του, είναι τρομακτικά δύσκολο. Υπάρχουν θερμοκήπια που δεν μπορούν να το κάνουν με τίποτε, γιατί είναι τόσο πεπαλαιωμένα, που πρέπει ουσιαστικά να καταστραφούν και να ξαναφτιαχτούν από την αρχή.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Σαν το ΠΑΣΟΚ.</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Ο κ. Τασούλας είναι θυμόσοφος, αλλά είναι της στιγμής. Πολλά χρόνια περιμένετε, κύριε Τασούλα, αλλά όπως βλέπετε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Κύριε Υπουργέ, μετράει ο χρόνος σας και δεν πρέπει να τον υπερβείτε τώρα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Ολοκληρώνω, κυρία Πρόεδρε.
Στα σχέδια βελτίωσης που βρίσκονται στο στάδιο της αξιολόγησης αυτήν τη στιγμή, έχουν πάρει πρώτη γραμμή τα θερμοκήπια. Και εκεί που ήταν η επένδυση στα παλιά σχέδια βελτίωσης στις 50.000 έως 100.000 ευρώ, ανέβηκε στις 500.000 ευρώ. Και αυτό, για να δείξουμε την προτεραιότητα που έχουμε για την ανάπτυξη αυτού του τύπου καλλιέργειας. Θα σας πω και όρους που συμβαδίζουν με αυτά που εσείς λέτε ότι πρέπει να έχουν τα θερμοκήπια.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Σας ευχαριστώ.
Το λόγο έχει η ερωτώσα Βουλευτής κ. Μερεντίτη.</ChairmanSpeech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Ευχαριστώ, κυρία Πρόεδρε.
Κύριε Υπουργέ, πάντως δεν το απέκλεισε ο κ. Τασούλας. Και το ΠΑΣΟΚ να αναστηθεί, όπως προσπαθούμε να αναστήσουμε τη γεωργία και δη τα θερμοκήπια.
Αναφέρατε σε πόσα στρέμματα υπάρχουν θερμοκήπια. Στην Αλμερία της Ισπανίας –γιατί εκεί απ’ ότι διαβάζω πρόκειται για ένα θαύμα- υπάρχουν σήμερα διακόσιες πενήντα χιλιάδες στρέμματα, ενώ το 1980 δεν υπήρχε τίποτε. Στη δε γειτονική μας Τουρκία –και αυτό πρέπει να το κρατήσουμε- υπάρχουν σήμερα τετρακόσιες χιλιάδες στρέμματα. 
Πιστεύω ότι η καλλιέργεια των θερμοκηπίων μπορεί να αποτελέσει φάρο για την ανάπτυξη του αγροτικού τομέα και ως εκ τούτου και της ελληνικής οικονομίας. Όμως χρειάζονται κόστη και επιστημονική βοήθεια. 
Επιτρέψτε μου να σας πω ότι στη Θεσσαλία υπάρχουν νέοι αγρότες –και όχι μόνο- οι οποίοι τόλμησαν να επενδύσουν πολλά χρήματα και πολλά όνειρα και σε νέες καλλιέργειες όπως είναι η υδροπονία. Δεν έχουν όμως καμμία επιστημονική βοήθεια. Δεν ξέρουν πού να απευθυνθούν, για να δουν πώς μπορούν να βάλουν τις μέλισσες να γονιμοποιούνται. Σας λέω το πιο απλό. 
Το πρώτο που σας καλώ να εξετάσετε είναι το πώς να αναστήσουμε αυτά τα αγροτικά κέντρα που υπάρχουν είτε στους δήμους είτε στις περιφέρειες ή να τα συνδέσουμε με τα πανεπιστήμια –και εδώ πρέπει να βοηθήσετε, είμαστε σε μια τέτοια επαφή με την κ. Διαμαντοπούλου- και να δημιουργήσουμε μια σχολή ή ένα ινστιτούτο στη Θεσσαλία που να μπορεί να παρέχεται αμέσως ολοκληρωμένη γνώση σε αυτούς που παλεύουν καθημερινά. Και οι περισσότεροι, κύριε Υπουργέ, πιστέψετε με –είναι και ο κ. Ροντούλης εδώ και ξέρει καλύτερα, αλλά το γνωρίζετε και εσείς- ρωτούν ο ένας τον άλλο. Ευτυχώς τώρα υπάρχει και το ίντερνετ και προσπαθούν από εκεί να μάθουν. 
Κατ’ αρχάς, πρέπει να δώσουμε βοήθεια σε επίπεδο επιστημονικό. Το δεύτερο ζήτημα, κύριε Υπουργέ, είναι το κόστος. Ξέρετε ότι αυτή την ώρα δεν τους βοηθάμε ακόμη και το απλό, στο αν θα καίνε πετρέλαιο θέρμανσης ή κίνησης. 
Τέλος πάντων, κύριε Υπουργέ, σαν πολιτεία –και αυτό δεν μου αρέσει- έχουμε αποδειχθεί ανίκανοι να ελέγξουμε το λαθρεμπόριο. Η ανικανότητα, όμως, αυτή η δική μας, πρέπει να καταστρέφει ανθρώπους που τολμούν και που επιχειρούν για να βοηθήσουν τον εαυτό τους, αλλά να φέρουν και ανάπτυξη σε μια χώρα όπως είναι η δική μας σήμερα; 
Δεν τολμώ να σας πω και το άλλο θέμα που θα έπρεπε να εξετάσουμε, τη μείωση του ΦΠΑ στα εφόδια που και αυτό θα τους βοηθούσε. Το να τους δώσετε, όμως, τη δυνατότητα επισήμως να καίνε το πετρέλαιο που θα ρίξει το κόστος της θέρμανσης κάπως είναι το αυτονόητο για εμένα. Το να μπορούν αύριο το πρωί όλοι οι Θεσσαλοί αγρότες και όχι μόνο –αυτό το τονίζω- που ασχολούνται με την καλλιέργεια των θερμοκηπίων να έχουν δίπλα τους σε απόσταση αναπνοής μια επιστημονική συμπαράσταση και γνώση είναι το ελάχιστο. Υπάρχει μια σχολή στην Καρδίτσα. Εγώ σας μίλησα για ινστιτούτο. Υπάρχουν χίλια πράγματα που μπορούμε να κάνουμε. Για να μην αναφερθούμε στο παρελθόν που κάναμε κέντρα εξυπηρέτησης των αγροτών κ.λπ.. Όλα αυτά έμειναν στα χαρτιά. 
Μπορείτε, όμως –και τώρα θα σας προκαλέσω κιόλας, κύριε Υπουργέ- και οφείλετε για εμάς, για την Ελλάδα, αλλά και για τον εαυτό σας να τολμήσετε τα καινοτόμα. Το να σέρνόμαστε πίσω από κάτι που περιμένουμε να γίνει και δεν γίνεται, δεν λύνει το πρόβλημα, διότι όλοι μας θέλουμε να αξιοποιήσουμε τα γεωθερμικά πεδία. Εγώ δεν ξέρω πότε θα αξιοποιηθούν. Παραδείγματος χάριν, τα Τρίκαλα δεν έχουν γεωθερμικό πεδίο, έχουν όμως θερμοκήπια.  
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Πρέπει να ολοκληρώσετε, κυρία Μερεντίτη.</ChairmanSpeech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Με συγχωρείτε, κυρία Πρόεδρε, αλλά επειδή θεωρώ…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Ο χρόνος είναι συγκεκριμένος. Ακολουθεί νομοθετική εργασία.</ChairmanSpeech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Κλείνω, κυρία Πρόεδρε.
Αυτήν την ώρα ακούω τους Τρικαλινούς -και όχι μόνο- αγρότες, τους καλλιεργητές θερμοκηπίων -και όχι μόνο- που ζουν την αγωνία τού χιονιά όλη νύχτα, κύριε Υπουργέ. Το πετρέλαιο ανεβαίνει. Η αγωνία τους ανεβαίνει. Η απόγνωσή τους ανεβαίνει. Δώστε, λύση,  κύριε Υπουργέ, για τους αγρότες και για όλους μας.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Και εγώ σας ευχαριστώ.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.
Θα κάνω τρεις παρατηρήσεις γρήγορες: Πρώτον, υπάρχει το μέτρο του «Αλέξανδρου Μπαλτατζή», το 121, που πρόκειται για τον εκσυγχρονισμό γεωργικών εκμεταλλεύσεων. Αυτό το μέτρο είναι για τις επενδύσεις που γίνονται πέρα από τα σχέδια βελτίωσης. Εκεί λοιπόν, ενισχύεται η κατασκευή, τα κτήρια, ειδικές εγκαταστάσεις και εκσυγχρονισμός παγίων εκμετάλλευσης για τα θερμοκήπια, η αγορά νέου μηχανικού και μηχανολογικού εξοπλισμού, η δυνατότητα να πληρώνονται κόστη συνοδευόμενα με δαπάνες, όπως αμοιβές αρχιτεκτόνων μηχανικών και συμβούλων, μελέτες εφικτότητας, για να μπορούν να αλλάξουν τα θερμοκήπια και να αποκτήσουν πιο σύγχρονο χαρακτήρα, έγγειες βελτιώσεις και συγκεκριμένα συστήματα, που μειώνουν τις απώλειες νερού, εγκατάσταση ανανεώσιμων πηγών ενέργειας για ίδια χρήση, εξοπλισμός ή καθετοποίηση τής ίδιας τής παραγωγής. Αυτά από το μέτρο 121. Υπάρχουν ήδη, πάνω από δέκα - δεκαπέντε από τις κατατεθειμένες προτάσεις, που υπάρχουν στο Υπουργείο, αφορούν νέα θερμοκήπια, που πρέπει να γίνουν σε μεγάλες εκτάσεις της χώρας, σε μεγάλες, δηλαδή, επενδυτικές μονάδες.
Δεύτερον, υπάρχουν τα σχέδια βελτίωσης. Τι ενισχύεται; Ενισχύεται το σύστημα άρδευσης των θερμοκηπίων, το σύστημα δροσισμού και θέρμανσής τους, η υδροπονία που αναφέρατε, χρηματοδοτούνται πάγκοι ριζοβολίας, ο καινούργιος εξοπλισμός των θερμοκηπίων στη βάση των περιβαλλοντικών όρων. Αυτά πληρώνονται κατά 50% με χρήματα από το πρόγραμμα «Αλέξανδρος Μπαλτατζής». Μάλιστα, στις σημερινές συνθήκες αγοράς, τους δίνει τεράστιες δυνατότητες το ότι το 50% της χρηματοδότησης που θα πάρουν από το πρόγραμμα, το παίρνουν άμεσα με την ένταξη του έργου στο πρόγραμμα. Δηλαδή, δεν κάνουν πρώτα το έργο και μετά παίρνουν τα χρήματα. Άρα ενισχύεται και η ρευστότητα στην αγορά. 
Τέλος υπάρχει το τεράστιο θέμα, που το άφησα επίτηδες για τη δευτερολογία μου, των υποστηρικτικών μηχανισμών. Εμείς έχουμε καταθέσει ήδη στη Βουλή και τις επόμενες εβδομάδες θα συζητήσουμε το θέμα του Ελληνικού Γεωργικού Οργανισμού, ο οποίος θα αναλάβει όχι μόνο την εκπαίδευση και την έρευνα, αλλά και τις σχολές κι όλα αυτά με βάση τις υποδομές του και τη λειτουργία του. Είμαστε και σε συνεργασία με το Υπουργείο Παιδείας, για να γίνει σωστός καταμερισμός του αντικειμένου σε όλη την Ελλάδα ούτως, ώστε όλοι οι παραγωγοί μας, με βάση την εξειδίκευση και τις προτεραιότητες που έχουν στα καλάθια των προϊόντων τής κάθε περιοχής, να μπορούν να έχουν την υποστήριξη που απαιτείται δωρεάν από το ίδιο το κράτος, προκειμένου να μη ρωτάει ο ένας τον άλλο γι’ αυτά.
Όμως για να κινήσεις μηχανισμούς δυσκίνητους, γραφειοκρατικούς, που τους στήσαμε και λειτουργούν τόσα χρόνια, χωρίς να έχουν την απόδοση που πρέπει, χρειάζεται μία μεγάλη προσπάθεια που έχει σχέση με τις ευρύτερες μεταρρυθμίσεις που πρέπει να γίνονται. 
Εμείς είμαστε μπροστά. Έχουμε τις κτηνοτροφικές εγκαταστάσεις την άλλη εβδομάδα, τη μεθεπόμενη για την πολιτική γης και μετά για τον Ελληνικό Γεωργικό Οργανισμό που θα συζητήσουμε όλα αυτά τα θέματα, να δώσουμε απαντήσεις και λύσεις.</Speech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Το πετρέλαιο θέρμανσης, κύριε Υπουργέ;</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Το συζητάμε ακόμα με το Υπουργείο Οικονομικών και ελπίζω να βρούμε λύση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Η τρίτη με αριθμό 461/30-1-2012 επίκαιρη ερώτηση δεύτερου κύκλου του Βουλευτή του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την άμεση καταβολή των αποζημιώσεων στους πληγέντες παραγωγούς εσπεριδοειδών της Άρτας για ζημιές που υπέστησαν από ισχυρό παγετό δεν θα συζητηθεί λόγω κακής συνεννόησης και διαγράφεται.
Θέλετε να πείτε κάτι, κύριε Υπουργέ;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Κυρία Πρόεδρε, θέλω να πω ότι εγώ ήρθα μεν, αλλά είχε γίνει μία κακή συνεννόηση και δεν φταίει μόνο ο κ. Μωραΐτης γι’ αυτό και με παρακάλεσε να γίνει την επόμενη εβδομάδα και θα γίνει τότε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ.
Σειρά έχει η δεύτερη με αριθμό 452/30-1-2012 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Ευσταθίου Κωνσταντινίδη προς τον Υπουργό Αγροτικής Ανάπτυξης και Τροφίμων, σχετικά με την αποζημίωση των πληγέντων κτηνοτρόφων της Περιφερειακής Ενότητας Φλώρινας για τις ζημιές που υπέστησαν από τις έντονες χιονοπτώσεις. 
Στην επίκαιρη ερώτηση του κ. Κωνσταντινίδη θα απαντήσει ο Υφυπουργός Αγροτικής Ανάπτυξης και Τροφίμων, κ. Αστέριος Ροντούλης, αφού πρώτα τη διατυπώσει ο κ. Κωνσταντινίδης. 
Έχετε το λόγο, κύριε Βουλευτά.</ChairmanSpeech>
<Speech><Parlmember>ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κύριε Υφυπουργέ, παρακολουθώντας τα δελτία ειδήσεων τις τελευταίες ημέρες, μου δημιουργήθηκε μία αίσθηση πίκρας, θα έλεγα και ένα πικρό χαμόγελο σχηματίστηκε στο πρόσωπό μου, βλέποντας και αναλογιζόμενος τη διαφορά με την οποία αντιμετωπίζονται τα προβλήματα στην Αθήνα και στην περιφέρεια. 
Γινόμαστε όλοι μάρτυρες, ακούσαμε για πολικό ψύχος στους 0 βαθμούς ή στους -2 βαθμούς, όταν η Φλώρινα πέρασε ένα μήνα -και συνεχίζει αυτήν τη στιγμή που μιλάμε- με την υψηλότερη θερμοκρασία στο -10 και τη χαμηλότερη στο -30. 
Γι’ αυτό ήρθαμε να συζητήσουμε την επίκαιρη ερώτηση που κατέθεσα, για τον τρόπο που πρέπει να βρούμε, ώστε να αντιμετωπίσουμε την τεράστια καταστροφή που υπέστησαν οι κτηνοτρόφοι της περιοχής απ’ αυτήν την παρατεταμένη κακοκαιρία και τις αντίξοες καιρικές συνθήκες. 
Αρκεί να σας πω ότι φτάσαμε στο -30, το νερό πάγωνε μέσα στο έδαφος, δεν μπορούσαν οι παραγωγοί, οι κτηνοτρόφοι να πάνε στους στάβλους τους, οι ζωοτροφές καταστράφηκαν. Είχαμε απώλειες και αιγοπροβάτων και νεογέννητων αμνοεριφίων και νεογέννητων μοσχαριών. Η παραγωγή γάλακτος σίγουρα μειώθηκε. Οι σταβλικές εγκαταστάσεις αποκλείστηκαν και κατά συνέπεια δεν μπορούσε να εξυπηρετηθεί βιώσιμα το ζωικό κεφάλαιο, ούτε σίτιση μπορούσε να γίνει ούτε άρμεγμα. 
Αρκεί να σας πω ότι τουλάχιστον για δύο έως πέντε μέρες πάρα πολλές σταβλικές εγκαταστάσεις και οι μισές πρώην κοινότητες, πρώην δημοτικά διαμερίσματα στην Περιφερειακή Ενότητα Φλώρινας, είχαν αποκοπεί, δεν είχαν ρεύμα. 
Μπορώ να σας λέω επί μία ώρα κι όχι επί δύο λεπτά, το τι συνέβη για έναν ολόκληρο μήνα και το τι συμβαίνει σήμερα, την ώρα που μιλάμε, στη Φλώρινα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Η επίκαιρη ερώτησή σας ποια είναι, για να απαντήσει ο Υφυπουργός;</ChairmanSpeech>
<Speech><Parlmember>ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ</Parlmember>: Η επίκαιρη ερώτηση είναι, κύριε Υφυπουργέ, τι μπορεί να κάνει το Υπουργείο; Πώς μπορούμε να αντεπεξέλθουμε και να βοηθήσουμε αυτούς τους κτηνοτρόφους; 
Ο κανονισμός του ΕΛΓΑ -ξέρετε ότι υπάρχουν διάφορα τρωτά σημεία, θα τα αναφέρω στη δευτερολογία μου- μιλάει για μείωση πάνω από 30% της παραγωγής γάλακτος κατ’ έτος, πράγμα που δεν μπορεί να συμβεί και το ξέρετε πολύ καλά εσείς, γιατί κατάγεστε από αγροτική περιφέρεια.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Να σας θυμίσω ότι έχετε και δευτερολογία.</ChairmanSpeech>
<Speech><Parlmember>ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ</Parlmember>: Πρέπει να ασχοληθεί σοβαρά το Υπουργείο Αγροτικής Ανάπτυξης, ώστε να βρούμε έναν τρόπο να απαλύνουμε τα βάρη των κτηνοτρόφων της περιοχής.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εγώ σας ευχαριστώ.
Το λόγο έχει ο Υφυπουργός Αγροτικής Ανάπτυξης, κ. Ροντούλης.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Αγαπητέ συνάδελφε, να σας συγχαρώ κατ’ αρχάς για την επίκαιρη ερώτηση, γιατί η πολιτική ηγεσία του Υπουργείου Αγροτικής Ανάπτυξης και Τροφίμων την εκλαμβάνει ως μεταφορά των αγωνιών και των προσδοκιών κτηνοτρόφων μιας περιοχής που πράγματι, γνώρισε δυσμενέστατα καιρικά φαινόμενα και επλήγη βεβαίως από αυτά. 
Θα είμαι ακριβέστατος, διότι θα απαντήσω επί των συγκεκριμένων ερωτήσεων που υπάρχουν στην επίκαιρη ερώτησή σας. Αρχίζω από τα απλά, για να πάμε στα συνθετότερα. Υπάρχει μία ερώτηση σε σχέση με το αν θα δοθεί ή όχι παράταση, προκειμένου οι κτηνοτρόφοι, οι αιγοπροβατοτρόφοι, που παίρνουν ενίσχυση βάσει του άρθρου 68, να μπορέσουν να υποβάλουν τις αιτήσεις τους αυτές ανεμπόδιστα. 
Σας πληροφορώ, λοιπόν, ότι θα δοθεί παράταση, να μην ανησυχούν οι κτηνοτρόφοι της Φλώρινας, μέχρι 15 Φεβρουαρίου ούτως, ώστε ανεμπόδιστα να υποβάλουν τις αιτήσεις τους για ενίσχυση, βάσει του άρθρου 68. Το ίδιο θα ισχύσει και για άλλες περιοχές της χώρας και για άλλους νομούς της χώρας που επλήγησαν από τέτοια δυσμενή καιρικά φαινόμενα. Άρα, λοιπόν, δεν συντρέχει λόγος ανησυχίας για την υποβολή των αιτήσεων στο άρθρο 68 μέχρι 15/2. 
Δεύτερον, θέτετε μια ερώτηση για ενισχύσεις που μπορούν να δοθούν σε αποθηκευμένα προϊόντα και αναφέρεστε χαρακτηριστικά σε αποθηκευμένες ζωοτροφές. Εδώ, λοιπόν, πρέπει να σας πω το εξής: Καταλαβαίνουμε όλοι ότι τέτοιες ενισχύσεις μπορούν να δοθούν μέσω προγραμμάτων ΠΣΕΑ, αλλά απαραίτητη προϋπόθεση είναι να έχει καταστραφεί ο αποθηκευτικός χώρος από καλυπτόμενο αίτιο σύμφωνα με τον κανονισμό των κρατικών οικονομικών ενισχύσεων. Αν δεν καταστραφεί ο αποθηκευτικός χώρος, προφανώς δεν μπορεί να δοθεί ενίσχυση. Και το δεύτερο που πρέπει να λάβετε πολύ σοβαρά υπ’ όψιν είναι, ότι προϊόντα τα οποία είναι στο χωράφι, σκεπασμένα με νάιλον ή με ένα άλλο υλικό, δεν χαρακτηρίζονται ως αποθηκευμένα προϊόντα. 
Άρα, καταλήγοντας πρέπει να σας πω ότι μεγάλη σημασία πρέπει να δώσουμε στην καταστροφή ή μη αποθηκευτικού χώρου συγκεκριμένου. Αν πληρούται αυτή η απαραίτητη προϋπόθεση, θα υπάρξουν και ενισχύσεις μέσω ΠΣΕΑ. 
Τώρα, όσον αφορά το ζωικό κεφάλαιο και την απώλεια παραγωγής γάλακτος, θα αναφερθώ στη δευτερολογία μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ, κύριε Υφυπουργέ.
Το λόγο έχει ο κ. Κωνσταντινίδης.</ChairmanSpeech>
<Speech><Parlmember>ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ</Parlmember>: Κατ’ αρχάς, να ευχαριστήσω για την παράταση που θα δοθεί, γιατί καταλαβαίνετε κι εσείς ότι δεν ήταν εύκολο γι’ αυτούς τους ανθρώπους την ώρα που πάλευαν να περισώσουν ό,τι μπορούσαν από το εναπομείναν ζωικό τους κεφάλαιο, να ασχοληθούν με αιτήσεις ή ακόμη και με τις δηλώσεις καταστροφής, γιατί είναι και αυτό που πρέπει να γίνει, για αποζημιωθούν αν μπορέσουν. 
Όσον αφορά αυτό που είπατε, για το ότι πρέπει να καταστραφεί ο αποθηκευτικός χώρος, πρέπει να το ξαναδείτε. Δεν μιλάω εγώ για ζωοτροφές που είχαν αποθηκευτεί στην ύπαιθρο με ένα νάιλον, όπως λέτε. Μιλάμε για ζωοτροφές που είναι μέσα στους στάβλους.
Δεν θα καταστραφούν οι στάβλοι. Η υγρασία όμως ή ο χιονιάς που έχει περάσει μέσα, καταστρέφει τις ζωοτροφές. Δεν είπαμε εμείς ότι έγινε σεισμός και καταστράφηκαν οι στάβλοι, αλλά οι ζωοτροφές έχουν καταστραφεί. Ο κανονισμός του ΕΛΓΑ δεν επιτρέπει να αποζημιωθούν αμνοερίφια που πεθαίνουν την πρώτη εβδομάδα, εκτός εάν ο νομός έχει κηρυχθεί σε κατάσταση έκτακτης ανάγκης, όπως κηρύχθηκε και ο Δήμος Φλώρινας. Και βέβαια, έπρεπε όλος ο  νομός να είχε κηρυχθεί γιατί  είναι κατάσταση έκτακτης ανάγκης η υψηλότερη θερμοκρασία να είναι στο -10 και η χαμηλότερη στο -30. Και αυτήν την εβδομάδα που διανύουμε, θα δείτε ακόμα χαμηλότερες θερμοκρασίες. Πώς θα αντεπεξέλθουν αυτοί οι άνθρωποι; 
Πάμε για τον κανονισμό του ΕΛΓΑ. Ξέρετε ότι ο κανονισμός του ΕΛΓΑ για να αποζημιώσει  τη μείωση παραγωγής γάλακτος, πρέπει να έχει μειωμένη παραγωγή κατά 30%  κατ’ έτος. Αυτό για να συμβεί, πρέπει να καταστραφούν. Ξέρετε πολύ καλά ότι το κόστος της παραγωγής του κτηνοτρόφου είναι στο 80% με 90%. Το κέρδος του είναι 10%. Αν είχε μείωση 30% κατ’ έτος, θα είχε πάει φυλακή ο άνθρωπος. 
Εμείς ζητάμε να βρείτε με τις δυσμενέστατες καιρικές συνθήκες, λύση. Να γίνει αίτημα στην Ευρωπαϊκή Ένωση, ώστε να ενταχθούν στα ΠΣΕΑ; Να αλλάξει ο κανονισμός του ΕΛΓΑ τον οποίο και εσείς είχατε καταψηφίσει, όταν ψηφίστηκε, όπως τον είχαμε καταψηφίσει και εμείς, γιατί δεν οδηγεί πουθενά, γιατί αυτά που θέτει είναι παράλογα ορισμένες φορές; Πρέπει να δούμε ορισμένα πράγματα που πρέπει να γίνουν. 
Κλείνοντας, θέλω να σας πω ότι θα καταθέσω στα Πρακτικά φωτογραφίες, για να φανούν και οι καιρικές συνθήκες που επικρατούσαν εκείνη την ημέρα, αλλά και μοσχάρια που  μένουν κόκαλο την ώρα που γεννιούνται, για να καταλάβουν εδώ οι υπάλληλοι του Υπουργείου και οι αρμόδιοι διευθυντές και εσείς ως αρμόδια πολιτική ηγεσία, την κατάσταση που επικρατεί σε τέτοιες καιρικές συνθήκες και δεν μπορούν να αντεπεξέλθουν αυτοί οι άνθρωποι. 
(Στο σημείο αυτό ο Βουλευτής κ. Ευστάθιος Κωνσταντινίδης                        καταθέτει για τα Πρακτικά τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όσον αφορά τα αποθηκευμένα προϊόντα, θα καταθέσω στον άλλο Υφυπουργό που έχει την αρμοδιότητα, άλλη επερώτηση για τις πατάτες που καταστράφηκαν στην περιοχή και δεν αποζημιώνονται, επειδή είναι αποθηκευμένες. Επειδή δυστυχώς στους -30 δεν μπορεί όμως  να σωθεί τίποτα, πρέπει να δείτε τι μπορεί να γίνει και με τον κανονισμό του ΕΛΓΑ και με όλους αυτούς τους κτηνοτρόφους που βρίσκονται στα πρόθυρα της εξαθλίωσης πλέον.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Το λόγο έχει ο Υφυπουργός Αγροτικής Ανάπτυξης και Τροφίμων κ. Ροντούλης.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Να ξεκαθαρίσουμε τα πράγματα, αγαπητέ συνάδελφε. 
Πρώτο ζήτημα. Απώλεια παραγωγής γάλακτος. Καλύπτεται ασφαλιστικά από τον κανονισμό του ΕΛΓΑ; Όχι. Μπορεί να καλυφθεί, να δοθούν ενισχύσεις δηλαδή αναπλήρωσης μέσω προγράμματος ΠΣΕΑ; Γι’ αυτό  μιλάτε προφανώς, όταν αναφέρεστε στην απώλεια παραγωγής γάλακτος. Ναι, αυτό μπορεί να γίνει στη βάση τεσσάρων προϋποθέσεων. 
Προϋπόθεση πρώτη, να έχουμε δυσμενείς καιρικές συνθήκες. Έχουμε. Δεν αμφισβητείται. Δεύτερον. Να έχουμε μετεωρολογικά δεδομένα που πιστοποιούν τις δυσμενείς καιρικές συνθήκες. Υπάρχουν. Είναι δεδομένο. Τρίτον και πάρα πολύ σημαντικό και εδώ θα πρέπει να σας πω ότι ευθύνεται η προηγούμενη ηγεσία του ΕΛΓΑ γι’ αυτό που θα πούμε τώρα και όχι πάντως η σημερινή, για να είμαστε ακριβοδίκαιοι. Η τρίτη σημαντική προϋπόθεση κατά τις  κείμενες διατάξεις, είναι η ζημιά της παραγωγής γάλακτος να είναι ίση ή να υπερβαίνει το 30% της κανονικής παραγωγής του νομού. 
Η σύγκριση γίνεται με τη μέση παραγωγή της τριετίας πριν το έτος ζημιάς. Εδώ υπάρχει ένα πρόβλημα. Πρέπει να έχουμε αντικειμενικά, αξιόπιστα στατιστικά στοιχεία, προκειμένου να τεκμηριωθεί ότι η ζημιά αυτή είναι άνω του 30%.
	Άρα αυτό το σημείο του κανονισμού των ΠΣΕΑ είναι ένα σημείο που κατά τη γνώμη μου –θεωρώ και κατά τη δική σας γνώμη- θα πρέπει να τροποποιηθεί. Θα πρέπει να αφαιρέσουμε αυτό το 30%. Υπήρξαν ανακοινώσεις πριν από λίγο από τον Υπουργό κ. Σκανδαλίδη, αλλά έχω συζητήσει το θέμα και με τον Πρόεδρο του ΕΛΓΑ κ. Σαρρή, ότι δηλαδή υπάρχει εκπεφρασμένη η πολιτική βούληση αλλαγής αυτού του «κόφτη» του 30%, σε επίπεδο νομού νυν περιφερειακής ενότητας. Αυτά για την απώλεια γάλακτος.
	Όσον αφορά τις αποζημιώσεις στο ζωικό κεφάλαιο, καλύπτονται από τον κανονισμό του ΕΛΓΑ; Βεβαίως και καλύπτονται, όμως είπατε το εξής και έχετε δίκιο: Δεν καλύπτονται ασφαλιστικά οι ζημιές, οι απώλειες των αμνοεριφίων, όταν τα ζώα είναι κάτω των επτά ημερών. Ο περιορισμός αυτός αίρεται, όταν η περιοχή τεθεί σε κατάσταση έκτακτης ανάγκης από την περιφέρεια –που ετέθη- υπό την προϋπόθεση –κι εδώ είναι ένα σημείο που πρέπει να αλλάξουμε- ότι ο συνολικός αριθμός των πληγέντων ζώων είναι μεγαλύτερος από το 20% του συνόλου των ζώων ενός έτους κατά αυτοτελή εκτροφή. 
	Πάντως σας λέω το εξής για να γίνει ξεκάθαρο: Δεν θα υπάρξει κανένα πρόβλημα. Οι κτηνοτρόφοι μπορούν να πάνε να κάνουν αναγγελία απώλειας ζώων και ο ΕΛΓΑ θα καταγράψει τις απώλειες και θα εκτιμήσει τη ζημιά. Περιμένουμε –γιατί ακόμα δεν έχει ολοκληρωθεί η διαδικασία- να πάνε οι κτηνοτρόφοι και να καταγράψουν, τους καλούμε να πάνε και να καταγράψουν τις απώλειές τους. Ξέρετε ότι αυτό γίνεται στο υποκατάστημα ΕΛΓΑ Κοζάνης που καλύπτει και το Νομό Φλώρινας.
	Ευχαριστώ, κυρία Πρόεδρε.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εμείς σας ευχαριστούμε.
	Θα συζητηθεί η τέταρτη με αριθμό 455/30-1-2012 επίκαιρη ερώτηση δεύτερου κύκλου του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την παράταση του χρόνου αποπληρωμής από τους δανειολήπτες του Ταμείου Εγγυοδοσίας Μικρών και Πολύ Μικρών Επιχειρήσεων (ΤΕΜΠΜΕ).
	Στην επίκαιρη ερώτηση του κ. Μαρκάκη θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης, αφού πρώτα ο κ. Μαρκάκης μας την παρουσιάσει.
	Ορίστε, κύριε συνάδελφε, έχετε το λόγο.</ChairmanSpeech>
	<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κυρία Πρόεδρε.
	Κύριε Υπουργέ, το θέμα της επίκαιρης ερώτησης είναι πολύ σοβαρό και πολύ απλό, κατά τη γνώμη μου. Είναι σοβαρό, γιατί αφορά χιλιάδες μικρές και μεσαίες επιχειρήσεις και είναι απλό για σας –σαν Υπουργείο εννοώ, δεν μιλάω προσωπικά για σας- και για την Κυβέρνηση, γιατί μπορεί να αντιμετωπιστεί. Αυτές οι μικρές και πολύ μικρές επιχειρήσεις από το 2009, όταν φαινόταν ότι θα αρχίσει η κρίση, είχαν τη δυνατότητα να πάρουν δάνεια από το ΤΕΜΠΜΕ και μάλιστα τα δάνεια αυτά ήταν δύο ειδών. Το πρώτο δάνειο που δόθηκε σ’ αυτές τις επιχειρήσεις ήταν άτοκο, το δεύτερο ήταν έντοκο, αλλά και τα δύο δάνεια είχαν ένα μειονέκτημα. Είχαν μικρό χρόνο αποπεράτωσης. Είχαν τρία χρόνια και έξι εξαμηνιαίες δόσεις. Όταν στην αρχή δόθηκαν τα δάνεια, αυτό θεωρήθηκε ενδεχομένως φυσιολογικό. Σήμερα όμως, μετά από τρία χρόνια -γιατί οι περισσότερες απ’ αυτές κοντεύουν να αποπληρώσουν τα δάνειά τους- πιστεύω ότι οι περισσότερες απ’ αυτές έχουν να δώσουν μία ή δύο δόσεις, αλλά βρίσκονται σε τέτοια οικονομική κατάσταση λόγω της επιδείνωσης της κρίσης, λόγω της έλλειψης ρευστότητας και λόγω της εικόνας που παρουσιάζει η αγορά, που υφίστανται τον κίνδυνο από υγιείς επιχειρήσεις, που πλήρωναν τις δόσεις τους, να μετατραπούν σε προβληματικές, δεδομένου ότι είτε θα μπουν στον «Τειρεσία» ή δεν θα μπορούν να πάρουν ασφαλιστική ενημερότητα. 
Ζητούν λοιπόν, έστω και την τελευταία στιγμή, με μία γρήγορη απόφαση της Κυβέρνησης, με πράξη που θα είναι κανονιστικού περιεχομένου ή θα είναι μία τροποποίηση σε κάποιο νομοσχέδιο από τα πολλά που έρχονται στη Βουλή, να τους δοθεί η δυνατότητα για τις δύο τελευταίες δόσεις που τους απομένουν, να πάρουν ένα χρόνο παράτασης, δηλαδή να τις πληρώσουν σε τέσσερις δόσεις, κάτι που συμβαίνει για όλες τις ιδιωτικές τράπεζες, κάτι που μπορεί να γίνει και για το ΤΕΜΠΜΕ.
Φαντάζομαι ότι η απάντησή σας θα είναι προς τη θετική κατεύθυνση.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ.
Το λόγο έχει ο Αναπληρωτής Υπουργός Ανάπτυξης Ανταγωνιστικότητας και Ναυτιλίας κ. Ξυνίδης.</ChairmanSpeech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης Ανταγωνιστικότητας και Ναυτιλίας ): Ευχαριστώ πολύ, κυρία Πρόεδρε. 
Μακάρι να ήταν τόσο απλά τα πράγματα, κύριε συνάδελφε. Καταλαβαίνω βέβαια τη διάσταση του προβλήματος και έχω βρεθεί να απαντώ και εγγράφως αλλά και σε αυτήν την Αίθουσα αρκετές φορές, σε παρόμοιου περιεχομένου ερωτήσεις που αφορούν τα δάνεια του ΤΕΜΠΜΕ, τα οποία πράγματι δόθηκαν με αρκετά μεγάλη ευκολία σε μια εποχή που υπήρχαν άλλες καταστάσεις στην ελληνική οικονομία και σήμερα, πρέπει να αποπληρώνονται οι δόσεις τους σε μια πολύ δύσκολη οικονομική συγκυρία. 
Πού έγκειται, λοιπόν, η δυσκολία; Πρώτη φορά που τέθηκε αυτό το ζήτημα της αναβολής ή της περιόδου χάριτος για την αποπληρωμή των δανείων τού ΤΕΜΠΜΕ, ήταν τον Μάιο του 2010. Τότε, σε μία σύσκεψη που έγινε μεταξύ του τότε ΤΕΜΠΜΕ, νυν ΕΤΕΑΝ και των τραπεζών, συζητήθηκε η περίπτωση της παράτασης και υπήρξε μία συμφωνία, να υπάρξει ένα σχετικό αίτημα από πλευράς των τραπεζών, προκειμένου να απαντήσει και το ΤΕΜΠΜΕ με τον ανάλογο τρόπο. Τέτοιο αίτημα δεν υπήρξε ποτέ. 
Αλλά το πρόβλημα δεν ήταν εκεί μόνο: το πρόβλημα είναι ότι θα πρέπει να υπάρχουν μια σειρά από προϋποθέσεις, γιατί μην ξεχνάτε ότι σε αυτήν την υπόθεση το ΤΕΜΠΜΕ –και κατ’ επέκταση το κράτος- είναι εγγυητής και δεν είναι συμβαλλόμενος. Άρα, πρώτον, θα πρέπει να εξασφαλιστεί η συμφωνία των μερών, δεύτερον, θα πρέπει να γίνει αποδεκτή η επιβάρυνση του επιτοκίου και, τρίτον και δυσκολότερο, τα δάνεια αυτά συνδέθηκαν με ένα ομόλογο λήξης στις 10 Αυγούστου 2014 και θα έπρεπε να υπάρξει και ένας τεχνικός τρόπος με τον οποίο θα αντιμετωπιζόταν αυτό το ζήτημα της ταυτόσημης λήξης του ομολόγου, που εγγυόταν, για τη χορήγηση αυτών των εγγυήσεων και των δανείων. 
Σε όλα αυτά τα αρκετά τεχνικά και δύσκολα –τα οποία όμως, ήταν σαφώς μέσα στις προθέσεις του Υπουργείου και της Κυβέρνησης να τα αντιμετωπίσει- προστέθηκε μία παράμετρος η οποία είναι ανυπέρβλητη: η παράμετρος αυτή είναι ότι σύμφωνα με το τεχνικό μνημόνιο και την αντίληψη της τρόικας, οποιαδήποτε επαναχορήγηση ή παράταση δανείου θεωρείται ως νέα χορηγηθείσα εγγύηση και με βάση το τεχνικό μνημόνιο για το 2011, είχε καθοριστεί ύψος ενός δισεκατομμυρίου για χορήγηση εγγυήσεων και για το 2012 μηδέν. 
Εξ αυτού του λόγου και με δεδομένο το ότι τα δάνεια του ΤΕΜΠΜΕ υπολογίζονται σε 1,4 δισεκατομμύρια, θεωρείτο αδύνατο το να μπορέσει να υπάρξει παράταση αυτών των δανείων, γιατί βγαίναμε ήδη εκτός των ορίων που μας έθετε το τεχνικό μνημόνιο.
Τώρα, καταλαβαίνετε ότι, για να υπάρξει οποιαδήποτε τροποποίηση σε όλο αυτό το πλαίσιο, είναι αρκετά δύσκολο. Στη δευτερολογία μου θα αναφερθώ σε κάποιες κινήσεις που έχουμε κάνει, προκειμένου να απαλύνουμε εν γένει το ζήτημα της ρευστότητας και της χρηματοδότησης των επιχειρήσεων. Αλλά ως προς αυτό καθ’ αυτό το ερώτημά σας, πολύ φοβούμαι ότι η απάντηση είναι η ίδια που έχω δώσει και τις προηγούμενες φορές, ότι αυτήν τη στιγμή, για ουσιαστικούς και τεχνικούς λόγους δεν μπορεί να δοθεί παράταση στα δάνεια του ΤΕΜΠΜΕ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει ο ερωτών Βουλευτής κ. Μαρκάκης.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κύριε Υπουργέ, εκτιμώ την ειλικρίνειά σας. Εξάλλου είμαι από τους πρώτους που έθεσα το θέμα, όταν ακόμα Υπουργός Ανάπτυξης ήταν η κ. Κατσέλη. Βλέπω ότι υπήρξε μια προσπάθεια, ανεξαρτήτως αν οι τράπεζες δεν έκαναν το αίτημα. Αντιλαμβάνομαι ότι εμπλέκεται με τα ομόλογα του ελληνικού δημοσίου και τις εγγυήσεις που έχει δώσει το ελληνικό δημόσιο και έχει γίνει πολύ πολύπλοκο το πρόβλημα, σε σχέση με το πρόβλημα που αντιμετωπίζουν ανθρώπινα τώρα, αυτές οι επιχειρήσεις και οι άνθρωποι που βρίσκονται σε αυτήν την κατάσταση. 
Εγώ θέλω να το ξαναδείτε σε άλλη διάσταση. Να δείτε κατ’ αρχάς, αυτούς που ήταν συνεπείς. Έχουν πληρώσει σχεδόν όλες τις δόσεις. Εγώ αμφιβάλλω αν από τον Φεβρουάριο του 2009 μέχρι τώρα, υπάρχουν μία ή δύο δόσεις για μερικούς που ήταν άτοκες και μία ή δύο δόσεις για ανθρώπους, που είναι έντοκες για το δεύτερο ΤΕΜΠΜΕ. Επομένως, δεν υπάρχει πλέον το ποσό –φαντάζομαι- του 1,5 δισεκατομμυρίου των εγγυήσεων: είναι πάρα πολύ μικρότερο. 
Νομίζω ότι πρέπει να κάνετε αυτήν την προσπάθεια, να γίνει μια καταγραφή αυτών καθ’ αυτών των επιχειρήσεων –δεν ξέρω αν θα γίνει σε ονομαστικό επίπεδο, αλλά σε αριθμητικό επίπεδο- όσοι μπορούν τουλάχιστον να παραμένουν ενεργοί με μία ή δύο δόσεις και να πάρετε αυτά τα μέτρα, που ελπίζω να τα ακούσω στη δευτερολογία σας συμπληρωματικά και να μη συνδεθεί αυτός ο αριθμός των επιχειρήσεων με αυτό καθ’ αυτό το ΤΕΜΠΜΕ, όπως το έχετε πει στην αρχή: συνδεδεμένο με το ομόλογο.
Άρα προσπαθήστε –και πιστεύω ότι το κάνετε- να δώσετε μια λύση σ’ αυτούς τους επιχειρηματίες που έχουν φτάσει στις τελευταίες δόσεις, ώστε να έχουν μια ευνοϊκή αντιμετώπιση ενδεχομένως με κάτι άλλο που θα τους διευκολύνει, γιατί αυτές είναι υγιείς επιχειρήσεις. Θέλουν να μπουν στα προγράμματα του ΕΣΠΑ, να πάρουν φορολογική ενημερότητα, να κρατηθούν στα πόδια τους εν μέσω κρίσης και φαντάζομαι ότι όλοι θέλουμε να βοηθήσουμε τέτοιες επιχειρήσεις να μην καταστραφούν. Γι’ αυτό πιστεύω ότι η διευκόλυνσή τους με το να μπορούν να μπουν σε νέα προγράμματα, να μπορούν να αντιμετωπίσουν τις δύο τελευταίες δόσεις, θα είναι από την πλευρά σας μια λύση, που τουλάχιστον θα πρέπει να είναι απλή και να αντιμετωπίσει το θέμα σε σύντομο χρονικό διάστημα. Διότι, εάν τελειώσει και ο τελευταίος χρόνος, φαντάζομαι ότι δεν θα μείνει καμμία επιχείρηση που δεν θα χρωστάει ΤΕΜΠΜΕ. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ.
Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Ξυνίδης.</ChairmanSpeech> 
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Κύριε συνάδελφε, πραγματικά δίνετε άλλη διάσταση στο θέμα, το οποίο έχει ένα ενδιαφέρον με την έννοια ότι πιθανώς ένας μεγάλος αριθμός να έχει ήδη εκπέσει λόγω μη καταβολής των δόσεων και άρα οι ενήμεροι, που εν πάση περιπτώσει απομένουν, περιορίζουν και το ποσό της εγγύησης. 
Όμως η πραγματικότητα στην οποία βρισκόμαστε σήμερα, είναι ότι έχουμε μηδέν εγγυήσεις για το 2012. Οφείλω να σας πω βέβαια, ότι υπάρχει διαπραγμάτευση με την τρόικα σε σχέση και με την πρόβλεψη του τεχνικού μνημονίου, προκειμένου κατά παρέκκλιση να δοθεί η δυνατότητα στην ΕΤΕΑΝ να παράσχει μέχρι κάποιου ποσού κάποιες εγγυήσεις και στο 2012. Από την ώρα, δηλαδή, που θα μπορέσει να ευοδωθεί αυτή η στόχευση, του να πάρουμε κάποιες εγγυήσεις για το 2012 και σε συνάρτηση με μια εκτίμηση για το ύψος που είναι ακόμα τα ενήμερα δάνεια αυτών που παλεύουν να μείνουν ενήμεροι, να μπορούν να παίρνουν τις ενημερότητές τους κ.λπ., υπάρχει πράγματι μια διάσταση την οποία μπορούμε να δούμε και δεσμευόμαστε ότι θα την εξετάσουμε. 
Στο μεταξύ αυτό το οποίο κάνουμε είναι μια σημαντική διαπραγμάτευση, που κατ’ αρχάς έγινε δεκτή από πλευράς Ευρωπαϊκής Ένωσης, για παρέκκλιση ως προς την εθνική συμμετοχή στα συγχρηματοδοτούμενα έργα. Το σπουδαιότερο, όμως, για τις επιχειρήσεις είναι ότι μέσα σ’ αυτήν τη διαπραγμάτευση αποδέχθηκε η Ευρωπαϊκή Ένωση να χορηγείται και κεφάλαιο κίνησης και να εκτιμούνται οι άυλες δαπάνες, όταν μιλάμε για χρηματοδότηση των επιχειρήσεων, κάτι που μέχρι τώρα απαγορευόταν.
Επίσης κρατούμε ανοιχτό και θα δούμε το ζήτημα ανάλογα με την εξέλιξη της αναδιάταξης του τραπεζικού συστήματος, της δημιουργίας Επενδυτικής Αναπτυξιακής Τράπεζας, όπως την είχε εξαγγείλει ο Υπουργός, προκειμένου να μπορούμε να έχουμε ακόμα έναν τρόπο ενίσχυσης των επιχειρήσεων μέσω κρατικών κατευθύνσεων.
Θα ήθελα να πω ότι η ΕΤΕΑΝ, προσπαθώντας να αντιμετωπίσει αυτό το σημαντικό ζήτημα της έλλειψης παροχής εγγυήσεων, στο αμέσως προσεχές χρονικό διάστημα έχει σκοπό να δημοσιεύσει την πρόσκληση εκδήλωσης ενδιαφέροντος για μια δράση που θα αφορά τη δημιουργία Ταμείου Εγγυήσεων, συνολικής δημόσιας δαπάνης 150 εκατομμυρίων ευρώ, το οποίο θα έχει ως αντικείμενο την παροχή εγγυήσεων υπέρ πολύ μικρών, μικρών και μεσαίων επιχειρήσεων σε δάνεια για την υλοποίηση επενδυτικών σχεδίων και την κάλυψη κεφαλαίων κίνησης. Αυτό μέσω της ΕΤΕΑΝ και με εξασφαλισμένα τα κεφάλαια δεν θα εμπίπτει στις υπόλοιπες δεσμεύσεις που έχουμε, σε σχέση με το τεχνικό μνημόνιο και αισιοδοξούμε ότι με αυτό το εργαλείο θα μπορέσουμε να καλύψουμε το μεγάλο πρόβλημα που έχει παρουσιαστεί στις επιχειρήσεις, που μπαίνουν μεν μέσα σε επενδυτικά σχέδια, αλλά δυστυχώς δεν μπορούν στοιχειωδώς να πάρουν μια τραπεζική εγγύηση, για να πάρουν την προκαταβολή και να ξεκινήσουν τις επενδύσεις τους.
Κύριε συνάδελφε, με αυτές τις άμεσες κινήσεις προσπαθούμε μέσα σε πολύ δύσκολο περιβάλλον να δώσουμε έστω μικρές λύσεις σε μεγάλα προβλήματα που αντιμετωπίζει ο επιχειρηματικός κόσμος. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κυρία Πρόεδρε, παρακαλώ το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Δεν μπορείτε να έχετε τώρα το λόγο, κύριε Μαρκάκη. Ολοκληρώθηκε η συζήτηση της επίκαιρης ερώτησής σας.
Η πέμπτη με αριθμό 457/30-1-2012 επίκαιρη ερώτηση δεύτερου κύκλου του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την επαναλειτουργία Ειδικού Εξεταστικού Κέντρου στην Κρήτη για τους μαθητές με μαθησιακές δυσκολίες των Επαγγελματικών Λυκείων, δεν συζητείται λόγω κωλύματος του κυρίου Υπουργού.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ - Πλαίσιο παραγωγής και διαχείρισης αποβλήτων – Εναρμόνιση με την Οδηγία 2008/98/ΕΚ - Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχέδιου ως μια ενότητα.
Πριν δώσω το λόγο στην εισηγήτρια της Πλειοψηφίας κ. Θεοδώρα Τζάκρη, θέλω να σας ενημερώσω ότι για τη σημερινή συζήτηση από τη Νέα Δημοκρατία ορίζεται ως Κοινοβουλευτικός Εκπρόσωπος ο Βουλευτής του Νομού Χίου κ. Κωνσταντίνος Μουσουρούλης.
Το λόγο έχει η Βουλευτής του ΠΑΣΟΚ κ. Θεοδώρα Τζάκρη.
Ορίστε, κυρία Τζάκρη, έχετε το λόγο, για οκτώ λεπτά.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύρια Πρόεδρε.
Κυρίες και κύριοι συνάδελφοι, το παρόν νομοσχέδιο περιλαμβάνει την ενσωμάτωση στην ελληνική έννομη τάξη δύο κοινοτικών οδηγιών.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Η πρώτη ενότητα ενσωματώνει στην ελληνική έννομη τάξη την οδηγία 2008/99 του Ευρωπαϊκού Κοινοβουλίου και του Συμβουλίου για την ποινική προστασία του περιβάλλοντος. Το πρώτο μέρος της πρώτης ενότητας παρέχει χρήσιμους ορισμούς εννοιών που σχετίζονται άμεσα με τον περιεχόμενο του σχεδίου νόμου. Περιέχονται ορισμοί για τις έννοιες «παράνομοι», «προστατευόμενα είδη άγριας χλωρίδας και πανίδας» και λοιποί ορισμοί.
Το άρθρο 3 περιέχει έναν κατάλογο πράξεων που θεωρούνται ως αδικήματα τόσο από την υφιστάμενη νομοθεσία, δηλαδή το άρθρο 28 του ν. 1650/1986, όσο και από το άρθρο 7 της κοινοτικής οδηγίας, που ενσωματώνουμε σήμερα. Και χαρακτηριστικά αναφέρω μεταξύ των αδικημάτων τη συλλογή, μεταφορά, ανάκτηση και διάθεση αποβλήτων που ενδέχεται να προκαλέσουν σωματική βλάβη ή θάνατο, τη θανάτωση, αφανισμό, κατοχή, σύλληψη και εμπορία απειλούμενων με εξαφάνιση ειδών της άγριας πανίδας και χλωρίδας, κάθε συμπεριφορά που μπορεί να προκαλέσει ουσιαστική υποβάθμιση του οικοτόπου, κ.λπ..
Το άρθρο 4 αφορά την ευθύνη των νομικών προσώπων σχετικά με τα αδικήματα του άρθρου 3, εφόσον τα αδικήματα αυτά αφορούν τα νομικά πρόσωπα  και ο διαπράττων τα αδικήματα κατέχει θέση στο νομικό πρόσωπο.
Το άρθρο 6 έχει σκοπό τη διασφάλιση όσων ορίζονται από τα άρθρα 2 έως 9 του νομοσχεδίου.
Και στο άρθρο 9 δίνεται ο προσδιορισμός των καθηκόντων και των αρμοδιοτήτων των Επιθεωρητών Περιβάλλοντος, οι οποίοι δρουν υπό την εποπτεία του Εισαγγελέα Πλημμελειοδικών του τόπου τέλεσης των αδικημάτων. 
Σε περίπτωση κακουργημάτων η έρευνα μπορεί να λάβει, σύμφωνα με τα όσα ορίζουν οι διατάξεις των άρθρων 253Α του Κώδικα Ποινικής Δικονομίας και υπό τις προϋποθέσεις που τίθενται υπό αυτού του άρθρου. Και σε περιπτώσεις κακουργημάτων, εφόσον κριθεί αναγκαίο, θα λαμβάνονται μέτρα προστασίας από πιθανή εκδίκηση ή εκφοβισμό των καταγγελλόντων ή των ουσιωδών μαρτύρων, σύμφωνα με όσα ορίζει η νομοθεσία αυτή.
Η δεύτερη ενότητα του προτεινόμενου νομοσχεδίου ενσωματώνει στο Εθνικό μας Δίκαιο την Οδηγία Πλαίσιο 2008/98 του Ευρωπαϊκού Κοινοβουλίου και του Συμβουλίου που αφορά τη διαχείριση των στερεών αποβλήτων.
Η φιλοσοφία της οδηγίας αυτής είναι η θέσπιση ενιαίων κανόνων διαχείρισης για όλα τα είδη των αποβλήτων με ενσωμάτωση ειδικών ρυθμίσεων για τα επικίνδυνα απόβλητα και με παράλληλη κατάργηση της Οδηγίας 91/689/ΕΟΚ για τα επικίνδυνα απόβλητα, της Οδηγίας 75/439/ΕΟΚ για τη διάθεση χρησιμοποιημένων ορυκτελαίων και της προηγούμενης Οδηγίας Πλαίσιο 2006/12/ΕΚ περί των αποβλήτων. Οι κανόνες αυτοί, σύμφωνα με την οδηγία, οφείλουν να είναι κοινοί για το σύνολο των κρατών-μελών της Ευρωπαϊκής Ένωσης. 
Οι προτεινόμενες ρυθμίσεις της ενότητας Β΄ βασίζονται πλήρως στη φιλοσοφία της Οδηγίας Πλαίσιο 2008/98 και περιλαμβάνουν τα αναγκαία μέτρα προσαρμογής στην ελληνική πραγματικότητα και πρακτική. Στην παρούσα ενότητα Β΄ του προτεινόμενου νομοσχεδίου καθορίζεται το νομικό πλαίσιο για την ολοκληρωμένη και αποτελεσματική διαχείριση όλων των αποβλήτων σε εθνικό και περιφερειακό επίπεδο. 
Ειδικότερα με το προτεινόμενο σχέδιο καθορίζεται μια νέα στρατηγική αντίληψη και πολιτική στη διαχείριση των αποβλήτων με κύριο στόχο στη μετάβαση σε μια κοινωνία ανακύκλωσης, με υψηλό επίπεδο αποδοτικότητας των πόρων. 
Στο πλαίσιο αυτό λαμβάνονται τα κατάλληλα μέτρα, για να προωθηθεί η επαναχρησιμοποίηση προϊόντων, ενθαρρύνοντας τη δημιουργία δικτύων επαναχρησιμοποίησης και επισκευής, τη χρήση οικονομικών μέσων, κριτηρίων προμηθειών, ποσοτικών στόχων ή άλλων μέτρων. 
Επίσης λαμβάνονται μέτρα για την προώθηση της ανακύκλωσης υψηλής ποιότητας. Για το σκοπό αυτό καθιερώνεται χωριστή συλλογή αποβλήτων, όπου αυτό είναι τεχνικά, περιβαλλοντολογικά και οικονομικά εφικτό και ενδεδειγμένο, για να επιτευχθούν τα αναγκαία ποιοτικά πρότυπα στους αντίστοιχους τομείς ανακύκλωσης. 
Η ενότητα Β΄ εισάγει στο εθνικό μας δίκαιο νέες έννοιες και ορισμούς, όπως το τι είναι απόβλητο, προετοιμασία για επαναχρησιμοποίηση, επαναχρησιμοποίηση, ανάκτηση, ανακύκλωση και διάθεση αποβλήτων, την ιεράρχηση των εργασιών διαχείρισης των αποβλήτων –σύμφωνα  με τη σειρά που τα προανέφερα- τη διευρυμένη ευθύνη του παραγωγού προϊόντων και την κατ’ επέκταση ευθύνη του στη διαχείριση των αποβλήτων που απορρέουν κατά την παραγωγική διαδικασία των προϊόντων ή των προϊόντων που μεταγενέστερα καθίστανται απόβλητα, την πρόληψη δημιουργίας αποβλήτων με εφαρμογή σχεδίων και προγραμμάτων, τη διαφύλαξη των φυσικών πόρων με την ανάκτηση των αποβλήτων και τη χρησιμοποίηση των ανακτηθέντων υλικών.
Επίσης, επιβάλλει την πλήρη εφαρμογή του Ευρωπαϊκού Καταλόγου Αποβλήτων με στόχο την αποφυγή παρερμηνειών. Εξασφαλίζει ότι η διαχείριση των αποβλήτων πραγματοποιείται, χωρίς να τίθεται σε κίνδυνο η ανθρώπινη υγεία και χωρίς να βλάπτεται το περιβάλλον. Ισχυροποιεί και επιμερίζει την ευθύνη για τη διαχείριση των αποβλήτων στους αρμόδιους κατά περίπτωση. Ισχυροποιεί και διευκρινίζει περαιτέρω τις αρχές της αυτάρκειας και της εγγύτητας. Απλοποιεί τις διαδικασίες αδειοδότησης για τη διαχείριση των αποβλήτων. Καθορίζει διακριτούς και διαφανείς ρόλους και υποχρεώσεις για όλους τους εμπλεκόμενους στη διαχείριση των αποβλήτων. 
Ακόμη, καθιερώνει την ευθύνη του παραγωγού, του κατόχου των αποβλήτων, των εμπόρων και των μεσιτών, δηλαδή όλων των εμπλεκομένων, ενώ παράλληλα καθορίζει τις αρμοδιότητες και τις υποχρεώσεις των υπηρεσιών στη με διαφανή τρόπο, διεκπεραίωση των αδειοδοτήσεων. Εισάγει την τεκμηρίωση και την παρακολούθηση στην παραγωγή των αποβλήτων και καθιερώνει την ηλεκτρονική καταχώρηση επιχειρήσεων, αδειοδοτήσεων και ελέγχων, ώστε τα πάντα να είναι διαφανή και προσβάσιμα σε όλους τους ενδιαφερόμενους. 
Επιπλέον, καθιερώνει το εθνικό σχέδιο διαχείρισης όλων των αποβλήτων της επικράτειας, τα περιφερειακά σχέδια διαχείρισης και τα προγράμματα πρόληψης δημιουργίας αποβλήτων. Θεσπίζει τη συμμετοχή του κοινού στην κατάρτιση και έγκριση των προαναφερομένων σχεδίων και προγραμμάτων καθώς και τη συνεργασία γι’ αυτά με άλλα κράτη-μέλη της Ευρωπαϊκής Ένωσης. Θεσπίζει τις διαρκείς επιθεωρήσεις και τους ελέγχους με πλήρως κατανεμημένους ρόλους μεταξύ των υπηρεσιών της κεντρικής διοίκησης, των αποκεντρωμένων διοικήσεων και των περιφερειών. Καθορίζει διοικητικές και ποινικές κυρώσεις σε όλους τους εμπλεκόμενους στη διαχείριση των αποβλήτων που παρανομούν. 
Με τη θέσπιση των διατάξεων της δεύτερης ενότητας του παρόντος σε συνδυασμό με το ν. 2939/2001, ο οποίος αφορά την εναλλακτική διαχείριση συγκεκριμένων ρευμάτων αποβλήτων, η χώρα μας θα διαθέτει ένα πλήρες  νομοθετικό πλαίσιο για τα απόβλητα και τη διαχείρισή τους. 
Με τις προτεινόμενες διατάξεις που εμπεριέχονται στη δεύτερη ενότητα καθορίζεται μια νέα πολιτική στη διαχείριση των αποβλήτων, ώστε τα πάντα να γίνονται με διαφάνεια, με απλές διαδικασίες και να μην υπάρχουν αμφισβητήσεις τόσο ως προς την παραγωγή των αποβλήτων –στα ποιοτικά δηλαδή και τα ποσοτικά τους χαρακτηριστικά- όσο και ως προς την ενδεδειγμένη διαχείριση και αποτελεσματικότητα. 
Οι ρυθμίσεις της προαναφερόμενης ενότητας θα επηρεάσουν θετικά όλους τους ενδιαφερόμενους, ώστε να λειτουργήσουν με σύγχρονες αντιλήψεις, όπως και οι συνάδελφοί τους στα άλλα κράτη-μέλη της Ευρωπαϊκής Ένωσης, με πλήρη διαφάνεια και σωστές πρακτικές, ώστε να μη θεωρούνται εκ προοιμίου ρυπαίνοντες του περιβάλλοντος και καταστροφείς της ανθρώπινης υγείας. 
Επίσης, οι πολίτες θα επηρεαστούν θετικά από την εφαρμογή των ως άνω ρυθμίσεων του παρόντος σχεδίου νόμου, αφού θα αποκτήσουν πλέον προσβασιμότητα στο περιεχόμενο των μελετών, στο περιεχόμενο των αποφάσεων αδειοδότησης, στα αποτελέσματα των ελέγχων και κυρίως θα αντιληφθούν ότι πλέον θεσπίζεται ο διαρκής έλεγχος και η άμεση αντιμετώπιση των περιβαλλοντολογικών προβλημάτων. 
Ολοκληρώνοντας, στη δεύτερη ενότητα, κυρίες και κύριοι συνάδελφοι, θα ήθελα να σταθώ σε ορισμένες πολύ σημαντικές και χρήσιμες βελτιώσεις που επήλθαν μετά τη συζήτηση και τη διαβούλευση που προηγήθηκε στην πρώτη και τη δεύτερη συζήτηση στην αρμόδια επιτροπή. 
Έτσι, μετά τις νομοτεχνικές βελτιώσεις και τις προσθήκες που έγιναν από την πολιτική ηγεσία του Υπουργείου, αποσαφηνίστηκε πλήρως ότι με το παρόν σχέδιο νόμου καθιερώνεται ως το 2015 η χωριστή συλλογή αποβλήτων, τουλάχιστον για τα υλικά χαρτί, μέταλλο, πλαστικά και γυαλί. Έτσι, δημιουργούνται πολύ καλύτερες προϋποθέσεις για την ανακύκλωση και αξιοποίηση αυτών των υλικών. 
Επίσης, καθορίστηκαν πλήρως οι ρόλοι και οι ευθύνες των διαφόρων εμπλεκομένων φορέων στο θέμα των περιφερειακών σχεδίων διαχείρισης των αποβλήτων. Έτσι, η εκπόνηση του περιφερειακού σχεδίου μεταφέρεται μεν στους περιφερειακούς φορείς διαχείρισης των αποβλήτων –δηλαδή στους ΠΕΣΔΑ- που, δεδομένου ότι έχουν και την ευθύνη υλοποίησης, αποκτούν έτσι ένα πιο συνεκτικό και ολοκληρωμένο ρόλο.
Η έγκριση, όμως, του ΠΕΣΔΑ είναι πλέον ευθύνη του Περιφερειακού Συμβουλίου και μάλιστα μετά από γνώμη της Περιφερειακής Επιτροπής Διαβούλευσης. Έτσι, παραμένει στο ακέραιο η αναπτυξιακή και στρατηγική ευθύνη της περιφέρειας και παράλληλα, διασφαλίζεται η αξιοποίηση των αναγκαίων διαδικασιών διαβούλευσης. 
Επιπρόσθετα, απαιτείται η εισήγηση των τριών κατ’ εξοχήν υπευθύνων υπηρεσιών, δηλαδή της Διεύθυνσης Περιβάλλοντος και Χωρικού Σχεδιασμού της Περιφέρειας, του Τμήματος Διαχείρισης Στερεών Αποβλήτων της Διεύθυνσης Περιβαλλοντικού Σχεδιασμού του ΥΠΕΚΑ και του Τμήματος Προστασίας Περιβάλλοντος της Διεύθυνσης Τεχνικών Υπηρεσιών του Υπουργείου Εσωτερικών. 
Αποσαφηνίστηκε πλήρως ότι στα επικίνδυνα απόβλητα συμπεριλαμβάνονται και τα επικίνδυνα νοσοκομειακά απόβλητα και προστέθηκε η διαδικασία για τον καθορισμό ειδικών μέτρων και όρων για τη διαχείριση των νοσοκομειακών αποβλήτων, η οποία διαμορφώθηκε ολοκληρωμένα, στο πλαίσιο εφαρμογής του τέλους ταφής, καθώς προβλέπεται πλέον ως ανώτατο όριο το ποσό των 60 ευρώ ανά τόνο. Αναφέρομαι στο άρθρο 60 της Οδηγίας, στο άρθρο 43 –αν δεν κάνω λάθος- του νομοσχεδίου που συζητάμε σήμερα. 
Η Γ΄ Ενότητα περιλαμβάνει σημαντικές ρυθμίσεις αρμοδιότητας ΥΠΕΚΑ, που αναφέρονται σε σημαντικά χωροταξικά, πολεοδομικά, ενεργειακά, καθώς επίσης και υπηρεσιακά ζητήματα. 
Ειδικότερα, το άρθρο 49 τροποποιεί τα άρθρα 12 και 23 του ν. 4030/2011, που αφορούν τις περιπτώσεις όπου απαιτείται εξαρτημένο τοπογραφικό για τις μεταβιβάσεις αγροτεμαχίων, κληροτεμαχίων και αδόμητων οικοπέδων και γηπέδων. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κυρία Τζάκρη, σας παρακαλώ, ολοκληρώστε.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Κύριε Πρόεδρε, μπορώ να έχω λίγο την επιείκειά σας, γιατί είναι πάρα πολλά τα άρθρα και υπάρχουν και τροπολογίες;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Επειδή είναι πάρα πολλά τα άρθρα, θέλω ακριβώς να μου πείτε το χρόνο που θα χρειαστείτε.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Νομίζω ότι στα επόμενα πέντε λεπτά θα έχω ολοκληρώσει. Ευχαριστώ πολύ. 
Θα ήθελα να πω εδώ, κύριε Υπουργέ, ότι σας συνεχάρην και χθες και σας ευχαρίστησα για την αποδοχή –κατά ένα μέρος- της τροπολογίας που καταθέσαμε αρκετοί Βουλευτές του ΠΑΣΟΚ. Εξαιρέσατε από την υποχρέωση προσάρτησης εξαρτημένου τοπογραφικού για τα αγροτεμάχια που έχουν παραχωρηθεί προς αποκατάσταση ακτημόνων, καθώς επίσης και για τα κληροτεμάχια της διανομής, όπως επίσης και για τα αγροτεμάχια που έχουν υπαχθεί στο ολοκληρωμένο σύστημα διαχείρισης, δηλαδή στο ΟΣΔΕ. 
Όμως, κύριε Υπουργέ –και σας το καταθέτω και σήμερα- αφήσατε αναπάντητο το τρίτο σκέλος αυτής της τροπολογίας, με το οποίο ζητούσαμε να υπάρξει ρύθμιση, προκειμένου να επιβληθεί η υποχρέωση τήρησης στο προβλεπόμενο στο άρθρο 23 παράγραφος 4 του ν. 4014/2011 μόνο στις δικαιοπραξίες εν ζωή που έχουν ως αντικείμενο τη μεταβίβαση ή τη σύσταση εμπραγμάτου δικαιώματος σε ακίνητο επί του οποίου υφίσταται κτίσμα ανεγερθέν μετά την 14η Μαρτίου 1983, δηλαδή την ημερομηνία έναρξης ισχύος του ν. 1337/1983. Είναι ο νόμος Τρίτση για τα αυθαίρετα εκείνης της εποχής. 
Στο άρθρο 50 γίνονται νομοτεχνικές βελτιώσεις σε υφιστάμενες ρυθμίσεις για τα αυθαίρετα, ενώ διατηρείται και ο Πρόεδρος του Εθνικού Συμβουλίου Χωροταξικού Σχεδιασμού. 
Θα ήθελα να πω ότι αναφορικά με τις αλλαγές στο νόμο για τα αυθαίρετα με το παρόν προβλέπεται μεταξύ άλλων ότι η πιστοποίηση του χρόνου ανέγερσης του αυθαιρέτου, εφόσον δεν υπάρχουν έγγραφα βεβαίας χρονολογίας. Γίνεται με υπεύθυνη δήλωση του ιδιοκτήτη που συνοδεύεται, βέβαια, από τεχνική μελέτη του υπεύθυνου μηχανικού. 
Επιπρόσθετα, σχετικά με τον υπολογισμό του προστίμου σε εκτός σχεδίου αυθαίρετα και σε περιοχές όπου δεν υπάρχουν καθορισμένες τιμές λαμβάνεται υπ’ όψιν η ελάχιστη τιμή ζώνης που ισχύει στο δήμο ή στην περιφερειακή ενότητα, εφόσον στην οικεία δημοτική κοινότητα αυτή δεν υπερβαίνει τα 2.000 ευρώ. 
Το άρθρο 51 ρυθμίζει μια σειρά χωροταξικών και πολεοδομικών θεμάτων. Για παράδειγμα, προβλέπεται η έκδοση υπουργικής απόφασης για την άρση της υποχρέωσης της διοίκησης να ανακαλέσει το σχετικό με το χαρακτηρισμό της περιοχής ως οικιστικής και τον καθορισμό των όρων ανάπτυξης αυτής προεδρικό διάταγμα, εάν κατά τη δημοσίευση του υπό ψήφιση νόμου έχουν παρέλθει είκοσι τουλάχιστον έτη από τη δημοσίευση, τόσο του ανωτέρω προεδρικού διατάγματος όσο και αυτού με το οποίο εγκρίθηκε η πολεοδομική μελέτη της ζώνης ενεργού πολεοδομίας. 
Παρέχεται η εναλλακτική δυνατότητα στους ενδιαφερόμενους επενδυτές να προωθήσουν τουριστικές εγκαταστάσεις εκτός των οριζομένων ορίων και αντί να παραχωρήσουν ως εισφορά σε γη προς τον οικείο δήμο τμήμα της έκτασης στην οποία προγραμματίζεται η επένδυση, να επιλέξουν να παραχωρήσουν ενιαία έκταση σε άλλο γήπεδο, όμορο ή μη προς την έκταση όπου θα αναγερθεί η τουριστική εγκατάσταση, στην ίδια δημοτική κοινότητα, με την ίδια ή μεγαλύτερη αντικειμενική αξία. 
Επανακαθορίζεται αυξανόμενος ο συντελεστής δόμησης στην περιοχή του Φαληρικού Όρμου Αττικής και ορίζονται οι επιτρεπόμενες γενικές χρήσεις γης με περιορισμούς στην επιτρεπόμενη επιφάνεια δόμησης, επιτρεπόμενες κάλυψης και επιτρεπόμενο ύψος κτηρίων. 
Θα ήθελα να πω εδώ ότι αυτή η αναπροσαρμογή, δηλαδή η αύξηση ουσιαστικά του συντελεστή δόμησης, γίνεται για την εφαρμογή της μελέτης του Έντσο Πιάνο, του γνωστού αρχιτέκτονα. Μάλιστα, όπως παρατήρησε και χθες σε αυτήν την Αίθουσα, στην Ολομέλεια, ο αρμόδιος Υπουργός, είχε γίνει παρουσίαση της μελέτης αυτής αναλυτικά παρουσία των Μέσων Μαζικής Ενημέρωσης στο δήμο, στον περιφερειάρχη πριν από λίγο χρονικό διάστημα.
Επιτρέπεται η αναβάθμιση σε ενεργειακό πάρκο ΑΠΕ των προς εγκατάσταση χώρων ανεξέλεγκτης διάθεσης απορριμμάτων. 
Καταβάλλεται μειωμένη εισφορά και στην περίπτωση ακινήτων, στα οποία δεν επιτρέπεται η κατασκευή υπογείων για θέσεις στάθμευσης ακινήτων λόγω διέλευσης του μετρό. 
Επιτρέπεται η δημιουργία, συντήρηση και λειτουργία κέντρου αποτέφρωσης νεκρών από Οργανισμό Τοπικής Αυτοδιοίκησης και σε χώρο ιδιοκτησίας του και λέγεται ότι μπορεί να γίνει παραχώρηση της διοίκησης και διαχείρισής του σε ιδιώτες. 
Επιταχύνεται η διαδικασία διενέργειας διαγωνισμών που προκηρύσσει η «ΚΤΗΜΑΤΟΛΟΓΙΟ Α.Ε.». 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Υπουργέ, εδώ θα ήθελα να πω ότι ουσιαστικά θεσπίζεται παρέκκλιση από την ισχύουσα νομοθεσία περί μελετών και θεσμοθετείται ένα ειδικό νομικό πλαίσιο για την «ΚΤΗΜΑΤΟΛΟΓΙΟ Α.Ε.».</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>):  Ο χρόνος ολοκληρώθηκε, κυρία Τζάκρη.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Κύριε Πρόεδρε, τουλάχιστον να μου επιτρέψετε να κάνω μία συνοπτική αναφορά στις τροπολογίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ναι, αλλά κάντε την συντομότατα! Σας παρακαλώ πολύ!</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Βλέπετε, κύριε Πρόεδρε, ότι η αναφορά μου είναι τηλεγραφική.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ας μη συζητάμε, όμως! Σας παρακαλώ, συνεχίστε!</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ωραία. Θα ήθελα, τουλάχιστον, να ολοκληρώσω το άρθρο που ξεκίνησα να αναλύω, λέγοντας ότι ο Σύλλογος Μελετητών Ελλάδας, σε επιστολή που κοινοποίησε και προς το Υπουργείο, αλλά και προς εμάς τους Βουλευτές, επισημαίνει ότι εδώ ουσιαστικά χρειάζεται ένα σύγχρονο, αλλά πρωτίστως καθολικής εφαρμογής θεσμικό πλαίσιο ανάθεσης δημοσίων μελετών συμβάσεων και υπηρεσιών, το οποίο θα διασφαλίζει, αφ’ ενός, τη διαφάνεια, την αξιοπιστία και την αξιοκρατία και, αφ’ ετέρου, την άρτια, ποιοτική και έγκυρη ολοκλήρωση αυτών των συμβάσεων.
Όμως, κύριε Υπουργέ, σύμφωνα με το Σύλλογο Μελετητών, αυτό που χρειάζεται είναι μία ολοκληρωμένη θεσμική προσέγγιση στο ν. 3316 και όχι μία αποσπασματική προσθήκη σ’ αυτόν, όπως γίνεται με την παρούσα διάταξη.
Αναφερόμενη τώρα στις τροπολογίες, εφόσον δεν έχω άλλο χρόνο…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Έχετε μιλήσει επτά λεπτά παραπάνω, κυρία συνάδελφε. Μιλάτε επί δεκαπέντε λεπτά. Σας παρακαλώ πολύ! ακολουθούν και οι άλλοι συνάδελφοι! Ως γραμμή πλέον!</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Τότε, να πω πολύ συνοπτικά, κύριε Πρόεδρε, και πολύ τηλεγραφικά…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Όχι, δεν έχετε άλλο χρόνο, κυρία Τζάκρη!</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Μα, τι να σας πω τώρα, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Έχετε δευτερολογία που κανονικά ούτε αυτήν έχετε!</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Τι να πω; Δεν μου επιτρέψατε να μιλήσω για τις τροπολογίες! Εκτός αν κάνετε χωριστά…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Μας κρίνουν οι συνάδελφοι όλους εδώ!
Σας ευχαριστώ πολύ.
Το λόγο έχει ο συνάδελφος από τη Νέα Δημοκρατία και εισηγητής της κ. Κυριάκος Μητσοτάκης.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Ευχαριστώ, κύριε Πρόεδρε. Ελπίζω να μην εξαντλήσω την ανοχή σας.
Κυρίες και κύριοι συνάδελφοι, θα αναφερθώ κατευθείαν στα άρθρα, για τα οποία θεωρώ ότι έχουν ιδιαίτερη σημασία. 
Ξεκινώ με το άρθρο 51, το οποίο αφορά στο Φαληρικό Όρμο. Εγώ προσωπικά, κύριε Υπουργέ, καλύπτομαι από τις εξηγήσεις τις οποίες δώσατε χθες στην Εθνική Αντιπροσωπεία. Καταλαβαίνω ότι έχει υπάρξει και μία ενημέρωση των δήμων, οι οποίοι έχουν ένα ιδιαίτερο ενδιαφέρον για την ανάπλαση του Φαληρικού Όρμου. Αναφέρομαι στο Δήμο Καλλιθέας και ιδιαίτερα στο Δήμο Μοσχάτου-Ταύρου. Καταλαβαίνω ότι υπάρχουν κάποιες επιμέρους ενστάσεις σχετικά με τη δυνατότητα να δίνονται με υπουργική απόφαση παρεκκλίσεις σχετικά με το ύψος των κατασκευών. Δείτε το αυτό και λάβετέ το υπ&apos; όψιν σας. Όμως, πιστεύω ότι η νομοθετική ρύθμιση την οποία φέρνετε, είναι προς τη σωστή κατεύθυνση.
Παρά ταύτα, κύριε Αναπληρωτή Υπουργέ, αν έχετε την καλοσύνη, προσέξτε αυτό το σημείο, επειδή αυτό το έργο έχει πάρα πολύ μεγάλη σημασία για το Λεκανοπέδιο. Φιλοδοξούμε στο Φαληρικό Όρμο να κάνουμε κάτι το οποίο πραγματικά θα είναι ιδιαίτερα όμορφο, ένα έργο πνοής, ένα σημείο αναφοράς για τις επόμενες γενιές. Επειδή γνωρίζω ότι έχετε ήδη προχωρήσει στην εξειδίκευση της αρχικής μελέτης του Ρέντζο Πιάνο με χρηματοδότηση από το Ίδρυμα Νιάρχου, θα σας παρακαλούσα καθ’ όλη τη διάρκεια της υλοποίησης αυτού του έργου να υπάρχει πάντα η απαραίτητη ενημέρωση και της Εθνικής Αντιπροσωπείας, αλλά και των τοπικών φορέων, έτσι ώστε να μην τίθενται διαδικαστικά ζητήματα ενημέρωσης. Αν αυτήν τη στιγμή, μάλιστα, είστε έτοιμος να παρουσιάσετε στην αρμόδια Επιτροπή Περιβάλλοντος τις εξειδικευμένες μελέτες σχετικά με την τελική κατάληξη αυτού του έργου, θα σας ενθάρρυνα να προχωρήσετε σ’ αυτήν την κατεύθυνση.
Επαναλαμβάνω ότι είναι ένα πάρα πολύ σημαντικό έργο. Οφείλουμε να εξασφαλίσουμε τη βιωσιμότητά του, προκειμένου να ενταχθεί στο ΕΣΠΑ. Θέλω να ελπίζω ότι τα κονδύλια, τα οποία έχουν προϋπολογιστεί, θα επαρκούν για την ολοκλήρωση του έργου, διότι είναι ένα φιλόδοξο σχέδιο, ειδικά όσον αφορά τη μερική υπογειοποίηση της λεωφόρου Ποσειδώνος. Νομίζω ότι αξίζει τον κόπο να κάνουμε στην αρμόδια επιτροπή μία αναλυτική συζήτηση γύρω απ’ αυτό το θέμα.
Προσέξτε –απευθύνομαι και στους συνεργάτες σας- γιατί έχετε κάνει ένα λάθος νομοτεχνικής μορφής. Παραπέμπετε στο ν. 3844/2011, ενώ ο σωστός νόμος είναι ο ν. 3843/2010. Δείτε το, γιατί νομίζω ότι έχετε κάνει ένα λάθος στην αρχική διατύπωση του κειμένου…</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Στην επιστημονική έκθεση.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Ναι, ναι. Είναι παρατήρηση νομοτεχνικού χαρακτήρα.
Ως προς το άρθρο 53 το οποίο αφορά τον Παρνασσό, είχα την ευκαιρία και στην επιτροπή να αναφερθώ στην ανάγκη νομικής ρύθμισης των εκκρεμοτήτων που διέπουν τα χιονοδρομικά κέντρα της χώρας. 
Θα ήθελα όμως να επισημάνω ότι θα πρέπει, κύριοι Υπουργοί, να επισπευτεί η έκδοση του προεδρικού διατάγματος προστασίας του Παρνασσού. Η προσωπική που άποψη είναι ότι αν έχει γίνει περιβαλλοντική ζημιά στον Παρνασσό, αυτή δεν έχει γίνει στην αλπική ζώνη, που είναι το χιονοδρομικό, αλλά έχει γίνει κάτω από την αλπική ζώνη, μέσα στο δάσος του Παρνασσού, όπου εικάζω ότι έχουν γίνει αρκετές παραβάσεις της νομοθεσίας και νομίζω ότι είμαι επιεικής. 
Το απαραίτητο, η μεγάλη περιβαλλοντική ανησυχία για μένα δεν είναι τι θα γίνει στο χιονοδρομικό. Εκεί είναι απολύτως δικαιολογημένη η νομική κάλυψη των επενδυτών για τη βελτίωση των εγκαταστάσεων και για την ενδεχόμενη επέκταση του χιονοδρομικού αλλά η μεγάλη μας έννοια πρέπει να είναι το υπόλοιπο βουνό και πιστεύω ότι το προεδρικό διάταγμα το οποίο ετοιμάζετε θα μας δώσει ένα πλαίσιο προστασίας, το οποίο είναι ικανοποιητικό. 
Έρχομαι τώρα στις τροπολογίες, κύριε Πρόεδρε. Έχει κατατεθεί μία τροπολογία του αρμόδιου Υφυπουργού Εσωτερικών, σχετικά με τους ολοκληρωμένους Φορείς Διαχείρισης Στερεών Αποβλήτων, τους ΦΟΔΣΑ. Έχει τύχει επεξεργασίας αυτή η αρχική τροπολογία. Έτσι όπως έχει κατατεθεί, γίνεται αποδεκτή από τη Νέα Δημοκρατία. 
Οφείλω, κύριε Υπουργέ, να επισημάνω –αυτό δεν αφορά εσάς- ότι χθες σε νομοσχέδιο του Υπουργείου Εσωτερικών, το οποίο δόθηκε χθες το βράδυ στη δημοσιότητα, υπάρχουν έξι άρθρα σχετικά με το ΦΟΔΣΑ. Κάποια στιγμή θα πρέπει να οργανωθείτε λίγο καλύτερα. Δεν αναφέρομαι σε εσάς, δεν είναι δικής σας αρμοδιότητας το θέμα, αλλά είναι  λίγο παράξενο το Υπουργείο Εσωτερικών να κόπτεται και να φέρνει μία τροπολογία στη Βουλή και την ίδια στιγμή να καταθέτει διαφορετική νομοθετική ρύθμιση για τη λύση αυτού του προβλήματος. Νομίζω ότι θα πρέπει να το επισημάνετε κι εσείς στο Υπουργείο Εσωτερικών, να νομοθετεί με έναν πιο οργανωμένο τρόπο. 
Αναγνωρίζω, όμως, την ανάγκη να ρυθμιστεί άμεσα το ζήτημα της συγκρότησης των διοικητικών συμβουλίων, των ΦΟΔΣΑ σήμερα, πολλά εκ των οποίων δεν λειτουργούν, γιατί πολλά μέλη τους έχουν πάψει να είναι αιρετά και κατά συνέπεια δεν έχουν κανένα κίνητρο να συμμετέχουν. Στηρίζουμε την τροπολογία αυτή, αλλά ας είναι και η Κυβέρνηση λίγο καλύτερα οργανωμένη ως προς το νομοθετικό έργο. 
Έρχομαι τώρα στη δεύτερη τροπολογία, η οποία έχει κατατεθεί από το Υπουργείο, μεγάλη τροπολογία με πολλές διατάξεις και θέλω να θίξω δύο συγκεκριμένα θέματα. Το πρώτο αφορά την παράγραφο 5 του δεύτερου άρθρου σχετικά με το νεκροταφείο της Γλυφάδας. Εκεί υπάρχει μία παράξενη διατύπωση σε περίπτωση που επεκταθεί και λειτουργήσει το υφιστάμενο νεκροταφείο. Πρέπει να λειτουργήσει το νεκροταφείο. Αν υπάρχουν εμπόδια στη λειτουργία του νεκροταφείου, να τα δούμε. Υπάρχει  νομοθετική πρόβλεψη για τη λειτουργία του νεκροταφείου. Αν η υπηρεσίες δεν ανταποκρίνονται στη λειτουργία του, αυτό είναι ζήτημα του Υπουργείου να το λύσει.
Υπάρχει τεράστιο πρόβλημα αυτήν τη στιγμή στη Γλυφάδα, το γνωρίζετε καλά, το γνωρίζουν και τα μέλη του Κοινοβουλίου κι όχι μόνο αυτά τα οποία εκλέγονται στη Β’ Αθηνών. Είναι λογικό να διατεθεί ένα τμήμα του χώρου στη Γλυφάδα. Κατά την άποψή μου τα δύο στρέμματα είναι λίγα. Θα μπορούσατε να τα κάνετε τέσσερα στρέμματα, έτσι ώστε να λυθεί προσωρινά τουλάχιστον το πρόβλημα. Όμως, το ουσιαστικό πρόβλημα είναι, αν υπάρχει καθυστέρηση στην επέκταση της λειτουργίας του νεκροταφείου της Αργυρούπολης, πού οφείλεται αυτή και πώς μπορεί να επισπευθεί αυτή η επέκταση η οποία είναι τόσο απαραίτητη για όλους τους κατοίκους των νοτίων προαστίων. 
Έρχομαι τώρα στην τρίτη παράγραφο στο τρίτο άρθρο της τροπολογίας, «Ρύθμιση δικαιωμάτων μεταλλειοκτησίας». Δεν ξέρω μάλιστα αν είναι εδώ ο αρμόδιος Υφυπουργός ή αν αποχώρησε. Είπα και στην επιτροπή, ότι τα μισθώματα, τα οποία είχαν καθοριστεί με βάση τον αρχικό μεταλλευτικό κώδικα ήταν όντως χαμηλά και δικαιολογείται  μία αύξησή τους. Οφείλω να αναγνωρίσω όμως και να δώσω ένα δίκιο και στις εταιρείες που πληρώνουν τα μισθώματα αυτά, ότι η αύξηση αυτή είναι πάρα πολύ απότομη. Σκεφθείτε να έχετε ένα διαμέρισμα και να έρχεται ο ιδιοκτήτης και να ζητάει αύξηση 100% από τον επόμενο χρόνο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δεν θα χρειαστώ πολύ χρόνο, κύριε Πρόεδρε, λίγο την ανοχή σας.
Νομίζω ότι θα ήταν πιο λογικό, κύριε Υπουργέ, αυτή η αύξηση του μισθώματος να επιμεριστεί σε δύο ή σε τρία χρόνια, έτσι ώστε να γίνει πιο ήπια -αν θέλετε- και να μπορέσουν και οι εταιρείες να προσαρμοστούν καλύτερα σε ένα κονδύλι, το οποίο για πολλές απ’ αυτές είναι σημαντικό και θα πρέπει να τονίσουμε ότι δεν χαίρουν κι όλες οι εταιρείες του μεταλλευτικού κλάδου άκρας υγείας. Άρα δείτε αυτήν την παρατήρηση, αν μπορεί αυτή η αύξηση να επιμεριστεί σε δύο ή σε τρία χρόνια. 
Έρχομαι, τώρα, σε κάποιες από τις τροπολογίες συναδέλφων που έχουν κατατεθεί, με πρώτη την τροπολογία που έχει κατατεθεί στην ΑΕΚ, την οποία κατέθεσε ο κ. Βούρος και έχουν συνυπογράψει ογδόντα τρεις –αν δεν κάνω λάθος- συνάδελφοι και πολλοί άλλοι την έχουν στηρίξει, χωρίς να την υπογράψουν. Είναι μία σωστή τροπολογία, κύριε συνάδελφε. Δίνεται η δυνατότητα στην ΑΕΚ να αποκτήσει πάλι ένα γήπεδο στο φυσικό της χώρο, τόσο μεγάλη σημασία έχει για την ομάδα. Επίσης, δίνεται η δυνατότητα να έχει το γήπεδο αυτό και κάποιες άλλες χρήσεις, προκειμένου να είναι βιώσιμο, όπως γίνεται σε όλα τα σύγχρονα γήπεδα του κόσμου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Να τονίσω ότι η χρηματοδότηση του γηπέδου δεν αφορά το ελληνικό δημόσιο. Αφορά αποκλειστικά την ιδιοκτήτρια του χώρου. Χρέος της πολιτείας είναι να μπορέσει να λύσει χωροταξικά και πολεοδομικά ζητήματα, έτσι ώστε να επιτρέψει την ενδεχόμενη κατασκευή του γηπέδου, κάτι το οποίο νομίζω ότι όλοι το επιθυμούμε. Το γήπεδο αυτό θα μπορεί να γίνει ένας πόλος ανάπτυξης για μία προβληματική περιοχή του λεκανοπεδίου. Κατά συνέπεια, κύριε συνάδελφε, δεν έχει μόνο αθλητική, αλλά και αναπτυξιακή διάσταση η κατασκευή του γηπέδου στον φυσικό του χώρο στη Νέα Φιλαδέλφεια. 
Εμείς προσωπικά στηρίζουμε την τροπολογία και ευχόμαστε και η ΑΕΚ να ξεπεράσει και τα υπόλοιπα προβλήματα που έχει, ώστε να προχωρήσει και στην υλοποίηση του έργου, που είναι ένα μεγάλο έργο και μια πολύ σημαντική επένδυση και για την ομάδα.
Δύο σύντομα ακόμα για τροπολογίες συναδέλφων, κύριε Πρόεδρε, και θα κλείσω με αυτές. Χαιρετίζω την απόφαση του Υπουργού να κάνει δεκτή την τροπολογία της κ. Περλεπέ-Σηφουνάκη, σχετικά με τους παραπληγικούς…</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Και του κ. Γρηγόρη Αποστολάκου.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Αυτή είναι η άλλη τροπολογία. Θα έρθω και σ’ αυτήν.
Είναι σωστή η ευαισθησία που επιδεικνύουμε γι’ αυτούς τους ανθρώπους, οι οποίοι είναι πραγματικά ανάπηροι. Και το τονίζω αυτό, διότι οι άνθρωποι οι οποίοι καλύπτονται από την τροπολογία αυτή –και πρέπει να το ξεκαθαρίσουμε- είναι παραπληγικοί, τετραπληγικοί και ολικώς τυφλοί. Είναι μία μικρή κατηγορία του χώρου των ΑΜΕΑ και νομίζω ότι είναι επιβεβλημένο να τους δοθεί η δυνατότητα να πληρώσουν ένα σημαντικό χαμηλότερο πρόστιμο τακτοποίησης των αυθαιρέτων τους. 
Το ίδιο ισχύει, όχι στον ίδιο βαθμό του προστίμου, αλλά με λίγο μικρότερη έκπτωση, και για τους παλιννοστούντες. Συμφωνούμε και με τις δύο πρωτοβουλίες του Υπουργού και χαιρόμαστε που έλαβε υπ’ όψιν του τις παρατηρήσεις μας και τις παρατηρήσεις των συναδέλφων.
Τέλος, υποστηρίζουμε και δύο τροπολογίες που έχει καταθέσει ο κ. Αποστολάκος και η κ. Περλεπέ. Η μία αφορά τη φορολόγηση των διατηρητέων και τη μείωση του φόρου. Είναι σωστή αυτή η τροπολογία. Αντιλαμβάνομαι ότι ο Υπουργός θέλει να κάνει κάποιες παρεμβάσεις και να την κάνει δεκτή υπό κάποιους όρους. Είναι έστω μία αρχή προς τη σωστή κατεύθυνση.
Συμφωνούμε και με την τροπολογία την οποία έχουν υπογράψει όλοι οι Βουλευτές Μάνης, σχετικά με την υπαγωγή στο άρθρο 62 του ν. 998 της περιοχής της Μάνης.
Αυτά, κύριε Πρόεδρε. Ελπίζω να μην εξάντλησα την υπομονή σας. Σας ευχαριστώ για την ανοχή του χρόνου.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κι εμείς σας ευχαριστούμε, κύριε Μητσοτάκη, για τη χάρη που σας διακρίνει.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και δύο εκπαιδευτικοί συνοδοί τους από το 3ο Δημοτικό Σχολείο της Ραφήνας.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφία κατά μελών της Κυβέρνησης κατά το έτος 2010.
Ο Υπουργός κ. Παπακωνσταντίνου έχει ζητήσει το λόγο.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. Ήθελα απλώς να κάνω μία σύντομη παρέμβαση σε σχέση με αυτό το οποίο ανακοινώσατε μόλις.
Όλοι ξέρουμε ότι η χώρα μας έχει ταλαιπωρηθεί από την αναξιοπιστία των στατιστικών της στοιχείων.
Γι’ αυτό και η προηγούμενη κυβέρνηση με δική μου εισήγηση ως Υπουργού Οικονομικών, είχε προτείνει την ανεξαρτητοποιήσει της Στατιστικής Υπηρεσίας, κάτι το οποίο ψήφισε η Βουλή. Πλέον η ανεξάρτητη Στατιστική Υπηρεσία επεξεργάζεται τα δημοσιονομικά στοιχεία του ελληνικού κράτους, τα οποία έχουν επικυρωθεί από την Ευρωπαϊκή Στατιστική Υπηρεσία.
Νομίζω πως είναι μια εξαιρετικά καλή ευκαιρία που δίνεται στη Βουλή για να συζητήσει το ύψος του ελλείμματος και τις συνθήκες μέσα στις οποίες διαμορφώθηκε αυτό. Και είμαι σίγουρος ότι η Κυβέρνηση θα παράσχει όλα τα στοιχεία και όλες τις δυνατότητες για να γίνει αυτή η συζήτηση και να σταματήσει να ποινικοποιείται η αλήθεια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον Υπουργό κ. Παπακωνσταντίνου.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Ιωάννης Ζιώγας.</ChairmanSpeech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Σας ευχαριστώ, κύριε Πρόεδρε.
Όσον αφορά την οδηγία 99, τοποθετηθήκαμε χθες. Επαναλαμβάνουμε ότι θωρακίζεται και νομοθετικά η ιδιωτικοποίηση σε όλα τα επίπεδα του τομέα των δημοτικών απορριμμάτων, αφού αφαιρείται από την τοπική διοίκηση το αποκλειστικό μέχρι σήμερα της αρμοδιότητας διαχείρισης των δημοτικών αποβλήτων, με την κατάργηση του άρθρου 12 του ν. 1650, όχι βέβαια –όπως τονίσαμε- για να περιέλθει αυτή η αρμοδιότητα σε κρατικό φορέα, αλλά για να κατατμηθεί σε μία σειρά παραγωγούς ή κατόχους. Στους τελευταίους μάλιστα περιλαμβάνονται και οι έμποροι ή οι μεσίτες, στην κατοχή των οποίων βρίσκονται απόβλητα. Οι σχετικές προς τούτο ρυθμίσεις παραπέμπονται σε κοινή υπουργική απόφαση του ΥΠΕΚΑ και των εκάστοτε συναρμόδιων Υπουργών, χωρίς να κατοχυρώνεται πουθενά ο ρόλος για την τοπική διοίκηση. 
Αναβαθμίζεται η καύση από την πέμπτη θέση, όπως αναφέραμε χθες, της πενταβάθμιας κλίμακας και πηγαίνει στην τέταρτη θέση εφόσον επιτυγχάνεται ικανός βαθμός ενεργειακής απόδοσης. Αλλά και αυτή η ιεραρχία είναι επίπλαστη, αφού αμέσως μετά στην παράγραφο 3 δίνεται η δυνατότητα ανατροπής της για ορισμένα ειδικά ρεύματα αποβλήτων, όπως, παραδείγματος χάριν, το ρεύμα των οργανικών αποβλήτων και φυσικά το ρεύμα των απορριμμάτων συσκευασίας. Επομένως μπορούν όλα να υποβάλλονται σε καύση. Με τη διάταξη αυτή διασφαλίζεται και από πλευράς νομοθεσίας περί αποβλήτων, η ένταξη του βιοδιασπάσιμου κλάσματος των απορριμμάτων στις ΑΠΕ, η καύση του οποίου για παραγωγή ηλεκτρικής ενέργειας επιδοτείται αδρά με χρήματα των λαϊκών στρωμάτων. 
Σε εφαρμογή της ευρωενωσιακής αρχής «ο ρυπαίνων πληρώνει» δεν έχουμε μόνο τη μετακύλιση του κόστους στα λαϊκά στρώματα, αλλά όπως τόνισε χθες ο Κοινοβουλευτικός μας Εκπρόσωπος, ο σύντροφος ο Σπύρος ο Χαλβατζής, έχουμε και την ασυδοσία των επιχειρήσεων και των ιδιωτών ότι με τα λεφτά μου και με τον τσαμπουκά μου –συγγνώμη, κύριε Πρόεδρε, για την έκφραση, αλλά μόνο έτσι μπορούμε να το περιγράψουμε- μπορούμε να βιάζουμε το περιβάλλον. 
Νομιμοποιείται η ασυδοσία του βιομηχανικού κεφαλαίου στη ρύπανση, καθώς μπορεί και επιτρέπεται η ανάμειξη των επικίνδυνων με μη επικίνδυνα απόβλητα με ουσίες και με υλικά. 
Σε περίπτωση που τα επικίνδυνα απόβλητα είναι ήδη αναμεμειγμένα με άλλα απόβλητα, ξαναθέτουμε το ερώτημα: Πώς είναι δυνατόν να έχουμε μία από μόνη της ανάμειξη; Τότε «ο ρυπαίνων πληρώνει» παίρνει μια ιδιαίτερα πρωτότυπη μορφή αυτή η αρχή. Και πώς εκφράζεται; Αναγνωρίζεται ευθέως, απροκάλυπτα, χωρίς αιδώ, ξεδιάντροπα, όπως λέει ο λαός μας, το προβάδισμα στο κέρδος του κεφαλαιοκράτη, καθώς στην περίπτωση αυτή πρέπει να γίνεται διαχωρισμός εάν αυτό είναι εφικτό από τεχνοοικονομική άποψη και εφόσον απαιτείται για την τήρηση των διατάξεων του άρθρου 14 για λόγους προστασίας της ανθρώπινης υγείας και του περιβάλλοντος. Αυτό σημαίνει ότι εάν ο διαχωρισμός δεν συμφέρει το αφεντικό, υποτίθεται τεχνοοικονομικά ανέφικτο, στα παλαιότερα των υποδημάτων και η ανθρώπινη υγεία και το περιβάλλον. 
Ειδικότερα, στο άρθρο 36 για τη συλλογή και μεταφορά αποβλήτων καταργείται και η άδεια λειτουργίας και στη θέση της εκδίδεται μία ενιαία άδεια συλλογής και μεταφοράς. Είναι ένα ακόμη δώρο στο κεφάλαιο. 
Το νομοσχέδιο ακολουθώντας πιστά την οδηγία 98/2008 δεν κάνει καμμία αναφορά στη μεταφόρτωση των αποβλήτων, ούτε καν και στους ορισμούς, δημιουργώντας έτσι σε αντίθεση με τα μέχρι τώρα επικρατούντα, μία γκρίζα περιοχή για μια δραστηριότητα που παίζει τεράστιο ρόλο στην ορθολογική περιβαλλοντικά φιλική και με χαμηλότερο κόστος διαχείριση των αποβλήτων. 
Από 1ης Ιανουαρίου του 2014 επιβάλλεται ένα εξοντωτικό για τα λαϊκά στρώματα χαράτσι, το ειδικό τέλος ταφής για τα σύμμεικτα, όπως αναφέραμε χθες, με τελικό πλαφόν τα 60 ευρώ ανά τόνο, εφόσον δεν έχουν υποστεί προηγουμένως ανάδευση ή ανάμειξη ή ανακύκλωση ή βιοξήρανση. Το περίεργο στην υπόθεση αυτή είναι ότι ενώ η υψηλής απόδοσης ενεργειακή καύση υπόκειται σε τέλος, η βιοξήρανση, ακόμα και αν τα προϊόντα οδηγούνται τελικά σε ταφή, απαλλάσσεται του ειδικού τέλους ταφής, προς μεγίστη βέβαια τέρψη όσων έχουν επενδύσει στη συγκεκριμένη τεχνολογία. 
	Είναι χαρακτηριστικό ότι, με βάση τα παραπάνω, από το τέλος ταφής απαλλάσσονται ακόμα και τα χωριστά συλλεγέντα βιοαποδομήσιμα, εφόσον προηγουμένως έχουν υποστεί βιοξήρανση, ανεξάρτητα από την παραπέρα τύχη τους.
	Στην ενότητα γ΄ με την παράγραφο 5 του άρθρου 51 ολοκληρώνεται και διευκολύνεται η εμπορευματοποίηση του Φαληρικού Όρμου με τον τελεσίδικο αποκλεισμό της παραλίας ως χώρου αναψυχής της λαϊκής οικογένειας, αλλά παράλληλα αυξάνει τη δόμηση και επιτρέπει λιμενικά έργα, αποκαλύπτοντας τον πραγματικό στόχο της ανάπλασης που είναι ο θαλάσσιος τουρισμός υψηλών προδιαγραφών.
	Με την παράγραφο 7 του ίδιου άρθρου, αντί της περιβαλλοντικής αποκατάστασης των ανεξέλεγκτων χωματερών της ανατολικής πλευράς του Υμηττού, επιτρέπεται, δηλαδή προωθείται, η κατασκευή μονάδων ΑΠΕ με πιθανότερες είτε τις γυάλινες επιφάνειες των φωτοβολταϊκών είτε τις μονάδες καύσης βιομάζας, δηλαδή των αποβλήτων.
	Με την παράγραφο 4 του άρθρου 52 δίνεται ένα πλουσιοπάροχο δώρο στα μονοπώλια της ενέργειας. Οι ευνοϊκές ρυθμίσεις για τις ΑΠΕ, πλην εκείνων που αφορούν την προτεραιότητα στην κατανομή του φορτίου, επεκτείνονται και στα μεγάλα υδροηλεκτρικά έργα άνω των 15 MW, κάτι για το οποίο το κεφάλαιο, όπως τονίσαμε, έχει επιδείξει θερμό ενδιαφέρον. Οι ρυθμίσεις αυτές όμως είναι δεμένες με την ολοκλήρωση της ιδιωτικοποίησης της ΔΕΗ και με την πώληση λιγνιτικών και πιθανά υδροηλεκτρικών σταθμών, όλα βορά στους ιδιώτες. Εισάγει νέα τέλη στο ηλεκτρικό ρεύμα που με τη σειρά τους θα αυξήσουν εκ νέου τα τιμολόγια της ηλεκτρικής ενέργειας.
	Το άρθρο 56 περιλαμβάνει ειδική «φωτογραφική» διάταξη που επιτρέπει την έγκριση έργων ΑΠΕ που έχουν απορριφθεί, αξιοποιώντας τις αλλαγές της χρήσης γης που εισήχθησαν με τον πρόσφατο νόμο.
	Ως Κομμουνιστικό Κόμμα Ελλάδας καταψηφίζουμε όλα τα άρθρα του νομοσχεδίου.
	Θα μιλήσω για τις δύο υπουργικές τροπολογίες. Η πρώτη τροπολογία-προσθήκη άρθρου αφορά την ανανέωση διοικητικών συμβουλίων των ΦΟΔΣΑ. Η αιτιολογική έκθεση δεν μνημονεύει για ποιο λόγο έχει καθυστερήσει η συγκρότηση αυτών των ενιαίων ΦΟΔΣΑ που είναι αποκλειστικά κυβερνητική ευθύνη, αφού δεν έχει ακόμα εκδοθεί το προεδρικό διάταγμα της παραγράφου 6 του άρθρου 104, η έκδοση του οποίου προβλεπόταν το αργότερο μέχρι τις 30-6-2011. Το πιθανότερο είναι ότι τα κόμματα και η συγκυβέρνηση της άρχουσας τάξης το ξανασκέφτονται, καθώς υπάρχει απ’ όλες τις επώνυμες μη κυβερνητικές οργανώσεις μία κοινή προσπάθεια να παραμείνουν οι υπάρχοντες ΦΟΣΔΑ, κυρίως αυτοί με τη μορφή των ανωνύμων εταιρειών.
	Πάντως με το σχέδιο νόμου ορίζεται ότι αν δεν υφίσταται ή αν δεν λειτουργεί περιφερειακός ΦΟΣΔΑ, το ΠΕΣΔΑ εκπονείται και υλοποιείται από την οικεία περιφέρεια, όπως γίνεται, παραδείγματος χάριν, στην Πελοπόννησο. Επομένως το ζήτημα που ανακύπτει δεν είναι αυτή καθ’ αυτή η προσθήκη, αλλά η βούληση της προηγούμενης και της σημερινής Κυβέρνησης να μην προχωρήσουν στη συγκρότηση των ενιαίων ανά περιφέρεια ΦΟΣΔΑ με την προβλεπόμενη από τον «Καλλικράτη» μορφή των συνδέσμων ΟΤΑ.
	Τα τρία άρθρα της δεύτερης τροπολογίας-προσθήκης εμείς τα χαρακτηρίζουμε ως απαράδεκτα. Αλλαγές στο νόμο ΑΠΕ: Πρόκειται για ρυθμίσεις που ως μοναδικό στόχο έχουν να αυξήσουν την κερδοφορία των ομίλων που δραστηριοποιούνται στην παραγωγή ηλεκτρικής ενέργειας από ανανεώσιμες πηγές ενέργειας.
	Η δεύτερη παράγραφος έρχεται και αναιρεί το νομικό πλαίσιο για τις ΑΠΕ και τις προθεσμίες που έθετε, δίνοντας νέες δυνατότητες κερδοφορίας στα μονοπώλια της ενέργειας.
	Θα αναφερθώ στο άρθρο για ρύθμιση θεμάτων πολεοδομικών το οποίο επίσης καταψηφίζουμε. Η παράγραφος αυτή κινείται στη λογική της επιτάχυνσης της συγκεντροποίησης στο χώρο των ιδιωτικών μελετών, προβλέποντας αναγκαστικά μελετητικές ομάδες για συγκεκριμένες κατηγορίες κτηριακών μελετών, που σε συνθήκες καπιταλιστικής παραγωγής των έργων θα έχουν ως αποτέλεσμα την επιτάχυνση της «προλεταριοποίησης» των αυτοαπασχολούμενων, κάτι που βλέπουμε και σε άλλους επιστημονικούς και επαγγελματικούς χώρους.
Στην παράγραφο 4 περιλαμβάνει ρύθμιση που στην πραγματικότητα τορπιλίζει τις ζώνες οικιστικού ελέγχου. Με την υπάρχουσα νομοθεσία στις ζώνες αυτές επιτρέπεται μόνο να αυξηθεί η προστασία της περιοχής. Η εν λόγω τροπολογία αναιρεί τη διάταξη αυτή εισάγοντας εξαιρέσεις που μπορούν να οδηγήσουν σε πολεοδόμηση των περιοχών αυτών. 
Ως προς τις αλλαγές στο Μεταλλευτικό Κώδικα αποκαλυπτική είναι η έκθεση του Γενικού Λογιστηρίου του Κράτους για το ύψος των προσδοκώμενων εσόδων που ανέρχεται σε επιπλέον 1 εκατομμύριο ευρώ ετησίως. Τα έσοδα του ελληνικού κράτους από εκμίσθωση των μεταλλευτικών δικαιωμάτων φθάνουν σήμερα στα 2 εκατομμύρια ευρώ και μετά την αναπροσαρμογή θα φθάσουν τα 3. Πρόκειται για σκανδαλώδεις παροχές στους μεταλλευτικούς ομίλους που εκμεταλλεύονται την περιουσία του ελληνικού λαού. Επιπλέον το επαίσχυντο κατασκεύασμα περί ανώτατου θεμιτού μισθώματος διατηρείται.
Με το νέο νομοθετικό πλαίσιο αναιρείται η δυνατότητα του ελληνικού κράτους να επιλέξει ποια μέθοδος τιμολόγησης θα ακολουθηθεί ή θα ακολουθήσει το κράτος -αν, δηλαδή, το μίσθωμα θα υπολογίζεται επί του ακατέργαστου μεταλλεύματος ή επί των μεταλλουργικών προϊόντων- που υπάρχει στον υπάρχοντα Μεταλλευτικό Κώδικα του 1973. Ειδικότερα καταργείται το δεύτερο χωρίο της παραγράφου 2 του άρθρου 84, αφού αντικαθίσταται το άρθρο, χωρίς να γίνεται αναφορά σ’ αυτό, οδηγώντας δυνητικά σε σκανδαλώδεις νέες παροχές προς τις μεταλλευτικές επιχειρήσεις. Ειδικότερα με το νέο νόμο το μίσθωμα ενδέχεται να υπολείπεται σημαντικά, να είναι υποπολλαπλάσιο του μισθώματος που προέβλεπε το προηγούμενο πλαίσιο. 
Σε κάθε περίπτωση ο Μεταλλευτικός Κώδικας ούτως ή άλλως είναι σχεδιασμένος για τα συμφέροντα των μεταλλευτικών ομίλων και όχι του ελληνικού λαού. Επιπλέον ανοίγει το ακόλουθο μείζον πολιτικό ζήτημα. Στο βαθμό που η εκμίσθωση κοιτασμάτων υδρογονανθράκων εμπίπτει σ’ αυτές τις διατάξεις, δηλαδή, στο  Μεταλλευτικό Κώδικα του 1973 που περιλαμβάνει υδρογονάνθρακες και μέταλλα -και ο 2289/95 αναφέρεται στο Μεταλλευτικό Κώδικα του 1973- η συγκεκριμένη διάταξη ενδέχεται να αποτελέσει τεράστια μείωση των μισθωμάτων του ελληνικού δημοσίου από τις εκμεταλλεύσεις πετρελαίου, καθώς μια απλή θερμοχημική διεργασία θα ρίχνει το ύψος του μισθώματος στο 1,5% χωρίς δικαίωμα του ελληνικού κράτους να επιλέξει το μίσθωμα του 6% που προβλεπόταν στον προηγούμενο νόμο. 
Τέλος, προκαλεί τουλάχιστον εντυπώσεις η έκθεση του Γενικού Λογιστηρίου του Κράτους που δεν αναφέρει καθόλου τις επιδράσεις που θα έχει η κατάργηση της πρόβλεψης για επιλογή από τον εκμισθωτή, δηλαδή, του κράτους, του τρόπου υπολογισμού του μισθώματος. 
Κύριε Πρόεδρε, καταψηφίζουμε όπως είπαμε προηγουμένως και τις τροπολογίες. 
Όσον αφορά στις βουλευτικές, θα τοποθετηθούμε στις δευτερολογίες μας. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Ζιώγα από το Κομμουνιστικό Κόμμα Ελλάδας.
Ειδικός αγορητής του Λαϊκού Ορθόδοξου Συναγερμού ο Βουλευτής Σερρών κ. Ηλίας Πολατίδης.
Κύριε Πολατίδη έχετε οκτώ λεπτά.</ChairmanSpeech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ευχαριστώ, κύριε Πρόεδρε.
Θα αναφερθώ μόνο στα άρθρα στα οποία υπάρχουν διαφωνίες. 
Για τα θέματα και των τροπολογιών πρέπει να τοποθετηθούμε αφού τοποθετηθούν και οι Υπουργοί. Νομίζω αυτό απαιτείται για να έχουμε πλήρη ενημέρωση για τις τροπολογίες. 
Στο άρθρο 7, στην παράγραφο1, εκεί που αυστηροποιούνται οι ποινές για τη μη λήψη αδείας, πρέπει  να ληφθεί και μια πρόβλεψη για την περίπτωση που δεν ανταποκρίνεται η διοίκηση όπως έχει γίνει σε άλλους νόμους. Αν, δηλαδή, υποβάλει ο ενδιαφερόμενος το φάκελο για την έγκριση της αδείας, αλλά η διοίκηση καθυστερεί να απαντήσει το οτιδήποτε, οφείλεται αυτό να λαμβάνεται, γιατί αυτός είναι ο κανόνας. Δυστυχώς ελάχιστες δραστηριότητες έχουν αδειοδοτηθεί στην Ελλάδα και αυτό όχι με ευθύνη των ενδιαφερομένων. Κυρίως με ευθύνη της διοικήσεως. Τέλος πάντων, πρέπει να ξεχωρίσουν αυτές οι δύο περιπτώσεις. 
Δεν ψήφισα το άρθρο στην επιτροπή και δεν θα το ψηφίσω ούτε τώρα αν δεν απαλειφθούν από τους δυναμένους να παρασταθούν ως πολιτική αγωγή οι μη κυβερνητικές οργανώσεις που, εφόσον υπάρχουν ακόμα και φυσικά πρόσωπα που δεν έχουν καμμία ζημία από τη συγκεκριμένη δράση, νομίζω ότι περιττεύει.
Άρθρο 41: Εδώ υπάρχει ένα ειδικό θέμα. Σύμφωνα με τεχνολογίες οι οποίες έχουν αναπτυχθεί από Έλληνες επιστήμονες, μπορεί με αξιοποίηση των υπολειμμάτων από το τηγάνισμα –υπάρχει συγκεκριμένη και καλυπτόμενη από δίπλωμα ευρεσιτεχνίας ελληνική τεχνολογία- να καλυφθεί, σύμφωνα με ισχυρισμούς, το 10% του ντίζελ το οποίο καταναλώνεται στην Ελλάδα. Αυτό είναι μία τεράστια δυνατότητα. 
Νομίζω, λοιπόν, ότι δεν πρέπει να γίνεται μία τυπική μεταφορά της Οδηγίας, αλλά να μπαίνει ως προτιμώμενη διεργασία η συγκεκριμένη διεργασία, η οποία ούτως ή άλλως μπορεί, εφόσον καλύπτεται και από δίπλωμα ευρεσιτεχνίας, να εξαχθεί και στο εξωτερικό και να φέρει έσοδα στην ελληνική οικονομία.
Άρθρο 49, παράγραφος 3: Κάνατε δεκτή την τροπολογία την οποία υπέβαλαν πολλοί συνάδελφοι στην επιτροπή. Ορθώς εξαιρέσατε από την υποχρέωση υποβολής τοπογραφικού διαγράμματος όσες πράξεις ασχολούνται με γεωργική χρήση. Εδώ, όμως, πρέπει να μπουν επιπλέον δικλίδες ασφαλείας. Κατά τη γνώμη μου, πρέπει να λαμβάνεται υπ’ όψιν το επάγγελμα του πωλητή και του αγοραστή, γιατί δεν επαρκούν τα στοιχεία τουλάχιστον του ΟΣΔΕ και να μην επιτρέπεται η κατάτμηση. Είναι πολλές οι περιοχές που καλύπτονται. Είναι και οι περιοχές, βέβαια, που καλύπτονται από τη ρύθμιση του ΟΣΔΕ. Νομίζω, όμως, όσον αφορά το επάγγελμα του αγοραστή και του πωλητή και το μέγεθος, αν πάμε, δηλαδή, σε μικρή κατάτμηση -μεγαλύτερα αγροκτήματα να πωλούνται σε τμήματα των πεντακοσίων μέτρων- ότι σε αυτήν την περίπτωση χρειάζεται η ρύθμιση. Αλλιώς, η αποδοχή της προτάσεως, που έχουν κάνει οι συνάδελφοι, νομίζω ότι είναι προς τη σωστή κατεύθυνση.
Στην παράγραφο 5 εξηγείστε μου γιατί λέει η διατύπωση του άρθρου «Συμβολαιογραφικές πράξεις που έχουν γίνει στις 25/11» και όχι…</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Άλλαξε. «Την 25/11».</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Το πρόβλημα μου δεν είναι αυτό. Το πρόβλημά μου δεν είναι γιατί δεν είναι στις 24 ή στις 26. Το πρόβλημά μου είναι γιατί δεν είναι «μέχρι τις 25/11» και είναι «στις 25/11»; Δηλαδή, έγινε μία συγκεκριμένη πράξη την οποία ερχόμαστε εδώ με φωτογραφία να την καλύψουμε; Γιατί δεν είναι «μέχρι την 25/11»; Νομίζω ότι αυτό πρέπει οπωσδήποτε να αλλάξει.
Στο άρθρο 50, στην παράγραφο 5, βάζετε μία σειρά από ρυθμίσεις για θέματα του δημοσίου. Λέει η παράγραφος: Οι αυθαίρετες κατασκευές που χρησιμοποιούνται ως δημόσια ή δημοτικά σχολεία ή δημόσια ή δημοτικά γυμναστήρια σε κτήρια ιδιοκτησίας του δημοσίου, των νομικών προσώπων δημοσίου δικαίου, των ΟΤΑ και του ΟΣΚ κ.λπ.. Εδώ πρέπει να εντάξετε και τα λιμάνια και τις λιμενικές εγκαταστάσεις, γιατί εκεί υπάρχει ένα τεράστιο πρόβλημα.
Η πλειοψηφία των εγκαταστάσεων που είναι κατασκευασμένες μέσα στα λιμάνια, έχουν αυτό το πρόβλημα, ότι και αυτά έχουν γίνει χωρίς άδεια. Διότι συνήθως την άδεια την εξέδιδε ο ίδιος ο Οργανισμός Λιμένος, ο οποίος δεν είχε, όμως, την αρμοδιότητα. 
Άρα πρέπει να προστεθεί και αυτό, γιατί θα γλιτώσει από πάρα πολλή ταλαιπωρία όλους αυτούς που προσπαθούν να κάνουν ανάπτυξη των λιμένων της Ελλάδας. Και είναι θερμή παράκληση να συμπεριληφθούν και τα λιμάνια και οι λιμενικές εγκαταστάσεις στην ίδια ακριβώς ρύθμιση που ισχύει για τα σχολεία, τα γυμναστήρια κ.λπ..
Στο άρθρο 52, στην παράγραφο 3, που ρυθμίζονται τα του ΔΕΣΜΗΕ, πρέπει να γίνει μία ουσιαστική και ολοκληρωμένη συζήτηση για το πώς προχωράει η απελευθέρωση της ηλεκτρικής ενέργειας, γιατί στην ουσία είχαμε ένα τεράστιο πρόβλημα στους καταναλωτές. 
Περίπου εκατό χιλιάδες καταναλωτές πήγαν στις εταιρείες οι οποίες χρεοκόπησαν. Είχαμε το πρόβλημα με το τέλος ακινήτων. Νομίζω ότι πρέπει να μπουν όροι στην αγορά, οι οποίοι να μην επιτρέψουν να επαναληφθούν τέτοια φαινόμενα. 
Στην παράγραφο 4 που αναφέρεται στα υδροηλεκτρικά υπάρχει ένα θέμα τόσο για τα απορρίμματα, όσον αφορά τη χωροθέτηση τοποθεσίας ΧΥΤΑ ή ΧΥΤΥ, όσο και στη δημιουργία υδροηλεκτρικών. Καλούμε τις τοπικές κοινωνίες έναντι ενός γενικότερου συμφέροντος να δεχθούν κάποια μικρή ή μεγαλύτερη επιβάρυνση. Εδώ, νομίζω ότι πρέπει να αντιμετωπιστούν τα δύο θέματα με τις ίδιες συνθήκες, γιατί από τη μια βλέπουμε να θεωρείται προοδευτικός και ανοιχτόμυαλος όποιος θέλει διά των ΜΑΤ να επιβάλει στην Κερατέα ή στο Παλαιόκαστρο Σερρών τη λειτουργία ΧΥΤΑ, αλλά αντιθέτως ένα έργο υδροηλεκτρικό που οπωσδήποτε είναι πολύ μικρότερης οχλήσεως ξαφνικά εκεί ισχύει το αντίθετο. Ούτως ή άλλως υπάρχουν λίμνες, οι οποίες είναι τεχνητές και έχουν βελτιώσει πάρα πολύ το περιβάλλον. Θα αναφέρω δύο παραδείγματα, τη λίμνη Κερκίνη και τη λίμνη Πλαστήρα. Και οι δυο είναι λίμνες τεχνητές και έχουν βελτιώσει το περιβάλλον. 
Από εκεί πέρα, όμως, την απόφαση δεν θα την πάρουν κάποιοι, οι οποίοι καλώς ή κακώς έκαναν την επιλογή να φύγουν από την ιδιαίτερή τους πατρίδα και να έρθουν στην Αθήνα και να επισκέπτονται μια φορά το χρόνο την περιοχή, ούτε κάποιοι κύριοι των μη κυβερνητικών οργανώσεων. Θα την πάρουν οι τοπικές κοινωνίες, αφού ενημερωθούν πλήρως και λάβουν υπ’ όψιν όλες τις παραμέτρους, όχι οι δήθεν εκπρόσωποι, αλλά οι κάτοικοι που ζουν εκεί. Νομίζω ότι κάποιοι που επέλεξαν για τον άλφα ή βήτα λόγο ή λόγω κοινωνικών και οικονομικών συνθηκών να φύγουν από εκείνες τις περιοχές, εάν θέλουν να κάνουν κάτι για να τις βοηθήσουν, πρέπει πρώτα απ’ όλα να επιστρέψουν εκεί και να βοηθήσουν με αυτόν τον τρόπο την τοπική κοινωνία. 
Συμφωνούμε με το άρθρο 53 παράγραφος 1 για τα έργα του μετρό. Είναι δυνατόν να λέμε ότι δεν θα κάνουμε έργα μετρό ή τραμ -όπως άκουσα αυτόν τον προβληματισμό- επειδή αυτό θα θίξει το περιβάλλον; Δηλαδή επειδή θα γίνουν κάποιες παρεμβάσεις –φαντάζομαι- μικρής εκτάσεως μέσα σε κάποιες δασικές περιοχές και σε κάποιες προστατευόμενες περιοχές δεν θα κάνουμε τα έργα του μητροπολιτικού σιδηροδρόμου –του κακώς επικρατήσαντος να λέγεται μετρό- ή του τραμ και θα αφήσουμε τους κατοίκους να μετακινούνται με το αυτοκίνητο και να ρυπαίνουν πολύ περισσότερο το περιβάλλον χάριν της προστασίας αυτού; Αυτό νομίζω ότι είναι το έσχατο όριο σχιζοφρένειας από αυτά που ακούμε στην ελληνική Βουλή.
Στην παράγραφο 4, για το θέμα του Παρνασσού, πρέπει να υπάρξει μια συνολική ρύθμιση. Προτείνω τη διατύπωση: «Σε περίπτωση που υφιστάμενο κατά την ψήφιση του νόμου χιονοδρομικό κέντρο αντιμετωπίσει παρόμοιας υφής πρόβλημα, δύναται με υπουργική απόφαση να ισχύσουν οι ρυθμίσεις του παρόντος νόμου και γι’ αυτό». Άρα με αυτόν τον τρόπο θα γλιτώσουμε και από αυτήν τη διαδικασία των νομοθετικών ρυθμίσεων. 
Παραδείγματος χάριν, ανέφερε ο αγαπητός συνάδελφος και τέως δήμαρχος Καλαβρύτων κ. Παπαδόπουλος ότι και το χιονοδρομικό κέντρο των Καλαβρύτων έχει το αντίστοιχο πρόβλημα. Τι θα κάνουμε; Θα περιμένουμε δηλαδή στο μέλλον να έρθουν οι ευνοϊκές συνθήκες για να κατατεθεί νομοθετική πρωτοβουλία; Εφόσον ισχύει αυτό για τον Παρνασσό, να δύναται με υπουργική απόφαση ο Υπουργός να δημιουργεί το ίδιο. 
Στην παράγραφο 4 του ιδίου άρθρου νομίζω ότι πρέπει να απαλειφθεί η λέξη «δάση». Αρκεί το «δασικές εκτάσεις» και το «χορτολιβαδικές εκτάσεις». Όταν αναφέρει ότι και μέσα στα δάση γίνεται αυτή η διαδικασία, αυτό οπωσδήποτε δημιουργεί ένα πρόβλημα. Τώρα βέβαια τι είναι δάσος είναι γνωστός ορισμός. Νομίζω ότι οι όροι «δασικές εκτάσεις», «χορτολιβαδικες εκτάσεις» κ.λπ., αρκεί για να μπορέσουν να χωροθετηθούν τέτοιες δραστηριότητες, αν υπάρχει η ανάγκη. 
Λαμβάνω την ευκαιρία να αναφερθώ και στο θέμα των διακοπών ρεύματος σε ανθρώπους σε αυτές τις συνθήκες που επικρατούν, τις συνθήκες Σιβηρίας, ειδικά στη βόρειο Ελλάδα, αλλά και σε όλη την Ελλάδα. Προέβη η ΔΕΗ σε διακοπή ρεύματος και μάλιστα, στο Νομό Σερρών.
Πρέπει να δοθεί αυστηρότατη εντολή στη ΔΕΗ, τουλάχιστον εκεί που είναι δεδομένο ότι είναι περιοχές χαμηλού οικονομικού επιπέδου, να μην προβαίνει αυτό το χρονικό διάστημα σε διακοπή, να μην παραβαίνει τη δέσμευση που η ίδια η ΔΕΗ έδωσε.
Έρχομαι στις τροπολογίες. Για την πρώτη παράγραφο της τροπολογίας για την ενέργεια θέλω να πω ότι εδώ υπάρχει ένα πρόβλημα με τις τράπεζες που έχουν αθετήσει τις υποσχέσεις τους. Πάρα πολλά έργα δεν μπορούν να γίνουν, γιατί οι τράπεζες λόγω των δικών τους προβλημάτων ή επιλογών δεν χρηματοδοτούν τα ενεργειακά έργα, με αποτέλεσμα να έχουν χάσει τις προθεσμίες εγκεκριμένων έργων. Νομίζω ότι η συγκεκριμένη ρύθμιση δεν θα κάνει και πολλά, πρώτον, γιατί απαιτεί πάλι τη συνεργασία της τράπεζας για να φέρει την εγγυητική επιστολή, αλλά και επειδή δεν λύνει το ουσιαστικό πρόβλημα, που είναι η αδυναμία ή η έλλειψη διαθέσεως των τραπεζών να χρηματοδοτήσουν τα συγκεκριμένα έργα.
Στο θέμα των αρχιτεκτόνων, ότι πρέπει να αναλάβουν οι αρχιτέκτονες ενεργό ρόλο, ότι πρέπει να καλλωπίσουν λίγο τις ελληνικές πόλεις, οι οποίες έχουν γίνει κακάσχημες, θεωρούμε ότι είναι σωστή η διαδικασία να μπουν αυτά σε ομάδες. Πρέπει, πάνω από όλα, όμως, να δοθούν φορολογικά κίνητρα στα διατηρητέα, να δοθεί και το αντικίνητρο της κατεδαφίσεως διατηρητέου ή της αφέσεως τους να καταστούν μη στατικά που υπάρχει σήμερα, δηλαδή να γίνει η νομοθετική πρόβλεψη όσα είναι τα τετραγωνικά μέτρα του διατηρητέου, σε περίπτωση κατεδαφίσεώς του τόσα να είναι ανεξαρτήτως του τι ισχύει στην περιοχή. Είναι μία ρύθμιση η οποία θα σώσει τα διατηρητέα. 
Κύριε Πρόεδρε, ελπίζω ότι θα μπορέσουμε να επανέλθουμε μετά για τις τροπολογίες και για τα μεταλλευτικά, αφού ακούσουμε τους Υπουργούς.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον ειδικό αγορητή του ΛΑΟΣ κ. Ηλία Πολατίδη.
Κυρίες και κύριοι συνάδελφοι, έχω την τιμή να σας ενημερώσω ότι από τα άνω δυτικά θεωρεία παρακολουθούν τη συνεδρίασή μας, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι τρεις μαθητές και μαθήτριες και μία εκπαιδευτικός από το Δημοτικό Σχολείο «Σχολή Αυγουλέα-Λιναρδάτου».
Η Βουλή σας καλωσορίζει.
(Χειροκροτήματα απ’ όλες τις πτέρυγες της Βουλής)
 Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Κώδικας Ναρκωτικών». 
Επίσης, η Επιτροπή του Απολογισμού και του Γενικού Ισολογισμού του Κράτους και Ελέγχου της Εκτέλεσης του Προϋπολογισμού του Κράτους καταθέτει την έκθεσή της στα σχέδια νόμων του Υπουργείου Οικονομικών:
α) «Κύρωση του Απολογισμού του Κράτους οικονομικού έτους 2010».
β) «Κύρωση του Ισολογισμού του Κράτους οικονομικού έτους 2010».
Το λόγο έχει η ειδική αγορήτρια του ΣΥΡΙΖΑ κ. Ηρώ Διώτη για οκτώ λεπτά.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε.
Αγαπητές κυρίες και αγαπητοί κύριοι Βουλευτές, ο Υπουργός χθες στην ομιλία του μας είπε ότι οι παρεμβάσεις του με το νομοσχέδιο βρίσκουν σύμφωνη την πλειοψηφία της ελληνικής κοινωνίας. Συμβαίνει ακριβώς το αντίθετο, κύριε Υπουργέ. Απορούμε σε ποιον κόσμο βρίσκεστε! Η παράταξη που σας έχει τοποθετήσει Υπουργό έχει 10% αυτήν τη στιγμή. Μοιάζει η δήλωσή σας με τους Φιλελευθέρους στο κόμμα της κ. Μέρκελ, που με μηδενικό ποσοστό έχουν Υπουργό Οικονομικών που θέλει να μας κανονίσει τη ζωή!
Θα ήθελα μία διευκρίνιση για κάτι που είπατε, γιατί τα υπόλοιπα ήταν θολές γενικολογίες. Είπατε ότι έχετε έρθει σε συμφωνία με τις τοπικές κοινωνίες εκεί που παλιά υπήρχαν προβλήματα για το θέμα των σκουπιδιών. Αυτό είναι πολύ καλό νέο, αλλά επειδή δεν έτυχε να ακούσουμε τίποτα παραπάνω, θα θέλατε να μας πείτε ποιες περιοχές είναι αυτές που αποδέχθηκαν το σχεδιασμό του Υπουργείου και άρα λύνεται μεγάλο μέρος του προβλήματος;
Επίσης, θέλω να υπογραμμίσω ότι το Υπουργείο θεωρεί, όπως είπε ο Υπουργός κ. Παπακωνσταντίνου χθες, τα σκουπίδια αναπτυξιακό πόρο.
Πόρο κερδοφορίας φαντάζομαι ότι εννοούσε, διότι η διαχείρισή τους δίνεται σε ιδιώτες για να εφαρμόσουν πανάκριβες και επικίνδυνες τεχνολογίες, όπως η καύση τους, που καμμία ανάπτυξη δεν φέρνουν, φέρνουν όμως, υπερκέρδη σε αυτούς τους ελάχιστους ή έναν-δύο, τέλος πάντων, επιχειρηματίες που κατέχουν αυτήν την τεχνολογία. 
Η ομιλία του Υπουργού χθες έκανε φανερό πως δεν θέλει να πει τίποτα για όλα τα σκανδαλώδη που περνά το νομοσχέδιο εκτός από τις δύο οδηγίες που του είναι βάρος και πρέπει να μιλήσει και στη Βουλή.
Κύριε Υπουργέ, κυρίες και κύριοι Βουλευτές, όπως είπαμε και στην επιτροπή δεν είναι πια μυστικό να πούμε ότι το Υπουργείο Περιβάλλοντος είναι διαβόητο για την ξεθεμελίωση της περιβαλλοντικής νομοθεσίας, το συνεχές ξήλωμα και διόρθωμα των ίδιων των δικών του πρόσφατων νόμων, για παράδειγμα, το άρθρο 49 και το άρθρο 50 του σημερινού νομοσχεδίου, όπου νομοθετεί για τα αυθαίρετα και τροποποιεί διάφορες διατάξεις του μόλις πρόσφατα ψηφισμένου νόμου, του ν. 4030/2011.
Έτσι κι αλλιώς για διευκολύνσεις μιλά και το ίδιο το νομοσχέδιο, όπου θεωρεί την τήρηση των νόμων και του Συντάγματος αντικίνητρο για τις επενδύσεις, όπως, για παράδειγμα, στο σκανδαλώδες άρθρο 51 και την εξωφρενική διάταξη των τουριστικών εγκαταστάσεων. 
Ξεκινώντας για τα απόβλητα, πριν εισέλθω στο τελευταίο μέρος του νομοσχεδίου, θέλω να κάνω ένα σχόλιο για την καύση.
Η καύση των απορριμμάτων, κύριε Υπουργέ και κυρίες και κύριοι συνάδελφοι, δεν είναι ευρωπαϊκό παράδειγμα, όπως λέγεται και ξαναλέγεται ως επιχείρημα. Πράγματι έχουν εργοστάσια υψηλής τεχνολογίας, θερμικής επεξεργασίας μέσα στις πόλεις. Ισχύει αυτό σε κάποιες περιπτώσεις, αλλά με μια βασική διαφορά την οποία επιλέγετε να αποκρύπτετε στο επιχείρημά σας κάθε φορά σχετικά με την ανακύκλωση και την καύση: ότι δηλαδή, όπου γίνεται αυτό στην Ευρώπη έχει προηγηθεί πολλή δουλειά και πολλές υποδομές ως προς την ανακύκλωση και τη διαλογή. Καύση γίνεται για ένα πολύ μικρό σχετικά μέρος του συνόλου των σκουπιδιών –δηλαδή, για ένα 20% περίπου- σε όλες σχεδόν τις περιπτώσεις και όχι για το 80% που θέλετε να δώσετε εσείς στους εργολάβους. Πουθενά δεν γίνονται αυτά, αγαπητές κυρίες και κύριοι συνάδελφοι.
Είναι εντελώς απρόθυμο το Υπουργείο να υποστηρίξει πολιτικές πρόληψης, ανακύκλωσης κ.λπ..  Αντιθέτως είναι σαφής η κατεύθυνση για καύση και εκχώρηση της διαχείρισης σε μεγάλα οικονομικά συμφέροντα. Φαίνεται από όλες τις προβλέψεις που γίνονται εδώ και απ΄όλα τα άρθρα του νομοσχεδίου που αφορούν τα απόβλητα, δηλαδή στα άρθρα από 10 ως 47. 
Όπως αναλυτικά αναφέρεται και σε υπόμνημα που είχατε λάβει από μια πρωτοβουλία για τα απορρίμματα, κύριε Υπουργέ, έχει αλλοιωθεί το πνεύμα της οδηγίας και έχουν παραλειφθεί κρίσιμα σημεία. Αναφέρομαι επί τροχάδην σε ό,τι αφορά τα απόβλητα: 
Κατ’ αρχάς ο στόχος ξεχωριστής συλλογής των τεσσάρων ρευμάτων ανακυκλώσιμων υλικών μέχρι το 2015 γίνεται προαιρετικός και για την ακρίβεια ενθαρρύνει, όπως λέει το νομοσχέδιο, τη δημιουργία και τη στήριξη δικτύων επαναχρησιμοποίησης, ενώ παραμένει ο χαμηλός στόχος ανακύκλωσης στο 50% μέχρι το 2020, στο άρθρο 27.
Στο άρθρο 25, για τη διευρυμένη ευθύνη του παραγωγού, έχουν παραλειφθεί τα εδάφια του αντίστοιχου άρθρου 8 της οδηγίας, που ωθούν τους παραγωγούς σε ανασχεδιασμό προϊόντων, ώστε να είναι επαναχρησιμοποιήσιμα και να μειώνει το αντίκτυπο στο περιβάλλον και την παραγωγή αποβλήτων. 
Μεταφέρεται, επίσης, στο άρθρο 29, σχεδόν αυτούσιο το άρθρο 4 της οδηγίας για την ιεράρχηση των δράσεων και των εργασιών διαχείρισης των αποβλήτων, χωρίς να επιχειρείται η ουσιαστικοποίησή του με τις απολύτως αναγκαίες ερμηνευτικές προσθήκες που μπορείτε να τις βρείτε στο υπόμνημα. 
Επίσης, στο άρθρο 21 παραλείπεται οποιαδήποτε αναφορά στην ανάγκη επανεξέτασης των διατάξεων περί ενεργειακής απόδοσης, παρ’ όλο που στο αντίστοιχο άρθρο 37 της Οδηγίας η Ευρωπαϊκή Ένωση το περιλαμβάνει στις δικές τις υποχρεώσεις ως τις 12 Δεκεμβρίου 2014. 
Στο άρθρο 16, οι αρχές της αυτάρκειας και της εγγύτητας μεταφέρονται με τόσο κυνικό τρόπο, που κάθε άλλο παρά ευνοείται η λύση των αποκεντρωμένων εγκαταστάσεων διαχείρισης μικρής κλίμακας κοντά στον τόπο παραγωγής των αποβλήτων.
Τέλος, στο άρθρο 16 παράγραφος 1, ο κατ’ εξαίρεση περιορισμός της εισαγωγής αποβλήτων που προορίζονται για αποτεφρωτήρες ταξινομημένους ως ανάκτηση, δεν εμποδίζει το ενδεχόμενο μαζικής εισαγωγής αποβλήτων για καύση σε μονάδες παραγωγής ηλεκτρικής ενέργειας, όπως σας είπαμε χθες και σας δώσαμε το παράδειγμα του Βόλου, του Αστακού και του Έβρου.
Επιπλέον -για να περάσουμε και σε κάποια άλλα άρθρα- στα άρθρα 18, 20, 30, 31 και 35 συντηρείται το θολό καθεστώς στη διαχείριση των επικίνδυνων αποβλήτων και βέβαια η διαχείριση γενικά των σκουπιδιών φεύγει από οποιαδήποτε αιρετή διοίκηση και απομακρύνεται από οποιονδήποτε κοινωνικό έλεγχο, εφόσον δίνεται στους ΦΟΣΔΑ. Να σημειώσουμε εδώ ότι με την τροπολογία προσπαθείτε να λύσετε τα προβλήματα στους υπάρχοντες ΦΟΣΔΑ, αφού δεν έγιναν ενιαίοι, όπως προέβλεπε ο «Καλλικράτης» και θα θέλαμε να σας ρωτήσουμε ποια είναι η πρόθεσή σας.
Έχετε λόγους που αλλάξατε γνώμη; Μήπως τελικά δεν χρειάζεται να υπάρχει ένας φορέας; Μήπως πρέπει να υπάρχει ευελιξία στους δήμους, να δουν πώς μπορούν να γίνουν τα πράγματα στο πλαίσιο μιας αποκεντρωμένης διαχείρισης βοηθώντας φυσικά με τα κατάλληλα νομοθετικά πλαίσια σε αυτή την κατεύθυνση;
Στη συνέχεια με μία σειρά άρθρων όπως το 47 και το 57 εξαιρούνται αδειοδότησης διάφορες εγκαταστάσεις αποβλήτων με μία υπογραφή Υπουργού και γίνονται «λάστιχο» γενικά οι διαδικασίες περιβαλλοντικής αδειοδότησης για να μην πούμε ότι ουσιαστικά καταργούνται. Αναφερθήκαμε και χθες εκτεταμένα στην επί της αρχής συζήτηση. 
Άρθρο 50. Για ακόμη μία φορά κύριε Υπουργέ, αλλάζετε επί τα χείρω τον εισπρακτικό νόμο για τη νομιμοποίηση των αυθαιρέτων. Εμείς εκφράζουμε και εκ νέου την αντίθεσή μας σε όλη αυτή τη διαδικασία και με το παρόν νομοσχέδιο εισάγετε και νέες εξοργιστικές διατάξεις, όπως την παράγραφο 1 που ορίζει ότι αρκεί η υπεύθυνη δήλωση του ιδιοκτήτη συνοδεία τεχνικής έκθεσης μηχανικού, όταν δεν υπάρχουν δημόσια ή ιδιωτικά έγγραφα που να πιστοποιούν το χρόνο ανέγερσης του αυθαίρετου κτίσματος ή εγκατάστασης παράνομης χρήσης ή την παράγραφο 6 που δίνει τη δυνατότητα νομιμοποίησης σε κατασκευές και αλλαγές χρήσης που απέχουν λιγότερο από είκοσι μέτρα από την κορυφογραμμή. 
Περνάω στην ιστορία του άρθρου 52 και του άρθρου 56. Είπαμε χθες για το άρθρο 52 και την κάκιστη παράγραφο που αφορά τον Παρνασσό, αλλά και η παράγραφος 1 διορθωμένη ως προς το χειρότερο, επιτρέπει σε πάρκα, άλση και χώρους πρασίνου να γίνονται έργα μετρό και συνοδά έργα απροσδιορίστου τύπου δίνοντας και μία ευχή να αποκατασταθούν όσο γίνεται, τα πάρκα, άλση. 
Νομίζω ότι μας κοροϊδεύετε, κύριε Υπουργέ. Δεν δείξατε καν την πρόταση των δασολόγων να προστεθεί μία φράση στην παράγραφο που να λέει για έργα επιτρεπτά από τη δασική νομοθεσία γιατί φυσικά καταργείτε και αυτήν τη νομοθεσία. Αυτή είναι, δηλαδή, η πρόθεσή σας. 
Να σας πω ένα παράδειγμα. Το άλσος της Νέας Δημοκρατίας διέπεται από τη δασική νομοθεσία όπου απαγορεύονται αυτά τα έργα για τα οποία μιλάτε. Το κατανοείτε νομίζω αυτό που σας λέω. Ομοίως απαγορεύεται –και έχει γνωμοδοτήσει και το Σ.τ.Ε.- να δοθεί το άλσος για γήπεδο και λοιπές χρήσεις. Αυτό ισχύει για μία σειρά από πάρκα, άλση κ.λπ..
Κλείνω με τα άρθρα 52 και 56 σε ό,τι αφορά φράγματα και ένα σχόλιο για την επέκταση στο νεκροταφείο της Αργυρούπολης.
Για τα άρθρα 52 και 56 τα έχουμε ήδη πει. Αφορούν μεγάλα φράγματα καθόλου επιθυμητά στις τοπικές κοινωνίες, όπως για παράδειγμα του Άραχθου και του Αχελώου. Τι μας λέει το άρθρο 56 στη δεύτερη μορφή του που κατά τη γνώμη μας είναι και πιο πονηρή; Εξαφανίζει βεβαίως κάθε αναφορά στην ποιοτική μελέτη του Υπουργείου, αλλά θεσπίζει την υποχώρηση των περιφερειακών χωροταξικών μπροστά σε τυχόν αντίθετες προβλέψεις των περιφερειακών σχεδίων διαχείρισης λεκανών απορροής των ποταμών. Τα σχέδια αυτά μέχρι στιγμής δεν έχουν συνταχθεί. Καταρτίζονται τώρα και ανήκουν στην αρμοδιότητα της αποκεντρωμένης διοίκησης, δηλαδή του εντολοδόχου, του κεντρικού κράτους και των πολιτικών επιλογών. Είναι μάλιστα χαρακτηριστικό ότι κατά την πρώτη φάση της παρουσίασης του σχεδίου διαχείρισης του υδατικού διαμερίσματος Ηπείρου πριν από δύο μήνες στα Γιάννενα, οι μελετητές δεν δίστασαν να παρουσιάσουν το φράγμα του Αγίου Νικολάου ως προγραμματισμένο έργο παρά την ύπαρξη του Συμβουλίου της Επικρατείας που έχει ακυρώσει οριστικά την κατασκευή του. Αντιλαμβάνεται κανείς ότι η περίφημη αναδιατύπωση δεν σημαίνει αλλαγή στόχου του νομοσχεδίου, αλλά ελιγμό, μία μικρή μόνο αναβολή στο άνοιγμα της διαδικασίας και την προώθηση του συγκεκριμένου φράγματος, την παράκαμψη της νομολογίας του Συμβουλίου της Επικρατείας και την περιφρόνηση των τοπικών κοινωνιών.
Τέλος, μία φράση για την ενδεχόμενη επέκταση του Νεκροταφείου Αργυρούπολης. Με πρωτοφανή τρόπο κάνει λόγο η παράγραφος 5 για παραχώρηση τουλάχιστον δύο στρεμμάτων στο Δήμο Γλυφάδας. Από πού και ως πού ένας Υπουργός παίρνει απόφαση να εγκαταστήσει σε μία ήδη λειτουργούσα υπηρεσία ενός δήμου μία νέα αντίστοιχη υπηρεσία ενός άλλου δήμου με όσα προβλήματα καταλαβαίνουμε όλοι ότι μπορεί να επιφέρει; Από πού και ως πού επεμβαίνει έτσι ο Υπουργός στις υπηρεσίες και σε τελική ανάλυση στις σχέσεις δύο όμορων Οργανισμών Τοπικής Αυτοδιοίκησης; Και αλήθεια, πώς κατέληξε σε αυτήν την απόφαση; Μελέτησε τις ανάγκες των δύο δήμων εκατέρωθεν, τις στάθμισε και πήρε απόφαση αντί αυτών; Διαβουλεύτηκε μαζί τους πριν προχωρήσει σε αυτήν τη μόνιμη –αν ερμηνεύουμε σωστά τη διάταξη- παραχώρηση; Πέρα από την όποια διευκόλυνση για ένα εύλογο χρονικό διάστημα μπορεί να ζητηθεί και να παρασχεθεί από ένα δήμο σε έναν άλλο, θεωρούμε τη νομοθετική αυτή ρύθμιση εξαιρετικά προβληματική και εξ όσων γνωρίζουμε συναντά και την πλήρη αντίθεση του Δήμου Αργυρούπολης - Υμηττού τον οποίον αφορά.
Εμείς, κυρίες και κύριοι συνάδελφοι, θα καταγγείλουμε στον ελληνικό λαό όλες αυτές τις μεθοδεύσεις του Υπουργείου εναντίον της περιουσίας του γιατί στον ελληνικό λαό ανήκει το περιβάλλον και οι φυσικοί πόροι και όχι σε «ημέτερους» για να γίνονται με αυτόν τον τρόπο εξυπηρετήσεις σε ιδιωτικά συμφέροντα.
Καταψηφίζουμε όλα τα άρθρα και τις υπουργικές τροπολογίες.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε την κ. Ηρώ Διώτη από το ΣΥΡΙΖΑ.
Το λόγο έχει ο Υπουργός Περιβάλλοντος, Ενέργειας και Κλιματικής Αλλαγής κ. Γεώργιος Παπακωνσταντίνου,  προκειμένου να ανακοινώσει  κάποιες νομοτεχνικές βελτιώσεις. 
Ορίστε, κύριε Υπουργέ.</ChairmanSpeech> 
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Για να διευκολύνω τη συζήτηση και τις τοποθετήσεις των Βουλευτών θα καταθέσω νομοτεχνικές βελτιώσεις στο κύριο σώμα του νομοσχεδίου, στις δύο τροπολογίες και θα πούμε και ποιες αποδεχόμαστε από τις τροπολογίες που έχουν κατατεθεί από Βουλευτές. Ξεκινώ με το κύριο σώμα του νομοσχεδίου και καταθέτω τις νομοτεχνικές βελτιώσεις στη μορφή που επιβάλλει ο Κανονισμός, αλλά και επίσης στη μορφή με τις προτάσεις διαγραμμένες ή υπογραμμισμένες, έτσι ώστε να διευκολυνθεί η ανάγνωση.
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Γεώργιος Παπακωνσταντίνου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στο άρθρο 44 κάνουμε μία νομοτεχνική βελτίωση. Πρόκειται για το άρθρο που αφορά την ευθύνη των ΟΤΑ σε σχέση με τη διαχείριση των αποβλήτων. Αναδιατυπώνουμε τη διάταξη, ώστε να περιλαμβάνεται και η δυνατότητα επιβολής των χρηματικών προστίμων που καταβάλλονται από την Ελληνική Δημοκρατία λόγω παραβιάσεων της ευρωπαϊκής νομοθεσίας για τα απόβλητα και την επεξεργασία των αστικών λυμάτων όχι μόνο στους ΟΤΑ, αλλά και σε νομικά πρόσωπα που συστήνουν οι ΟΤΑ για τη διαχείριση των αποβλήτων –παραδείγματος χάριν ο ΦΟΔΣΑ- και των αστικών λυμάτων ή σε οποιοδήποτε νομικό ή φυσικό πρόσωπο που εμπλέκεται ή ενδέχεται να εμπλακεί στη διαχείριση αποβλήτων ή αστικών λυμάτων. Αυτό έχει προκύψει και από τη συζήτηση. Θεωρούμε ότι είναι αναγκαίο έτσι ώστε να είναι πλήρης η ρύθμιση που αφορά την ευθύνη των ΟΤΑ και άρα και των νομικών προσώπων που τα αφορούν.
Στο άρθρο 49 στην παράγραφο 1 –είναι το άρθρο που αφορά το νόμο περί αυθαιρέτων- εδώ γίνεται ξεκάθαρο ότι για τα εντός σχεδίου δεν απαιτείται εξαρτημένο τοπογραφικό όχι μόνο σε σχέδιο πόλης αλλά και σε οικισμούς. Είναι κάτι το οποίο έχει συζητηθεί και ο κ. Σηφουνάκης θα μιλήσει περαιτέρω για το άρθρο αυτό αργότερα. Στο ίδιο άρθρο στις παραγράφους 2, 3 και 4 είναι μικρές νομοτεχνικές φραστικές βελτιώσεις και δεν χρειάζεται καν να αναφερθώ. 
Στο άρθρο 50 παράγραφος 1 κάνουμε μία φραστική βελτίωση. Στο  άρθρο  50 παράγραφος 2 κάνουμε μία νομοτεχνική βελτίωση, ώστε σε περίπτωση που δεν έχει καθοριστεί η τιμή ζώνης στην περιφερειακή ενότητα, το πρόστιμο να υπολογίζεται με την ελάχιστη τιμή ζώνης του νομού με τη γεωγραφική έννοια. Στην παράγραφο 3 υπάρχει μία μικρή φραστική βελτίωση. Στην παράγραφο 4 του άρθρου 50, ανταποκρινόμενοι στις τοποθετήσεις πολλών Βουλευτών, αυξάνουμε τις δόσεις για το πρόστιμο των αυθαιρέτων από τριάντα έξι σε σαράντα οκτώ. Νομίζουμε πως στη σημερινή δύσκολη κατάσταση κάτι τέτοιο θα βοηθήσει να ενταχθούν περισσότεροι πολίτες στο πρόγραμμα αυτό. 
Τέλος, στο άρθρο 56 -και πάλι ανταποκρινόμενοι στη συζήτηση που έγινε τόσο στις επιτροπές όσο και στην Ολομέλεια για τη διευκρίνιση του τι ακριβώς συμβαίνει σε σχέση με τις υποχρεώσεις να ληφθεί υπ&apos; όψιν η γνώμη των τοπικών κοινωνιών όταν μιλάμε για σχέδια διαχείρισης λεκανών απορροής ποταμών- προσθέτουμε ένα εδάφιο: «Κατά τη διαχείριση χωροθέτησης έργων διαχείρισης και αξιοποίησης υδάτων, η παροχή γνώμης του οικείου Περιφερειακού Συμβουλίου εντός των προθεσμιών που προβλέπονται στις διατάξεις του κεφαλαίου Α΄ του ν. 4014 αποτελεί αναγκαία προϋπόθεση για την εφαρμογή των εγκεκριμένων σχεδίων διαχείρισης λεκανών απορροής ποταμών». Πιστεύω ότι αυτή η επιπρόσθετη φράση βοηθάει στο να καθησυχαστούν οι ανησυχίες για το ότι δεν θα ληφθεί υπ&apos; όψιν η γνώμη των τοπικών κοινωνιών ειδικά σε περιοχές που είναι επιβαρυμένες, όπως έχει σημειωθεί από πολλούς.
  (Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Γεώργιος Παπακωνσταντίνου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελ. 132-123)</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος Ενέργειας και Κλιματικής Αλλαγής): Έρχομαι στην τροπολογία που κατέθεσε το ΥΠΕΚΑ και εδώ καταθέτω και πάλι τις αλλαγές με τη διαδικασία του Κανονισμού, αλλά και με τη διαδικασία των διαγραφών και υπογραμμίσεων για να βοηθηθούν οι Βουλευτές.
Στο άρθρο 2 αποσύρουμε την παράγραφο 1, είναι η διάταξη για τα επαγγελματικά δικαιώματα. Συζητήθηκε πολύ στη Βουλή και κρίνουμε ότι πρέπει να αποσυρθεί.
Στο άρθρο 2, παράγραφος 2, είναι μία ρύθμιση, ώστε να μην προκύψουν κενά λόγω της κατάργησης των διαφόρων συμβουλίων μετά τη συγκρότηση των ΣΥΠΟΘΑ. Είναι μία τεχνική -αν θέλετε- αλλαγή. 
Αντίστοιχα, μία νομοτεχνική-φραστική βελτίωση, στην παράγραφο 4 του άρθρου 2 είναι μία προσθήκη την οποία κάνουμε και προτείνουμε για τους υπαλλήλους που υπηρετούν στην Ειδική Γραμματεία Επιθεώρησης Περιβάλλοντος και Ενέργειας του ΥΠΕΚΑ και τις Ειδικές Υπηρεσίες  Επιθεώρησης, που υπάγονται στη Γραμματεία αυτή. Προσπαθούμε να λύσουμε το ζήτημα της διατήρησης του εξειδικευμένου προσωπικού, που ήδη υπηρετεί σε αυτές μετά από απόσπαση και το οποίο προέρχεται είτε από το δημόσιο είτε από τους ΟΤΑ Α΄ και Β΄ βαθμού. Με τον τρόπο αυτόν πιστεύουμε ότι λύνουμε το ζήτημα αυτό, χωρίς να κάνουμε κάποια γενικότερη ρύθμιση, που να δημιουργεί πρόβλημα σε άλλα σημεία του δημοσίου.
Τέλος, στο άρθρο 3 αυτής της τροπολογίας είναι  το άρθρο που αφορά τα δικαιώματα στις παραχωρήσεις μεταλλείων, προσθέτουμε μία εξουσιοδοτική διάταξη για έκδοση ΚΥΑ Υπουργών Περιβάλλοντος, Ενέργειας και Κλιματικής Αλλαγής και Οικονομικών, με την οποία επιβάλλεται ειδικό τέλος υπέρ του δημοσίου και για τα ιδιωτικά μεταλλεία. Στη διάταξη, όπως ήταν, έμενε ένα κενό για τα ιδιωτικά μεταλλεία. Και για να μη μείνει αυτό το κενό προσθέτουμε μια εξουσιοδοτική διάταξη. Υπάρχουν ουσιώδεις διαφορές ανάμεσα στα δημόσια και στα ιδιωτικά μεταλλεία. Ίσως θα αναφερθεί και σε αυτό αργότερα, ο κ. Μανιάτης αργότερα σε τοποθέτησή του.
Υπάρχει η δεύτερη τροπολογία που κατατέθηκε από το Υπουργείο Εσωτερικών. Εδώ γίνεται μία αναδιατύπωση, την οποία θα ήθελα να καταθέσω.  Είναι εδώ ο κ. Κουκουλόπουλος, ο οποίος θα μιλήσει για το ζήτημα αυτό αργότερα και να απαντήσει και στο ζήτημα που έθεσαν Βουλευτές σε σχέση με το γιατί αυτή η τροπολογία εδώ και όχι στο άλλο νομοσχέδιο.
Έρχομαι τώρα στις τροπολογίες των Βουλευτών.
Αποδεχόμαστε την τροπολογία που κατέθεσε ο Βουλευτής κ. Βούρος και ογδόντα Βουλευτές τριών κομμάτων σχετικά με το γήπεδο της ΑΕΚ. Πιστεύουμε πως είναι συμβατό και με τη νομοθεσία και λύνει ένα πρόβλημα, το οποίο υπάρχει εδώ και πολύ καιρό.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>):  Κύριε  Υπουργέ, μπορείτε να μας πείτε το νούμερο της τροπολογίας;</ChairmanSpeech> 
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής):  Και αυτό συμβαίνει παρά το γεγονός ότι ο συγκεκριμένος Υπουργός δεν είναι ΑΕΚτζής, αλλά δέχεται την τροπολογία.
Κύριε Πρόεδρε, είναι η τροπολογία με γενικό αριθμό 711 και ειδικό αριθμό 78.
Έχουμε ήδη αποδεχθεί την τροπολογία των Βουλευτών κυρίων Δημητρουλόπουλου και Γιουματζίδη με γενικό αριθμό 715 και ειδικό αριθμό 81 -είμαι σίγουρος πως στην τοποθέτησή τους θα τα εξηγήσουν- και αφορά την εγκατάσταση βιομηχανιών σε ΖΟΕ.
Έχουμε αποδεχθεί την τροπολογία των Βουλευτών κυρίων Ζωίδη και Φαρμάκη με γενικό αριθμό 705 και ειδικό αριθμό 74, για τις αποζημιώσεις μελών, ομάδων εργασίας ΤΕΕ. Δεν επιβαρύνεται ο υπαρκτός προϋπολογισμός και αυτό διευκολύνει τη λειτουργία των ομάδων αυτών.
Έχουμε αποδεχθεί μέρος -με εναλλακτική αναδιατύπωση και θα μιλήσει αργότερα ο κ. Σηφουνάκης-  της τροπολογίας που έχει καταθέσει ο Βουλευτής κ. Κεγκέρογλου και άλλοι είκοσι επτά Βουλευτές, σχετικά με τα τοπογραφικά σε αδόμητα και τον αναδασμό του ΟΣΔΕ. Έχουμε μία εναλλακτική διατύπωση, για την οποία θα μιλήσει αργότερα όπως είπα ο κ. Σηφουνάκης.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, ποια τροπολογία είναι αυτή;</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Είναι η τροπολογία με γενικό αριθμό 684 και ειδικό αριθμό 68.
Αντίστοιχη τροπολογία έχει καταθέσει ο κ. Μαρκάκης με γενικό αριθμό 668 και ειδικό αριθμό 67. Και στις δύο αυτές θα τοποθετηθεί ο κ. Σηφουνάκης για την αναδιατύπωση την οποία αποδεχόμαστε. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Γεώργιος Παπακωνσταντίνου καταθέτει για τα Πρακτικά τις προαναφερθείσες νομοτεχνικές βελτιώσεις και προσθήκες, οι οποίες έχουν ως εξής:
(να μπουν οι σελ. 139-147)</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Αποδεχόμαστε –και θέλω να είμαι ιδιαίτερα σαφής στο ζήτημα αυτό, για να μην υπάρξει καμία απολύτως παρανόηση- την τροπολογία που έχει κατατεθεί από πολλούς Βουλευτές των νομών που αφορούν τη Μάνη.
Είναι Βουλευτές και του ΠΑΣΟΚ και της Νέας Δημοκρατίας και –αν δεν κάνω λάθος- του Λαϊκού Ορθόδοξου Συναγερμού. Είναι μια τροπολογία που αφορά την αναγνώριση του ιδιοκτησιακού στη Μάνη. 
Το Υπουργείο Περιβάλλοντος ήλθε σε συνεννόηση με το Υπουργείο Οικονομικών, το οποίο έχει και την αρμοδιότητα για το τεκμήριο της δημόσιας γης και έχοντας λάβει το πράσινο φως από το Υπουργείο Οικονομικών αποδέχεται την τροπολογία αυτή εξισώνοντας με τον τρόπο αυτό τη Μάνη με άλλες αντίστοιχες περιοχές ανά την Ελλάδα που έχουν ακριβώς το ίδιο ιδιοκτησιακό καθεστώς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, ποια τροπολογία είναι αυτή;</ChairmanSpeech> 
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Είναι η με γενικό αριθμό 701 και ειδικό αριθμό...</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν ακούμε τίποτα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Λαφαζάνη, αυτό είναι καθαρά τεχνικό θέμα. 
Παρακαλώ πολύ να διορθωθεί ο ήχος. 
Συνεχίστε, κύριε Υπουργέ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε, αλλά δεν ακούμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Λαφαζάνη, δεν ζητήσατε το λόγο! Δεν σας τον έδωσα! Ακούστηκε αυτό που είπατε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, πρέπει να ακούμε για να ξέρουμε τι νομοθετείται!</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Λαφαζάνη, αυτό έγινε κατανοητό. Παρακαλώ καθίστε!
Ορίστε, κύριε Υπουργέ, συνεχίστε.</ChairmanSpeech> 
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής):  Θα μιλώ πιο δυνατά, κύριε Λαφαζάνη, για να με ακούτε. 
Επαναλαμβάνω, λοιπόν, ότι πρόκειται για την τροπολογία με γενικό αριθμό 701 και ειδικό 72. Είμαι σίγουρος ότι ο κ. Κουσελάς ή κάποιος άλλος εκ των εισηγητών αυτής της τροπολογίας θα επιχειρηματολογήσει γι’ αυτή. Εγώ εξήγησα ότι την αποδεχόμαστε μετά από συνεννόηση με το Υπουργείο Οικονομικών εξισώνοντας στην πράξη το ιδιοκτησιακό καθεστώς της Μάνης με αυτό άλλων αντιστοίχων περιοχών ανά την Ελλάδα. 
Επίσης, αποδεχόμαστε την τροπολογία με γενικό αριθμό 707 και ειδικό 76 που έχουν καταθέσει ο κ. Οικονόμου, η κ. Τσόνογλου, ο κ. Στασινός, η κ. Μίχου για την εμφιάλωση νερού πηγής σε δασικές εκτάσεις. 
Ακόμη, αποδεχόμαστε –με αλλαγή μετά από συνεννόηση με το Υπουργείο Οικονομικών- τις δύο τροπολογίες που έχουν καταθέσει αφ’ ενός η κ. Περλεπέ-Σηφουνάκη και αφ’ ετέρου ο κ. Αποστολάκος. Πρόκειται, πρώτον, για την τροπολογία με γενικό αριθμό 710 και ειδικό 77 και, δεύτερον, για την τροπολογία με γενικό αριθμό 719 και ειδικό 83. 
Αυτή η τροπολογία με γενικό αριθμό 719 και ειδικό 83 αφορά στη φορολόγηση των διατηρητέων κτηρίων. Αντιλαμβάνεστε ότι το ζήτημα της φορολόγησης αφορά το Υπουργείο Οικονομικών. Άρα, λοιπόν, το Υπουργείο Περιβάλλοντος ήρθε σε συνεννόηση με το Υπουργείο Οικονομικών. 
Καταθέτω την αναδιατύπωση, την οποία αποδεχόμαστε και αφορά τα διατηρητέα που είναι άνω των εκατό ετών και έχουν κηρυχθεί διατηρητέα από το Υπουργείο Πολιτισμού, μαζί με την έκθεση του Γενικού Λογιστηρίου του Κράτους και την υπογραφή του Υπουργού Οικονομικών και του Υπουργού Πολιτισμού στην τροπολογία αυτή. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Γεώργιος Παπακωνσταντίνου καταθέτει την προαναφερθείσα αναδιατύπωση, η οποία έχει ως εξής:
(να μπουν οι σελ. 152-155)</Speech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Μόνο του Υπουργείου Πολιτισμού, κύριε Υπουργέ;</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Μόνο του Υπουργείου Πολιτισμού. Όπως γνωρίζετε, στα ζητήματα φορολόγησης τον πρώτο και κυρίαρχο ρόλο έχει το Υπουργείο Οικονομικών. Το Υπουργείο Οικονομικών αποδέχθηκε μόνο τα ακίνητα του Υπουργείου Πολιτισμού. 
Επίσης, αποδεχόμαστε την τροπολογία με γενικό αριθμό 700 και ειδικό 71 της κ. Περλεπέ-Σηφουνάκη που αφορά στο ελάχιστο παράβολο αυθαιρέτων από ολικά τυφλούς και άτομα με κινητική αναπηρία 80%.
Ταυτοχρόνως, αποδεχόμαστε και ένα αίτημα που ετέθη από πολλούς και αφορά τους παλιννοστούντες, αντιστοίχως, για έναν καλύτερο τρόπο μεταχείρισης όσον αφορά τη ρύθμιση των αυθαιρέτων. Καταθέτω εδώ την προσθήκη-αναδιατύπωση της συγκεκριμένης τροπολογίας. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής καταθέτει την προαναφερθείσα αναδιατύπωση, η οποία έχει ως εξής:
(να μπει η σελ. 157)</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Τέλος, κύριε Πρόεδρε, αποδεχόμαστε την τροπολογία με γενικό αριθμό 669 και ειδικό 70 που έχει καταθέσει ο κ. Ρήγας και αφορά στην αρτιότητα στρεμμάτων στην Άνδρο. 
Με αυτό ολοκληρώνουμε τις αναδιατυπώσεις και είμαστε έτοιμοι –εγώ, ο αρμόδιος Αναπληρωτής Υπουργός και ο Υφυπουργός- για περαιτέρω διευκρινίσεις σε όποιο από τα ζητήματα αυτά χρειαστεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πάρα πολύ τον Υπουργό Περιβάλλοντος, Ενέργειας και Κλιματικής Αλλαγής κ. Γεώργιο Παπακωνσταντίνου.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μου επιτρέπετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ορίστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ, από ό,τι αντιλήφθηκα, ο κύριος Υπουργός έκανε άλλο ένα νομοσχέδιο δεκτό διά μέσου τροπολογιών, οι οποίες έχουν κατατεθεί από Βουλευτές.</Speech> 
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Του ΠΑΣΟΚ.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Λαφαζάνη, παρακαλώ, συνεχίστε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ συνεχίζω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρέμβαση κάνετε, δεν κάνετε ομιλία αυτήν την στιγμή.</ChairmanSpeech> 
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Όσοι πήγαμε μόνοι μας, δεν πήραμε ούτε απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Βλάχο, δεν έχετε πάρει το λόγο. Ξέρετε τη διαδικασία.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, είπα ότι εδώ έχουμε άλλο ένα νομοσχέδιο, το οποίο ενεκρίθη από τον κύριο Υπουργό κατόπιν παρεμβάσεων τροπολογιών των Βουλευτών. Δέχομαι τη διόρθωση. Δεν κοίταξα ακριβώς από ποια παράταξη προέρχονται οι Βουλευτές. Δεν είναι αυτό το κύριο, έχει τη σημασία του, την καταλαβαίνω απολύτως. 
Εδώ, όμως, δεν μπορούμε να παρακολουθήσουμε ένα νομοθετικό έργο με τόσες παρεμβάσεις, οι οποίες μάλιστα ανακοινώνονται στη συζήτηση επί των άρθρων, την τελευταία ώρα που πρέπει εμείς να μπορέσουμε να διαβάσουμε και να τοποθετηθούμε επί της ουσίας. Ούτε καν έκανε τον κόπο ο κύριος Υπουργός, τουλάχιστον στην αρχή της διαδικασίας, όταν ξεκινούσε η κατ’ αρχήν συζήτηση, να μας ανακοινώσει ποιες κάνει δεκτές, για να μπορέσουμε να σχηματίσουμε και εμείς μια καλύτερη γνώμη επ’ αυτών. 
Αυτή η διαδικασία είναι απαράδεκτη, πολύ περισσότερο αφού ορισμένες εκ των τροπολογιών δείχνουν ότι εδώ υπάρχει μία συνεννόηση «κάνε την τροπολογία εσύ, να την εγκρίνω εγώ», προκειμένου να φανούν κάποιοι εν όψει και εκλογών στις περιφέρειές τους. Αυτά τα πράγματα τα σημειώνω ως απαράδεκτα και νοσηρά φαινόμενα για τη Βουλή. 
Το αίτημά μου, κύριε Πρόεδρε, είναι το εξής. Θα ήθελα να μας μοιράσετε μία-μία αυτές τις τροπολογίες που έχουν εγκριθεί, γιατί είναι και δύσκολο να τις βρούμε τώρα και δεν είναι καν εκεί που τις έχετε αφήσει. Θα ήθελα να μοιραστούν έγκαιρα, τουλάχιστον για να μπορέσουμε να τις διαβάσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θα γίνει αυτό, κύριε Λαφαζάνη. Ευχαριστούμε πολύ.</ChairmanSpeech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, μπορώ να έχω το λόγο για διαδικαστικό θέμα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ναι, κύριε Πρωτόπαπα. 
Ο κ. Πρωτόπαπας, ως Κοινοβουλευτικός Εκπρόσωπος του ΠΑΣΟΚ, έχει το λόγο για μία διαδικαστική παρέμβαση.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εν μέρει έχει άδικο και εν μέρει έχει δίκιο ο κ. Λαφαζάνης. Έχει άδικο στο ότι είναι λογικό στη διάρκεια μιας κοινοβουλευτικής διαδικασίας ο Υπουργός καλή τη πίστη να δέχεται τροπολογίες, οι οποίες έχουν εγκαίρως υποβληθεί από Βουλευτές, όπως αυτή που υπογράψαμε οι ογδόντα δύο για την ΑΕΚ με την πρωτοβουλία του Γιάννη Βούρου, η άλλη που άκουσα από τον κ. Κουσελά, την οποία ανέλυσε επί μακρόν στην ομιλία του, δεν την έκρυψε και άλλες που έχουν γίνει από συναδέλφους όλων των κομμάτων. Είναι λογικό, λοιπόν, ο Υπουργός καλή τη πίστη να δέχεται τροπολογίες. Αλλιώς, τι συζητάμε στη Βουλή; Δεν υπάρχει και λόγος συζήτησης, αν δεν δέχεται τίποτα. Ορθώς, λοιπόν, κάνει να δέχεται τροπολογίες αν πιστεύει ότι είναι σωστές. 
Σε αυτό, όμως, μπορεί να έχει δίκιο ο κ. Λαφαζάνης -και θα συμφωνήσω με την παρέμβασή του- ότι είναι λάθος να δώσουμε σε κάποιον κακόπιστο την εντύπωση τελευταία στιγμή ότι εδώ γίνεται κάποιας μορφής –που δεν γίνεται, αλλά το λέω- αλισβερίσι. Για να έχουμε καθαρές εξηγήσεις, λοιπόν και επειδή κανείς δεν θέλει -πιστεύω ούτε ο Υπουργός, αλλά ούτε και εμείς- οι τροπολογίες να είναι καθ’ οιανδήποτε μορφή χαριστικές και επειδή λίγο-πολύ κανείς δεν έχει να κρύψει και να φοβηθεί τίποτα και εγώ συναινώ με το αίτημα του κ. Λαφαζάνη να μοιραστούν εγκαίρως οι τροπολογίες που έχει δεχθεί ο Υπουργός, να τις δούμε, ώστε να μη θεωρηθεί ότι υπάρχει οποιαδήποτε χαριστική σκοπιμότητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θα γίνει αυτό, κύριε Πρωτόπαπα. Ευχαριστούμε πολύ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θέλετε να πείτε κάτι επ’ αυτού;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Όχι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Δεν είναι η ώρα των Κοινοβουλευτικών Εκπροσώπων. Μία παρέμβαση έκαναν όλοι, απλώς κράτησε η διαδικασία λίγο παραπάνω. 
Στο σημείο αυτό εισερχόμαστε στον κύκλο των ομιλητών για τα άρθρα και τις τροπολογίες. Πρώτος ομιλητής είναι ο Βουλευτής του ΠΑΣΟΚ του Νομού Πιερίας κ. Ιωάννης Αμοιρίδης. Ισχύουν και εδώ τα οκτώ λεπτά του χρόνου από του Βήματος. 
Κύριε Αμοιρίδη, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Ευχαριστώ, κύριε Πρόεδρε. 
Εκτιμώ ότι το νομοσχέδιο είναι πολύ σημαντικό και λύνει πάρα πολλά προβλήματα καθημερινότητας, βελτιώνει την ποιότητα ζωής και δίνει λύσεις σε αγκυλώσεις ετών. Ίσως γι’ αυτό ήταν πολλές οι τροπολογίες. Ίσως τα αιτήματα ήταν διαφορετικά. Όμως, σε ένα νομοσχέδιο αυτού του είδους δεν μπορεί να τα προβλέψει κανείς όλα από την αρχή και βέβαια, δεν μπορεί να γνωρίζει τα προβλήματα που έχουν οι περιοχές ανά την Ελλάδα -γιατί δεν μπορεί να είναι οριζόντια- και οι κοινωνικές τάξεις.
Ας αναγνωρίσουμε ότι η Ελλάδα πριν από οκτώ χρόνια δεν είχε καμμία σχέση με την ανακύκλωση ούτε με τις ανανεώσιμες πηγές ενέργειας. Στην ανακύκλωση του 2002, αν θυμάμαι καλά, συμμετείχαν τριακόσιες χιλιάδες άτομα και σήμερα ξεπερνούν τα οκτώ εκατομμύρια πεντακόσιες χιλιάδες. Όσο δε για την ενέργεια από τις ανανεώσιμες πηγές ενέργειας, απ’ ό,τι φαίνεται, το όριο του 14% θα το πιάσει η Ελλάδα το 2012 και το όριο του 20% θα το πιάσει πολύ νωρίτερα.
Όμως, κύριε Υπουργέ, τι συμβαίνει με τα επικίνδυνα απόβλητα, όσον αφορά τη νομοθεσία; Προσπαθώ όλα αυτά τα χρόνια να έχω την απάντηση κάποιου για ένα απλό παράδειγμα. Πού πηγαίνουν οι καταλύτες των αυτοκινήτων; Πώς ανακυκλώνονται; Υπάρχει κάποιος ειδικός τρόπος, κάποιος ειδικός χώρος; Υπάρχει κάποιος που μπορεί να απαντήσει; Βέβαια, είναι τεράστια η βιομηχανία της διαχείρισης των επικίνδυνων αποβλήτων. Δεν ξέρω κατά πόσο υπάρχει έλεγχος στις ιδιωτικές κλινικές. 
Κύριε Υπουργέ, θα ήθελα εσείς τουλάχιστον να μου απαντήσετε, αν γνωρίζετε, τι γίνεται με τους καταλύτες των αυτοκινήτων. Είναι ένα ερώτημα, για το οποίο θα ήθελα μία απάντηση κάποια στιγμή για το τι συμβαίνει.
Πώς μπορεί η λειτουργία των βιολογικών καθαρισμών στις επιχειρήσεις να ελεγχθεί από τους επιθεωρητές, όταν η επιχείρηση έχει κλειστή την πόρτα και πηγαίνει ο επιθεωρητής στην πόρτα και τον βλέπουν από το μάτι του κυκλώματος, για να του ανοίξουν την πόρτα μετά από ένα τέταρτο, αφού έχει μπει τότε σε λειτουργία ο βιολογικός καθαρισμός;
Βρισκόμαστε σε μία χώρα, όπου θα πρέπει αυτός ο έλεγχος να γίνει με διαφορετικούς τρόπους, για να έχουμε ίσως αποτελέσματα. Αλλιώς, ψηφίζουμε νομοσχέδια, αλλά το αποτέλεσμα που αποτυπώνεται στην πράξη είναι πολύ διαφορετικό.
Όσον αφορά δε τη διαχείριση των αποβλήτων, αν δεν υπάρχει πάντα μέσα η αυτοδιοίκηση για να μπορεί να κάνει τον έλεγχο, τότε να είστε σίγουρος ότι θα έχουμε αποτελέσματα τα οποία θα φέρουν τεράστια κέρδη στους ιδιώτες και θα επιβαρύνουν τους πολίτες. Αρκεί να φύγει από τη μέση η αυτοδιοίκηση και σ’ ένα βάθος χρόνου οι ιδιώτες θα εκμεταλλευτούν αυτόν τον ευαίσθητο, αλλά και πολύ κερδοφόρο, τομέα.
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Όσον αφορά στα άρθρα, στο άρθρο 49 προτείνουμε την απόσυρση της παραγράφου 1 και 2. Βέβαια, στην παράγραφο 2 η ερμηνεία θα γίνεται κατά το δοκούν της πολεοδομικής υπηρεσίας για το ποιος μηχανικός έχει δικαίωμα και ποιος δεν έχει. Θα πρέπει να το δείτε αυτό το σημείο, γιατί δεν υπάρχουν μόνο οι απόφοιτοι του Πολυτεχνείου, αλλά υπάρχουν και οι απόφοιτοι των TEI. Είναι πολύ σημαντικό. Αλλιώς, η ερμηνεία θα γίνεται από κάθε πολεοδομική υπηρεσία, όπως την αντιλαμβάνεται ο αρμόδιος υπάλληλος.
Βέβαια, είναι πολύ σωστό που καταθέσατε την τροπολογία που αφορά περιοχές ήδη εκτός σχεδίου που έχουν αποτυπωθεί από το ΣΔΟΕ, από τις πράξεις διανομής και από τους αναδασμούς, ώστε να γίνεται τοπογραφικό, ενώ ήδη υπάρχουν τα στοιχεία γι’ αυτήν την πράξη.
Όσον αφορά την τροπολογία για τη ρύθμιση πολεοδομικών και χωροταξικών θεμάτων, θα παρακαλούσα να συμπληρωθεί, ώστε μαζί με τους πολιτικούς μηχανικούς, να έχουν δικαίωμα υπογραφής και τεχνολόγοι πολιτικοί μηχανικοί με συναφείς ειδικότητες.
Όσον αφορά τη ρύθμιση των αυθαιρέτων, έχουμε περιπτώσεις κτισμάτων που είναι πάνω στις εθνικές οδούς και έχει αλλάξει η απόσταση του κτηρίου από τον άξονα της οδού. Έτσι, αυτά τα κτήρια παραμένουν με νόμιμη άδεια, αλλά κάποιος που θέλει, για παράδειγμα, να βάλει εξωτερικό ασανσέρ για να βελτιώσει τις συνθήκες υπηρεσιών του ξενοδοχείου του, δεν μπορεί να το βάλει, γιατί έχει αλλάξει η νόμιμη απόσταση. Πρέπει να πείτε ότι παρεμβάσεις μικρής κλίμακας θα μπορούν να επιτρέπονται, ανεξάρτητα αν έχουν αλλάξει οι όροι δόμησης όσον αφορά την απόσταση πάνω στις εθνικές οδούς.
Ένα ζήτημα το οποίο θεωρώ πολύ σοβαρό –εξάλλου, το έχω αναφέρει ξανά- και μπορεί και το Υπουργείο να έχει κέρδη απ’ αυτό, αγαπητέ Υπουργέ, είναι το εξής: Το 1992 καταργήθηκε η κατάτμηση με κάθετη δόμηση εκτός σχεδίου. Σήμερα, σ’ ένα αγροτεμάχιο έχουν κατασκευαστεί τρία, τέσσερα και πέντε αυθαίρετα κτίσματα. Δεν μπορούν να νομιμοποιηθούν, γιατί υπάρχει οριζόντια ιδιοκτησία. Ένας το νομιμοποιεί, ο άλλος δεν το νομιμοποιεί ή κάποιο έχει άδεια. Αν εφαρμόσουμε την κάθετη δόμηση, σκεφτείτε ότι τα έσοδα του κράτους, κατά την εκτίμησή μου, θα είναι πάνω από 500 εκατομμύρια ευρώ, με αναλογία εισφοράς μετά τη συμβολαιογραφική πράξη 3% επί της αντικειμενικής αξίας. 
Ορίστε ένα έσοδο για το κράτος που δεν είναι χαράτσι! Λύνει προβλήματα και δίνει τη δυνατότητα στους υπόλοιπους να τακτοποιήσουν τα αυθαίρετά τους, για να έχει έσοδα το κράτος και από εκεί.
Και μία περίπτωση που για μένα είναι περίεργη. Σε ένα αυθαίρετο κτίσμα επιβλήθηκε πρόστιμο. Το αυθαίρετο κτίσμα, επειδή το πρόστιμο ήταν μεγάλο, ο ιδιοκτήτης το κατεδάφισε. Σε αυτόν παραμένει το πρόστιμο. Ένας που έχει αυθαίρετο, μπορεί να το νομιμοποιήσει με πολύ λιγότερα χρήματα, όπου υπάρχουν και περιπτώσεις που κατεβαίνει και στο 15%. Αυτός που το κατεδάφισε πρέπει πληρώσει την αξία του ακινήτου συν το πρόστιμο. Το είχα πει στην επιτροπή την προηγούμενη φορά και δεν εισακούστηκα. 
Υπάρχει απάντηση γι’ αυτούς; Διότι στις πολεοδομίες υπάρχουν καταχωρημένα πρόστιμα κι έχουν πάει και στις ΔΟΥ για κτίσματα τα οποία σήμερα έχουν κατεδαφιστεί. Πώς αντιμετωπίζουμε αυτούς τους ανθρώπους; Κι έχουν κατεδαφίσει το κτίσμα και πληρώνουν ολόκληρο το πρόστιμο και πληρώνουν επιπλέον και τους τόκους πάνω στις δόσεις τις οποίες δεν μπορούν να καταβάλουν; Δώστε μία απάντηση, δώστε μία λύση. Για ένα κτίσμα που έχει κατεδαφιστεί, αν θέλετε βάλτε ένα μικρό πρόστιμο να τελειώσει το θέμα, γιατί αυτοί οι άνθρωποι αν έχουν γκρεμίσει το κτίσμα και δεν θα έχουν το αυθαίρετο, ώστε να μπορούν να το νομιμοποιήσουν και πληρώνουν πρόστιμο. Έχει καμμία δικαιοσύνη, είναι καθόλου δίκαιη η αντιμετώπιση αυτών των περιπτώσεων στη χώρα; 
Στο άρθρο 56 είναι σωστή η τροπολογία για την εναρμόνιση των περιφερειακών πλαισίων, ώστε στα έργα διαχείρισης των υδάτων να υπάρχει και η σύμφωνη γνώμη του περιφερειακού συμβουλίου. 
Θα κλείσω με το θέμα των παλιννοστούντων. Τη δεκαετία του ’90 στις περιοχές κυρίως της βόρειας Ελλάδας ήρθαν χιλιάδες παλιννοστούντες, οι οποίοι σε χώρους που βρήκαν, έχτισαν ένα σπίτι με τα χέρια τους, ούτε είχαν γνωστό, βοήθησαν ο ένας τον άλλο και κακήν κακώς το έχτισαν. Όλα αυτά τα κτίσματα δεν είχαν οικοδομική άδεια φυσικά κι όταν αντιμετωπίστηκαν το 2004, αν θυμάμαι καλά, με το νόμο της κ. Παπανδρέου, με φωτογραφίες, έπρεπε μέσα σε δύο χρόνια να τακτοποιηθούν. 
Εγώ θα σας πω μία ιστορία: Ήμουν δήμαρχος και όταν πήγα στην περιοχή, παρατήρησα ότι υπήρχαν παιδιά τα οποία πήγαιναν στο σχολείο χωρίς να έχουν ένα ποτήρι γάλα, γιατί δεν είχαν ψυγείο στο σπίτι και είχαν τσαλακωμένα ρούχα γιατί τα σιδέρωναν με κάρβουνα. 
Προσπαθήσαμε να δώσουμε λύση, να δώσουμε ρεύμα σ’ αυτούς τους ανθρώπους. Σήμερα έχουν αναπτυχθεί αυτοί οι οικισμοί, έχουν γίνει κι έργα υποδομής γιατί αντιμετωπίστηκαν από την τοπική αυτοδιοίκηση, όμως σήμερα για εκείνα τα κτίσματα, τα οποία έχτισαν μόνοι τους, τους επιβάλει πρόστιμα το ΙΚΑ, παρ’ ότι υπάρχει ο ν.2790 –αν θυμάμαι καλά- που τους απαλλάσσει κι ερχόμαστε να τους βάλουμε και το 20%.
Θα σας πω μία περίπτωση ενός τυφλού παλιννοστούντα που ζούσε μόνος του, που δεν μπορούσε να πάρει ρεύμα κι έκανε κι αιμοκάθαρση. Αυτός πρέπει να πληρώσει 20% ή να πάει στην κατηγορία των 15; 
Απαλλάξτε τους τελείως. Είναι το λιγότερο που μπορούμε να κάνουμε γι’ αυτούς τους ανθρώπους, που ήρθαν πρόσφυγες χωρίς μία περιουσία, γιατί υπήρξαν βίαια γεγονότα και ήρθαν στην Ελλάδα. Γιατί πρέπει να πληρώσουν 20%; Ενδεικτικό είναι; Δεν πρέπει να πληρώσουν τίποτα, αν θέλουμε να αποδώσουμε κάτι σαν πολιτεία σ’ αυτούς που ήρθαν με ένα τσαμπί από το αμπέλι και το φύτεψαν στην Ελλάδα. Ρίζωσαν και δουλεύει όλη η οικογένεια από το πρωί μέχρι το βράδυ στα χωράφια, στη λαϊκή κι ερχόμαστε σήμερα να τους βάλουμε και 20%. Για ποιο λόγο; 
Δεν διαχωρίζουμε και τις ιδιοκτησίες. Δηλαδή αν κάποιος έκανε ένα σπίτι εκατό τετραγωνικά κι έκανε έναν όροφο από πάνω για το παιδί του, το βάζουμε συνολικά. Όχι! Θα πρέπει να χωρίσουμε και τις ιδιοκτησίες είτε οριζόντια είτε κάθετα κι εκεί να βάλετε, αν θέλετε, το 20%. 
Άρα, λοιπόν, υπάρχουν στοιχεία και σημεία που μπορεί η πολιτεία να δείξει την ευαισθησία της κι όχι με τροπολογίες. Έπρεπε από την αρχή να το έχετε δει αυτό. 
Έπρεπε η πολιτεία συντεταγμένα να ξέρει τα  προβλήματα αυτής της χώρας κι όχι να κάνουν οι μητροπόλεις συσσίτια. Έπρεπε το Υπουργείο Οικονομικών, το Υπουργείο Άμυνας, το Υπουργείο Εσωτερικών, το Υπουργείο Υγείας συντονισμένα για δέκα μέρες να στήσουν σκηνές -αν είχαμε σεισμό το ίδιο θα κάνατε- να μπουν οι άστεγοι μέσα και να βάλετε δύο καζάνια να βράζει φασολάδα για να τρώνε. Να μην πεθάνει ούτε ένας άστεγος. Ούτε αυτό δεν μπορέσαμε να συντονιστούμε να κάνουμε. Το αφήσαμε να το κάνουν οι μητροπόλεις. 
Άρα, λοιπόν, πρέπει να υπάρχει λίγο περισσότερη ευαισθησία στη δύσκολη εποχή που ζούμε. Καλό είναι να το δούμε. Και μπράβο που είδατε το ζήτημα της ΑΕΚ, που είναι Αθλητική Ένωση Κωνσταντινουπολιτών, πρόσφυγες, που είναι ιδέα και δεν είναι ένας απλός σύλλογος, που μπορεί να στεγάσει τα όνειρά της. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Ιωάννη Αμοιρίδη.
Το λόγο έχει ο Ανεξάρτητος Βουλευτής Ηρακλείου κ. Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι συνάδελφοι, η χώρα μας βρίσκεται εν μέσω σκληρών διαπραγματεύσεων για την πορεία ανταλλαγής ομολόγων, ενώ παράλληλα βάλλεται από επαίσχυντες δηλώσεις περί διορισμού οικονομικού επιτρόπου. Αλγεινή εντύπωση προκαλεί επιπλέον το γεγονός ότι αυτές οι προτάσεις περί οικονομικού επιτρόπου, που προκαλούν τα κυριαρχικά δικαιώματα της χώρας μας, προέρχονται από την Κυβέρνηση της κ. Μέρκελ, όταν η ίδια η Γερμανία δεν ήταν ποτέ συνεπής στις υποχρεώσεις της έναντι χωρών που παλαιότερα είχε πλήξει.
Μιλώ φυσικά, για όσους δεν κατάλαβαν, για το θέμα των γερμανικών αποζημιώσεων, που βάσει των μεταπολεμικών συνθηκών θα έπρεπε ήδη να έχουν καταβληθεί.
Η ελληνική Κυβέρνηση Παπαδήμου πρέπει άμεσα, αυτές τις μέρες, αυτές τις ώρες, να βάλει στο τραπέζι τις γερμανικές αποζημιώσεις, να διεκδικήσει τα νόμιμα, την επιστροφή του κατοχικού δανείου, αλλά και τον επαναπατρισμό αρχαιολογικών θησαυρών που απομακρύνθηκαν την εποχή της κατοχής, για να αποδοθεί επιτέλους δικαιοσύνη και να αποτραπεί η νομιμοποίηση παρόμοιων πρακτικών στο μέλλον.
Το θέμα, κυρίες και κύριοι συνάδελφοι, δεν είναι μόνο οικονομικό. Αυτές τις ώρες είναι πρωτίστως και βαθύτατα ηθικό και σήμερα είναι πέρα για πέρα επίκαιρο. Τώρα είναι η ώρα, κύριοι Υπουργοί της Κυβέρνησης, να αποδείξει η σημερινή Κυβέρνηση Παπαδήμου με τις υπογραφές –εδώ χρειάζονται- Παπανδρέου, Σαμαρά, Καρατζαφέρη, ότι μπορεί να λειτουργεί συλλογικά και από κοινού για ζητήματα εθνικής αξιοπρέπειας και να διεκδικήσει τα αυτονόητα. Δεν χωρούν πάντοτε και σε όλα τα θέματα μικροπολιτικές και εσωκομματικές τριβές, αγαπητοί συνάδελφοι. Τώρα προέχει το συμφέρον της πατρίδας και η προάσπιση των ελληνικών συμφερόντων προς όφελος των Ελλήνων πολιτών. 
Δράττομαι της ευκαιρίας να επαναλάβω απ’ αυτό εδώ το Βήμα την πρόταση της Δημοκρατικής Συμμαχίας να τεθεί επί τάπητος και πεισματικά και ξεκάθαρα και το θέμα της Ευρωπαϊκής Κεντρικής Τράπεζας και των ελληνικών ομολόγων που διαθέτει. Η Ευρωπαϊκή Κεντρική Τράπεζα πρέπει να συμμετέχει στο κούρεμα κι αυτό θα πρέπει να είναι και ένας από τους όρους της ελληνικής Κυβέρνησης στις διαπραγματεύσεις. 
Στην κομβική αυτή στιγμή της ιστορίας μας καλούμαστε να διαχειριστούμε θέματα που θα διαμορφώσουν το μέλλον της χώρας μας και το περιβάλλον που θα κληθούν να ζήσουν οι επόμενες γενεές. Η προστασία του περιβάλλοντος πρέπει να είναι η κορυφή της πολιτικής και κοινοβουλευτικής μας ατζέντας, καθώς η οικολογική συνείδηση πρέπει να ενισχύεται σε όλα τα επίπεδα. Η προστασία του περιβάλλοντος μέσω Ποινικού Δικαίου, αλλά και η θέσπιση και διαμόρφωση ενός αποτελεσματικού πλαισίου διαχείρισης αποβλήτων έπρεπε να συμπεριληφθούν στους νόμους του ελληνικού κράτους, όχι απλά για να εναρμονιστούμε με τις ευρωπαϊκές οδηγίες, αλλά γιατί πλέον είναι επιτακτική ανάγκη να αντιμετωπιστεί το περιβαλλοντικό έγκλημα που διογκώνεται από την ανθρώπινη ασυδοσία και τις λανθασμένες πολιτικές.
Η οικολογική συνείδηση δεν προάγει μόνο τον πολιτισμό μας, αλλά βελτιώνει και την καθημερινή επιβίωση του ανθρώπου. Υπό αυτήν την έννοια, η αυστηροποίηση των κανόνων περιβαλλοντικής προστασίας, αλλά και η ποινική τιμωρία των παραβατών που επιδίδονται σε οικολογικά εγκλήματα, είναι απολύτως επιβεβλημένη.
Πέρα από τη θέσπιση κανόνων, όμως, που ορθά εισάγονται στο δίκαιό μας, θα πρέπει να υπάρχει και ο απαραίτητος έλεγχος από τις αρμόδιες αρχές τυχόν περιβαλλοντικών παραβάσεων. Θα είναι δώρο άδωρον να προβλέπουμε ποινές για την προστασία του περιβάλλοντος, αλλά να υποβαθμίζουμε τις αρχές εκείνες που θα διαγιγνώσκουν την παράβαση αλλά και θα τη διώκουν. Πολλές φορές έχουμε γίνει μάρτυρες νόμων που δεν εφαρμόζονται στην πράξη, καθώς υπάρχει κενό ελέγχου των εκάστοτε παρεμβάσεων. Η προστασία του περιβάλλοντος δεν πρέπει να μένει μόνο στα χαρτιά.
Για τους λόγους αυτούς, η Δημοκρατική Συμμαχία στηρίζει το σχέδιο νόμου που συζητούμε σήμερα επί της αρχής. Όσον αφορά, όμως, επιμέρους άρθρα, θα μου επιτρέψετε κάποια σχόλια, κύριε Υπουργέ, για θέματα που χρίζουν περαιτέρω μελέτης και επεξεργασίας από μέρους σας.
Κύριε Υπουργέ, παρά το γεγονός ότι με τους ν. 2916/2001 και 3549/2007 ορίστηκε ρητά ότι η ανώτατη εκπαίδευση αποτελείται από δύο παράλληλους και ισότιμους τομείς, η πολιτεία εξακολουθεί να αφήνει αποφοίτους σειράς ειδικοτήτων των Τεχνολογικών Εκπαιδευτικών Ιδρυμάτων χωρίς επαγγελματικά δικαιώματα, αντιμετωπίζοντας τους πτυχιούχους των ΤΕΙ ως αποφοίτους δεύτερης κατηγορίας.
Όπως ορθά καταγγέλλει η επαγγελματική και η Επιστημονική Ένωση Τεχνολογικής Εκπαίδευσης Μηχανικών, δεν είναι η πρώτη φορά που μέσω νομοσχεδίων, υπουργικών αποφάσεων ή προεδρικών διαταγμάτων αποκλείονται πτυχιούχοι των ΤΕΙ από την άσκηση συγκεκριμένων επαγγελματικών δραστηριοτήτων.
Σας ζητώ, κύριε Υπουργέ, να επανεξετάσετε επισταμένως το άρθρο 49 του παρόντος σχεδίου νόμου, στο οποίο περιλαμβάνονται τροποποιήσεις του ν. 4030/2011, ώστε να προβλέπονται όλες οι ειδικότητες μηχανικών τεχνολογικής εκπαίδευσης και οι επαγγελματικές δραστηριότητές τους, οι οποίες προκύπτουν από τον τίτλο του πτυχίου τους. 
Μείζον θέμα για τους Πόντιους από την πρώην Σοβιετική Ένωση αποτελεί το θέμα των κατοικιών εκτός σχεδίου πόλεως. Με το παρόν σχέδιο νόμου τίθενται εν αμφιβόλω τα δικαιώματα που απολαμβάνουν οι νεοπρόσφυγες Πόντιοι και πηγάζουν από συνθήκες και από νόμους περί της ανταλλάξιμης περιουσίας. Οι εν λόγω κοινωνικές ομάδες πρέπει να καταβάλουν τεράστια ποσά για τη νομιμοποίηση των κατοικιών τους, τα οποία ξεπερνούν έως και τις 300 χιλιάδες ευρώ και αδυνατούν εκ των πραγμάτων να καταβάλουν αυτήν την ώρα οι ιδιοκτήτες τους. 
Το αίτημα που σας έχει κοινοποιηθεί από την Πανποντιακή Ομοσπονδία και η Δημοκρατική Συμμαχία έχει αναδείξει με κοινοβουλευτική της παρέμβαση, παρακαλώ, κύριε Υπουργέ, όπως εξεταστεί. Πιθανόν στην εξέλιξη της συνεδριάσεως να έχουμε νεότερη ενημέρωση από μέρους σας. 
Μια αναφορά να κάνω στις βεβαιώσεις μηχανικών και κυρίως στα εξαρτημένα από το κρατικό σύστημα συντεταγμένα τοπογραφικά διαγράμματα που ζητούνται για την επικύρωση συμβολαιογραφικών πράξεων μεταβιβάσεων αγροτεμαχίων. Σας παρακαλούμε όπως εξετάσετε τις ενστάσεις των συμβολαιογραφικών ενώσεων, καθώς καταδεικνύουν κωλύματα στη διαδικασία, οι οποίες σε ένα μέρος μας βρίσκουν απολύτως σύμφωνους, αλλά και σε ένα κόστος που βεβαίως επιβαρύνει τελικά τους συναλλασσόμενους πολίτες. 
Σε ό,τι αφορά το άρθρο 51, όπου διατυπώνονται μία σειρά από νομοτεχνικές βελτιώσεις και αφορούν και το Δέλτα Φαλήρου, θα ήθελα να σας επιστήσω την προσοχή, κύριε Υπουργέ, καθώς το θέμα έχει προκαλέσει σωρεία αντιδράσεων στην τοπική κοινωνία του Μοσχάτου και του Ταύρου, ενώ και οι δημοτικές αρχές συνεδρίαζαν μέχρι αργά χθες το βράδυ για τις επιπτώσεις των εν λόγω ρυθμίσεων. Αναμένουμε την εξέταση από μέρους σας των εν λόγω διατάξεων, ενώ ζητούμε και την επαρκή ενημέρωση της δημοτικής αρχής και των κατοίκων της περιοχής, που όπως μας έχουν καταγγείλει, ποτέ δεν έγινε. 
Κλείνοντας θα μου επιτρέψετε ένα σχόλιο για την απαγόρευση εκτός σχεδίου πόλεως δόμησης, που προωθεί το προεδρικό διάταγμα. Το Υπουργείο Περιβάλλοντος, Ενέργειας και Κλιματικής Αλλαγής, παρά τις δριμύτατες αντιδράσεις που έχουν διατυπωθεί μέχρι στιγμής από πολλούς Βουλευτές, από όλες τις πολιτικές πτέρυγες, προχωρά ή φαίνεται να προχωρά και επί της ουσίας υποβαθμίζει τα περιουσιακά στοιχεία χιλιάδων πολιτών. 
Σε μία εποχή που η οικοδομική δραστηριότητα έχει πληγεί σημαντικά και το βασικό εισόδημα των πολιτών βάλλεται ανεπανόρθωτα, ο σχεδιασμός αυτός του Υπουργείου σας αναγκάζει ουσιαστικά τους ιδιοκτήτες αγροτεμαχίων εκτός σχεδίου, να εκποιήσουν τις περιουσίες τους με χαμηλό αντίτιμο από τη μια και με τιμές ιδιαίτερα χαμηλές από την άλλη. 
Η σχεδιαζόμενη ρύθμιση, κύριε Υπουργέ, δεν λαμβάνει υπ&apos; όψιν το τεράστιο πρόβλημα που θα δημιουργήσει επιπλέον και στα τραπεζικά ιδρύματα, που προσημείωσαν με τις τότε τιμές και με τις τότε αξίες τα εν λόγω αγροτεμάχια-οικόπεδα και που σήμερα με τη ρύθμιση αυτή, εφόσον ισχύσει από μέρους σας, αυτόματα μετατρέπονται σε απλά χωραφάκια. 
Θα αναφερθώ στην τροπολογία που έχει καταθέσει ο κ. Βλάχος και που μας βρίσκει απόλυτα σύμφωνους και παρακαλώ όπως πολύ καλά και προσωπικά την εξετάσετε. Η τροπολογία αφορά τις βιομηχανικές δραστηριότητες κατηγορίας α΄ και β΄. 
Σας ευχαριστώ θερμά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Αυγενάκη.
Το λόγο έχει ο Βουλευτής Α΄ Θεσσαλονίκης της Νέας Δημοκρατίας, κ. Σταύρος Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember>: Ευχαριστώ πολύ, κυρία Πρόεδρε.
Το νομοσχέδιο και η συζήτησή του είναι πολύ σημαντικές πρωτοβουλίες. Μέσα από τη συζήτηση και τις παρατηρήσεις των συναδέλφων Βουλευτών έχουν γίνει και οι απαραίτητες βελτιώσεις. 
Είναι σημαντικό το νομοσχέδιο, αφού το κύριο μέρος του αφορά την προστασία του περιβάλλοντος, την αυστηριοποίηση των ποινών για περιβαλλοντικά ζητήματα, καθώς και τον εξορθολογισμό του πλαισίου παραγωγής και διαχείρισης αποβλήτων. 
Είναι γεγονός ότι  υπήρξαν και επιφυλάξεις όπου πολλές εξ αυτών ελήφθησαν υπ&apos; όψιν από το αρμόδιο Υπουργείο. Εκφράσαμε για παράδειγμα επιφυλάξεις για το αν οι αυξημένες αρμοδιότητες των επιθεωρητών περιβάλλοντος από μόνες τους αρκούν για την πιο αποτελεσματική καταπολέμηση των περιβαλλοντικών παραβάσεων.
	Από την άλλη πρέπει να αναφέρω σε σχέση με το πλαίσιο παραγωγής και διαχείρισης αποβλήτων το σημαντικό έργο που έγινε κατά την περίοδο της διακυβέρνησης της Νέας Δημοκρατίας σε σχέση με το συστηματικό κλείσιμο και την περιβαλλοντική αποκατάσταση των ανεξέλεγκτων χωματερών. Στο πλαίσιο αυτό προτεραιότητα πρέπει να δοθεί στην ολοκλήρωση των έργων που δρομολογήθηκαν βάσει των περιφερειακών σχεδιασμών και πρέπει να αποτελέσει προτεραιότητα η περαιτέρω προώθηση της ανακύκλωσης. 
Αναπόφευκτα η προστασία του περιβάλλοντος έχει κόστος, όμως από την άλλη μεριά η ορθολογική διαχείριση των αποβλήτων μπορεί να αποφέρει και κέρδος. Είναι γνωστό ότι από την ανακύκλωση των απορριμμάτων μπορεί να εξαχθούν και να αξιοποιηθούν παράγωγα υποπροϊόντα, ενώ από την περαιτέρω βιομηχανική επεξεργασία τους μπορεί να παραχθεί ενέργεια. 
Σ’ αυτή τη διάσταση πρέπει να δώσουμε μεγαλύτερη έμφαση ως χώρα, γιατί η ορθολογική διαχείριση αποβλήτων μπορεί να προσδώσει προστιθέμενη αξία στην οικονομία. Το ζήτημα είναι ιδιαίτερα νευραλγικό, γι’ αυτό πολλοί ερίζουν για τη διοίκηση των φορέων διαχείρισης αποβλήτων. Αναφέρομαι στην περιβόητη τροπολογία για το ΦΟΣΔΑ. Έγιναν κάποιες βελτιώσεις. Εγώ απλώς θα ήθελα να προσθέσω κάτι σ’ αυτό το σημείο: Ανεξάρτητα από τη θέση που πήρε ο εισηγητής μας αναφορικά με τη βελτίωση που επιφέρατε στη σχετική τροπολογία, θα ήθελα να αναφέρω –και είναι σημαντικό- ότι πριν από λίγες ώρες κατατέθηκε από τον αρμόδιο Υπουργό νομοσχέδιο που αφορά την τοπική αυτοδιοίκηση όπου υπάρχει σειρά άρθρων, από το 16 μέχρι το 22, αν θυμάμαι καλά, που αναφέρονται ακριβώς στη λειτουργία των ΦΟΣΔΑ. Διερωτώμαι λοιπόν τι είναι αυτό που καθιστά τόσο επείγουσα την ανάγκη η Κυβέρνηση μέσω του Υπουργείου να φέρει τώρα την τροπολογία και να μην περιμένει είκοσι μέρες, όπου θα συζητηθεί και θα ολοκληρωθεί η σχετική συζήτηση του νομοσχεδίου όπου περιλαμβάνονται οι ρυθμίσεις για τους ΦΟΣΔΑ.
	Θα ήθελα επίσης να αναφερθώ στο ζήτημα που αναφέρθηκαν κάποιοι συνάδελφοι προηγουμένως. Νομίζω ότι ήμουν ο πρώτος που έκανε την αναφορά στην επιτροπή. Είναι το θέμα που έχει σχέση με τη στεγαστική αποκατάσταση των προσφύγων και των παλιννοστούντων ποντιακής καταγωγής από την πρώην Σοβιετική Ένωση. Θα πρέπει να το μελετήσετε με ενδελέχεια. Κάνατε βελτιώσεις, κάνατε μία παρέμβαση προς τη σωστή κατεύθυνση, όμως νομίζω ότι θα μπορούσατε μια και καλή και οριστικά με την πλήρη διαγραφή να δώσετε μία λύση που δικαιωματικά ανήκει σ’ αυτή την κατηγορία των συμπολιτών μας. 
Στο άρθρο 50 λοιπόν θα μπορούσατε να μεριμνήσετε ώστε αφ’ ενός να μπορέσει να υπογραμμιστεί ότι είναι ακόμα σε ισχύ ο ν. 2790/2000 που ουσιαστικά επιλύει σ’ ένα πολύ ικανοποιητικό βαθμό το πρόβλημα και βεβαίως παράλληλα να διασφαλιστεί και η συνδρομή των προϋποθέσεων της εφαρμογής του. Νομίζω ότι είναι ένα ζήτημα το οποίο δεν είναι μόνο αντικείμενο αγώνα της πανποντιακής ομοσπονδίας που εδώ και μεγάλο χρονικό διάστημα αγωνίζεται. Είναι ένα ζήτημα που αφορά τον πολιτικό πολιτισμό μας, όπως ανέφερα και στην επιτροπή, και νομίζω ότι δίνεται η δυνατότητα σήμερα να λύσετε μια και καλή το πρόβλημα με πολύ απλές διαδικασίες.
	Επίσης θα μπορούσατε να κάνετε μία παρέμβαση αντίστοιχη στο άρθρο 50 που αφορά αντίστοιχη παρέμβαση μ’ εκείνες που αφορούν τις αυθαίρετες κατασκευές που χρησιμοποιούνται ως σχολεία ή γυμναστήρια του δημοσίου, των νομικών προσώπων δημοσίου δικαίου, των ΟΤΑ και της «ΟΣΚ Α.Ε.», να υπάρξει αντίστοιχη μέριμνα και για εκείνες τις κατασκευές των εκκλησιαστικών νομικών προσώπων που διατίθενται μόνο για θρησκευτικούς, πνευματικούς, πολιτιστικούς και κοινωνικούς σκοπούς. 
Επίσης θα ήθελα με αφορμή το άρθρο 50 να αναφερθώ στη νομοθετική ρύθμιση που κατατέθηκε με την οποία απαλλάσσονται τα ΑΜΕΑ με ποσοστό αναπηρίας από 80% και άνω από την υποχρέωση πληρωμής των προστίμων που προβλέπονται για την τακτοποίηση αυθαιρέτων. Στη ρύθμιση αυτή με την οποία συμφωνούμε θα μπορούσαν να συμπεριληφθούν –και αυτή είναι πρότασή μου- και τα άτομα που πάσχουν από θαλασσαιμία, μεσογειακή αναιμία και δρεπανοκυτταρική νόσο τα οποία είναι ανάπηρα με ποσοστό 67% και πάνω και όπου υπάρχουν μία σειρά λόγων που μπορούν να αιτιολογήσουν αυτή τη ρύθμιση.
	Σε σχέση με την τροπολογία που αφορά τα μεταλλεία, θα κάνω μερικές παρατηρήσεις που αφορούν την τροπολογία για την τροποποίηση των παραγράφων 1 και 2 του άρθρου 84 και την κατάργηση του 176, του νομοθετικού διατάγματος 210/73 που αφορούν το μεταλλευτικό κώδικα που ισχύει σήμερα στη χώρα. 
Η Νέα Δημοκρατία ως κυβέρνηση είχε αφ’ ενός επισημάνει την ανάγκη εκσυγχρονισμού και κωδικοποίησης της λατομικής νομοθεσίας που αφορά διακοσμητικά πετρώματα και σήμερα είναι διεσπαρμένη σε περισσότερους από δώδεκα νόμους και προεδρικά διατάγματα. Αφ’ ετέρου είχε επισημάνει την ανάγκη εκσυγχρονισμού και τροποποιήσεων του μεταλλευτικού κώδικα, ώστε αμφότερα να καταστούν σύγχρονα αναπτυξιακά νομοθετημένα «εργαλεία». Ήδη το 2009 παραδόθηκε έτοιμο σχέδιο κωδικοποιημένου και εκσυγχρονισμένου νόμου για τα λατομεία, ο λατομικός κώδικας, που για άγνωστους λόγους δεν προωθήθηκε μέχρι σήμερα, ενώ απλώς με σειρά παρεμβάσεων σε διάφορους νόμους έγιναν ορισμένες τροποποιήσεις στην υφιστάμενη λατομική νομοθεσία, κυρίως όσον αφορά χρονικές παρατάσεις λειτουργίας λατομείων.
Ειδικότερα, η συγκεκριμένη τροπολογία είναι σε θετική κατεύθυνση. Διασφαλίζει και αυξάνει τα έσοδα του δημοσίου. Απλώς κοιτάξτε αν μπορεί να υπάρξει κάποια βελτίωση, ώστε να μην υπάρχει πλήρης απουσία αναπτυξιακών και επενδυτικών κινήτρων. Μια πρόταση αναφέρθηκε από τον εισηγητή μας, κ. Μητσοτάκη, σχετικά με τη σταδιακή, σε δύο ή σε τρία χρόνια, αύξηση αυτών των μισθωμάτων. 
Επίσης, σχετικά  με τους κοινωνικούς πόρους, που είναι μια αντίστοιχη ρύθμιση-διάταξη σε σχέση με το λιγνιτικό τέλος 2,4 που επιβάλλεται στον ετήσιο τζίρο της ΔΕΗ για τις περιοχές όπου υπάρχει παραγωγή του λιγνίτη, είναι μια θετική ρύθμιση. Θα θέλαμε όμως με πιο συγκεκριμένο τρόπο να διασφαλιστεί, αυτός ο πόρος να πάει για αναπτυξιακούς σκοπούς στις τοπικές κοινωνίες. 
Τέλος, θα ήθελα να κάνω μια αναφορά, κύριε Υπουργέ, σε σχέση με το τι συμβαίνει στην ενέργεια και σε σχέση και με τη διαχείριση της ΔΕΗ. 
Είναι αναμφισβήτητο γεγονός ότι η ΔΕΗ αντιμετωπίζει πάρα πολλά προβλήματα. Πιστεύουμε ότι το κυριότερο πρόβλημα είναι η κακοδιαχείριση της τελευταίας διετίας που κυβέρνησε ο κ. Παπανδρέου, Πρωθυπουργός μέχρι πρότινος. 
Υπάρχουν συγκεκριμένα αίτια για την κακοδιαχείριση της ΔΕΗ. Είναι η απόφαση της Κυβέρνησης και της ηγεσίας του Υπουργείου ουσιαστικά να συνδιοικεί, οιονεί με συνδικαλιστικές ηγεσίες που πρόσκεινται στο δικό σας χώρο, το χώρο του ΠΑΣΟΚ, είναι η επιβολή μιας πλειάδας φόρων στην ενέργεια το 2011, είναι η είσπραξη του χαρατσίου, αλλά και οι μεγάλες ανείσπρακτες οφειλές εκ μέρους του κράτους και ιδιωτών, που η διοίκηση ούτε καν έσπευσε έστω να διακανονίσει. Είναι μια σειρά αιτιών που επιδείνωσαν και τη θέση της ΔΕΗ στο χώρο της ενέργειας αλλά και το κύρος και την εικόνα της. 
Βεβαίως, γενικότερα υπάρχει μια αναξιοπιστία στο χώρο της ενέργειας. Θυμίζω ότι ο τότε Πρωθυπουργός, μέχρι και πρότινος, υποσχέθηκε, προεκλογικά και μετεκλογικά, ότι η πράσινη ενέργεια θα έλυνε λίγο ως πολύ το συνολικό πρόβλημα της Ελλάδας. Ωστόσο οι πράξεις στην ουσία, στην καθημερινή πρακτική, σε επίπεδο εφαρμογής συγκεκριμένης πολιτικής,  απαξίωσαν βαθιά, παραδείγματος χάριν τις ανανεώσιμες πηγές ενέργειας, με αποκορύφωμα τη δρομολόγηση της μείωσης των εγγυημένων τιμών που ουσιαστικά είναι το μόνο κίνητρο για έναν επενδυτή ΑΠΕ. 
Νομίζω ότι η παρέμβαση σε σχέση με τα αιολικά και η δική μας τοποθέτηση σας έκαναν να το δείτε με κάποιο  καλύτερο τρόπο, ωστόσο όμως η μείωση που αφορά στα φωτοβολταϊκά, επίσης, είναι μια πρακτική που δεν νομίζουμε ότι θα επιλύσει προβλήματα. 
Τέλος, υπάρχει η χονδρεμπορική και λιανική αγορά ηλεκτρικής ενέργειας που βρίσκονται σε διάλυση. Κυρίως αφορά τις ασυλλόγιστες φορολογικές επιδρομές, κύριε Υπουργέ, που πλήττουν όλο το χώρο της ενέργειας, όλους τους επενδυτές. Σε μεγάλο βαθμό αυξήθηκε το κόστος παραγωγής των βιομηχανιών και των βιοτεχνιών, ιδιαίτερα αυτών που χαρακτηρίζονται ως ενεργοβόρες. Καθημερινά κλείνουν επιχειρήσεις και απολύεται κόσμος. Ποια άλλα επιχειρήματα πρέπει να αναφέρει κανείς για να δείξει ότι η κατεύθυνση, που έχετε επιλέξει να οδεύσετε, είναι λανθασμένη;
Εμείς ως Νέα Δημοκρατία, το έχετε δει και κοινοβουλευτικά και πολιτικά, ασκούμε εποικοδομητική κριτική, κάνουμε προτάσεις και επισημαίνουμε λάθη. Θα είμαστε όμως αταλάντευτοι στις θέσεις που εμείς πιστεύουμε ως σωστές. Δεν προτίθεται να μοιραστεί τίποτα από οποιαδήποτε πολιτική εμπεριέχει επικίνδυνα και ασυνάρτητα στοιχεία που οδηγούν σε πλήρη διάλυση σε έναν από τους λίγους εναπομείναντες τομείς της οικονομίας, ιδιαίτερα όταν αυτά τα εκφράζουμε και μέσα και έξω από τη Βουλή. Όταν εκφράζουμε, δηλαδή, την αντίθεσή μας με πολύ χαρακτηριστικό, καίριο και καθαρό τρόπο. 
Η πολιτική ευθύνη και μη βαραίνει εξ ολοκλήρου εσάς, κύριε Υπουργέ.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε τον κ. Καλαφάτη.
Το λόγο έχει ο Βουλευτής της Νέας Δημοκρατίας του Νομού Ιωαννίνων, κ. Σταύρος Καλογιάννης.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ, κυρία Πρόεδρε.
Με το σχέδιο νόμου, το οποίο συζητάμε, εναρμονίζεται το Εθνικό μας Δίκαιο με την οδηγία 2008/99 για την προστασία του περιβάλλοντος μέσω του Ποινικού Δικαίου και με την οδηγία 2008/98 για τα απόβλητα, με παράλληλη κατάργηση άλλων, παλαιότερων σχετικών οδηγιών.
Με τις οδηγίες καθιερώνεται ένα ενιαίο πλαίσιο ποινικής προστασίας του περιβάλλοντος για ολόκληρη την Ευρωπαϊκή Ένωση, θεσπίζονται κοινές αρχές για όλα τα κράτη – μέλη και αποσαφηνίζονται οι όροι «απόβλητο», «ανάκτηση», «διάθεση».
Ενισχύονται τα μέτρα που πρέπει να λαμβάνονται για την πρόληψη της δημιουργίας αποβλήτων, εισάγεται η διευρυμένη ευθύνη του παραγωγού και ιεραρχούνται οι μέθοδοι διαχείρισης των αποβλήτων.
Το σχέδιο νόμου περιλαμβάνει διατάξεις που απαιτούν πολύ μεγάλη προσπάθεια για την εφαρμογή τους.
Για παράδειγμα θα πρέπει να εκπονηθούν: Νέος εθνικός σχεδιασμός διαχείρισης αποβλήτων, ειδικοί και περιφερειακοί σχεδιασμοί που θα αφορούν το σύνολο των αποβλήτων, συμπεριλαμβανομένων των επικινδύνων.
Θετική είναι η πρόβλεψη του σχεδίου νόμου περί επιβολής προστίμου εις βάρος των δήμων, οι οποίοι συνεχίζουν να χρησιμοποιούν χώρους ανεξέλεγκτης διάθεσης απορριμμάτων. Είναι μία ρύθμιση που εάν εφαρμοζόταν από παλιά, είναι βέβαιο ότι θα είχαμε γλιτώσει την υπόθεση «Κουρουπητού», για την οποία η χώρα μας είχε καταδικαστεί με υψηλό πρόστιμο.
Είχα την τιμή, κυρίες και κύριοι συνάδελφοι, να μετέχω στα συμβούλια Υπουργών Περιβάλλοντος της Ευρωπαϊκής Ένωσης όταν συζητούνταν οι συγκεκριμένες οδηγίες και μετείχαμε ενεργά στη διαμόρφωσή τους.
Πολύ ενδεικτικά αναφέρω το άρθρο 11 της οδηγίας, που αφορά στους στόχους ανακύκλωσης και το οποίο ενσωματώνεται ως άρθρο 27 του σχεδίου νόμου, το οποίο θέτει ποσοτικοποιημένους στόχους για τη συλλογή και ανακύκλωση για το χαρτί, για το γυαλί, για τα μπάζα, για το πλαστικό.
Το άρθρο αυτό διαμορφώθηκε πράγματι –επιτρέψτε μου την έκφραση- με καθοριστική παρέμβασή μας.
Στο άρθρο 21, επίσης, της οδηγίας, που αναφέρεται στα απόβλητα ορυκτέλαια και μεταφέρεται ως άρθρο 32 του σχεδίου νόμου, πετύχαμε, παρά τη σφοδρή τότε αντίδραση της Ευρωπαϊκής Επιτροπής και ορισμένων ισχυρών κρατών – μελών, όπως της Γερμανίας και της Ολλανδίας, να διατηρούμε το δικαίωμα να δίνουμε προτεραιότητα στην αναγέννηση των ορυκτελαίων, να διατηρούμε, δηλαδή, σε αυτό το σημείο την εθνική νομοθεσία.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
 Επιτρέψτε μου ορισμένες παρατηρήσεις σε ορισμένα άρθρα του νομοσχεδίου, το οποίο είναι τεράστιο.
Με το άρθρο 49 διορθώνεται ένα λάθος, η υποχρέωση εκπόνησης τοπογραφικού διαγράμματος για αυθαίρετο κτίσμα που βρίσκεται εντός σχεδίου. Είναι, όμως, τόσες πολλές οι αλλαγές τις οποίες εισάγει το Υπουργείο κυριολεκτικά την τελευταία στιγμή στο συγκεκριμένο άρθρο, που δημιουργούνται αμφιβολίες για τη σκοπιμότητα αυτών.
Με το άρθρο 50 επανέρχεται το θέμα των αυθαιρέτων κτηρίων. Εισάγονται νέες ρυθμίσεις. Πρέπει επιτέλους να κλείσει αυτό το θέμα. Δεν είναι δυνατόν ενώ απομένουν μόνο τρεις εβδομάδες για την τακτοποίηση των αυθαιρέτων, να έρχονται νέες τροποποιήσεις. Δεν θα προλάβουν όχι μόνο οι πολίτες να ενημερωθούν για τις αλλαγές που επέρχονται, αλλά ούτε οι ίδιες οι υπηρεσίες, οι οποίες θα κληθούν να τις εφαρμόσουν.
Εκτιμώ ότι θα υποχρεωθεί το Υπουργείο να προχωρήσει στην έκδοση και νέων διευκρινιστικών εγκυκλίων και τελικά να δώσει νέα παράταση για τα αυθαίρετα.
Τα προβλεπόμενα στην παράγραφο 5 του ιδίου άρθρου, σύμφωνα με τα οποία δεν υποχρεούνται οι δήμοι και το δημόσιο να καταβάλουν πρόστιμο για τα δικά τους αυθαίρετα κτήρια, εκτιμώ ότι είναι απαράδεκτα και προκλητικά στη σημερινή εποχή που ζητάμε από τον εξαθλιωμένο οικονομικά πολίτη να καταβάλει τα πρόστιμα μέχρι κεραίας.
Δεν θα έπρεπε καν το δημόσιο και οι δήμοι, κυρίες και κύριοι συνάδελφοι, να έχουν αυθαίρετα κτήρια.
Επιπλέον, στο ίδιο άρθρο, ο καθορισμός απόστασης μόλις είκοσι μέτρων από μία κορυφογραμμή για να μπορεί να ενταχθεί ένα κτήριο στις ρυθμίσεις περί αυθαιρέτων, είναι μη αποδεκτός. Ζητάμε είτε να αποσυρθεί η διάταξη ή να μεγαλώσει κατά πολύ η απόσταση. Σε κάθε περίπτωση προτείνουμε να λαμβάνονται υπ’ όψιν και άλλοι παράγοντες, όπως, για παράδειγμα, η κλίση του εδάφους.
Στο άρθρο 51, που αφορά θέματα πολεοδομίας, προβλέπεται η μη υποχρέωση κατασκευής κτηρίου - χώρων στάθμευσης για την Εθνική Πινακοθήκη. Διατηρώ σοβαρότατες επιφυλάξεις, καθώς καταστρατηγείται η σχετική νομοθεσία. 
Τις ίδιες επιφυλάξεις διατηρώ και για την αντίστοιχη διάταξη για τα κέντρα διανομής ηλεκτρικής ενέργειας.
Άρθρο 52: Είχαμε ζητήσει και στην επιτροπή, κύριε Υπουργέ, μία διευκρίνιση, εάν οι αναφορές στις υδροηλεκτρικές εγκαταστάσεις περιλαμβάνουν και τις εγκαταστάσεις άντλησης και ταμίευσης, καθώς έχουμε τέτοια παραδείγματα της ΔΕΗ στην Ήπειρο. Θα παρακαλούσα να έχουμε μία απάντηση επ’ αυτού.
Στο άρθρο 56, το γεγονός ότι το Υπουργείο Περιβάλλοντος επιχείρησε αρχικώς να επαναφέρει τα σχέδια διαχείρισης των υδάτων που είχαν εκπονηθεί προ δεκαπενταετίας, δείχνει την αποτυχία του Υπουργείου στην πολιτική διαχείρισης των υδάτων.
Είναι επείγουσα ανάγκη να ολοκληρωθούν τα σχέδια διαχείρισης στο πλαίσιο της οδηγίας 2000/60 για τα νερά. Είναι επίσης, επείγουσα ανάγκη να εκπονηθούν τα νέα αναθεωρημένα περιφερειακά χωροταξικά σχέδια. Και σε αυτό το θέμα το Υπουργείο έχει καθυστερήσει πάρα πολύ. Δεν έχουν καν ανατεθεί οι μελέτες.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ανατέθηκαν χθες.</Speech> 
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Αυτό είναι ένα μικρό θετικό βήμα, κύριε Υπουργέ. 
Εκτιμώ πράγματι ότι εάν είχαμε επικαιροποιημένα χωροταξικά δεν θα χρειάζονταν οι ρυθμίσεις, οι οποίες επιχειρήθηκαν να εισαχθούν. Στο άρθρο 56 έγιναν αλλαγές ακόμη και σήμερα. Επιμένω, όμως, ότι έτσι όπως εισάγεται το άρθρο είναι αυθαίρετο. Θα κάνω ορισμένες παρατηρήσεις επ’ αυτού.
Η πρότασή μου κατ’ αρχάς είναι να γίνει αναφορά στο ν.2742/1999 περί χωροταξικού σχεδιασμού και συγκεκριμένα στο άρθρο 8 παράγραφος 5 που αναφέρεται στον τρόπο αναθεώρησης των περιφερειακών χωροταξικών σχεδίων. Επισημαίνω ότι έτσι όπως είναι γραμμένο το άρθρο εάν ένα έργο, μικρό, μεσαίο ή  μεγάλο, οποιοδήποτε, δεν περιληφθεί στα σχέδια διαχείρισης των λεκανών απορροής, ουσιαστικά δεν πρόκειται να γίνει ποτέ. 
Επιπλέον, ερωτώ, κύριε Υπουργέ: Τι σημαίνει η φράση «Περιφερειακά σχέδια διαχείρισης λεκανών απορροής ποταμών»; Δεν υπάρχει τέτοιος όρος στη νομοθεσία. Υπάρχουν μόνο σχέδια διαχείρισης λεκανών απορροής ανά υδατικό διαμέρισμα. 
Η λέξη επίσης «επιβάλλεται» που χρησιμοποιείται στο άρθρο είναι εντελώς αδόκιμη. Δεν μπορεί ο νόμος να επιβάλλει την αναθεώρηση ενός ανώτερου επιπέδου σχεδιασμού, όπως είναι ο περιφερειακός σχεδιασμός, για να ενσωματώσει ένα κατώτερο επίπεδο, όπως είναι τα σχέδια μιας λεκάνης απορροής. Είναι πολύ προτιμότερο να γραφεί η λέξη «εναρμονίζεται» το περιφερειακό με τα σχέδια της απορροής. 
Ακόμη αναφέρεται το άρθρο στην περίπτωση όπου τα περιεχόμενα των περιφερειακών χωροταξικών σχεδίων δεν καλύπτουν επαρκώς τις επιλογές των σχεδίων διαχείρισης των υδατικών πόρων. Τι σημαίνει η φράση «δεν καλύπτει επαρκώς» και ποιος θα το κρίνει; Θα δημιουργηθούν μείζονος σημασίας θέματα με τη ρύθμιση έτσι όπως είναι γραμμένη. Πρέπει να διορθωθεί αμέσως στο σύνολό του το άρθρο 56.
Με το άρθρο 57 τροποποιούνται δεκάδες ζώνες οικιστικού ελέγχου σε διάφορες περιοχές της χώρας, στις οποίες δεν είχε προβλεφθεί η χωροθέτηση των αναγκαίων υποδομών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα παρακαλούσα να μου δώσετε μισό λεπτό ακόμη.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Ορίστε, κύριε συνάδελφε.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ πάρα πολύ.
Για παράδειγμα, αναφερόμαστε σε εγκαταστάσεις αφαλάτωσης. Είναι κατανοητό να υπάρχουν προβλήματα σε σχεδιασμούς που έγιναν προ εικοσαετίας ή και παλαιότερα. Γι’ αυτές τις περιοχές αναγνωρίζω ότι πράγματι υπάρχει ανάγκη τροποποίησης των ζωνών οικιστικού ελέγχου. 
Κυρίες και κύριοι συνάδελφοι, όμως, ζώνες οικιστικού ελέγχου υπάρχουν σε όλη την Ελλάδα και πρέπει να επικαιροποιηθούν όλες. Αυτό επιχειρήσαμε να κάνουμε και εμείς στα Ιωάννινα όταν είχα την τιμή να είμαι στο Υπουργείο Περιβάλλοντος. Επιχειρήσαμε την επικαιροποίηση της ζώνης οικιστικού ελέγχου Ιωαννίνων που ισχύει από το 1989 όχι με νομοθετική ρύθμιση, αλλά με το νόμιμο τρόπο, που είναι ένα καινούργιο προεδρικό διάταγμα. Γι’ αυτό σχεδιάσαμε τον υπερκείμενο σχεδιασμό που είναι το ρυθμιστικό σχέδιο και πρόγραμμα προστασίας περιβάλλοντος Ιωαννίνων. 
Επί δυόμισι χρόνια, κύριε Υπουργέ, περιμένουμε από το Υπουργείο Περιβάλλοντος να θεσμοθετήσει το έτοιμο σχέδιο προεδρικού διατάγματος. Επιτέλους προχωρήστε.
Κλείνω –και ευχαριστώ, κύριε Πρόεδρε, για την ανοχή σας- με μια αναφορά στις τροπολογίες που κατέθεσε ο κύριος Υπουργός, ο οποίες θα μπορούσαν να αποτελέσουν ένα ξεχωριστό σχέδιο νόμου βάσει του όγκου τους. Επισημαίνω για το άρθρο 8 του ν. 3040/2011 ότι δεν είναι δυνατόν να προβλέπεται για άδειες δόμησης εντός παραδοσιακού οικισμού ομάδα μελέτης αποτελούμενη από τρεις μηχανικούς διαφορετικών ειδικοτήτων. Αυτό διορθώστε το παρακαλώ, κύριε Υπουργέ.</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Απεσύρθη.</Speech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Το λόγο έχει η Βουλευτής του ΠΑΣΟΚ στο Νομό Ευβοίας κ. Αικατερίνη Περλεπέ.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΕΡΛΕΠΕ-ΣΗΦΟΥΝΑΚΗ</Parlmember>: Ευχαριστώ, κύριε Πρόεδρε.
 Πριν τοποθετηθώ επί των τροπολογιών που έχω καταθέσει, θέλω να υπογραμμίσω και εγώ την πολύ μεγάλη σημασία αυτού του νομοσχεδίου, τόσο για την προστασία του περιβάλλοντος, όσο και για την ποιότητα ζωής των ανθρώπων των επιμέρους κοινωνιών ανά την Ελλάδα.
Με τις δύο κοινοτικές οδηγίες που θα ψηφίσουμε, αφ’ ενός ενδυναμώνεται το νομικό πλαίσιο για την περιβαλλοντική ποινική προστασία και αφ’ ετέρου διαμορφώνεται ένα αποτελεσματικό πλαίσιο διαχείρισης αποβλήτων. 
Η μέχρι τώρα ελλιπής διαχείριση των αποβλήτων, παρ’ όλα τα μέτρα που έχουν παρθεί, είχε τραγικά αποτελέσματα. Περιοχές σε όλη την Ελλάδα υπέστησαν εγκληματικές παρεμβάσεις και καταστροφές από ρύπανση, χωρίς καν να υποστούν τις συνέπειες οι ρυπαίνοντες. 
Τέτοια παραδείγματα περιοχών υπάρχουν πάρα πολλά και στο Νομό μου, στην Εύβοια. Τα δύο τελευταία χρόνια πάρθηκαν αρκετά μέτρα, για να σταματήσει η ρύπανση και να καθαριστούν οι περιοχές απ’ αυτά τα απόβλητα, τα οποία σε πολλές περιπτώσεις είχαν μεταφερθεί από αλλού, από άλλες βιομηχανικές ζώνες και περιοχές, αλλά το κακό ήδη είχε γίνει. Τώρα, με τη θωράκιση που θα παράσχει αυτό το νομοσχέδιο τα πράγματα πλέον θα βελτιωθούν και τουλάχιστον από εδώ και μπρος δεν θα μπορεί κάποιος να καταστρέφει ατιμώρητα τη φύση και οι τοπικές κοινωνίες θα έχουν πλέον συγκεκριμένο πλαίσιο για τη διαχείριση των αποβλήτων στην περιοχή τους.
Περνώ τώρα στο θέμα των δύο τροπολογιών που έχω καταθέσει. Θέλω να ευχαριστήσω τον κύριο Υπουργό για την αποδοχή της πρώτης, αλλά και για την αποδοχή μερικώς της δεύτερης τροπολογίας που αφορά τα διατηρητέα, με κάποιες τροποποιήσεις, επειδή υπεισέρχεται και το Υπουργείο Οικονομικών, σε ό,τι αφορά αυτήν τροπολογία.
Η πρώτη τροπολογία με γενικό αριθμό 700 και ειδικό αριθμό 71 αφορά τη μείωση των προστίμων των αυθαιρέτων για περιπτώσεις τυφλών, καθώς και προσώπων που παρουσιάζουν βαριές κινητικές αναπηρίες. Θεωρώ ότι είναι απόλυτα δίκαιο και εύλογο στις ιδιαίτερα σκληρές συνθήκες που ζουν η χώρα μας και οι πολίτες συνάνθρωποί μας με σοβαρότατα προβλήματα υγείας, όπως αυτά που ανέφερα, να τυγχάνουν μιας πιο ήπιας φορολογικής μεταχείρισης από το κράτος. Πρότεινα, λοιπόν, στην τροπολογία μου οι τυφλοί, καθώς και τα πρόσωπα με βαριές κινητικές αναπηρίες, με ποσοστό αναπηρίας από 80% και άνω, με την υπαγωγή τους στο άρθρο 24 του ν.4014/2011 να καταβάλουν ποσοστό 15% του ενιαίου ειδικού προστίμου, όπως υπολογίζεται σήμερα με το παράρτημα του εν λόγω νόμου. Βεβαίως, θα χρειάζεται να προσκομίσουν και τα δικαιολογητικά της αναπηρίας τους και τον τίτλο ιδιοκτησίας του ακινήτου στο οποίο βρίσκεται η αυθαίρετη κατασκευή ή χρήση. 
Είδα ότι τώρα με τα ΚΕΠΑ, τα Κέντρα Πιστοποίησης Αναπηρίας, έχουν τροποποιηθεί λίγο οι όροι και γι’ αυτό στην τροπολογία μου, εκεί που γράφω «ολικώς τυφλοί», ζήτησα από τον κύριο Υπουργό να απαλειφθεί η λέξη «ολικώς» και να αφορά τυφλούς με ποσοστό αναπηρίας 80% και άνω. Για τους ανθρώπους που έχουν κινητικές αναπηρίες ζήτησα να μπει πάλι το «80% και άνω», για να μην έχουν πρόβλημα αυτοί οι άνθρωποι, που θα δικαιούνται αυτή τη μείωση, με τις επιτροπές της πρωτοβάθμιας, από τις οποίες πρέπει να περάσουν για να τύχουν αυτού του ευνοϊκού μέτρου.
Η δεύτερη τροπολογία με γενικό αριθμό 710 και ειδικό αριθμό 77 αφορά το φόρο ακίνητης περιουσίας για τα διατηρητέα. Θεωρώ ότι με την ψήφιση της τροπολογίας επιτυγχάνονται δύο πολλοί σημαντικοί στόχοι. Πρώτον, αποζημιώνονται οι ιδιοκτήτες διατηρητέων που το δικαίωμά τους στην ιδιοκτησία έχει περιοριστεί, αφού τα εν λόγω κτίσματα προστατεύονται από το κράτος και στα οποία δεν μπορούν να εφαρμοστούν όλες οι προβλεπόμενες πολεοδομικές και χωροταξικές ρυθμίσεις.
Δεύτερο και σημαντικότερο είναι ότι προστατεύεται η πολιτισμική μας κληρονομιά. Δυστυχώς, λόγω της ολιγωρίας της πολιτείας ελάχιστα δείγματα της αρχιτεκτονικής ιστορίας μας έχουν διασωθεί. Σε πόλεις, όπως σ’ αυτήν που ζω, στη νεοκλασική Χαλκίδα, αλλά και στο Άργος, στην Τρίπολη, η αρχιτεκτονική του 18ου και 19ου αιώνα κατεδαφίστηκε με τις ευλογίες του κράτους. 
Αυτή η τροπολογία, λοιπόν, υπακούει σε μια πολύ σαφή συνταγματική επιταγή. Στο άρθρο 24 παράγραφος 6 του Συντάγματος ορίζεται ότι μνημεία, παραδοσιακές περιοχές και παραδοσιακά στοιχεία προστατεύονται από το κράτος και ότι νόμος θα ορίσει τα αναγκαία για την πραγματοποίηση αυτής της προστασίας περιοριστικά μέτρα της ιδιοκτησίας, καθώς και τον τρόπο και το είδος της αποζημίωσης των ιδιοκτητών. Από τη συνταγματική αυτή διάταξη προβλέπεται η έκδοση ειδικού νόμου, ο οποίος θα καθορίσει, μεταξύ άλλων, τον τρόπο και το είδος της αποζημιώσεως. Όμως, και όταν δεν υπάρχει σχετική νομοθετική ρύθμιση, γεννάται ευθεία από το Σύνταγμα υποχρέωση της διοίκησης να εξασφαλίσει στο διηνεκές την προστασία του μνημείου και παραλλήλως να αποζημιώνει τον πληττόμενο ιδιοκτήτη.
Σύμφωνα με τις παραπάνω συνταγματικές διατάξεις, ως αποζημίωση του ιδιοκτήτη νοείται και η ειδική φορολόγηση των μνημείων με βάση τις προβλέψεις του φορολογικού νόμου, οπότε και εξαλείφεται ή μειώνεται, ανάλογα με τους επιβαλλόμενους περιορισμούς λόγω του χαρακτηρισμού, η αντίστοιχη αξίωση του ιδιοκτήτη του μνημείου για αποζημίωση, η οποία διαφορετικά θα μπορούσε από τον οποιονδήποτε ιδιοκτήτη να επιδιωχθεί.
Με το ν. 3842/2010, σε απόλυτη συμφωνία με τα παραπάνω, προβλέφθηκε η μη φορολόγηση των διατηρητέων κτισμάτων για όσο χρόνο διαρκεί η ανακατασκευή τους ή η επισκευή τμημάτων τους ή η επισκευή καταστραφέντων αρχιτεκτονικών μελών τους. Για τον ίδιο χρόνο προβλέφθηκε και η μη φορολόγηση του ακινήτου. Συγκεκριμένα, όμως, αναφέρεται και στην αιτιολογική έκθεση του νόμου εκείνου ότι η απαλλαγή χορηγείται ακριβώς γι’ αυτό που επεσήμανα προηγουμένως, για την προστασία της πολιτισμικής μας κληρονομιάς. 
Θεωρώ, λοιπόν, ότι με την ψήφιση αυτής της τροπολογίας αποκαθίσταται και το αίσθημα δικαίου και το δικαίωμα των ιδιοκτητών ικανοποιείται και η πολιτισμική μας κληρονομιά προστατεύεται. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Βέβαια, ο κύριος Υπουργός το δέχτηκε μόνο για τα μνημεία που έχουν ήδη χαρακτηριστεί από το Υπουργείο Πολιτισμού. Από το Υπουργείο Οικονομικών και από το ΥΠΕΚΑ –από το πρώην ΥΠΕΧΩΔΕ, αν δεν κάνω λάθος- δεν μπορούν να γίνουν δεκτά όλα τα μνημεία που έχουν χαρακτηριστεί διατηρητέα. Βέβαια, βάζει και αυτό το χρονικό περιθώριο από εκατό χρόνια και πάνω. 
Εγώ θεωρώ ότι υπάρχουν πολλά κτίσματα της περιόδου του Μεσοπολέμου που είναι διατηρητέα και θα έπρεπε να τύχουν και αυτά της ευνοϊκής ρύθμισης και του μειωμένου συντελεστή φορολόγησης και θέλω να πιστεύω ότι σε κάποιο επόμενο νομοσχέδιο θα μπορούσαμε να προβλέψουμε και για άλλα διατηρητέα κτίσματα να υπάρχει αυτός ο μειωμένος συντελεστής ακριβώς για να διατηρήσουμε στον τόπο μας ό,τι έχει πλέον απομείνει μετά τις αντιπαροχές που έγιναν στις δεκαετίες του ’50 και του ’60. 
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την κ. Αικατερίνη Περλεπέ-Σηφουνάκη.
Το λόγο έχει τώρα ο Βουλευτής Λακωνίας της Νέας Δημοκρατίας κ. Αθανάσιος Δαβάκης.
Παρακαλώ, κύριε Δαβάκη, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κυρίες και κύριοι συνάδελφοι, το τελευταίο χρονικό διάστημα η ενσωμάτωση κοινοτικών οδηγιών στο εσωτερικό δίκαιο αποτελεί μια ευοίωνη προοπτική για την εσωτερική έννομη τάξη, για το χώρο του Κοινοβουλίου, για όλους εμάς, γιατί εισάγει στην εσωτερική νομική πραγματικότητα διατάξεις οι οποίες από χρόνια πολλά έπρεπε να είχαν συζητηθεί και να είχαν ενταχθεί στο εθνικό μας δίκαιο. Εισάγει κυρίως, κύριοι Υπουργοί, μια νέα νοοτροπία όσον αφορά τη διαχείριση απορριμμάτων και σημαντικών υλικών, όπως είναι το γυαλί και το χαρτί, αλλά και τη διαχείριση αυτού καθεαυτού του φυσικού περιβάλλοντος, αλλά και του οικιστικού περιβάλλοντος.
Νομίζω ότι η ενσωμάτωση αυτών των δύο οδηγιών δημιουργεί ευοίωνη προοπτική, όπως προείπα, και νομίζω ότι κατά τούτο οι συνάδελφοι όλων των πτερύγων είναι θετικά διακείμενοι με ορισμένες επιφυλάξεις, όπως έχουν αυτές διατυπωθεί, προς αυτήν την κατεύθυνση.
Τα περισσότερα έχουν λεχθεί, αλλά εγώ θα ήθελα κυρίως να εντοπίσω τη σημερινή μου παρέμβαση στη δικαίωση μιας περιοχής όπως η Μάνη: μια δικαίωση η οποία έγινε τριάντα τρία χρόνια μετά με τη συνυπογραφή συναδέλφων απ’ όλες σχεδόν τις πτέρυγες και εμού, μιας τροπολογίας. Και λέω «δικαίωση» γιατί, όπως θα θυμάστε, κύριε Υπουργέ, κύριε Σηφουνάκη, πριν από τρεις-τέσσερις μήνες, τον Σεπτέμβριο του περασμένου χρόνου, στη συζήτηση του νομοσχεδίου για τα αυθαίρετα, σας είχα προτείνει μια συγκεκριμένη τροπολογία προκειμένου η περιοχή της Μάνης να ενταχθεί στις εξαιρέσεις του άρθρου 62 του ν. 998/79: εξαιρέσεις στις οποίες δεν υπήρχε η περιοχή της Μάνης, εξαιρέσεις που καταδείκνυαν μια, θα έλεγα, μικροκαρδία των τότε νομοθετούντων ή των τότε, αν θέλετε, εχόντων τη νομοθετική πρωτοβουλία. 
Είμαι ιδιαίτερα χαρούμενος και δικαιωμένος –και οι συνάδελφοι οι οποίοι συνυπογράψαμε αυτή την τροπολογία και εγώ προσωπικά- γιατί η περιοχή της Μάνης, όπως σήμερα είναι με το νέο καλλικρατικό σχήμα –δηλαδή, δυτική και ανατολική Μάνη, αλλά ευρύτερη είναι γνωστή πλέον η περιοχή της Μάνης ως ενιαίο οικιστικό και χωρικό σύνολο- εντάσσεται πλέον στις εξαιρέσεις αυτού του άρθρου.
Είναι αδιανόητο κάποιοι και ιδιαίτερα επί υπουργίας του αειμνήστου Ιωάννη Μπούτου, έχοντες ενδεχομένως προηγούμενα –και θα έλεγα ότι εκφεύγουν της προσωπικής σχέσης- πολιτικής σχέσης με την περιοχή, να την εξαιρούν από διατάξεις οι οποίες όφειλαν να είναι. Και θέλω να πιστεύω –και το πιστεύω γιατί έτσι αποδεικνύεται- ότι αυτή η συγκεκριμένη νομοθετική αποδοχή αυτής της πρωτοβουλίας που λάβαμε αρκετοί συνάδελφοι δείχνει ότι τριάντα τρία χρόνια μετά όπως προείπα, το νεότερο ελληνικό κράτος αποδέχεται το λάθος του, τη μικροκαρδία του με αποτέλεσμα να εντάσσεται και η Μάνη στη συγκεκριμένη διάταξη του ν. 998/1979 στο άρθρο 62. 
Επίσης, θα ήθελα να πω σχετικά με ζητήματα που αφορούν τη γενικότερη αντίληψη και σχέση του νομοσχεδίου με το οικιστικό περιβάλλον και τα θέματα των παραδοσιακών οικισμών αλλά και των παραδοσιακών κτηρίων, τα εξής. Η πόλη στην οποία ζω, η Σπάρτη, έχει τραυματικές εμπειρίες από αυτή την αδολεσχία, από αυτή την αμέλεια του νεότερου ελληνικού κράτους σχετικά με αυτούς καθαυτούς τους ιδιοκτήτες αυτών των κτηρίων. Όποιον να ρωτήσετε, θα σας πει ότι η Σπάρτη αποτελεί ένα υπόδειγμα ρυμοτομικού σχεδίου που όλοι γνωρίζουμε ότι το έχουν κατασκευάσει οι Βαυαροί. Και όμως, αν κάποιος επισκεφτεί σήμερα τη Σπάρτη, θα δει ότι όλο αυτό το ρυμοτομικό σχέδιο για το οποίο η πόλη αυτή είναι φημισμένη, έχει πληγωθεί, έχει κατακρεουργηθεί από την αμέλεια και των υπηρεσιών αλλά κυρίως των νομοθετικών πρωτοβουλιών που διαχρονικά είχαν παρθεί σχετικά με τους ιδιοκτήτες κτηρίων τα οποία κοσμούσαν την πόλη. Σήμερα πιστεύω ότι αυτό το νομοθέτημα και η συγκεκριμένη οδηγία έρχεται να τα ρυθμίσει. 
Κύριε Υπουργέ, θεωρώ ότι η Κυβέρνηση της συμμαχικής αντίληψης που εδώ και κάποιους μήνες έχουμε, δίνει λύση. Το χρονικό πλαίσιο που δίνετε δίνουν λύση στο μεγάλο ζήτημα των ιδιοκτητών αλλά και των κτηρίων τα οποία, όσα ακόμα έχουν περισωθεί, πρέπει να υφίστανται ευρισκόμενα σε μια διαρκή διαλεκτική σχέση με τις νεότερες γενιές. Γιατί κάποιοι οι οποίοι ζουν σε τέτοιες πόλεις, όπως είναι η Σπάρτη αλλά και άλλες πόλεις και χωριά της ελληνικής περιφέρειας όπως το Μέτσοβο στην Ήπειρο –βλέπω τον συνάδελφο κ. Παντούλα και γι’ αυτό το λέω- θα πρέπει να βρίσκονται σε μια άμεση σχέση με αυτό το οποίο εγκαταλειπόταν μέχρι στιγμής και με τεράστια ζητήματα που έχουν αναφυεί στο παρελθόν. 
Πιστεύω ότι θα αποτελέσει έναν ανασχετικό παράγοντα αυτή η νομοθετική πρωτοβουλία προς αυτές τις συγκεκριμένες οικιστικές μονάδες δεδομένου ότι η οικιστική παράδοση του τόπου μας είναι μια παράδοση που έχει ενδυναμωθεί, έχει μπολιαστεί από ένα σύνολο παραδοσιακών τάσεων και ρυθμών που το νεότερο ελληνικό κράτος, πέραν της εκατονταετίας που το νομοσχέδιο θέτει, έχει αντιμετωπίσει με την πάροδο πολλών και διαφόρων ρυθμών και τάσεων στην ελληνική αρχιτεκτονική. Θα πρέπει λοιπόν οι νεότερες γενιές να μετάσχουν αυτής της αντίληψης. Και θέλω να πιστεύω ότι το συγκεκριμένο νομοθέτημα έρχεται να θεραπεύσει αυτή την ατέλεια. 
Κλείνοντας, κυρίες και κύριοι συνάδελφοι, και επανερχόμενος στην τροπολογία που συνυπέγραψα μαζί με άλλους συναδέλφους όλων των πτερύγων όπως προείπα, θέλω για ακόμη μια φορά να ευχαριστήσω και να εκφράσω τη δικαίωση πολλών συναδέλφων, όχι μόνο συναδέλφων που βρίσκονται σε αυτή την Αίθουσα αλλά και πρώην συναδέλφων που έθεσαν την υπογραφή τους πολλές φορές σε σχετικά κείμενα νομοθετημάτων και τροπολογιών και οι οποίοι δεν βρίσκονται αυτήν τη στιγμή στην Αίθουσα και ενδεχομένως μας παρακολουθούν. Εκφράζω λοιπόν, την ικανοποίησή μας διότι επιτέλους το νεότερο ελληνικό κράτος κατάλαβε μια αδικία που είχε απέναντι σε μια ένδοξη ιστορική περιοχή της ελληνικής επικράτειας όπως είναι η Μάνη που αποτελεί και κορυφαίο, εμβληματικό, χωρικό σημείο ανεξαρτησίας.
Διότι, όπως όλοι γνωρίζουμε, βασικός τόπος του ανεξάρτητου ελληνικού κράτους της αυτόνομης περιοχής ήταν η Μάνη κατά τη διάρκεια της Τουρκοκρατίας και κυρίως κατά τη διάρκεια των τελευταίων εκατό περίπου χρόνων προ της Ελληνικής Επανάστασης. 
Χαίρομαι, λοιπόν, γιατί σήμερα τριάντα τρία χρόνια μετά –και πιστεύω να μην υπάρξει άλλο προηγούμενο, κύριε Υπουργέ, να περιμένουμε τριάντα τρία χρόνια για να απονείμουμε δικαιοσύνη σε μία περιοχή που αυθαιρέτως και αδίκως είχε εξαιρεθεί από μία νομοθετική πρωτοβουλία πριν τριάντα τρία χρόνια- αποδίδετε τα του καίσαρος τω καίσαρι. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>) : Ευχαριστούμε τον κ. Αθανάσιο Δαβάκη.
Το λόγο έχει ο Υφυπουργός Εσωτερικών κ. Πάρης Κουκουλόπουλος, για μία μικρή παρέμβαση για πέντε λεπτά.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Ευχαριστώ, κυρία Πρόεδρε.
Μου ζητήθηκε από τον εισηγητή της Νέας Δημοκρατίας κ. Μητσοτάκη, από την κ. Διώτη και από τον Λαϊκό Ορθόδοξο Συναγερμό να παράσχω κάποιες διευκρινήσεις για την τροπολογία που αφορά τους Φορείς Ολοκληρωμένης Διαχείρισης Απορριμμάτων, τους ΦΟΔΣΑ. Τέθηκε και ένα ερώτημα ανακολουθίας, μια και οι διατάξεις για τους Φορείς Ολοκληρωμένης Διαχείρισης περιλαμβάνονται στο πολυνομοσχέδιο του Υπουργείου Εσωτερικών, το οποίο χθες το απόγευμα δόθηκε στη δημοσιότητα για διαβούλευση, πρώτα απ’ όλα, στα δύο συλλογικά όργανα της αυτοδιοίκησης.
Με δύο λόγια, κύριοι συνάδελφοι, με το πολυνομοσχέδιο, το οποίο εκτός απροόπτου σε δεκαπέντε-είκοσι ημέρες το αργότερο θα είναι στην αρμόδια Επιτροπή της Βουλής για συζήτηση, μπαίνουν τρεις στόχοι με τίτλους: Διαπεριφερειακή Συνεργασία, Διαβαθμητική Συνεργασία και Επιτάχυνση, αφού με ολοκληρωμένη, πλήρη διάταξη παρακάμπτεται το προεδρικό διάταγμα που προέβλεπε ο «Καλλικράτης» και έτσι θα έχουμε το αργότερο αρχές Μαΐου την εγκατάσταση των διοικητικών συμβουλίων των νέων περιφερειακών πλέον Φορέων Ολοκληρωμένης Διαχείρισης (ΦΟΔΣΑ) και σε έξι μήνες οι νέοι περιφερειακοί ΦΟΔΣΑ που στα νησιά θα είναι διαβαθμητικοί, όπως και στην Αττική, θα γίνουν καθολικοί διάδοχοι της περιουσίας και των λειτουργιών των υφισταμένων Φορέων Ολοκληρωμένης Διαχείρισης.
Δεν είναι, λοιπόν, καθόλου ανακόλουθο ότι φέρνουμε κατεπειγόντως αυτή τη διάταξη, που την είχαμε και στο πολυνομοσχέδιο του Υπουργείου Οικονομικών και την αποσύραμε για βελτίωση. 
Ευχαριστώ τον κ. Μητσοτάκη για την πολύ καλή συνεργασία που είχαμε για να έχουμε μία συναινετικά διατυπωμένη διάταξη, η οποία εκφράζει όλους και έχει τη συναίνεση και όλων των αιρετών της αυτοδιοίκησης, με την οποία τι επιτυγχάνουμε; Εγκαθιστούμε γι’ αυτό το κρίσιμο οκτάμηνο διοικήσεις των εν ενεργεία δημοτικών αρχών, γιατί με μία ατελή διάταξη του «Καλλικράτη» έχουμε την εξής ιδιόρρυθμη κατάσταση: Από τη Θεσσαλία μέχρι τη Θεσσαλονίκη και από τη Χαλκιδική μέχρι την Πελοπόννησο έχουμε διοικήσεις που η πλειονότητα των μελών του διοικητικού συμβουλίου δεν είναι καν αιρετοί, με αποτέλεσμα να υπάρχουν αρκετά σοβαρά διαδικαστικά και διαχειριστικά προβλήματα. Υπάρχει και ένα μείζον πρόβλημα βέβαια: ποιος και με ποια ιδιότητα θα παραδώσει εγκαταστάσεις αλλά και εκκρεμότητες στους νέους περιφερειακούς ΦΟΔΣΑ, στους οποίους έχουν επενδυθεί πολύ μεγάλες προσδοκίες. Αυτό λέει η διάταξη και τίποτε άλλο. Έχει την πλήρη συναίνεση και ευχαριστώ όλους όσους συνεργάστηκαν και έκανα ήδη τις αναφορές.
Η δεύτερη διάταξη, κυρία Πρόεδρε, την οποία έχω την τιμή να εισηγούμαι –θα καταλάβετε γιατί- είναι η ε΄ παράγραφος του άρθρου 2 της τροπολογίας του ΥΠΕΚΑ που αφορά τα πολεοδομικά και χωροταξικά θέματα: μία διάταξη για την οποία θέλω προκαταβολικά να ευχαριστήσω την πολιτική ηγεσία του ΥΠΕΚΑ, τον κ. Παπακωνσταντίνου, ιδιαίτερα όμως τον έχοντα την αρμοδιότητα και παριστάμενο συνάδελφό μου Αναπληρωτή Υπουργό, τον κ. Σηφουνάκη, καθώς και την αρμόδια Διεύθυνση Πολεοδομικού Σχεδιασμού του ΥΠΕΚΑ, γιατί λύνεται μια εκκρεμότητα που πρωτοετέθη στο τέως ΥΠΕΧΩΔΕ τον Ιούνιο του 2003 από εμένα ως δήμαρχο, στη συνέχεια τον Γενάρη του 2005 από εμένα πάλι ως Πρόεδρο της Κεντρικής Ένωσης Δήμων και Κοινοτήτων, γιατί ξεκίνησε από την πόλη της οποίας ήμουν δήμαρχος, και αθροίστηκαν από πίσω άλλα εκατό γενικά πολεοδομικά, στα οποία έχουμε την εξής ιδιόρρυθμη κατάσταση.
Επιτρέπουμε στην Ελλάδα να γίνεται επέκταση γενικού πολεοδομικού σχεδίου, επέκταση πόλης, δηλαδή. Όπου δεν υπάρχουν ζώνες προστασίας και προβλέψεις και όπου έχουν θεσπιστεί προ εικοσαετίας ζώνες οικιστικού ελέγχου, δεν μπορείς να κάνεις με μια ατελή διατύπωση του ν. 2508 ...</Speech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Ναι, αλλά ειδικά στα Τρίκαλα…</Speech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Θα κάνω και μια αναφορά και στα Τρίκαλα, κυρία συνάδελφε, μην ανησυχείτε. 
Με τη διάταξη αυτή –και ολοκληρώνω- ανοίγει ο δρόμος για εκατό γενικά πολεοδομικά σχέδια, τα οποία είναι κολλημένα εδώ και χρόνια, αλλά μ’ έναν απόλυτα υπεύθυνο και προστατευόμενο τρόπο ,που δεν θα ανοίξει την παραμικρή χαραμάδα για αυθαιρεσίες. Διότι η διάταξη αφορά αποκλειστικά ζώνες οικιστικού ελέγχου που δεν προστατεύονται παντοιοτρόπως ή δεν διέπονται από κάποιο ιδιαίτερο καθεστώς, που τις χαρακτηρίζει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Μόνο ένα λεπτό θέλω, κυρία Πρόεδρε.
Επιπλέον οι όποιες χρήσεις επιβληθούν με την επέκταση του σχεδίου ισχύουν. Δηλαδή, το προεδρικό διάταγμα των ζωνών οικιστικού ελέγχου πάει χέρι-χέρι με το προεδρικό διάταγμα των πολεοδομικών μελετών. Είναι δηλαδή, υπό τον απόλυτο έλεγχο της συντεταγμένης πολιτείας, περιφερειακών και δημοτικών συμβουλίων, ΥΠΕΚΑ και Συμβουλίου της Επικρατείας. Άρα, δεν υπάρχει η παραμικρή πιθανότητα να έχουμε μια ανεξέλεγκτη κατάσταση όπου θα ξαναεπανέλθουμε σ’ ένα προηγούμενο καθεστώς. 
Ακριβώς γι’ αυτό το λόγο δεν περιλαμβάνεται η περίπτωση των Τρικάλων και ήθελα να αναφερθώ σ’ αυτό και χαίρομαι που είναι εδώ η κ. Μερεντίτη, που με ιδιαίτερη μαχητικότητα το έθεσε το ζήτημα. Συνεργαστήκαμε με τον κ. Σηφουνάκη και θέλω να σας πω την γνώμη μου, αγαπητή συνάδελφε, που μπορεί να τελειώσει εξίσου γρήγορα και το θέμα των Τρικάλων. Το ζήτημα του γενικού πολεοδομικού των Τρικάλων –που επίσης, κακοφορμίζει εδώ και δέκα, δεκαπέντε περίπου χρόνια, είμαστε από τους πρώτους που μαζί ήρθαμε αντιμέτωποι στο πρόβλημα- έχει σταματήσει γιατί ένα μέρος της επέκτασης βρίσκεται σε ζώνη υψηλής παραγωγικότητας.</Speech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Ναι, αλλά ακόμα…</Speech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Αντιλαμβάνεται κανείς ότι δεν μπορεί με μια διάταξη να λύσουμε τέτοια τα θέματα.
Πιστεύω όμως –θα μιλήσει και ο κ. Σηφουνάκης μετά- ότι στο προεδρικό διάταγμα που πρόκειται τις επόμενες ημέρες –όχι βδομάδες- να αποσταλεί στο Συμβούλιο της Επικρατείας για τις χρήσεις γης</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Εδόθη παράταση μέχρι τις 29.</Speech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Υπάρχει η διατύπωση –την οποία έχουμε δει μαζί με τις αρμόδιες υπηρεσίες του ΥΠΕΚΑ, με την οποία συμφωνεί και ο κύριος Υπουργός- με την οποία τα συναρμόδια Υπουργεία μπορούμε να προβλέψουμε τη διαδικασία με την οποία, κυρία συνάδελφε, θα γίνεται επιτρεπτή η αλλαγή του πολεοδομικού σχεδίου.
Και βέβαια για τα Τρίκαλα, σπεύδω να πω ότι πρέπει να αντιμετωπίσουμε την εξής κατάσταση. Θέλω να ξέρουν όλοι οι συνάδελφοι ότι –σε μια χώρα- γιατί δεν είναι μόνο τα θέματα ποιοι είναι υπέρ όλοι είμαστε υπέρ της προστασίας του περιβάλλοντος- αυτή τη στιγμή παράπλευρα στην Αττική Οδό υπάρχουν τεράστιες ζώνες που είναι χαρακτηρισμένες ως ζώνες υψηλής παραγωγικότητας. Η περιοχή έχει αλλάξει άρδην φυσιογνωμία. 
Πρέπει να το δούμε. Δεν μπορούμε να κρυβόμαστε πίσω από το δάκτυλό μας. Ούτε μπορεί σε ένα αστικό κέντρο σαν τα Τρίκαλα, να λέμε ότι σε μια χώρα που έχει εγκαταλείψει τη γη εδώ και δεκαετίας, η ζώνη υψηλής παραγωγικότητας έχει μείνει ανάμεσα στις γειτονιές των Τρικάλων. Αν είναι δυνατόν!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Υπουργέ, είναι ένα θέμα που αφορά σε όλη την Ελλάδα.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Ακριβώς.</Speech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Κυρία Πρόεδρε, τα Τρίκαλα είναι μια ιδιαίτερη περίπτωση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Θα πούμε τα ευχαριστήρια όταν θα λυθεί για όλη την Ελλάδα και η τροποποίηση των Ζωνών Οικιστικού Ελέγχου και οι χρήσεις γης γιατί είναι ένα πολύ μεγάλο θέμα, που καθυστερεί πάρα πολύ.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Αυτά ήθελα να πω, κυρία Πρόεδρε. Πιστεύω ότι δόθηκαν οι απαραίτητες διευκρινήσεις.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Υφυπουργό Εσωτερικών κ. Πάρη Κουκουλόπουλο.
Συνεχίζουμε τον κατάλογο ομιλητών. 
Το λόγο έχει ο Βουλευτής του ΠΑΣΟΚ του Νομού Ιωαννίνων κ. Μιχαήλ Παντούλας.
Ορίστε, κύριε Παντούλα, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΠΑΝΤΟΥΛΑΣ</Parlmember>: Ευχαριστώ, κυρία Πρόεδρε.
Ξεκινώντας την τοποθέτηση μου, θέλω και εγώ να πω ότι είναι άκρως θετική η εξέλιξη με την τελευταία παρέμβαση του κυρίου Υπουργού: την απόσυρση ή την αποδοχή τροπολογιών, γιατί λύνονται σημαντικά ζητήματα.
Για παράδειγμα, αναφέρω την απόσυρση της παραγράφου 1 της τροπολογίας «για τις χωροταξικές και άλλες διατάξεις», όπου το ΥΠΕΚΑ χωρίς να έχει καμμία αρμοδιότητα παρενέβαινε σε ζητήματα παροχής δικαιωμάτων σε επαγγελματικές ομάδες τεχνικών. Και επειδή όλη αυτή η διαδικασία προφανώς ήταν μη σύννομη, ορθώς απεσύρθη η σχετική διάταξη. 
Τα ίδια ισχύουν –ότι δηλαδή είναι άκρως θετική εξέλιξη- και για το γεγονός αποδοχής τροπολογιών όπως είπα που αφορούν ευαίσθητες ομάδες του πληθυσμού ή τροπολογιών που έχουν να κάνουν με τους κατόχους διατηρητέων κτισμάτων και άλλες περιπτώσεις. Όλα αυτά είναι πολύ θετικά και τιμούν το νομοθετικό Σώμα και τη νομοθετική διαδικασία. Προφανώς, τιμούν την πολιτική ηγεσία του ΥΠΕΚΑ. 
Τώρα, για την οικονομία του χρόνου και επειδή έχουν ακουστεί πολλά πράγματα, εγώ θα πω δυο κουβέντες για δυο συγκεκριμένα άρθρα. 
Η πρώτη μου αναφορά έχει να κάνει με το άρθρο 49, κύριε Υπουργέ. Το άρθρο 49 τροποποιεί διατάξεις του ν. 4030/2011, ενός νόμου ο οποίος ψηφίστηκε πριν δύο περίπου μήνες και η ισχύς του θα άρχιζε από το Μάρτιο του 2012 και, πριν ξεκινήσει η ισχύς αυτού του νόμου, έχουμε τροποποιήσεις. 
Θεωρώ ότι αυτό το πράγμα δεν μπορεί να εξηγηθεί. Κάτι άλλο συμβαίνει. Θα ήθελα στην ομιλία σας, κύριε Υπουργέ, να τοποθετηθείτε –και ας σταθώ μόνο στην παράγραφο 1 και στην παράγραφο 2 που τροποποιούνται- ως προς τα ακόλουθα:
Η παράγραφος 1 είναι ακριβώς η διάταξη, όπως είναι διατυπωμένη στο ν. 4030/2011, η οποία λέει «να είναι διπλωματούχος μηχανικός μέλος του ΤΕΕ ή πτυχιούχος μηχανικός τεχνολογικής εκπαίδευσης μέλος του ΕΕΤΕΜ» -αυτό το κομμάτι υπήρχε- και παρεμβαίνει η φράση «ή οποιουδήποτε άλλου σωματείου ή επιστημονικής ένωσης ή επαγγελματικού οργανισμού παρομοίου σκοπού κατά τον Αστικό Κώδικα» -αυτή, επαναλαμβάνω, είναι η παρέμβαση- και συνεχίζει η διάταξη όπως είχε και στο ν. 4030/2011 «ή μηχανικός που έχει αποκτήσει αναγνώριση επαγγελματικών προσόντων στη χώρα μας κατ’ εφαρμογή της σχετικής κοινοτικής και εθνικής νομοθεσίας». 
Τι είναι αυτό το οποίο μέσα σε δυο μήνες μάς υποχρέωσε να τροποποιήσουμε νόμο ψηφισθέντα πριν από δύο μήνες; Το ίδιο ισχύει και για την παράγραφο 2. Νομίζω ότι πρέπει να επιστρέψουμε στο ν. 4030/2011 και να μην γίνει αυτή η παρέμβαση. 
Κλείνω με το άρθρο 56 που αφορά –μεταξύ των άλλων- το τρίτο φράγμα στον ποταμό Άραχθο στη θέση Άγιος Νικόλαος. Κύριε Υπουργέ, ξέρω πάρα πολύ καλά ότι γνωρίζετε σε βάθος και από πρώτο χέρι το περιεχόμενο των ενστάσεων του συνόλου των φορέων της περιοχής –από την Περιφέρεια Ηπείρου μέχρι τους δήμους της περιοχής των Τζουμέρκων και μέχρι το Σύλλογο Προστασίας του Αράχθου- αλλά και των κατοίκων εν τω συνόλω τους της περιοχής σχετικά με την κατασκευή, όπως είπα, του τρίτου φράγματος επί του ποταμού Αράχθου στη θέση Άγιος Νικόλαος. 
Γνωρίζω επίσης, κύριε Υπουργέ –και κατανοώ, θα έλεγα- ότι η καθυστέρηση έγκρισης των περιφερειακών πλαισίων χωροταξικού σχεδιασμού και αειφόρου ανάπτυξης έχουν αρνητικές επιπτώσεις στον αναπτυξιακό τομέα, στις ανανεώσιμες πηγές ενέργειας. Όμως –το ξέρετε και εσείς- τα περιφερειακά χωροταξικά σχέδια ως υπερκείμενα είναι τα πρώτα που πρέπει να αναθεωρηθούν και πάνω σε αυτά πρέπει να προσαρμόζονται τα ειδικότερα σχέδια, όπως είναι τα σχέδια διαχείρισης των λεκανών απορροής των ποταμών.
Όπως είναι διατυπωμένο το άρθρο 56, έχει προφανώς μια ιδιαιτερότητα –θα έλεγα- μια μοναδικότητα, όσον αφορά τη διατύπωση. Για να υπάρξει δική μας θετική ψήφος, προτείνουμε να προβλεφθεί –εφόσον ισχύουν όλα τα προηγούμενα που σας είπα- η σύμφωνη γνώμη και όχι μόνο η γνώμη του περιφερειακού συμβουλίου –του αρμοδίου εν προκειμένω Περιφερειακού Συμβουλίου Ηπείρου. 
Εμείς δεν θέλουμε να σταματήσουμε τα έργα οπουδήποτε στην Ελλάδα. Προφανώς, υπάρχουν και απόλυτες συναινέσεις των τοπικών κοινωνιών. Εμείς μιλάμε μόνο για το τρίτο φράγμα στον Άραχθο ποταμό στην περιοχή Άγιος Νικόλαος. 
Πάντως, κύριε Υπουργέ, σε κάθε περίπτωση αναμένουμε από εσάς να διατυπώσετε την αρνητική θέση του Υπουργείου για την κατασκευή φράγματος στον ποταμό Άραχθο στη θέση Άγιος Νικόλαος, γιατί ξέρουμε –και εσείς και το σύνολο της πολιτικής ηγεσίας του ΥΠΕΚΑ γνωρίζει απολύτως- το τι πρόκειται να συμβεί εκεί καθώς και όλα τα προβλήματα που θα προκύψουν.
Ξέρουμε, θέλουμε να πιστεύουμε, ή σχεδόν είμαστε βέβαιοι ότι είναι αρνητική η άποψή σας, γιατί αυτό δεν το επιβάλλουν μόνο περιβαλλοντικοί λόγοι, αλλά και λόγοι αναπτυξιακοί, κοινωνικοί, οικονομικοί. Το αναγνωρίζουν οι πάντες αυτό. Δεν υπάρχει αντεπιχείρημα σε αυτά που σας είπα. 
Βεβαίως, έχει αντίθετη άποψη η ενδιαφερόμενη εταιρεία, η οποία πάλεψε με Θεούς και δαίμονες για να περάσει την άποψή της, αλλά βρήκε αντιμέτωπο το Συμβούλιο Επικρατείας και ακυρώθηκε όλη η προσπάθεια του παρελθόντος. Υπάρχουν τα συμφέροντα της εταιρείας. Εγώ δεν αρνούμαι τα συμφέροντά της. Υπάρχουν και τα συμφέροντα της τοπικής κοινωνίας. Υπάρχει το ιδιωτικό συμφέρον και το κοινό και το δημόσιο συμφέρον. 
Στον Άραχθο δεν μπορεί να υπερισχύσει το ιδιωτικό συμφέρον απέναντι στο δημόσιο, στο κοινό συμφέρον. Είμαι απολύτως βέβαιος ότι σε αυτήν τη γραμμή συντάσσεται το Υπουργείο, το ΥΠΕΚΑ και αναμένουμε κατά την τοποθέτησή σας, κύριε Υπουργέ, την ξεκάθαρη θέση σας επ’ αυτού. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Παντούλα. 
Το λόγο έχει ο Βουλευτής Β΄ Αθηνών του ΠΑΣΟΚ, κ. Βούρος.</ChairmanSpeech> 
<Speech><Parlmember>ΙΩΑΝΝΗΣ ΒΟΥΡΟΣ</Parlmember>: Ευχαριστώ, κυρία Πρόεδρε. 
Με το νομοσχέδιο που συζητάμε εναρμονίζεται, κυρίες και κύριοι, η νομοθεσία μας με την oδηγία 2008/99 της Ευρωπαϊκής Ένωσης σε ό,τι αφορά την προστασία του περιβάλλοντος μέσω του ποινικού δικαίου, αλλά και τη διαχείριση των αποβλήτων, σύμφωνα με την ίδια oδηγία, με σκοπό πέραν της προστασίας του περιβάλλοντος να μειωθούν και τελικά να εξαλειφθούν οι κίνδυνοι για την υγεία των ανθρώπων και των ζώων, να προστατευθούν τα οικοσυστήματα, να εξοικονομηθούν φυσικοί πόροι και μέσω της εξοικονόμησης αυτής να αποφευχθούν οι διαταράξεις του. 
Όσον αφορά στις ποινές, χαρακτηριστικά και επιγραμματικά αναφέρομαι στην τροποποίηση του άρθρου 28 του ν. 1650/1986 με το άρθρο 7 του παρόντος, βάσει του οποίου όποιος ασκεί δραστηριότητα ή λειτουργεί επιχείρηση χωρίς τις απαιτούμενες άδειες ή ακόμα υπερβαίνει τα όρια των αδειών και υποβαθμίζει το περιβάλλον τιμωρείται με φυλάκιση μέχρι δύο έτη και του επιβάλλεται πρόστιμο 1000 έως 60.000 ευρώ. Η προσπόριση παράνομου οφέλους, υλικού, οικονομικού τιμωρείται με φυλάκιση τουλάχιστον δύο ετών και χρηματικό πρόστιμο 20.000 έως 150.000 ευρώ. Ανάλογα με το οικονομικό ή υλικό όφελος οι ποινές αυστηροποιούνται και φθάνουν τη δεκαετή κάθειρξη και πρόστιμο 60.000 έως 250.000 ευρώ. Φυσικά, θα πρέπει να σταθούμε ιδιαίτερα στις προβλεπόμενες ποινές για βλάβες που προκαλούνται σε έμβρυα, παθήσεις νεογνών, βαριές σωματικές ή νοητικές βλάβες ανθρώπων, όπου οι ποινές είναι έως και δεκαετής κάθειρξη και πρόστιμο 150.000 έως 500.000 ευρώ. 
Σημαντικό αποτρεπτικό στοιχείο του σχεδίου νόμου για ενδεχόμενη βλάβη στο περιβάλλον αποτελεί η πρόβλεψη για προσωρινή και σε περίπτωση υποτροπής οριστική αφαίρεση αδειών λειτουργίας επιχειρήσεων και η παύση κάθε επιχειρηματικής δραστηριότητάς τους. 
Ένα επίσης πολύ σημαντικό στοιχείο, κατά τη γνώμη μου, που σίγουρα θα βοηθήσει το σκοπό για τον οποίο θεσμοθετήθηκε το λεγόμενο Πράσινο Ταμείο, είναι ότι τα διοικητικά πρόστιμα που προβλέπεται με το συζητούμενο σχέδιο νόμου να επιβάλλονται θα πηγαίνουν σε αυτό το tαμείο. 
Δύο επίσης σημαντικά στοιχεία εμπεριέχονται στο σχέδιο νόμου. Το ένα είναι ότι συμπεριλαμβάνει και κωδικοποιεί την ευθύνη και των νομικών προσώπων, για τα οποία μέχρι σήμερα –θα έλεγα- ότι υπήρχε ένα κενό στη σχετική νομοθεσία, υπήρχε μία ιδιότυπη ασυλία. Το δεύτερο είναι ότι αναγνωρίζει τη δυνατότητα όχι μόνο σε δημόσιες υπηρεσίες, ΟΤΑ, αλλά και σε φορείς, όπως το ΤΕΕ και το ΓΕΩΤΕΕ, τα πανεπιστήμια και οι διάφορες ΜΚΟ, αλλά και φυσικά πρόσωπα, να ενεργούν ως πολιτικοί ενάγοντες για την αποκατάσταση του περιβάλλοντος, ακόμα και αν δεν έχουν θιγόμενη ιδιοκτησία. Φυσικά, προβλέπεται η απόλυτη προστασία καταγγελλόντων και μαρτύρων. 
Τέλος, σημαντική και καινοτόμα –θα έλεγα- διάταξη είναι αυτή που ορίζει ότι οι επιθεωρητές περιβάλλοντος, αλλά και οι συνεπικουρούντες αυτούς μπορούν με την εποπτεία, φυσικά, του αρμόδιου εισαγγελέα πλημμελειοδικών να ενεργούν προκαταρκτική εξέταση και προανάκριση, διευκολύνοντας έτσι το έργο της δικαιοσύνης με τη χρονική συντόμευση των διαδικασιών. 
Το δεύτερο μεγάλο ζήτημα που πραγματεύεται το σχέδιο νόμου αφορά τη διαχείριση των αποβλήτων, εκτός από τις περιπτώσεις εκείνων που ήδη καλύπτονται από κανονισμούς, ΚΥΑ και οδηγίες που ήδη εφαρμόζονται. Αναφέρομαι στα αέρια απόβλητα που εκλύονται στην ατμόσφαιρα, το διοξείδιο του άνθρακα, τα ραδιενεργά και φυσικά, όσα διέπονται από άλλες ευρωπαϊκές ή εθνικές διατάξεις, όπως είναι τα λύματα, πτώματα ζώων, απόβλητα εξόρυξης, επεξεργασίας και αποθήκευσης και φυσικών πόρων.
Ουσίες ή αντικείμενα προς απόρριψη, επικίνδυνα απόβλητα -με περισσότερες της μιας επικινδυνότητες- βιολογικά, βιοαποδομήσιμα, απόβλητα κήπων, πάρκων, απορρίμματα τροφών από μαγειρεία, χώρους εστίασης, μεταποίησης τροφίμων κ.λπ. υπάγονται στις διατάξεις του σχεδίου νόμου που συζητάμε.
Φυσικά, το να αναφερόμαστε σε διαχείριση αποβλήτων, εννοούμε τη συλλογή, συγκέντρωση, μεταφορά, ανάκτηση και διάθεση αποβλήτων, με την εποπτεία των απαιτούμενων εργασιών και την επίβλεψη των χώρων διάθεσης από εμπόρους και μεσίτες.
Κυρίες και κύριοι συνάδελφοι, το γεγονός ότι με το σχέδιο νόμου που συζητάμε προτείνεται η βελτίωση διατάξεων νόμων που έχουν σχέση με ρυθμίσεις για τα αυθαίρετα –για παράδειγμα, θέματα χωροταξίας, πολεοδομίας και αστικής ανάπλασης, θέματα ενέργειας, δασών και δασικών εκτάσεων, όπως για παράδειγμα η τροποποίηση του ν. 4014/2011 ως προς τα απαιτούμενα εξαρτημένα τοπογραφικά διαγράμματα ακόμα και για περιπτώσεις γης προερχόμενες από διανομή ή αναδασμό- φυσικά και αναγνωρίζει ατέλειες ή παραλείψεις προηγούμενων νομοθετικών πρωτοβουλιών, αλλά δείχνει επίσης και την υπευθυνότητα του κυρίου Υπουργού –των κυρίων Υπουργών, στην προκειμένη περίπτωση- απέναντι στον πολίτη αυτής της χώρας.
Ως προς το άρθρο 51, αναφέρθηκαν κάποιοι συνάδελφοι και πιο διεξοδικά ο κ. Μητσοτάκης, ο εισηγητής της Νέας Δημοκρατίας. Νομίζω ότι μετά από τις εξηγήσεις που δόθηκαν και φαντάζομαι μετά και τις συζητήσεις που θα ακολουθήσουν, έχει καλυφθεί κατά μεγάλο μέρος η ανησυχία των κατοίκων των περιοχών. 
Έχω την εντύπωση, όπως πρότεινε και ο κ. Μητσοτάκης και άλλοι συνάδελφοι, ότι από τη στιγμή που ξεκινούν κάποια έργα, καλό θα ήταν να υπάρχει και μία εποπτεία από τους φορείς της τοπικής αυτοδιοίκησης των συγκεκριμένων δήμων που έχουν λόγο στο έργο. Επίσης, έχουν κάθε λόγο να έχουν επαφή και με το αποτέλεσμα, αλλά και με τις αναλύσεις που θα προηγηθούν των εργασιών.
Ως προς την τροπολογία που κατατέθηκε και αφορά το γήπεδο της ΑΕΚ, θα ήθελα να σας διαβάσω μία επιστολή. 
«Η ΑΕΚ είναι ένας από τους μεγαλύτερους και ενδοξότερους συλλόγους στην Ελλάδα, με πολύ μεγάλη ιστορία και σημαντικές διακρίσεις στο χώρο του αθλητισμού, τόσο στη χώρα μας, όσο και στην Ευρώπη. Είναι ένας σύλλογος που ιδρύθηκε το 1924 από πρόσφυγες της Μικράς Ασίας, σε μία δύσκολη εποχή-ορόσημο για τον ελληνισμό. 
Μέχρι το 2003, η ΑΕΚ είχε το σπίτι της. Για τα εκατομμύρια των φίλων της ομάδας, το ιστορικό γήπεδο της Νέας Φιλαδέλφειας αποτελούσε χώρο ζωής και έκφρασης για τη μεγάλη τους αγάπη. Την ίδια σημασία και έννοια, αυτός ο ιστορικός χώρος είχε για τους κατοίκους της Νέας Φιλαδέλφειας, αλλά και της ευρύτερης περιοχής –τώρα πια έχει γίνει Δήμος Νέας Φιλαδέλφειας-Νέας Χαλκηδόνας- αλλά και πέραν των προαναφερόμενων, αποτελούσε και χώρο πολλαπλών δραστηριοτήτων.
Για πρώτη φορά ύστερα από αρκετά χρόνια, η ΑΕΚ προσπαθεί να λύσει το μεγάλο πρόβλημα που αντιμετωπίζει. Η συνεργασία όλων των εμπλεκόμενων φορέων έως σήμερα είναι απολύτως αρμονική, με πρωταρχικό στόχο τον απόλυτο σεβασμό –και το τονίζω αυτό- στο περιβάλλον και τον οικιστικό ιστό της πόλης. 
Η επιστροφή του γηπέδου της ΑΕΚ στη γειτονιά της είναι έργο πνοής και αναγέννησης για την πόλη της Νέας Φιλαδέλφειας, αλλά και μνημείο ζωής για τους φιλάθλους της και την ιδέα που πρεσβεύει η ένωση. Είναι σημαντικό να αναφέρουμε ότι η ανέγερση του νέου γηπέδου της ΑΕΚ θα αποτελέσει ένα σπουδαίο έργο ανάπτυξης και πολιτισμού σε μία δύσκολη περίοδο οικονομικής κρίσης για τη χώρα μας και τους Έλληνες, ένα έργο που θα αποτελέσει σημείο συνάντησης πολλαπλών πολιτιστικών δραστηριοτήτων, με τη συμμετοχή πρώτα απ’ όλους των κατοίκων της περιοχής.
Πιο συγκεκριμένα, το έργο θα δημιουργήσει άμεσα νέες θέσεις εργασίας για τους κατοίκους της ευρύτερης περιοχής, χωροταξική ανάπλαση της περιοχής, κυκλοφοριακές ρυθμίσεις –και, απ’ ό,τι έχω πληροφορηθεί, η σχεδιαζόμενη γραμμή 4 του μετρό έρχεται και σκάει κατευθείαν επάνω στον Περισσό, σε μία απόσταση δηλαδή πολύ μικρότερη απ’ ό,τι ο Σταθμός Ειρήνης από το ΟΑΚΑ- και θα τονώσει την εμπορική δραστηριότητα των καταστημάτων της ευρύτερης περιοχής, ιδιαίτερα τις μέρες των αγώνων.
Συμπληρωματικά των ανωτέρω, με τη μεταφορά των τμημάτων υποδομής και ακαδημιών της ομάδας στο νέο γήπεδο, αλλά και πιθανότατα και των άλλων τμημάτων της, θα δοθεί η δυνατότητα για περαιτέρω άθληση των νέων της περιοχής του Δήμου Νέας Φιλαδέλφειας-Νέας Χαλκηδόνας, αλλά και των όμορων δήμων, με ό,τι αυτό συνεπάγεται, αφού ο αθλητισμός αποτελεί για τους νέους ασπίδα στις μάστιγες της εποχής.
Για τους παραπάνω λόγους και για πολλούς ακόμα, θεωρούμε ότι η ανέγερση του νέου γηπέδου της ΑΕΚ είναι πλέον επιβεβλημένη ανάγκη και προτεραιότητα για τη συνέπεια όλων απέναντι στην ιστορία του πολιτισμού και του αθλητισμού μας.
Αυτήν την επιστολή, εκτός από τους ογδόντα δύο συναδέλφους που υπέγραψαν την τροπολογία, την υπέγραψαν εκατόν τριάντα έξι συνάδελφοι του Κοινοβουλίου.
Κύριοι Υπουργοί, έχετε επιτελέσει σπουδαίο έργο με αυτήν την απόφαση που πήρατε και θεωρώ ότι ο τρόπος με τον οποίο κινηθήκαμε και συνεργαστήκαμε δηλώνει εκτός από τις καλές σας προθέσεις και τους στόχους που πρέπει να έχει ένα Υπουργείο απέναντι σε θέματα που άπτονται του αθλητισμού και του πολιτισμού, χωρίς κομματικές παρωπίδες, χωρίς αποχρώσεις που έχουν να κάνουν με οπαδικές σχέσεις. 
Να είστε σίγουροι ότι αυτή η απόφασή σας, απελευθερώνει σε μεγάλο βαθμό εκτός από το δυναμικό μίας ομάδας, κυρίως τις δραστηριότητες μίας περιοχής που έχει υποβαθμιστεί ιδιαίτερα, τα μαγαζιά έχουν κλείσει, ακόμα και τα περίπτερα έχουν κατεβάσει ρολά. 
Θέλω να σας ευχαριστήσω εκ μέρους όλης της οικογένειας της ΑΕΚ, αλλά και όλου του φίλαθλου κόσμου. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον k. Γιάννη Βούρο. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Παρασκευής 3 Φεβρουαρίου 2012.
ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3, 130 παράγραφοι 2 και 3 του Κανονισμού της Βουλής)
&#160;1. Η με αριθμό 462/26/31-1-2012 επίκαιρη ερώτηση του Προέδρου της Κοινοβουλευτικής Ομάδας&#160;του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με την αντιμετώπιση του προβλήματος της λαθρομετανάστευσης.
(Θα απαντήσει ο Υπουργός Προστασίας του Πολίτη).
&#160;&#160;2. Η με αριθμό 463/27/31-1-2012 επίκαιρη ερώτηση του Προέδρου της Κοινοβουλευτικής Ομάδας&#160;του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τη λήψη νέων πρόσθετων μέτρων λιτότητας και την ταυτόχρονη αύξηση των αμοιβών και των προμηθειών των τραπεζικών ιδρυμάτων.
(Θα απαντήσει ο Αντιπρόεδρος της Κυβέρνησης και Υπουργός Οικονομικών).
&#160;&#160;3. Η με αριθμό 473/31-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Πολιτισμού και Τουρισμού, σχετικά με την παραχώρηση του «ΞΕΝΙΑ» Σπάρτης προς το Γενικό Νοσοκομείο Σπάρτης.
&#160;&#160;4. Η με αριθμό 464/31-1-2012 επίκαιρη ερώτηση του Βουλευτή της Νέας Δημοκρατίας 
κ. Εμμανουήλ Κεφαλογιάννη προς τον Υπουργό Υποδομών, Μεταφορών και Δικτύων, σχετικά με την απομάκρυνση της έδρας του Ευρωπαϊκού Οργανισμού Ασφάλειας Δικτύων και Πληροφοριών ENISA από το Ηράκλειο.
&#160;&#160;5. Η με αριθμό 469/31-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Χαραλάμπους προς τους Υπουργούς Ανάπτυξης, Ανταγωνιστικότητας και Ναυτιλίας και Αγροτικής Ανάπτυξης και Τροφίμων, σχετικά με την εγκατάσταση μονάδας ιχθυοκαλλιέργειας στις Β.Α ακτές της Κέρκυρας και τις συνέπειές της στο νησί. 
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;&#160;1. Η με αριθμό 468/31-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου &#160;προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εξέλιξη των διαδικασιών ενεργοποίησης της ειδικής περιβαλλοντικής μελέτης του όρους Μαίναλον.
&#160;&#160;2. Η με αριθμό 465/31-1-2012 επίκαιρη ερώτηση του Βουλευτή της Νέας Δημοκρατίας κ. Νικολάου Παναγιωτόπουλου προς τον Υπουργό Οικονομικών, σχετικά με την επικείμενη λήξη δανείων ιδιωτικών επιχειρήσεων με εγγύηση του δημοσίου.
&#160;&#160;&#160;3. Η με αριθμό 470/31-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Παιδείας, Διά Βίου Μάθησης και Θρησκευμάτων και Οικονομικών, σχετικά με την ανάγκη άμεσης καταβολής των δεδουλευμένων στις καθαρίστριες των σχολείων της χώρας.
&#160;&#160;4. Η με αριθμό 474/31-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Ηλία Πολατίδη προς τον Υπουργό Προστασίας του Πολίτη, σχετικά με τις επιθέσεις σε εθνικά και θρησκευτικά σύμβολα.
&#160;5. Η με αριθμό 477/31-1-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Οικονομικών και Πολιτισμού και Τουρισμού, σχετικά με την φοροδιαφυγή μέσω δελτίων του ΟΠΑΠ.
&#160;&#160;6. Η με αριθμό 479/31-1-2012 επίκαιρη ερώτηση του Ανεξάρτητου Βουλευτή κ. Παναγιώτη Κουρουμπλή προς τον Υπουργό Οικονομικών, σχετικά με την απαλλαγή επιχειρήσεων από την καταβολή του Φόρου Προστιθέμενης Αξίας (ΦΠΑ). 
Το λόγο έχει ο Βουλευτής Ιωαννίνων του ΠΑΣΟΚ κ. Αθανάσιος Οικονόμου.</ChairmanSpeech> 
<Speech><Parlmember>ΑΘΑΝΑΣΙΟΣ ΟΙΚΟΝΟΜΟΥ</Parlmember>: Ευχαριστώ, κυρία Πρόεδρε.
Κυρία Πρόεδρε, θα ήθελα να αναφερθώ κατ’ αρχάς στο θετικό πνεύμα του νομοσχεδίου, γι’ αυτό και το ψηφίσαμε επί της αρχής. Βεβαίως πρέπει να ευχαριστήσουμε τον Υπουργό, τόσο για τη δική μας τροπολογία την οποία αποδέχθηκε, η οποία έλυσε ένα πρόβλημα το οποίο δημιουργούνταν από τη δυνατότητα κατασκευής ενός αντλιοστασίου ή γεωτρήσεων σε δασικές εκτάσεις ή εμφιάλωσης νερού, τα οποία προφανώς δεν επιβαρύνουν το περιβάλλον σε δασικές εκτάσεις, ενώ ο ίδιος νόμος του 1734 επιτρέπει τυροκομεία, μελισσοκομεία, ελαιοτριβεία, πολύ πιο επιβαρυντικές εγκαταστάσεις. Άρα, θεωρούμε δηλαδή ότι δικαίως έγινε αποδεκτή η τροπολογία μας. 
Όπως στο θετικό πνεύμα είναι και οι τροπολογίες που αποδέχθηκε, όπως αυτή της κατασκευής του γηπέδου της ΑΕΚ και όλες οι τροπολογίες που καταθέσαμε ως Βουλευτές κι έγιναν αποδεκτές. 
Πρέπει, όμως, να αναφερθώ σε δύο σημεία τα οποία θεωρώ πάρα πολύ σημαντικά, σε ζητήματα τα οποία εξάψανε τόσο τη φοβία όσο και την ανησυχία των κατοίκων της περιοχής μου, του Νομού Ιωαννίνων, όσον αφορά τη φωτογραφική, κατά τη γνώμη μας, διάταξη του άρθρου 56, η οποία αφορά τον Άγιο Νικόλα και το φράγμα της περιοχής του Αράχθου. 
Εκεί διαπιστώσαμε βεβαίως πολύ θετικά βήματα. Αυτή η διάταξη, η οποία ευλόγως δημιούργησε φοβίες στην περιοχή, αποσύρθηκε και αναδιατυπώθηκε, όπως είχε δεσμευτεί σε εμάς, τους τοπικούς Βουλευτές, ο κύριος Υπουργός με μία διατύπωση η οποία, κατά τη γνώμη πάλι των τοπικών κοινωνιών και όλων μας, δημιούργησε την αμφιβολία ότι ο σχεδιασμός διαχείρισης των υδάτων θα δημιουργούσε το παράθυρο, ώστε να δημιουργηθούν οι προϋποθέσεις και να κατασκευαστεί πάλι το εν λόγω έργο. 
Το εν λόγω έργο, πρέπει να πω ότι ταλανίζει την περιοχή μας επί μία δεκαετία. Επί μία δεκαετία γράφτηκε στο τότε γενικό χωροταξικό, το ΥΠΑΝ. Για άγνωστους λόγους πήρε μεν την άδεια λειτουργίας, αλλά δεν εγκαταστάθηκε. Αυτό το θέτω προς ενημέρωση όλων μας, πως ένα έργο επί μία δεκαετία παραμένει ανενεργό, όταν παίρνει μία άδεια, όταν δεν μπορεί να εγκατασταθεί. Διότι εν τω μεταξύ προέκυψαν αποφάσεις του Συμβουλίου της Επικρατείας κι εν πάση περιπτώσει τελεσιδίκησε και δεν μπόρεσε να εγκατασταθεί. Πώς παραμένει ανενεργή μία τέτοια κατάθεση άδειας, που δημιουργεί υπόνοιες, ότι έχουμε κάποιους οι οποίοι γίνονται στην ουσία ιδιοκτήτες δημόσιου χώρου κι όχι μόνο σε τόσο μεγάλα έργα αλλά και σε μικρότερα έργα; 
Κάποια στιγμή πρέπει να το πάρουμε απόφαση, όταν κάποιος παίρνει άδεια παραγωγής, ο χρόνος της άδειας εγκατάστασης πρέπει να είναι τόσο συγκεκριμένος όπου να απορρίπτεται αυτή η άδεια. Στην ουσία έχουμε ιδιώτες οι οποίοι έχουν όλα τα επίμαχα σημεία, ειδικά στα υδροηλεκτρικά, που θα μπορούσαν να είναι μικρότερα ή μεγαλύτερα και στην ουσία είναι δεσμευμένα από συγκεκριμένους ιδιώτες. 
Είναι κάτι περίπου σαν την εποχή του Far West  που πετούσε κάποιος πολύ νωρίς ένα κέρμα κι όπου έφτανε, αυτός πρώτος το καταπατούσε και το κατακτούσε μέσα από κι εγώ δεν ξέρω από ποιες άλλες διαδικασίες. 
Βεβαίως ξέρουμε ότι η εν λόγω εταιρεία μας έχει στείλει και επιστολές γενικά και δημοσιεύσεις και κοντεύει να μπει στο άρθρο 99, αν δεν έχει μπει.
Δεν την ενδιαφέρει να κατασκευάσει πλέον αυτό το έργο. Την ενδιαφέρει, όμως, να πουλήσει την άδεια.
Είμαστε, λοιπόν, σε μία κατάσταση, σε μία χώρα και σε μία εποχή όπου δημόσιοι χώροι και δη νερά, εν προκειμένω ποταμών, μπορούν κάποιοι, που κάποια στιγμή με κάποιους τρόπους πήραν άδειες, να τα μεταπωλούν ή να προσπαθούν να τα μεταπωλήσουν. Έχουμε, δηλαδή, ένα φαινόμενο το οποίο δεν μας τιμά ούτε ως Κοινοβούλιο ούτε ως χώρα.
Σε κάθε περίπτωση, αν οποιοσδήποτε ενδιαφερόμενος θα ήθελε να έχει μία τέτοια απαίτηση να ξανακάνει στην περιοχή του Αγίου Νικολάου φράγμα, θα έπρεπε να καταθέσει την άδειά του από την αρχή και να κριθεί από τις αρμόδιες υπηρεσίες τώρα και όχι κατά το παρελθόν.
Εν πάση περιπτώσει, στη συγκεκριμένη αναδιατύπωση που έκανε ο Υπουργός νομίζω ότι έχει πάρα πολλά θετικά βήματα. Απομακρύνεται η φωτογραφική διάταξη και βεβαίως, θα έπρεπε να απομακρυνθούν και οι φοβίες μας. Είμαστε, όμως, σε μία εποχή που δεν έχουμε αυτήν την εμπιστοσύνη ως τοπικές κοινωνίες που θα μπορούσαμε να εμπιστευτούμε αυτές τις αλλαγές. 
Ζητήσαμε χθες, ζήτησαν οι συνάδελφοί μου και ήρθαν σήμερα όροι δεσμευτικοί -όχι απόλυτα δεσμευτικοί, αλλά εν πάση περιπτώσει μπαίνουν όροι- οι οποίοι κάνουν την παρουσία ή τη γνώμη του Περιφερειακού Συμβουλίου απαραίτητη για να μπορέσει να προχωρήσει σ’ αυτή τη διαδικασία, δηλαδή στο σχεδιασμό υδάτων και στη συνέχεια αυτό να δεσμεύσει και τη χωροταξική θεσμοθέτηση.
Επιμένουν οι συνάδελφοί μου και έχουν δίκιο στο να μπει «τη σύμφωνη γνώμη». Εγώ έχω εκεί μία ένσταση ή μία επιφύλαξη. Η ένσταση στο συγκεκριμένο θέμα θα είχε την απόλυτη σύμφωνη γνώμη μου. Ναι, θα έπρεπε να είναι η σύμφωνη γνώμη της περιφέρειας σε τέτοια έκτακτα έργα ή σε έργα τα οποία δεν εναρμονίζονται χωροταξικά και στο σχεδιασμό υδάτων. Όμως, αν είχαμε αυτήν τη «σύμφωνη γνώμη» έχω μία επιφύλαξη για το τι θα γινόταν σε περιπτώσεις τοπικού εκβιασμού. Έχουμε πάρα πολλές τέτοιες περιπτώσεις. Κι αν είμαστε αυτήν τη στιγμή καχύποπτοι ανάμεσα στη συναλλαγή μεγάλων εταιρειών με ένα Υπουργείο, γιατί δεν είμαστε το ίδιο καχύποπτοι ανάμεσα σε τοπικούς εκβιασμούς με το περιφερειακό συμβούλιο, όπου θα ήμασταν κάτω από την επιμονή συγκεκριμένων απόψεων, ακραίων, οι οποίοι θα μπορούσαν να υφαρπάξουν στο όνομα του λαϊκισμού οποιαδήποτε απόφαση του περιφερειακού συμβουλίου;
Παρ’ όλα αυτά όμως, επιμένω ότι στη συγκεκριμένη περίπτωση με το ιστορικό και το δικαστικό ιστορικό, το οποίο έχει η συγκεκριμένη περιοχή, το συγκεκριμένο ποτάμι, με την επιβάρυνση που έχει και επειδή πιστεύω ότι δεν είναι στις προθέσεις της σημερινής πολιτικής ηγεσίας αλλά μπορεί να είναι της αυριανής ή της μεθαυριανής, να μπει η «σύμφωνη γνώμη» σε εξαιρετικές τέτοιες περιπτώσεις που υπάρχει ακόμη ο μη εναρμονισμός σχεδίων διαχείρισης και χωροταξικών σχεδίων και μόνο σ’ αυτές τις περιπτώσεις, για να μπορέσουμε και να μην κάνουμε το σημειακό γενικό, γιατί  θα ήταν κρίμα –το προανέφερα- γιατί θα πέφταμε σε τοπικούς πιθανούς εκβιασμούς και σε ακραίες λαϊκίστικες απόψεις, από την άλλη, όμως, οφείλουμε να προστατέψουμε το συγκεκριμένο ποτάμι και τη συγκεκριμένη περιοχή όχι μόνο για περιβαλλοντικούς λόγους, αλλά και για πολιτιστικούς και ιστορικούς λόγους. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ ) 
Η συγκεκριμένη κατασκευή εκεί του φράγματος έχει αποδειχθεί περίτρανα και στο κόμμα μας και στην πολιτική ηγεσία της προηγούμενης κυβέρνησης και της σημερινής και της προπροηγούμενης ότι θα ήταν καταστροφικό και για την ιστορία και για τον πολιτισμό και για το περιβάλλον της περιοχής, να ήταν δεσμευτικό και αποτρεπτικό η «σύμφωνη γνώμη» τέτοιων κενών ανάμεσα στο σχέδιο διαχείρισης υδάτων και του περιφερειακού σχεδιασμού. Δηλαδή, αν ήταν δυνατόν, χωρίς να διαταραχθεί και η γενικότερη γενίκευση της «σύμφωνης γνώμης των περιφερειών», θα ήταν ευχής έργου να συμβεί και να μπορούσαμε να το αποτρέψουμε για την περιοχή του Αγίου Νικολάου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εάν όχι, θεωρώ ότι είναι πάρα πολύ θετικά βήματα αυτά τα οποία έχει κάνει το Υπουργείο. Δεσμεύουνε και τη σημερινή ηγεσία και τις επόμενες, αρκεί βεβαίως κι εμείς, οι τοπικές κοινωνίες, να είμαστε σε εγρήγορση, σε αφύπνιση και να μην επιτρέψουμε τέτοιες κατασκευές και τέτοιες ακρότητες στον τόπο μας.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Οικονόμου.
Το λόγο έχει ο κ. Γρηγόρης Αποστολάκος, Βουλευτής Λακωνίας της Νέας Δημοκρατίας, για επτά λεπτά.</ChairmanSpeech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Θα μπορούσα να έχω ένα λεπτό επιπλέον, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ορίστε, κύριε Αποστολάκο, έχετε το λόγο για οκτώ λεπτά, λοιπόν.</ChairmanSpeech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, είμαι από τους Βουλευτές της Εθνικής Αντιπροσωπίας όπου έχω μιλήσει κατ’ επανάληψη στην Αίθουσα αυτή κι έχω καταγράψει την άποψή μου, ότι για την πλημμέλεια λειτουργίας του ελληνικού πολιτικού συστήματος, για τη γενικότερη απαξίωση της κοινοβουλευτικής δημοκρατίας, το μέγιστο μερίδιο ευθύνης το έχει η εκτελεστική εξουσία.
Η εκτελεστική εξουσία συντίθεται κάθε φορά στη λογική της παρέας, της κομματικής ελίτ, της οικογενειοκρατίας κ.ο.κ. Αυτή, λοιπόν, η εκτελεστική εξουσία είναι αυτή που πολλές φορές έχει νοθεύσει και τη νομοθετική λειτουργία του ελληνικού Κοινοβουλίου και θέτει στο περιθώριο την οποιαδήποτε κοινοβουλευτική συμμετοχή των Ελλήνων Βουλευτών σε ό,τι αφορά το παραγόμενο νομοθετικό έργο σε αυτήν την Αίθουσα. Είναι από τις μεγαλύτερες πληγές του συστήματος μας.
Καταγράφω αυτήν την άποψη, γιατί πιστεύω ότι κατά την επεξεργασία αυτού του νομοσχεδίου έχουμε μια καλή εξαίρεση. Η πολιτική ηγεσία του ΥΠΕΚΑ άκουσε τη φωνή των Ελλήνων Βουλευτών, συμμετείχε σε μια δημοκρατική διαδικασία, σε μια ισομερή και ισόνομη, αν θέλετε διαδικασία, στη διαμόρφωση ενός νομοθετικού κειμένου. Αυτό είναι ένα θετικό βήμα ότι αποδέχεται τις προτάσεις των Ελλήνων Βουλευτών.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Να τις αποδεχτεί και η Νέα Δημοκρατία. Πείτε το…</Speech>
<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Μίλησα για την εκτελεστική εξουσία, που θεωρώ ότι είχε χρεοκοπήσει τη λειτουργία του ελληνικού κράτους.
Και ο κ. Παπακωνσταντίνου και ο κ. Σηφουνάκης και ο συμμετέχων με τη σύμφωνη γνώμη του –απών από την Αίθουσα- Υπουργός Οικονομικών, έχουν συμβάλλει αποφασιστικά στο να διαμορφωθεί ένα νομοθετικό κείμενο, το οποίο καλύπτει αν θέλετε τις απαιτήσεις που επιδιώκει. 
Επειδή σε ό,τι αφορά τις γενικές τοποθετήσεις του κόμματος μας αλλά και τις ειδικότερες, με θέσεις, απόψεις και προτάσεις έχω καλυφθεί από την τοποθέτηση του εισηγητή της Νέας Δημοκρατίας, κ. Μητσοτάκη, αλλά και του Κοινοβουλευτικού μας Εκπροσώπου, κ. Μουσουρούλη, θα επικεντρωθώ σε δύο σημεία: σε ό,τι αφορά τη φορολόγηση των παραδοσιακών κτηρίων που έχουν κηρυχθεί ως τοιαύτα με απόφαση του αρμόδιου Υπουργού Πολιτισμού και σε ό,τι αφορά το ιδιοκτησιακό καθεστώς της Μάνης, για να μπουν στο περιθώριο, αν θέλετε, και κάποιες ενδεχόμενες αντίθετες ιδέες που υπάρχουν σε κάποιες πτέρυγες της Βουλής.
Σε ό,τι αφορά το θέμα του ιδιοκτησιακού καθεστώτος της Μάνης, τι συμβαίνει κύριοι συνάδελφοι; Με το άρθρο 62 του ν. 998/1979 είχε θεσμοθετηθεί δικονομικό προνόμιο υπέρ του ελληνικού δημοσίου, σύμφωνα με το οποίο απαλλάσσονταν το ελληνικό δημόσιο από το βάρος της απόδειξης κυριότητάς του στις δημόσιες γαίες. Εξαιρούνταν από αυτή τη ρύθμιση όλες οι περιοχές της χώρας όπου δεν είχε μεσολαβήσει τουρκική κατοχή και το τουρκικό imperium. Όσοι κατάγεστε από τις περιοχές που θα αναφέρω παρακάτω, ξέρετε ότι ήταν η Κρήτη, του παρεμβαίνοντος, κ. Κεγκέρογλου, ήταν τα Ιόνια Νησιά, οι Κυκλάδες, τα Κύθηρα, τα Αντικύθηρα. Λησμόνησα τη Μυτιλήνη, τη Σάμο και τη Χίο. 
Ποια είναι τα δεδομένα που μας έφεραν στην ευχάριστη θέση να πούμε μια φορά στην εκτελεστική εξουσία, όπως εκπροσωπείται σήμερα, «ναι, κάνατε μια καλή δουλειά και είμαστε ευχαριστημένοι»; 
Το πρώτο δεδομένο είναι το εξής: Το 1833 από της συστάσεως του ελληνικού κράτους, είχε καθοριστεί με τη διαδικασία, όπως λέμε εμείς, οι νομικοί ex lege, με βασιλικό διάταγμα, ποιες περιοχές θα υπάγονταν στην κυριότητα του ελληνικού κράτους. Είχαν εξαιρεθεί αυτές που σας ανέφερα νωρίτερα.
Το δεύτερο δεδομένο είναι το εξής: Στη Μάνη υπήρχε ειδικό νομικό καθεστώς, όπως προσδιορίζεται από τη γεωγραφική περιφέρεια των σημερινών δήμων ανατολικής και δυτικής Μάνης. Δεν είχε μεσολαβήσει το τουρκικό imperium ούτως ώστε να θεωρηθεί ότι το ελληνικό δημόσιο είχε υποκαταστήσει από της συστάσεως του το 1833 τη τουρκική κυριαρχία. Και κακώς ο νομοθέτης το 1979 δεν είχε προβλέψει να συμπεριλάβει μαζί με τις υπόλοιπες περιοχές, τις οποίες σας ανέφερα και τη περιοχή της Μάνης. 
Θέλω να σας πω ένα τρίτο δεδομένο, πως υπάρχουν πέντε τελεσίδικες εφετειακές αποφάσεις, οι οποίες αναγνωρίζουν τα επιχειρήματα που σας ανέφερα και δεκάδες αποφάσεις πρωτοδικείων και ειρηνοδικείων της Μεσσηνίας και της Λακωνίας, όπου αποδέχονται όλα αυτά τα επιχειρήματα. Υπάρχει ένα τέταρτο δεδομένο. Σήμερα εισάγεται ένα νομοσχέδιο το οποίο συζητείται στην αρμόδια επιτροπή για την επιτάχυνση της δίκης. Αν δείτε σε τι έξοδα υποβάλλεται ο Έλληνας πολίτης για να επιτύχει το αυτονόητο, αυτά που με την τροπολογία αυτή επιτυγχάνετε, θα σας φανεί απίστευτο πόσο χρήσιμο είναι για τους Έλληνες πολίτες. 
Για την ιστορία θα πρέπει να σας πω ότι είναι η τρίτη φορά που Έλληνες Βουλευτές φέρνουν διακομματικά αυτήν την πρόταση ενώπιον μιας ελληνικής Κυβέρνησης. Ήλθε και στην προηγούμενη κυβέρνηση του ΠΑΣΟΚ και στην πιο προηγούμενη κυβέρνηση της Νέας Δημοκρατίας και δεν έγινε δεκτή και τότε είχαμε υπογράψει δεκαπέντε-είκοσι Βουλευτές, παρόντες σήμερα και απόντες οι οποίοι δεν έχουν εκλεγεί. 
Θα σας θυμίσω, αγαπητέ κύριε Λαφαζάνη, ότι τότε και ο ενιαίος ΣΥΡΙΖΑ με Βουλευτές του είχε προσυπογράψει την ίδια τροπολογία που δεν την έκανε δεκτή η τότε κυβέρνηση του ΠΑΣΟΚ, όπως δεν την είχε κάνει δεκτή και η προηγούμενη κυβέρνηση της Νέας Δημοκρατίας. 
Άρα σήμερα έρχεται να διορθωθεί μία αδικία, αλλά κυρίως να αποκατασταθεί η ισονομία και η ισοπολιτεία απέναντι σε μία περιοχή όπου η ρύθμιση είναι απόλυτα συμβατή με το νόμο και με το δημόσιο συμφέρον, βάζοντας μέσα στη ρύθμιση του άρθρου 62 και τη γεωγραφική περιοχή που ανέφερα νωρίτερα των δήμων ανατολικής και δυτικής Μάνης, όπως προέκυψαν μετά τον «Καλλικράτη». Πιστεύω ότι η αποδοχή αυτής της πρότασης σας τιμά, κύριοι Υπουργοί, όπως και τον συναινέσαντα κ. Βενιζέλο.
	Το δεύτερο που θέλω να πω, αφορά την αποδοχή που κάνατε στην τροπολογία σ’ ό,τι αφορά τη φορολόγηση των μνημείων και των παραδοσιακών περιοχών. Θα ήθελα να θυμίσω ότι δεν αποτελεί πελατειακή λογική η αποδοχή της συγκεκριμένης πρότασης από την πλευρά της πολιτικής ηγεσίας του ΥΠΕΚΑ. Σύμφωνα με το άρθρο 24 παράγραφος 6 του Συντάγματος, τα μνημεία και οι παραδοσιακές περιοχές γενικότερα προστατεύονται από το κράτος. Το κράτος με εκτελεστικό νόμο υποχρεούται να κάνει δύο πράγματα, πρώτο, να προσδιορίσει τα αναγκαία μέτρα περιορισμού της ατομικής ιδιοκτησίας όπου επιβάλλεται αυτό για την προστασία των ακινήτων και δεύτερον, να προσδιορίσει τον τρόπο και το είδος της αποζημίωσης των ιδιοκτητών.
	Θα ήθελα να θέσω ακόμα υπ’ όψιν σας -για να υπερασπιστώ την αποδοχή που έκαναν οι συναρμόδιοι Υπουργοί, ο κ. Παπακωνσταντίνου και ο κ. Σηφουνάκης- ότι σύμφωνα με την πιο πάνω διάταξη αλλά και με τη νομολογία όπως αυτή προκύπτει από την απόφαση 1998 του Συμβουλίου της Επικρατείας του 2007, ως αποζημίωση του ιδιοκτήτη νοείται και η ειδική φορολόγηση των μνημείων. Σύμφωνα με το άρθρο 29 του ν.3842/2010, προβλέπεται το αφορολόγητο για τα διατηρητέα εφόσον είναι στη διαδικασία της κατασκευής. 
Να σας θυμίσω και κάτι ακόμα, ότι στην πρόσφατη διαδικασία για το χαράτσι εξαιρέθηκαν τα παραδοσιακά κτήρια για όσο έχουν κηρυχθεί ως τοιαύτα με απόφαση του Υπουργείου Πολιτισμού και εφόσον δεν αποφέρουν εισόδημα. Προβλέπεται αυτή η απαλλαγή.
	Κατόπιν όλων αυτών πιστεύουμε –εγώ μαζί με τη συνάδελφο κ. Περλεπέ που υποβάλαμε παράλληλη τροπολογία- ότι είναι απόλυτα συμβατή και με τη συνταγματική τάξη και με την κοινή νομοθεσία αλλά και με το χρέος της προστασίας των πολιτιστικών μας μνημείων η αποδοχή της τροπολογίας αυτής σύμφωνα με την οποία ο συντελεστής φορολόγησης των κτηρίων που έχουν χαρακτηριστεί ως διατηρητέα ορίζεται σε ποσοστό 15% του εκάστοτε ισχύοντος συντελεστή φορολόγησης της αξίας των ακινήτων και έτσι εξαντλείται η φορολογική υποχρέωση.
	Κλείνω, λοιπόν, με μία παράκληση: Επειδή πιστεύω ότι αυτή είναι μία καλή αρχή και επειδή από την επαναδιατύπωση που έκανε ο κύριος Υπουργός φαίνεται ότι θα περιοριστεί στα εκατό χρόνια από την κατασκευή τους, αν δεν κάνω λάθος, κύριε Υπουργέ…</Speech>
	<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Εκατό και παλαιότερα.</Speech>
	<Speech><Parlmember>ΓΡΗΓΟΡΙΟΣ ΑΠΟΣΤΟΛΑΚΟΣ</Parlmember>: Εκατό και παλαιότερα και συνάμα θα περιοριστεί αυτή η ειδική φορολόγηση του 15% του εκάστοτε ισχύοντος φορολογικού συντελεστή σ’ αυτά που έχουν κηρυχθεί με απόφαση του Υπουργείου Πολιτισμού και εξαιρούνται όσα έχουν κηρυχθεί με απόφαση του Υπουργείου ΠΕΧΩΔΕ. Θαρρώ ότι αυτή είναι μία καλή αρχή για να ξεκινήσουμε και αργότερα, όταν θα το επιτρέψουν τα οικονομικά και τα δημοσιονομικά της χώρας, να δούμε και το θέμα των υπόλοιπων ακινήτων στη λογική όχι της εξυπηρέτησης των ιδιοκτητών αλλά της ταύτισής μας με τη συνταγματική επιταγή και στο πλαίσιο της ισονομίας και της ισοπολιτείας να δώσουμε τη δυνατότητα και στους υπόλοιπους πολίτες να τύχουν αυτής της δίκαιης ρύθμισης, γιατί έτσι μας επιβάλλουν και το καθήκον μας απέναντι στον ελληνικό λαό και η συνταγματική τάξη.
	Ευχαριστώ για την προσοχή σας.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Γρηγόρη Αποστολάκο, Βουλευτή Λακωνίας της Νέας Δημοκρατίας. 
Το λόγο έχει ο κ. Τριανταφυλλόπουλος, Βουλευτής Αχαΐας του ΠΑΣΟΚ.</ChairmanSpeech> 
<Speech><Parlmember>ΑΝΔΡΕΑΣ ΤΡΙΑΝΤΑΦΥΛΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, σήμερα η πολιτική ηγεσία του ΥΠΕΚΑ έδωσε μαθήματα δημοκρατίας. Έδωσε αξία στο Κοινοβούλιο, έδωσε αξία στους Βουλευτές αποδεχόμενη πολλές από τις προτάσεις μας. Μακάρι αυτό να αποτελέσει μια πάγια κοινοβουλευτική πρακτική και όχι μια φωτεινή εξαίρεση. 
Κυρίες και κύριοι συνάδελφοι, από τα σημαντικότερα προβλήματα που αντιμετωπίζουν οι σύγχρονες κοινωνίες, είναι η διαχείριση των στερεών αποβλήτων. Στη χώρα μας, το πρόβλημα είναι ακόμα εντονότερο αφού μόλις το 1986, ψηφίστηκε ο πρώτος νόμος-πλαίσιο για την προστασία και τη διαχείριση του περιβάλλοντος. Δυστυχώς, είκοσι πέντε χρόνια μετά συνεχίζουν να λειτουργούν οι ΧΑΔΑ, τα ποσοστά της ανακύκλωσης είναι πάρα πολύ χαμηλά, ενώ η ενημέρωση, η ευαισθητοποίηση των πολιτών και της κοινωνίας είναι ανύπαρκτη. Αυτό έχει ως αποτέλεσμα να κυριαρχεί το φαινόμενο Νίμπι που λέει «όχι, στη δική μου αυλή». Κανείς δεν αποδέχεται χώρους διάθεσης των απορριμμάτων κοντά στην περιοχή του, ενώ όλοι μας αδιαφορούμε για την τύχη τους μετά την απομάκρυνσή τους από τους τόπους παραγωγής. Χαρακτηριστικό είναι το παράδειγμα της Αττικής όπου εδώ και είκοσι χρόνια αδυνατεί να βρει λύση στην διαχείριση των απορριμμάτων της. 
Όμως το περιβάλλον, δυστυχώς για μας, είναι ένα κλειστό σύστημα και δεν μπορούμε να απαλλαγούμε από τις επιπτώσεις της ανεξέλεγκτης διάθεσης των απορριμμάτων ή της κακής διαχείρισής του. Οι επιπτώσεις επανέρχονται σε εμάς μέσω του ρυπασμένου και μολυσμένου αέρα, του πόσιμου νερού, της υποβάθμισης των θαλασσών και των ποταμών και βεβαίως μέσω της τροφικής αλυσίδας.
Κυρίες και κύριοι συνάδελφοι, το πρόβλημα δεν είναι τεχνικό. Το πρόβλημα είναι κυρίως πολιτικό και κοινωνικό. Πολιτικό, γιατί αυτοί που πρέπει να πάρουν τις αποφάσεις δεν το κάνουν, γιατί προτάσσουν πάντα το λεγόμενο πολιτικό κόστος. Αναφέρομαι, κυρίως, στους φορείς τοπικής αυτοδιοίκησης στους οποίους έχουν μεταφερθεί οι σχετικές αρμοδιότητες. Αυτή η ολιγωρία έχει ως αποτέλεσμα να χάνονται κοινοτικοί πόροι, να χάνονται θέσεις εργασίας αλλά κυρίως να καταστρέφεται το περιβάλλον, να υποβαθμίζεται η ποιότητα ζωής των πολιτών και να κινδυνεύει η υγεία τους. 
Το πρόβλημα της διαχείρισης των απορριμμάτων είναι κοινωνικό, διότι οι πολίτες λόγω έλλειψης ενημέρωσης παρασύρονται σε έναν ιδιότυπο περιβαλλοντικό λαϊκισμό λέγοντας πάντα «όχι» σε κάθε έργο διαχείρισης και προστασίας του περιβάλλοντος. 
Το παρόν νομοσχέδιο δομείται σε τρία επίπεδα. 
Στο πρώτο, γίνεται η ενσωμάτωση με την οδηγία 99/2008  που αποσκοπεί στη συγκρότηση ενός ενιαίου πλαισίου ποινικής προστασίας για ολόκληρη την Ευρωπαϊκή Ένωση για την αντιμετώπιση σοβαρών παραβάσεων σχετικά με την προστασία του περιβάλλοντος, έτσι ώστε να αντιμετωπιστεί και ο διασυνοριακός χαρακτήρας των περιβαλλοντικών επιπτώσεων. Οι προβλεπόμενες κυρώσεις σύμφωνα με την οδηγία αυτή πρέπει να είναι αποτελεσματικές, αναλογικές και αποτρεπτικές κυρίως για σοβαρά περιβαλλοντικά εγκλήματα. 
Όμως, κυρίες και κύριοι συνάδελφοι, όπως πολλές φορές έχουμε πει σ’ αυτήν την Αίθουσα όλα κρίνονται από την αποτελεσματικότητα και την εφαρμογή των νόμων που ψηφίζουμε στο εθνικό Κοινοβούλιο. 
Στη συγκεκριμένη περίπτωση, για να είμαστε αποτρεπτικοί και αποτελεσματικοί τουλάχιστον, πρέπει να διασφαλίσουμε τρία, τέσσερα πράγματα. Κατ’ αρχάς θα πρέπει να ενισχυθεί η υπηρεσία των επιθεωρητών περιβάλλοντος, έτσι ώστε να γίνεται έγκαιρη πιστοποίηση των παραβάσεων. 
Το δεύτερο, που πρέπει να κάνουμε είναι ευέλικτους και αποτελεσματικούς εισπρακτικούς μηχανισμούς, διότι το να βάζεις πρόστιμα και να μην τα εισπράττεις, δεν είναι ούτε αποτρεπτικό ούτε αποτελεσματικό. 
Βεβαίως, χρειάζεται και επιτάχυνση των δικών σε ό,τι αφορά περιβαλλοντικές παραβάσεις. Δεν μπορεί, δηλαδή, να συντελείται ένα περιβαλλοντικό έγκλημα και να τελεσιδικεί μία δικαστική απόφαση μετά από δέκα χρόνια. Αυτό δεν είναι αποτρεπτικό.
Το επόμενο θέμα που πραγματεύεται το νομοσχέδιο, αφορά στη θέσπιση και τη διαμόρφωση ενός αποτελεσματικού πλαισίου διαχείρισης των στερεών αποβλήτων, όπου εδώ μπαίνουν οι ιεραρχήσεις.
Η πρώτη ιεράρχηση, έχει να κάνει με την πρόληψη στην παραγωγή των απορριμμάτων. Γνωρίζουμε πολύ καλά ότι στη χώρα μας παράγουμε οργανικά απόβλητα σε ένα πολύ μεγάλο ποσοστό. Ίσως να είμαστε οι πρώτοι σε όλη την Ευρωπαϊκή Ένωση. 
Η δεύτερη ιεράρχηση, αφορά στην προετοιμασία για επαναχρησιμοποίηση, η τρίτη την ανακύκλωση, η τέταρτη άλλου είδους ανάκτηση, όπως η ανάκτηση υλικών και ενέργειας και τέλος, η τελική, ασφαλής διάθεση των αποβλήτων.
Κυρίες και κύριοι συνάδελφοι, μετά από πολλά χρόνια ενασχόλησης με τη διαχείριση των στερεών αποβλήτων, επιτρέψτε μου να χαρακτηρίσω αιχμή του δόρατος τα τρία πρώτα στάδια ιεράρχησης, δηλαδή την πρόληψη, την επαναχρησιμοποίηση και την ανακύκλωση. Διότι για τα δύο τελευταία στάδια δεν τίθεται θέμα. Υπάρχουν επιστημονικές προσεγγίσεις, υπάρχουν λύσεις, υπάρχουν εφαρμοσμένα ολοκληρωμένα προγράμματα διαχείρισης των απορριμμάτων. Άρα, δεν ψάχνουμε να ανακαλύψουμε κάτι το καινούργιο.
Η πρόληψη, όμως, παραγωγής αποβλήτων απαιτεί ουσιαστική αλλαγή στα καταναλωτικά μας πρότυπα και συμπεριφορές. 
Επιμένω ότι η περιβαλλοντική εκπαίδευση, είναι καθοριστικός παράγοντας για τη διαμόρφωση περιβαλλοντικής συνείδησης από τη νηπιακή ηλικία. Κι εδώ η συμβολή του Υπουργείου Παιδείας μπορεί να είναι ουσιαστική και καταλυτική. 
Στην περιβαλλοντική εκπαίδευση, κυρίες και κύριοι συνάδελφοι, τώρα που μιλάμε έχουμε σοβαρά λειτουργικά προβλήματα. Ουσιαστικά δεν λειτουργεί, ενώ τα κέντρα περιβαλλοντικής εκπαίδευσης τείνουν να καταργηθούν. 
Αν αντιληφθούμε και προσεγγίσουμε το κάθε προϊόν σε σχέση με ολόκληρο τον κύκλο ζωής του, θα μπορέσουμε να δώσουμε ολοκληρωμένες και αποτελεσματικές λύσεις για τη διαχείριση των αποβλήτων, τον εξορθολογισμό των παραγωγικών διαδικασιών, την εξοικονόμηση πόρων και ενέργειας.
Πιστεύω ακράδαντα ότι το σκεπτικό του κύκλου ζωής τόσο σε οικονομικό όσο και σε περιβαλλοντικό επίπεδο, μπορεί να δώσει νέα εφαλτήρια στις παραγωγικές και αναπτυξιακές προοπτικές της χώρας. Άλλωστε, η διαχείριση των απορριμμάτων είναι ένας κατ’ εξοχήν χώρος πράσινης ανάπτυξης.
Ενδεικτικά αναφέρω την επαναχρησιμοποίηση των προϊόντων, τη δημιουργία δικτύων για επαναχρησιμοποίηση και επισκευή, τη χωριστή συλλογή αποβλήτων, την προώθηση της ανακύκλωσης και, βεβαίως, της αξιοποίησης των παραγόμενων υλικών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Με βάση το σκεπτικό αυτό, θα πρέπει να καταρτιστεί το νέο εθνικό σχέδιο διαχείρισης των αποβλήτων, καθώς και τα ειδικά και περιφερειακά σχέδια για τη διαχείριση αυτών.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε πολύ τον κ. Ανδρέα Τριανταφυλλόπουλο, Βουλευτή Αχαΐας του ΠΑΣΟΚ.
Το λόγο έχει ο Υπουργός Περιβάλλοντος, Ενέργειας και Κλιματικής Αλλαγής κ. Γιώργος Παπακωνσταντίνου.</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Θα μου επιτρέψετε να ξεκινήσω με μία φράση επί της διαδικασίας, ευχαριστώντας τους Βουλευτές οι οποίοι εκφράστηκαν θετικά για την αυτονόητη λειτουργία του Υπουργείου σε σχέση με την αποδοχή τροπολογιών που θεωρήσαμε ότι είναι σωστές και τις οποίες θα πρέπει να εντάξουμε στη λογική του νομοσχεδίου αυτού.
Το λέω αυτό, διότι έρχεται σε απόλυτη αντιπαραβολή με ορισμένα πράγματα που ακούστηκαν στην αρχή της ημέρας, όταν αμφισβητήθηκε και η ίδια η διαδικασία με την οποία το Υπουργείο θα μπορούσε να αποδεχθεί τις τροπολογίες.
Εν πάση περιπτώσει, νομίζω πως εκ των πραγμάτων φάνηκε η χρησιμότητα του πώς λειτουργήσαμε για μία σειρά από ζητήματα.
Θα ήθελα στο λίγο χρόνο που έχω, να αναφερθώ σε ορισμένα ζητήματα που έχουν τεθεί στο διάλογο, ζητήματα που τέθηκαν και στη χθεσινή συζήτηση και στη σημερινή, χωρίς να επιχειρήσω να καλύψω όλο το νομοσχέδιο, αλλά μόνο ορισμένα από τα θέματα τα οποία θίγει.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Υποθέτω ότι θα ακούσετε και τους άλλους ομιλητές.</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Βεβαίως. Εδώ είμαστε, κύριε Πρόεδρε, και υπάρχει και η δευτερολογία. 
Ξεκινώ με το ζήτημα της ανακύκλωσης και της διαλογής στην πηγή, γιατί στη συζήτηση που κάναμε κατ’ αρχάς, υπήρξε μια αίσθηση ότι η χώρα βρίσκεται στο μηδέν στα ζητήματα ανακύκλωσης. Δεν μπορούμε και δεν πρέπει να προχωρήσουμε στα ζητήματα επεξεργασίας των απορριμμάτων πριν αποκτήσουμε μια στρατηγική για την ανακύκλωση και για τη διαλογή στην πηγή. 
Κατ’ αρχάς, να θυμίσω ότι στη διάρκεια της τελευταίας πενταετίας, έχουν αυξηθεί σταθερά τα ποσοστά ανακύκλωσης και ανάκτησης των αποβλήτων. Με τα όποια προβλήματα –που υπάρχουν προβλήματα σήμερα- ανακυκλώνουμε περίπου το 55% των αποβλήτων συσκευασίας, το 35% του έντυπου χαρτιού, πάνω από το 55% συνολικά του χαρτιού, ενώ είμαστε πολύ πίσω στα βιολογικά απόβλητα, όπου εκεί το ποσοστό είναι πρακτικά μηδενικό. Αν δει κανείς συγκεκριμένες δράσεις, για παράδειγμα τις μπαταρίες, βρισκόμαστε στο 37% σήμερα, όταν ο στόχος που είχε τεθεί από την Ευρωπαϊκή Επιτροπή ήταν 25%. Αν δούμε τα ελαστικά, έχουμε οδηγήσει σε αύξηση του ποσοστού ανάκτησης στο 96%, πράγμα νομίζω εξαιρετικά θετικό από μόνο του. 
Σε αυτήν τη λογική, εμείς επιχειρούμε να βελτιώσουμε το σύστημα. Ένας από τους τρόπους με τον οποίο επιχειρούμε να το κάνουμε, είναι με τον πραγματικό έλεγχο. Έχουμε ζητήσει να γίνει πραγματικός έλεγχος από ελεγκτικούς οίκους στα διαφορετικά συστήματα. Για το λόγο αυτό, μας προξενείται τεράστια κατάπληξη όταν μια από τις οργανώσεις ανακύκλωσης σε ένα συγκεκριμένο ρεύμα επιχειρεί να κάνει ασφαλιστικά μέτρα κατά του δημοσίου, για να σταματήσει το διαχειριστικό έλεγχο με τον οποίο θα είναι σίγουρος ο πολίτης ότι γίνεται σωστή δουλειά. Έχουμε τεράστια κατάπληξη για την πρακτική αυτή. 
Έρχομαι στο ζήτημα των σκουπιδιών και των εργοστασίων. Προσπερνώ τα θέματα που τέθηκαν. Δεν είναι δυνατόν, κάθε φορά που μιλάμε για εργοστάσια στα σκουπίδια η συζήτηση να εξελίσσεται στο επίπεδο των υπερκερδών που θα κερδίσουν κάποιοι βιομήχανοι. Παντού, σε όλη την Ευρώπη υπάρχουν αυτά τα εργοστάσια που καλώς υπάρχουν και πρέπει να υπάρχουν. 
Στη χώρα μας, είναι προφανές ότι παρόμοιες εγκαταστάσεις θα δημιουργήσουν επενδύσεις και θα ανοίξουν δουλειές και θα λύσουν ένα πολύ μεγάλο πρόβλημα. Βέβαια, ταυτόχρονα καλά κάνουμε και έχουμε ξεκινήσει και μιλάμε για την ενεργειακή απόδοση και μάλιστα, για το πώς αυτό μπορεί να συνδεθεί με συγκεκριμένες βιομηχανικές δραστηριότητες, με τη τσιμεντοβιομηχανία, για παράδειγμα, όπου έχουμε ένα ανοιχτό διάλογο για το πώς θα μπορέσουν να εντάξουν στην παραγωγική τους διαδικασία την καύση εναλλακτικών καυσίμων, για να μπορέσει να μειωθεί το κόστος και ταυτόχρονα να μειωθεί και το κόστος της συλλογής των απορριμμάτων. Εδώ, λοιπόν, είναι χρήσιμο να ξεκαθαρίσουμε ποιος κάνει τι. Και αυτό, γιατί θα δείτε από αυτά που θα πούμε μετά ότι υπάρχουν ευθύνες για τις καθυστερήσεις.
Το Υπουργείο Περιβάλλοντος, Ενέργειας και Κλιματικής Αλλαγής έχει ένα ρόλο συντονισμού –αναφέρθηκα και εχθές σε αυτό το ζήτημα- για την πολιτική διαχείρισης, γνωμοδοτούμε για τις προτάσεις ένταξης, είμαστε αρμόδιοι για τη διαδικασία περιβαλλοντικής αδειοδότησης, για την ένταξη των έργων διαχείρισης αλλά η ευθύνη για τη διαχείριση των στερεών αποβλήτων ανήκει στους ΟΤΑ και στους νέους φορείς τους ΦΟΣΔΑ και βεβαίως, στις περιφέρειες, οι οποίες έχουν το συνολικό σχεδιασμό. Υπάρχει ένας περιφερειακός σχεδιασμός στερεών αποβλήτων που προβλέπεται σε κάθε περιφέρεια. 
Ποια είναι η σημερινή κατάσταση; Ο σχεδιασμός που έγινε την περίοδο 2003-2005 έχει ξεπεραστεί εκ των πραγμάτων, υλοποιείται αλλά χρειάζεται επικαιροποίηση στις περισσότερες περιπτώσεις. Έχει υλοποιηθεί το 70% των προβλεπόμενων στους περιφερειακούς σχεδιασμούς χώρων υγειονομικής ταφής. Λειτουργούν εβδομήντα οχτώ και δεκαεπτά κατασκευάζονται ή επεκτείνονται. Σε τέσσερις Περιφέρειας της χώρας, στη Δυτική Μακεδονία, στην Ήπειρο, τη Θεσσαλία και Κρήτη λειτουργεί το σύνολο -ή σχεδόν- των προβλεπόμενων υποδομών διάθεσης. Μας μένουν σαράντα τρεις χώροι υγειονομικής ταφής που πρέπει να γίνουν, οι μισοί από τους οποίους είναι σε νησιά. Αυτό θα εξαλείψει πλήρως το πρόβλημα των ΧΑΔΑ. Για την πλειοψηφία εξ αυτών έχουμε ένταξη είτε στα περιφερειακά επιχειρησιακά προγράμματα είτε στο επιχειρησιακό πρόγραμμα «Περιβάλλον» του Υπουργείου Περιβάλλοντος, Ενέργειας και Κλιματικής Αλλαγής. 
Αντίθετα, έχουμε μια σχετική καθυστέρηση στους σταθμούς μεταφόρτωσης, τους γνωστούς ΣΜΑ. Λειτουργούν πενήντα ένας τέτοιοι σταθμοί, κατασκευάζονται δεκαεπτά και υπολείπονται άλλοι εβδομήντα έξι που είναι περίπου οι μισοί. Έχουμε μεγάλη καθυστέρηση στην Περιφέρεια Αττικής, Κεντρικής Μακεδονίας και Πελοποννήσου, αλλά και δύσκολες νησιωτικές περιφέρειες. 
Τέλος, ως προς τις κεντρικές μονάδες επεξεργασίας που είναι τα μεγάλα εργοστάσια, από τις συνολικά προβλεπόμενες σαράντα πέντε στον περιφερειακό σχεδιασμό -που νομίζω κανένας λογικός άνθρωπος δεν θεωρεί ότι πρέπει να γίνουν σήμερα σαράντα πέντε μονάδες, γι’ αυτό και χρειάζεται μια αναθεώρηση ο περιφερειακός σχεδιασμός- λειτουργούν τέσσερις: Στα Άνω Λιόσια, τα Χανιά, το Ηράκλειο και την Κεφαλλονιά. Έχουν δρομολογηθεί στη δυτική Μακεδονία, Θεσσαλονίκη, Πελοπόννησο και Αττική και υπάρχει ωριμότητα σε Σέρρες, Γιαννιτσά, Ημαθία, Αχαΐα και Κέρκυρα. 
Πρέπει να τονίσουμε ότι η καθυστέρηση σε όλα αυτά συνήθως δεν έχει να κάνει τόσο με διοικητικές αβελτηρίες και την οργάνωση των οικείων φορέων, αλλά έχει να κάνει με τις αντιστάσεις της τοπικής κοινωνίας. Εδώ, λοιπόν, τίθεται ένα πολύ μεγάλο ζήτημα επεξήγησης και πειθούς. Αυτό εμείς έχουμε επιχειρήσει να το κάνουμε και γι’ αυτό προχωράμε στην Αττική με μία ταχύτητα τώρα, για να μπορέσουμε να αντιμετωπίσουμε αυτές τις αντιστάσεις ή τις εύλογες ανησυχίες, να καθησυχάσουμε, καθώς είναι προφανές ότι πρέπει σε όλη τη χώρα να υπάρξουν παρόμοιου είδους εγκαταστάσεις, για να λύσουμε το μεγάλο αυτό πρόβλημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα χρειαστώ δύο λεπτά παραπάνω.
Για το ζήτημα του φαληρικού δεν θα τοποθετηθώ, θα μιλήσει ο Αναπληρωτής Υπουργός. Έχει γίνει μεγάλη συζήτηση. Εγώ θέλω να πω μόνο μία λέξη. Αλίμονο, εφόσον έχουμε μία μελέτη μετά από το νόμο, δεν προσαρμόσουμε το νόμο! Η μελέτη είναι ενός γνωστού, εξαιρετικού αρχιτέκτονα, του Ρέντζο Πιάνο, που έχει παρουσιαστεί, έχει γίνει τεράστια διαβούλευση γύρω από αυτήν. Αλίμονο, εάν δεν οδηγήσουμε σε μία βιώσιμη λειτουργία! Δεν μπορούμε πια να μιλάμε για πάρκα, για πράσινες εκτάσεις, οι οποίες απλώς κοστίζουν στο φορολογούμενο, χωρίς να έχουν τις απαραίτητες ελαφρές υποδομές για να μπορέσουν να γίνουν βιώσιμες.
Έρχομαι τώρα σε μερικά ζητήματα ενέργειας, με τα οποία θα κλείσω. Έχουμε κατ’ αρχάς το άρθρο 52 και τα υδροηλεκτρικά. Τα υδροηλεκτρικά είναι ΑΠΕ -να το ξεκαθαρίσουμε αυτό- με την εξαίρεση υδροηλεκτρικών –και αυτό το λέει η Ευρωπαϊκή Επιτροπή- που χρησιμοποιούνται μονάχα στη λογική της αντλησιοταμίευσης δίπλα σε συμβατική παραγωγή. Για όλα τα υπόλοιπα, αλίμονο, εάν τα υδροηλεκτρικά δεν ήταν ΑΠΕ! 
Παρ’ όλα αυτά, δεν εξισώνουμε εμείς τα υδροηλεκτρικά με όλες τις υπόλοιπες ΑΠΕ ως προς την πρόσβαση στο σύστημα και την εγγυημένη τιμή. Αυτό που κάνουμε είναι να προσφέρουμε ένα συστηματικό σχήμα αδειοδότησης, που ισχύει ήδη για τα μικρά υδροηλεκτρικά και μάλιστα όχι για το σύνολο της αδειοδοτικής διαδικασίας αλλά μόνο για την άδεια εγκατάστασης και την άδεια λειτουργίας, φυσικά με διαφοροποιημένο τρόπο στα μικρά και στα μεγάλα. Όσον αφορά δε την άδεια παραγωγής δεν κάνουμε καμμία αλλαγή στην αδειοδοτική διαδικασία για τα μεγάλα υδροηλεκτρικά. Εδώ, λοιπόν, είναι μία παρέμβαση που κάνουμε στο άρθρο 52, η οποία πιστεύουμε ότι είναι σωστή, υγιής και εξισώνει τη δυνατότητα ιδιωτών με τις δυνατότητες που έχει ήδη η ΔΕΗ για τα μεγάλα υδροηλεκτρικά, κάτι που θα ήταν πρόβλημα και με την κοινοτική νομοθεσία.
Έρχομαι στο περίφημο άρθρο 56, στο οποίο έχουμε κάνει μια σημαντική προσαρμογή. Βλέπω ότι αυτή η προσαρμογή έχει γίνει θετικά δεκτή. Θεωρώ ότι είναι δύσκολο να πάμε πέρα απ’ αυτήν την προσαρμογή, για να υπάρχει η σύμφωνη γνώμη, όμως θέλω να το ξεκαθαρίσω ως εξής: Κατ’ αρχάς, είναι προφανές ότι και για τη συγκεκριμένη περίπτωση του Αγίου Νικολάου στον Άραχθο αντιλαμβανόμαστε όλοι ότι είναι πολύ βεβαρημένη περιοχή, για να μπορέσει να σηκώσει μια άλλη, παρόμοια επένδυση. Είναι αυτή η θέση του Υπουργείου. Όμως, εάν πηγαίναμε και «κλειδώναμε», πέρα απ’ αυτό που λέει η διάταξη την οποία προσθέσαμε, στη σύμφωνη γνώμη, αυτό πιστεύουμε ότι θα εμπόδιζε την υλοποίηση όλου του νέου πλαισίου της περιβαλλοντικής αδειοδότησης, το οποίο έχουμε κάνει. Η χώρα χρειάζεται υποδομές που έχουν να κάνουν με τη διαχείριση των υδάτινων πόρων, χρειάζεται δημόσια διαβούλευση. Θεωρώ αδιανόητο να μπορεί να γίνει ένα παρόμοιο έργο, χωρίς να είναι σύμφωνη η τοπική κοινωνία. Νομίζω, όμως, πως πρέπει να βρούμε τη σωστή ισορροπία, ώστε να μη μπορέσουμε να βάλουμε υπερβολικά εμπόδια σε άλλες περιοχές, σε άλλα ζητήματα που έχουν να κάνουν με την υλοποίηση παρόμοιων έργων. 
Κύριε Πρόεδρε, κλείνοντας, θέλω να αναφερθώ επιγραμματικά σε δύο-τρία άλλα θέματα ενέργειας, τα οποία τέθηκαν στη συζήτηση. 
Πρώτον, ξεκίνησε μία συζήτηση για την κατάσταση στη ΔΕΗ. Εγώ είμαι πρόθυμος να κάνουμε μια πραγματική συζήτηση για την κατάσταση της ΔΕΗ, να θυμίσουμε πότε και πώς αυξήθηκαν τα χρέη, να θυμίσουμε πότε η ΔΕΗ είχε τις μεγάλες ζημιές -το 2008- και να υπενθυμίσω σε όλους ότι τα τελευταία δύο χρόνια η ΔΕΗ έχει κόψει 700 εκατομμύρια ευρώ από τη μισθοδοσία της. Παρακαλώ, οποιονδήποτε να μου υποδείξει σε ποια άλλη περίοδο έγινε παρόμοια μείωση στα λειτουργικά κόστη αυτής της μεγάλης επιχείρησης. Βεβαίως, έχει ένα πολύ μεγάλο αναπτυξιακό πρόγραμμα, το οποίο όμως με 4,5 δισεκατομμύρια χρέος δυσκολεύεται να υλοποιήσει μόνη της.
Δεύτερο ζήτημα είναι η λιανική και χονδρική. Όλοι παρακολουθήσαμε τι έχει γίνει τις τελευταίες ημέρες. Εγώ οφείλω να πω ότι αυτό που παρακολουθήσαμε έχει να κάνει με τις ωδίνες δημιουργίας μιας πραγματικής ανταγωνιστικής αγοράς.
Παρατηρώ ότι οι δύο αρμόδιοι φορείς, η ΡΑΕ και ο ΔΕΣΜΗΕ έκαναν τη δουλειά τους και παρατηρώ ότι ενεπλάκη και ο εισαγγελέας σε σχέση με το τι έχει συμβεί με συγκεκριμένες εταιρείες. Δεν θα μπω στη συζήτηση, γιατί αυτό έχει να κάνει με τη δικαιοσύνη, αλλά η πολιτεία αντέδρασε σωστά, προστάτευσε τους καταναλωτές που είχαν πάει σ’ αυτές τις εταιρείες και επαναλαμβάνω την απόλυτη βούληση αυτού του Υπουργείου να λειτουργήσει η εγχώρια αγορά απελευθερωμένα. Ήδη από σήμερα λειτουργεί ο ΑΔΜΗΕ και ο ΛΑΓΗΕ, που είναι τα δύο νέα σχήματα που έγιναν μετά από το νέο σχέδιο νόμου για την απελευθερωμένη αγορά, που έγινε το περασμένο καλοκαίρι. 
Φωτοβολταϊκά και εγγυημένες τιμές: Κάναμε μια απαραίτητη διόρθωση με την οποία συμφωνεί η συντριπτική πλειοψηφία της αγοράς. Οι τιμές είναι υψηλές στην Ελλάδα, είναι πολύ πιο ψηλές από άλλες χώρες. Ο λόγος για τον οποίο δεν κάναμε μια πιο μεγάλη διόρθωση είναι γιατί είναι πολύ δύσκολο στις σημερινές συνθήκες να βρεθεί χρηματοδότηση για τα έργα αυτά.
Ακούω έκπληκτος ότι στις ανανεώσιμες πηγές δεν έχει γίνει τίποτα, όταν τα τελευταία δύο χρόνια έχει διπλασιαστεί η εγκατεστημένη ισχύς ανανεώσιμων πηγών στη χώρα μας και όταν ειδικά για τα φωτοβολταϊκά έχουμε 2000MW με κλειδωμένες τιμές. 
Τέλος, τέθηκε από πολλούς Βουλευτές των ενεργειακών νομών ένα ζήτημα γύρω από το λιγνιτικό τέλος, το οποίο είναι μέσα στο νομοσχέδιο αυτό και έχει να κάνει με την απαραίτητη προσπάθεια ισορρόπησης του ΔΕΣΜΗΕ, για να μην έχει έλλειμμα ο ΔΕΣΜΗΕ και να μπορούν να γίνονται επενδύσεις στις ανανεώσιμες πηγές.
Δεν είμαστε θετικοί στο να χρησιμοποιηθούν πόροι απ’ αυτό το λιγνιτικό τέλος υπέρ των ενεργειακών δήμων και νομών, όμως είμαστε ανοικτοί –και το έχω δηλώσει καθαρά- να ξαναδούμε βελτιωτικά το ποσοστό του περίφημου πόρου λιγνίτη, το οποίο έχει να κάνει με τον συνολικό τζίρο της ΔΕΗ, ο οποίος πηγαίνει στις τοπικές κοινωνίες οι οποίες έχουν τέτοιες εγκαταστάσεις και οι οποίες προσφέρουν παρά πολύ στην ελληνική κοινωνία και οικονομία.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Υπουργό Περιβάλλοντος, Ενέργειας και Κλιματικής Αλλαγής κ. Γιώργο Παπακωνσταντίνου.
Προχωρούμε στον κατάλογο ομιλητών και το λόγο έχει ο κ. Γεώργιος Βλάχος, Βουλευτής Νομού Αττικής της Νέας Δημοκρατίας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Μπορώ να έχω το λόγο, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Για ποιο θέμα, κύριε Μουσουρούλη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ως Κοινοβουλευτικός Εκπρόσωπος θα ήθελα να σχολιάσω ορισμένα απ’ αυτά που ακούστηκαν στην Αίθουσα αυτή. Θα περιμένω να πάρω το λόγο, ωστόσο θα πρέπει να γνωρίζουμε πόσοι Υπουργοί θα μιλήσουν. Σας παρακαλώ, λοιπόν, να προγραμματιστούμε λίγο όσον αφορά και το λόγο των Υπουργών, αλλά και των εισηγητών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Σωστά. Θα το ρυθμίσουμε. 
Ορίστε, κύριε Βλάχο, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Ευχαριστώ, κύριε Πρόεδρε.
Ξεκινώ με διάφορα θέματα τα οποία έμμεσα ή άμεσα σχετίζονται με το νομοσχέδιο το οποίο συζητάμε. Είπαμε πολλά στις συνεδριάσεις των επιτροπών και επανέρχομαι σήμερα με μια διόρθωση που πρέπει να γίνει στο ν. 4030 και συγκεκριμένα στο άρθρο 49 παράγραφος 8.
Το είπαμε και στην επιτροπή, το λέμε και σήμερα εδώ και περιμένω έστω αυτήν την τελευταία στιγμή να υπάρξει παρέμβαση από τον Υπουργό και να γίνει κατανοητή αυτή η πρόταση που κάνουμε. Είναι μια αδικία και αφορά αρκετούς δήμους της Αττικής όπου βρίσκονται μπροστά στο εξής πρόβλημα: Προκειμένου να τακτοποιήσουν οι συμπολίτες μας τα αυθαίρετα με βάση το νόμο, βρίσκονται μπροστά σε μια υψηλή τιμή αντικειμενικής αξίας του δήμου, επειδή τυχαίνει ένα μόνο οικοδομικό τετράγωνο ή μια μικρή έκταση του δήμου να έχει τιμή πάνω από 2.200. Αυτή, λοιπόν, η τιμή συμπαρασύρει για τακτοποίηση όλο το δήμο με ανώτατη τιμή. 
Επειδή φαίνεται ότι δημιουργούνται παρερμηνείες, θέλω να πω ότι μιλούμε για περιοχές εκτός σχεδίου, μιλάμε για αντικειμενική αξία, που δεν έχει προσδιοριστεί και άρα, καταλαβαίνετε ότι είναι υποβαθμισμένες περιοχές και υπάρχει κάθε λόγος και σ’ αυτές τις περιοχές να γίνει τακτοποίηση. Άρα, έχουμε κάθε λόγο να ζητάμε να γίνει με την ελαχίστη τιμή και όχι με την υψηλότερη. 
Άρα, δεν υπάρχει θέμα γενίκευσης της όποιας τροποποίησης του νόμου σε όλη την Ελλάδα, γιατί υπάρχουν αντικειμενικές αξίες. Εδώ, μιλάμε για πολύ λίγες περιοχές που όμως, είναι σε δυσμενέστατη κατάσταση. Εκεί, λοιπόν, κύριε Υπουργέ, εγώ προτείνω σαν τελευταία λύση να συμπληρωθεί στην παράγραφο 8 του άρθρου 49 του ν. 4030 «εφόσον αυτή η τιμή, 2.200 είναι πάνω από το 10% των ορίων του δήμου» και να αναλάβει την εμβαδομέτρηση ο οικείος δήμος. Δεν είναι πολύ, προκειμένου να ξεμπλοκαριστεί το όλο θέμα.</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Η εφορία.</Speech> 
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Εύκολα διαπιστώνεται. Τα στοιχεία που εγώ αναφέρω εύκολα διαπιστώνονται, εάν κατανοηθεί το άδικο αυτής της ρύθμισης. Από εκεί και πέρα, νομίζω, ότι το 10% δεν είναι μεγάλο ποσοστό. Τι σημαίνει, δηλαδή; Πρέπει τουλάχιστον το 10% της εκτός σχεδίου που δεν έχει τιμή, να είναι πάνω από 2.200. Άρα, καταλαβαίνετε ότι αυτή είναι μία δίκαιη ρύθμιση και εγώ περιμένω, πραγματικά, τελειώνοντας να δω την παρέμβασή σας, προκειμένου να κλείσει αυτό το θέμα. 
Αλλιώς, λυπούμαι που θα το πω. Εγώ έχω αυτήν τη στιγμή υπ&apos; όψιν μου δήμους στην Αττική, το Δήμο Κορωπίου, το Δήμο Παλλήνης, το Δήμο Ραφήνας που έχουν αυτό το πρόβλημα και βεβαίως, οι πολίτες θα οδηγηθούν στο να μην πάνε για τακτοποίηση. Ουσιαστικά τους εξαιρείτε. Γιατί να πάνε; Θα περιμένουν μια πιο ευνοϊκή ρύθμιση. Κάποιος άλλος θα τους ακούσει καλύτερα. 
Την ίδια ώρα, βλέπετε όλοι κατανοούμε το δίκαιο του αιτήματος. Γιατί δεν το λύνουμε σήμερα; Γιατί πρέπει να μην πάνε να τακτοποιήσουν και να περιμένουν μετά από δύο μήνες μια άλλη ρύθμιση που θα γίνει κατανοητή και αποδεκτή και θα τους δώσει τη δυνατότητα να προσέλθουν; Αυτό νομίζω, κύριε Υπουργέ, ότι μπορεί να γίνει σήμερα και δεν βλέπω το λόγο που δεν μπορεί να γίνει. Το ένα είναι αυτό. 
Το άλλο που θέλω να θίξω είναι ότι όταν ξεκίνησε το νομοσχέδιο, θέσαμε υπ&apos; όψιν σας, κύριε Υπουργέ, ένα αίτημα της Πανποντιακής Συνομοσπονδίας. Εγώ το είπα στις συνεδριάσεις της επιτροπής δύο-τρεις φορές και δεν πήρα απάντηση. Κατατέθηκε στο μεταξύ μία τροπολογία και σήμερα, έχουμε μία διατύπωση η οποία δίνει λύση. Με πρώτη ματιά συμφωνώ και εγώ ότι είναι σε θετική κατεύθυνση. Δεν είμαι σίγουρος αυτήν τη στιγμή αν δίνει λύση συνολικά στο πρόβλημα που έχουν οι συγκεκριμένοι παλιννοστούντες και αν αυτό το 20% που περιορίζεται το πρόστιμο είναι ικανοποιητικό, είναι αποδεκτό. Οι συγκεκριμένοι νεοπρόσφυγες σημειωτέον δεν αυθαιρέτησαν, αλλά πήγαν με βάση το ν. 2790 και έχτισαν εκεί που τους έδειξε το κράτος. Απλά η πολιτεία δεν μπόρεσε να ανταποκριθεί και να βάλει στο μεταξύ από τότε κανόνες εκεί που οργάνωσαν τη ζωή τους, και τους συνοδεύουν πρόστιμα. 
Εδώ, με μία πρώτη ματιά, κύριε Υπουργέ, βλέπω ότι υπάρχει μια εκκρεμότητα με τυχόν πρόστιμα του παρελθόντος. Τι γίνονται αυτά; Γιατί εσείς λέτε, αν πάνε σήμερα να τακτοποιήσουν το αυθαίρετο. Ωραία, έχουν το 20% του προστίμου. Αν έχουν πρόστιμα διατήρησης που τους συνοδεύουν, αυτά τι γίνονται; Πώς τακτοποιούνται; Γιατί σ’ αυτό που σας είπα και σας έθεσα υπ&apos; όψιν στην προηγούμενη συνεδρίαση, μιλούσα για πάγωμα των προστίμων έως ότου η πολιτεία βάλει κανόνες στη δόμηση. Άρα, καταλαβαίνω από το υπόμνημα ότι υπάρχουν πρόστιμα που τρέχουν και που πρέπει εδώ να διευκρινίσουμε τι γίνονται.</Speech>  
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Συμψηφίζονται αυτά από το νόμο.</Speech>
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Συμψηφίζονται. 
Το επόμενο που θέλω να θίξω, κύριε Υπουργέ, το είπαμε και την προηγούμενη φορά. Είπαμε ότι υπάρχουν πολλές εκκρεμότητες σε σχέση με το νόμο τακτοποίησης των αυθαιρέτων. Είπαμε σε μία συνεδρίαση να τα δούμε όλα συνολικά, για να μπορέσουμε, πραγματικά, να δώσουμε απαντήσεις σε συνεχή ερωτήματα που θέτουν οι συμπολίτες μας. Μάλιστα, κάτι που εγώ έκανα σημαία, ήταν οι δόσεις. Δεν καταλαβαίνω γιατί σε αυτούς τους δύσκολους καιρούς δεν μπορούν να υπάρξουν περισσότερες δόσεις. Μίλησα για εξατομικευμένες δόσεις και ο κύριος Υπουργός μου είπε ότι αποκλείεται και δεν γίνεται. Δηλαδή δεν γίνεται εξατομικευμένη δόση, να μπορεί κάποιος να δίνει το 20% ή 30% του μηνιαίου εισοδήματός του και γίνεται, σύμφωνα με τη δική σας λογική, να δώσει 1.100 ευρώ κάποιος που έχει μηνιαίο εισόδημα 1.000 ευρώ;
Ε, λοιπόν, εγώ θεωρώ ότι μια τέτοια ρύθμιση αποκλείει τους συμπολίτες μας. Κάνατε μια διόρθωση. Είναι στη θετική κατεύθυνση. Τις τριάντα έξι δόσεις τις κάνατε σαράντα οκτώ. Πίστευα ότι, αφού κάνετε που κάνετε το βήμα -μην το διορθώνουμε σε δόση– θα μπορούσαμε να πάμε στις εξήντα δόσεις, στην πενταετία, για να μπορέσουν να προσέλθουν. Δεν είναι ικανοποιητικός ο ρυθμός που προσέρχονται οι συμπολίτες μας στην τακτοποίηση των εκκρεμοτήτων τους, γιατί, πραγματικά, υπάρχει οικονομική δυσπραγία και αυτό το ζούμε όλοι. Δεν ξέρω αν εσείς έχετε άλλη εικόνα ή αν όλοι αυτοί που δεν έχουν έρχονται σ’ εμάς. Εγώ αυτήν την εικόνα μεταφέρω και λέω, προκειμένου να μην πάρετε τίποτα, προκειμένου να μη γίνει τακτοποίηση, δώστε τη δυνατότητα τουλάχιστον των εξήντα δόσεων, αφού δεν θέλετε την εξατομικευμένη, να προσέλθουν οι άνθρωποι να τακτοποιήσουν, για να μπορέσουμε σε αυτό που λέμε «αυθαιρεσία» να βάλουμε μια τελεία και παύλα. Δεν μπορεί να συνεχίζεται έτσι αυτή η κατάσταση. Αλλά πώς θα γίνει; Εάν κλείσουμε με μιας όλες τις πόρτες και να μην το διαιωνίζουμε το πρόβλημα. Έχετε εμπειρία ότι όλοι οι προηγούμενοι νόμοι δεν μπόρεσαν να δώσουν απαντήσεις και να σταματήσουν τα αυθαίρετα. Η μια γενιά διαδέχεται την άλλη. Δεν μας προβληματίζει γιατί γίνεται αυτό; Δεν αναζητούμε τι δεν έχουμε κάνει καλά, προκειμένου να το διορθώσουμε; 
Κλείνω με δύο ακόμα. Κατέθεσα μία τροπολογία για μια ρύθμιση στο άρθρο 55. Δεν πήρα καμμία απάντηση και δεν ξέρω γιατί απορρίπτεται. Μάλιστα, δεν αφορά την Περιφέρεια Αττικής, αφορά άλλη περιοχή, αλλά πιθανόν το θέμα αυτό να το αντιμετωπίζουν και άλλοι συμπολίτες μας επιχειρηματίες. Δεν καταλαβαίνω γιατί δεν μπορούμε να σταματήσουμε την ομηρία αυτών των ανθρώπων. Μίλησαν και άλλοι συνάδελφοι και πιστεύω ότι έστω αυτήν την ώρα μπορεί να γίνει αποδεκτή. 
Ένα τελευταίο που θέλω να πω είναι το θέμα σχετικά με τις αγροτοβιομηχανικές μονάδες. Ζήτησα να ενταχθούν στο ν. 3325. Θα αρκεστώ όμως σήμερα, κύριε Υπουργέ, στη διαβεβαίωση των συνεργατών σας ότι θέλει καλύτερη επεξεργασία και να επανέλθουμε σε επόμενο νομοσχέδιο. Θα αρκεστώ, πραγματικά, και θα πω ότι είναι θετικό το ότι αναγνωρίζετε ότι υπάρχει ένα πρόβλημα, αλλά, εν πάση περιπτώσει, σε επόμενο νομοσχέδιο αυτό μπορούμε να το δουλέψουμε καλύτερα και να δώσουμε λύση. Διότι είπα και την προηγούμενη φορά ότι στην Αττική, στην οποία επιτρέπονται βιοτεχνίες και βιομηχανίες, δεν επιτρέπονται αγροτοβιομηχανικές μονάδες σε περιοχές που έχουν χαρακτηριστεί ως Γ2, δηλαδή ως αγροτικές. Αυτό είναι παράλογο. Εάν υπάρχουν κάποιοι κίνδυνοι και κάποια παράθυρα, να τα κλείσουμε. Αλλά σαν κανόνας εμένα δεν μου ακούγεται καλά. Νομίζω ότι αυτή η δυνατότητα σε αυτές τις περιοχές πρέπει να δοθεί. Κρατώ ότι σε μία επόμενη ρύθμιση θα δοθεί ικανοποιητική απάντηση και σε αυτό. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Γεώργιο Βλάχο, Βουλευτή Νομού Αττικής της Νέας Δημοκρατίας.
Το λόγο έχει ο κ. Δημήτριος Τσιρώνης, Βουλευτής Άρτας του ΠΑΣΟΚ.</ChairmanSpeech> 
<Speech><Parlmember>ΔΗΜΗΤΡΙΟΣ ΤΣΙΡΩΝΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, αυτή η δουλειά που έγινε αυτές τις δύο μέρες εδώ στην Ολομέλεια, αλλά και αυτή που προηγήθηκε στη επιτροπή θα πρέπει να αποτελέσει οδηγό πώς πρέπει να νομοθετεί η Βουλή. Και απορούμε γιατί αυτά τα δυόμισι χρόνια δεν κάνουμε αυτήν τη δουλειά, αυτόν τον τρόπο νομοθέτησης, που αφουγκράζεται και λαμβάνει υπ’ όψιν τις ανάγκες της κοινωνίας, τις ανάγκες των Ελλήνων πολιτών και τις ανάγκες των συνθηκών της σημερινής κατάστασης. Πραγματικά θέλω να συγχαρώ σύσσωμη την πολιτική ηγεσία του Υπουργείου Περιβάλλοντος, Ενέργειας και Κλιματικής Αλλαγής που δείχνει με τη στάση της τον τρόπο που πρέπει να νομοθετεί η Βουλή. Πραγματικά θα ήθελα να σας συγχαρώ μόνο και μόνο γι’ αυτό και θα ήθελα να πω ότι έγιναν πάρα πολλές προτάσεις, έγινε σύνθεση και βάλαμε πολλά ζητήματα. Πολλά κάνατε αποδεκτά και με τον τρόπο που έπρεπε να γίνουν, όπως με το θέμα της στεγαστικής αποκατάστασης των Ποντίων, με τα αυθαίρετα, με το συμβολικό αυτό πρόστιμο που βάλατε, το 20%. Το ίδιο έγινε και με τα τοπογραφικά των αγροτών, που κάνατε αποδεκτές τις τροπολογίες και τις προτάσεις των Βουλευτών με τον τρόπο που έγιναν, έτσι ώστε να μην επιβαρύνεται υπερβολικά, θα λέγαμε, ένας αγρότης όταν μεταβιβάζει το ακίνητο του με μεγάλα έξοδα για τα τοπογραφικά του διαγράμματα. 
Και για τα υδροηλεκτρικά έργα θα λέγαμε ότι δείξατε μία πολύ μεγάλη υποχώρηση: όχι υποχώρηση με την έννοια ότι το Υπουργείο κάνει πίσω στο ζήτημα της στρατηγικής, δηλαδή αν θα πρέπει να γίνονται υδροηλεκτρικά, ούτε κι εμείς άλλωστε το αξιώνουμε. 
Και εγώ χθες εδώ στην Ολομέλεια, κύριε Υπουργέ, τοποθετήθηκα και είπα ότι στον δικό μου νομό ακουμπάνε τέσσερα υδροηλεκτρικά από τα οποία τα τρία μπορούν να προχωρήσουν. Το φράγμα του Αγίου Νικολάου δεν μπορεί να προχωρήσει, το είπατε κι εσείς. Μας ικανοποιεί βέβαια η δήλωση που κάνατε στην ομιλία σας ότι αυτή η περιοχή είναι επιβαρυμμένη και άρα, δεν μπορεί να περιληφθεί σ’ έναν τέτοιου είδους σχεδιασμό της λεκάνης απορροής, ενδεχομένως, αφού άλλωστε έχουμε και μία προχθεσινή απόφαση του οικείου Περιφερειακού Συμβουλίου Ηπείρου, με το οποίο δεν προβλέπει έναν τέτοιο σχεδιασμό και αρνείται την κατασκευή ενός τέτοιου έργου, για τους γνωστούς λόγους. 
Βέβαια, κύριε Υπουργέ, πρέπει να προχωρήσει το φράγμα της Μεσοχώρας, που είναι στα όρια των Τρικάλων και της Άρτας. Δεν μπορεί να μείνει ένα κουφάρι στη μέση του πουθενά. Είναι ντροπή όποιος περνάει από εκεί να βλέπει ένα τέτοιο έργο αναξιοποίητο, που έχει κοστίσει εκατοντάδες εκατομμύρια στον ελληνικό λαό μέσω της ΔΕΗ, που είναι μία κρατική επιχείρηση. 
Δεν μπορεί επίσης, να μην γίνει το φράγμα του Αυλακίου. Είναι μία περιοχή, η οποία μπορεί να το σηκώσει περιβαλλοντικά. Μπορεί να αντέξει η περιοχή. Υπάρχει, θα λέγαμε, και η ανταπόκριση της κοινωνίας όπου θέλει να γίνει εκεί το έργο, το θεωρεί ως αναπτυξιακό σε μία απομονωμένη περιοχή.
Όμως, θα πρέπει να αποσυνδεθεί και το φράγμα της Συκιάς από την εκτροπή του Αχελώου. Το φράγμα της Συκιάς δεν έχει καμμία σχέση με την εκτροπή του Αχελώου. Εμείς που είμαστε από εκεί, εμείς που γνωρίζουμε την περιοχή, ξέρουμε ότι αυτό το υδροηλεκτρικό έργο δεν έχει καμμία σχέση με την εκτροπή. Θα πρέπει να βρεθεί ένας τρόπος να αποσυνδεθεί, για να μην υπάρχουν αυτά τα νομικά προβλήματα και να προχωρήσει. 
Είναι στη δική μου περιοχή, στις πηγές της Άρτας και νομίζω ότι η κοινωνία εκεί το θέλει και μπορεί να προχωρήσει. Τα λέω όλα αυτά, κύριε Υπουργέ, για να αντιληφθείτε ότι δεν έχουμε στείρα άρνηση στην κατασκευή έργων. 
Αλλά το φράγμα του Αγίου Νικολάου στον Άραχθο –επειδή έχουν κατασκευασθεί, όπως είπαμε, άλλα δύο φράγματα, το «Πουρνάρι 1» και το «Πουρνάρι 2» και υπάρχει ο ΧΥΤΑ στην περιοχή- νομίζω ότι οριστικά θα πρέπει να πάει στην άκρη. 
Τώρα, σε ό,τι αφορά το άρθρο 52 να πω το εξής. Κύριε Υπουργέ, ξέρετε πως μικρά φράγματα ως ΑΠΕ σε ολόκληρο τον κόσμο θεωρούνται αυτά που έχουν ύψος μέχρι δεκαπέντε μέτρα, δηλαδή που αυτά είναι κάτω από δεκαπέντε μέτρα. Ό,τι είναι πάνω από δεκαπέντε μέτρα, θεωρούνται ως μη ανανεώσιμες πηγές και συνεπώς, δεν μπορούν να χαρακτηρίζονται ως ΑΠΕ.
Επειδή φέρατε αυτήν τη ρύθμιση του άρθρου 52 παράγραφος 4, θα ήθελα να σας παρακαλούσα γι’ αυτά τα υδροηλεκτρικά έργα, τα οποία είναι πάνω από 15MW, να είναι ξεκάθαρο ότι δεν εξομοιώνονται και δεν ονομάζονται ΑΠΕ. Νομίζω αυτό είναι, αλλά θα πρέπει να είναι ξεκάθαρο. 
Όπως επίσης, πρέπει να είναι ξεκάθαρο ότι δεν μπορεί να υποβάλει κάποιος αίτηση στην ΡΑΕ να πάρει άδεια για υδροηλεκτρικό έργο μεγαλύτερο από 15MW και να χαρακτηρίζεται ως ανανεώσιμη πηγή ενέργειας. Δηλαδή, αυτά τα δύο είναι τα πιο σημαντικά. 
Σε ό,τι αφορά κάποιες παρεκκλίσεις που έκανε η ΔΕΗ, οι οποίες περνάνε και στους ιδιώτες, δεν ξέρω γιατί έχουμε να κάνουμε με κρατική επιχείρηση. Οι ιδιώτες είναι κάτι άλλο. Εν πάση περιπτώσει, ας πούμε να υπάρχει μια εξομοίωση, για λόγους συμβατότητας με το κοινοτικό καθεστώς. Να το δεχθούμε κι αυτό.
Να δεχθούμε και αυτές τις παρεκκλίσεις που υπάρχουν στη δασική νομοθεσία, στις πολεοδομικές ρυθμίσεις, στα ΣΧΟΑΠ, στα ρυθμιστικά και οπουδήποτε γίνει. Αυτά να τα δεχθούμε σε ό,τι αφορά αυτά τα μεγάλα υδροηλεκτρικά έργα. Αλλά να μη χαρακτηριστούν όμως, σε καμμία περίπτωση ως ΑΠΕ. 
Κλείνοντας, κύριε Υπουργέ, θα ήθελα να σας κάνω και μία έκκληση. Αυτό το μεγάλο ζήτημα που συζητούμε συνέχεια για τους μηχανικούς του Πολυτεχνείου και τους τεχνολόγους μηχανικούς νομίζω ότι είχε ρυθμιστεί με τον προηγούμενο νόμο. Στην παράγραφο 1 του άρθρου 49 αυτό μπορεί να μείνει απέξω, έχει αλλάξει. Νομίζω ότι δεν χρειάζεται να υπερβάλλουμε. Αυτοί οι δύο είναι σήμερα. Αν στο μέλλον έχουμε και άλλους τέτοιους φορείς, τότε θα επανέλθουμε και θα το κάνουμε. 
Ευχαριστώ πολύ.  
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Δημήτρη Τσιρώνη, Βουλευτή Νομού Άρτας του ΠΑΣΟΚ. 
Το λόγο έχει ο κ. Κωνσταντίνος Αϊβαλιώτης, Βουλευτής Β΄ Αθηνών του Λαϊκού Ορθόδοξου Συναγερμού, για οκτώ λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ, κύριε Πρόεδρε.
Πριν τοποθετηθώ για το νομοσχέδιο, θα ήθελα να κάνω ένα σχόλιο στο σχόλιο του φίλου και συναδέλφου, του κ. Αυγενάκη, ο οποίος αρκετή ώρα πριν, κατά την τοποθέτησή του, κάλεσε –και ορθώς- την Κυβέρνηση Παπαδήμου και τους τρεις Αρχηγούς να διεκδικήσουν τις γερμανικές πολεμικές αποζημιώσεις από την κ. Μέρκελ. Πολύ σωστή είναι η τοποθέτηση. Επί τεσσεράμισι χρόνια με οκτώ διαφορετικούς Υπουργούς, τρεις διαφορετικές κυβερνήσεις προσπαθώ με επίκαιρες ερωτήσεις, παρεμβάσεις κ.λπ. να τους πείσω να διεκδικήσουν τα 575 δισεκατομμύρια δολάρια, που, όπως έχουν υπολογίσει ξένοι ειδικοί, μας χρωστάνε. Έχει δίκιο. Έτσι πρέπει να γίνει. Επιτέλους, πρέπει όλοι να προσπαθήσουμε προς αυτήν την κατεύθυνση. 
Θυμίζω, όμως, ότι προσπάθησα και επί των ημερών της κ. Μπακογιάννη, όταν η κ. Μπακογιάννη ήταν Υπουργός Εξωτερικών -η σημερινή Πρόεδρος της Δημοκρατικής Συμμαχίας- για αυτό το θέμα και ατυχώς ούτε τότε κινήθηκε το θέμα των γερμανικών πολεμικών αποζημιώσεων. Αυτά τα λέω επειδή παρότρυνε ο κ. Αυγενάκης όλους εμάς να τις διεκδικήσουμε. Όταν ήταν η κ. Μπακογιάννη Υπουργός Εξωτερικών, δεν κινήθηκε απολύτως τίποτα. 
Έρχομαι στο νομοσχέδιο τώρα. Η Ελλάδα παραμένει πάντα ουραγός στη διαχείριση των ανακυκλώσιμων υλικών. Έτσι και πολύτιμους πόρους, φυσικά, ξοδεύει, για να εισάγει πρώτες ύλες και για συσκευασίες και αυτές οι συσκευασίες μετά πάνε χαμένες, αφού μετά τη χρήση τους ή τις καίει ή τις θάβει, αλλά πάντως δεν τις ανακυκλώνει στο βαθμό που χρειάζεται. 
Στο νομοσχέδιο νομίζω ότι γίνονται θετικές παρεμβάσεις. Δεν υπάρχει, φυσικά, η απαιτούμενη τόλμη και η ταχύτητα αντίδρασης, αφού τα τέσσερα κύρια ανακυκλώσιμα υλικά ενθαρρύνεται να συλλέγονται χωριστά μέχρι το 2015 και όχι άμεσα, όταν, παραδείγματος χάριν, αυτή η χωριστή συλλογή έχει αρχίσει εδώ και είκοσι χρόνια στο Βέλγιο στο οποίο ζούσα. 
Ο στόχος που ετέθη, του 50% μέχρι το 2020, καθόλου αισιόδοξος δεν είναι. Είναι πολύ χαμηλός ο στόχος. Όμως, αν γινόταν κάτι γρήγορα και εξοικονόμηση πόρων θα είχαμε και πρόσθετες θέσεις εργασίας. Σήμερα δουλεύουμε, όπως ξέρουμε όλοι, με τον ένα μπλε κάδο ανακύκλωσης στις μεγάλες πόλεις, όπου πέφτουν μέσα χαρτιά, συσκευασίες, μπουκάλια κ.λπ.. 
Στο Βέλγιο, στο δήμο που έμενα, υπήρχε χωριστή σακούλα για κάθε σπίτι, ανάλογα με τις πλαστικές συσκευασίες που έπρεπε να μπαίνουν εκεί και όποιος μπέρδευε τα ανακυκλώσιμα απλώς έμενε με τα σκουπίδια αμανάτι. Δεν του τα έπαιρνε το σκουπιδιάρικο. 
Όσο για τα βιολογικά απόβλητα, τα οποία ξέρουμε ότι είναι το 50% των αστικών απορριμμάτων, η χωριστή συλλογή τους θα φθάσει –αυτοί είναι οι στόχοι του νομοσχεδίου- μετά βίας το 10% το 2020. Άρα και πάλι ο στόχος είναι απαισιόδοξος. 
Στο ίδιο νομοσχέδιο, δεν μαθαίνουμε αν αποκλείεται το ενδεχόμενο μαζικής εισαγωγής αποβλήτων για καύση σε μονάδες παραγωγής ηλεκτρικής ενέργειας, εκτός δηλαδή του δικτύου διαχείρισης. Κάτι τέτοιο –γίνεται και σήμερα- προφανώς θα μας μετατρέψει ακόμα περισσότερο σε σκουπιδοεισαγωγική χώρα με εισαγωγές σκουπιδιών, παραδείγματος χάριν, από την Ιταλία και με επιβάρυνση του περιβάλλοντος. 
Ασφαλώς, το σαφές και διαχρονικό συμπέρασμα, είναι ότι η ελληνική πολιτεία δεν εφαρμόζει πολιτικές μείωσης των απορριμμάτων, ανακύκλωσης και διαλογής στην πηγή αλλά παραμένουμε περίπου στη δεκαετία του 1970, όταν περνούσε η σκουπιδιάρα, άλεθε τα πάντα και μετά πήγαινε κατευθείαν στη χωματερή. 
Είναι χαρακτηριστικό της κοντόθωρης πολιτικής του ελληνικού κράτους και το αδιέξοδο που υπήρχε –το θυμόμαστε όλοι- με τη λυματολάσπη από την Ψυττάλεια, αφού δεν είχε υπάρξει πρόβλεψη για τα παρεπόμενα της λειτουργίας ενός πολύ σημαντικού έργου. Έπρεπε να γίνει η Ψυττάλεια. Δεν είμαι σίγουρος αν έπρεπε να γίνει σε εκείνο ακριβώς το σημείο, διότι υπάρχουν και ιστορικές προεκτάσεις. Δεν ξέρω αν έπρεπε να γίνει στην Ψυττάλεια. Πάντως, το έργο έπρεπε να γίνει. Πρέπει να παραδεχθούμε ότι αν άρχισε να υπάρχει πάλι ζωή στα νερά του Σαρωνικού, αυτό οφείλεται σε αυτό το έργο. Δεν είχε γίνει, όμως, πρόβλεψη για τη λυματολάσπη. Θυμάστε τι είχε συμβεί πριν λίγα χρόνια με τη μεταφορά με φορτηγά κ.λπ.. 
Δεν μπορεί να πει κανείς ότι υπάρχει καμμία αισιοδοξία για σοβαρή επεξεργασία των αποβλήτων στο άμεσο μέλλον, αφού μέγιστο μέρος των αστικών απορριμμάτων θα διατηρηθεί σε σύμμεικτη μορφή τουλάχιστον μέχρι το 2020, με αποτέλεσμα και σπατάλη, αλλά και αδιέξοδα στη διαχείριση των απορριμμάτων. 
Θα ήθελα να πω εδώ ότι είναι εξαιρετικά ευχάριστο το γεγονός ότι έγινε επιτέλους αποδεκτή μία ρύθμιση για το γήπεδο της ΑΕΚ. Συνυπογράψαμε Βουλευτές και των τριών κομμάτων που μετέχουν στην Κυβέρνηση. Είναι μία τροπολογία που πολύ σωστά προώθησε ο συνάδελφος κ. Ιωάννης Βούρος. 
Έχω καταθέσει πέντε επίκαιρες ερωτήσεις στη Βουλή, σε τέσσερις διαφορετικούς Υπουργούς, με τρεις διαφορετικές κυβερνήσεις, για το γήπεδο της ΑΕΚ. Και άλλες τόσες έχω κάνει για το γήπεδο του Παναθηναϊκού, παρ’ ότι η γυναίκα μου έχει το εύγλωττο επώνυμο Γιούτσου, κύριε Νεράντζη! Και ξέρουμε όλοι τι σημαίνει για κάθε Ολυμπιακό το επώνυμο Γιούτσου!</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Μένει να πούμε «έμπαινε»!</Speech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: «Έμπαινα», λοιπόν και εγώ, ως σύζυγος της Γιούτσου αλλά για τα γήπεδα του Παναθηναϊκού και της ΑΕΚ που έπρεπε να γίνουν, γιατί σημαίνουν και θέσεις εργασίας και ανάπλαση για την περιοχή. Και, επιτέλους, αυτές οι πολύ ιστορικές ομάδες δικαιούνται να έχουν έδρα, όπως έχει και ο Ολυμπιακός ένα γήπεδο, το οποίο όλοι καμαρώνουμε. Είναι, λοιπόν, θετικό το ότι έγινε σήμερα αποδεκτή η τροπολογία για την ΑΕΚ. Είναι μία πάρα πολύ θετική εξέλιξη. 
Ο κ. Βλάχος, έθεσε πολύ σωστά το θέμα των αυθαιρέτων. Εδώ υπάρχουν διαμαρτυρίες κατοίκων για το τι θα πληρώσουν για τη νομιμοποίηση, κ.λπ.. Αναφέρομαι σε ρεπορτάζ έγκυρων εφημερίδων, όπως της εφημερίδας «ΑΔΕΣΜΕΥΤΟΣ ΤΥΠΟΣ». Οι κάτοικοι πολλών περιοχών –ανέφερε το Κορωπί, αλλά υπάρχουν και ένα σωρό άλλες περιοχές- λένε ότι είναι τεράστια η επιβάρυνση και αδυνατούν να την καταβάλουν. Όπως λέει και ο γνωστός κωμικός Γιάννης Μπουρνέλης, ο οποίος γράφει και στην εφημερίδα «ΑΔΕΣΜΕΥΤΟΣ ΤΥΠΟΣ», «άλλο το αυθαίρετο στον Κοκκιναρά, άλλο στην Κοκκινιά». Αυτό, επιτέλους, πρέπει να το καταλάβουμε, γιατί δεν μπορεί να είναι ίδια η επιβάρυνση, γιατί είναι άλλες οι οικονομικές δυνατότητες των κατοίκων αυτών των δύο περιοχών. Πρέπει, λοιπόν, να υπάρξει μία διαβάθμιση.
Τέλος, θα ήθελα να πω και τα συγχαρητήριά μου προς την πολιτική ηγεσία του ΥΠΕΚΑ για το ζήτημα της στέγασης των Ελλήνων που αναγκάστηκαν να εγκαταλείψουν την πρώην Σοβιετική Ένωση. Την περασμένη εβδομάδα ήμουν στο Συμβούλιο της Ευρώπης. Ήρθε ο Υπουργός Εξωτερικών της Γεωργίας κ. Βασχάτζε, στον οποίο έθεσα το θέμα της παλιννόστησης, αλλά και των διωγμών που υφίσταται η ελληνική εθνική μειονότητα στη Γεωργία. Του είπα και όλα αυτά που τραβά η μειονότητα στη Γεωργία, η οποία την έχει οδηγήσει στο να φυλλορροεί. 
Μου είπε ότι πρώτη φορά ακούει ότι κυνηγιέται αλύπητα η ελληνική μειονότητα, αλλά παραδέχθηκε παράλληλα –και εδώ είναι το τρελό- ότι από εξακόσιες χιλιάδες μειώθηκε σε τριακόσιες χιλιάδες ο αριθμός των Ελλήνων και έπεται και συνέχεια.
Αυτό είναι ένα δείγμα Ελλήνων οι οποίοι ξεριζώθηκαν λόγω των διώξεων, τις οποίες υπέστησαν από την πρώην Σοβιετική Ένωση, αλλά και μετά τη Σοβιετική Ένωση, από όλα αυτά τα καθεστώτα που επακολούθησαν. 
Το ελληνικό κράτος έδειξε την ανυπαρξία του με τους παλιννοστούντες πρόσφυγες. Νομίζω ότι είναι σε όλους γνωστή η επιστολή –έχει αναφερθεί πολλές φορές, αλλά θα την καταθέσω στα Πρακτικά για λόγους ιστορικούς, είπα ότι έχω συγχαρεί την πολιτική ηγεσία του Υπουργείου Περιβάλλοντος για το ότι λύνει το θέμα- της «Παμποντιακής Ομοσπονδίας Ελλάδος» του Δήμου Ασπροπύργου και της «Πανελλαδικής Επιτροπής Ποντίων». Σημασία έχει και το ενημερωτικό σημείωμα, το οποίο θα το καταθέσω στα Πρακτικά. Η επιστολή εστάλη για να ανακουφιστούν επιτέλους άνθρωποι οι οποίοι ήρθαν εδώ, στην Ελλάδα, αλλά το ελληνικό κράτος ούτε οργανωμένα τους υποδέχθηκε ούτε οργανωμένα τους στέγασε.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Έστω και μετά από είκοσι χρόνια που παλεύουν, εν πάση περιπτώσει, να κατοχυρώσουν ένα κεραμίδι πάνω απ’ το κεφάλι τους, κάτι γίνεται. Όλα, βέβαια, έμειναν στα λόγια. Όλες αυτές οι πομπώδεις διακηρύξεις, ότι δηλαδή «θα τους εγκαταστήσουμε στη Θράκη» και ότι «θα πυκνώσει εκεί ο πληθυσμός» και όλα αυτά έμειναν στα χαρτιά. Τίποτα δεν έγινε. Αυτοί οι άνθρωποι άρχισαν να βολοδέρνουν αριστερά και δεξιά, να παλεύουν με το ΙΚΑ, την πολεοδομία, το Υπουργείο Περιβάλλοντος, παλαιότερα το ΥΠΕΧΩΔΕ, τους δήμους, γι’ αυτές τις παράγκες που έφτιαξαν, για να μπουν μέσα αυτοί και τα παιδιά τους.
Το ελληνικό κράτος, λοιπόν, είχε μουγκαθεί επί χρόνια, όσο υπήρχαν Έλληνες στη Σοβιετική Ένωση –είχε μουγκαθεί για τους Ποντίους της Σοβιετικής Ένωσης, μην τυχόν και ενοχλήσει τα καρντάσια εκεί στη Σοβιετική Ένωση- και τώρα διαιωνίζει εδώ την προσφυγιά τους. 
Σας καταθέτω τα έγγραφα για τα Πρακτικά.
(Στο σημείο αυτό ο Βουλευτής κ Κωνσταντίνος Αϊβαλιώτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Για πρώτη φορά, λοιπόν, διαφαίνεται μία ελπίδα επίλυσης του προβλήματος με κινήσεις άμεσες και πρακτικές. Δώσαμε συντάξεις, επιδόματα και λούσα σε όσους μπουκάρησαν με το «έτσι θέλω» στην Ελλάδα, τους Αλβανούς, τους Πακιστανούς, τους Σουδανούς, τους Αφγανούς και δεν συμμαζεύεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι θετικό το ότι σήμερα κάνουμε και κάτι για τους ξεχασμένους Έλληνες του Πόντου, του Καυκάσου και της υπόλοιπης τέως Σοβιετικής Ένωσης που ήταν ξένοι εκεί και έγιναν αποδιοπομπαίοι εδώ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Κωνσταντίνο Αϊβαλιώτη, Βουλευτή Β΄ Αθηνών του Λαϊκού Ορθόδοξου Συναγερμού.
Το λόγο έχει ο κ. Κωνσταντίνος Καρτάλης, Βουλευτής ΠΑΣΟΚ της Μαγνησίας.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Ευχαριστώ, κύριε Πρόεδρε.
Θα ήθελα και εγώ να καλωσορίσω τις αρκετές αλλαγές που έκανε η πολιτική ηγεσία του Υπουργείου Περιβάλλοντος στο σχέδιο νόμου, όπως κατατέθηκε αρχικά στη Βουλή και όπως σήμερα συζητείται στην Ολομέλεια.
Δεν θα τοποθετηθώ ιδιαίτερα στα Κεφάλαια Α΄ και Β΄, γιατί θεωρώ ότι έχουν γίνει όλες οι αναγκαίες αλλαγές. Απλώς, θα ήθελα να επισημάνω ότι όταν θα εφαρμοστεί το νέο σύστημα διαχείρισης των αποβλήτων, θα πρέπει να φροντίσουμε ώστε να καλύπτεται ένα ελάχιστο ποσοστό στα τρία πρώτα στάδια, δηλαδή της πρόληψης, της επαναχρησιμοποίησης και της ανακύκλωσης, πριν δρομολογήσουμε τεχνικές και τεχνολογίες για την ανάκτηση ενέργειας.
Θα αναφερθώ ειδικότερα στο Κεφάλαιο Γ΄, επισημαίνοντας ότι έχουν γίνει πάλι αρκετές αλλαγές προς θετική κατεύθυνση αλλά παραμένουν παράγραφοι που έχουν εκπτωτική διάθεση σε σχέση με το περιβάλλον, τις οποίες και θα αναφέρω συγκεκριμένα.
Όσον αφορά το άρθρο 49, νομίζω ότι όλες οι αλλαγές που έγιναν από τον κύριο Υπουργό, από την πολιτική ηγεσία του Υπουργείου, είναι προς τη σωστή κατεύθυνση και το άρθρο πλέον έχει μία ισορροπία, όπως ζητήθηκε από πολλούς συναδέλφους, σε ό,τι αφορά τα αδόμητα αγροτεμάχια και κληροτεμάχια που είναι σε εκτός σχεδίου περιοχές.
Στο άρθρο 50, εξακολουθώ και υποστηρίζω στην παράγραφο 5 ότι δεν μπορεί οι δημόσιοι φορείς, οι οποίοι έχουν κατασκευάσει αυθαίρετες κατασκευές, να εξαιρεθούν από έστω κι από ένα ποσοστό του προστίμου που προβλέπει ο ν. 4014/2011. Αυτή η ιστορία των μπαταχτσήδων του ελληνικού δημοσίου που κατασκευάζουν όπου θέλουν, ό,τι θέλουν και όσο θέλουν, χωρίς να υπάρχει ούτε μία απολύτως επίπληξη από τη διοίκηση, δεν με βρίσκει σύμφωνο. Θεωρώ, όπως κάναμε σε προηγούμενη νομοθεσία, ότι θα μπορέσουν να  έχουν ποσοστό τουλάχιστον 10%-20% για να υπάρχει και η έννοια της συνευθύνης. Γιατί ζητάμε σε έναν ιδιώτη, ορθά, να καταβάλει ένα πρόστιμο και στο δημόσιο φορέα που παραβιάζει το νόμο, ενώ δεν θα έπρεπε να τον παραβιάζει, δεν υπάρχει καμία απολύτως επίπληξη ή ποινή.
Η παράγραφος 6, για τις κορυφογραμμές –το είχα πει και στην επιτροπή- βλέπω ότι δεν έχει υποστεί καμμία αλλαγή παρά μόνο την αφαίρεση της λέξης «υδατοκρίτης». Δεν με βρίσκει καθόλου σύμφωνο. Θεωρώ ότι είναι μία κραυγαλέα διάταξη σε βάρος του περιβάλλοντος και δεν προτίθεμαι να την ψηφίσω. 
Στο άρθρο 51, διάβασα και την τοποθέτησή σας χθες για το Φάληρο και συμφωνώ απολύτως μαζί σας για το γεγονός ότι θα πρέπει να στηρίξουμε την ανάπλαση του Φαλήρου. Πρόκειται για ένα μείζον έργο για την πρωτεύουσα, όχι μόνο για την Αθήνα, αλλά είναι κι ένα παράδειγμα προς όλες τις πόλεις της χώρας, ότι θα πρέπει να συμφιλιωθεί με το παράκτιο μέτωπο. 
Θα έπρεπε η ενημέρωση που μας κάνατε μεταξύ δευτέρας ανάγνωσης και Ολομέλειας να έχει γίνει πιο έγκαιρα, για να αποφευχθούν και παρεξηγήσεις, οι οποίες πολλές φορές προκύπτουν από την αύξηση των ποσοστών των όρων δόμησης και των ποσοστών κάλυψης. 
Θα σας καλέσουμε, κύριε Υπουργέ, να έρθετε στην Επιτροπή Περιβάλλοντος, για να παρουσιάσετε το συνολικό πρόγραμμα όπως έχει διαμορφωθεί, για να υπάρχει πλήρης γνώση όλων των συναδέλφων για το πώς προχωρά αυτή η πολύ μεγάλη παρέμβαση. 
Στο ίδιο άρθρο η παράγραφος 10, όπου τροποποιείται με κοινή απόφαση των Υπουργών ΠΕΚΑ και Υποδομών τις διατάξεις για τις διαγωνιστικές διαδικασίες της «ΚΤΗΜΑΤΟΛΟΓΙΟ ΑΕ», έχω την εντύπωση ότι είναι  μία περιττή διάταξη η οποία δημιουργεί περισσότερο θόρυβο. Δεν μπορείτε να τροποποιήσετε αυτό που αφορά στην κοινοτική νομοθεσία, γιατί αυτό θα είχε καταστήσει απολύτως παράτυπες τις διαγωνιστικές διαδικασίες. Δεν θα υπήρχε περίπτωση να σταθούν πουθενά. 
Στην ουσία με κοινή υπουργική απόφαση έρχεσθε να τροποποιήσετε τον κανονισμό μελετών που έχει η «ΚΤΗΜΑΤΟΛΟΓΙΟ ΑΕ». Γιατί, λοιπόν, να μην τροποποιήσει τον κανονισμό μελετών η ίδια η «ΚΤΗΜΑΤΟΛΟΓΙΟ ΑΕ» μέσα από το Διοικητικό Συμβούλιο και πρέπει να γίνει με κοινή υπουργική απόφαση; Δεν επιμένω σ’ αυτό. Εν πάση περιπτώσει σας το επισημαίνω. 
Στο άρθρο 52, έγινε συζήτηση κι από συναδέλφους κι από τον κ. Τσιρώνη. Αναφέρθηκε στα 15 MW. O μητρικός ν. 3468/06, θέτει τα 15 MW όχι γιατί θεωρεί ότι τα 16 MW, τα 36 MW, τα 106 MW δεν είναι ανανεώσιμη πηγή ενέργειας -προφανώς τα υδροηλεκτρικά είναι ανανεώσιμη πηγή ενέργειας- αλλά γιατί θέλει να διαφυλάξει το ευαίσθητο φυσικό περιβάλλον, όπου συνήθως πραγματοποιούνται υδροηλεκτρικά έργα, από μεγάλες κατασκευές. 
Δεν είναι τυχαίο, κύριε Υπουργέ, ότι στην παράγραφο 7 και 8, στις οποίες αναφέρεται το εδάφιο με το οποίο αντικαθίσταται το προηγούμενο εδάφιο, αναφέρουν τα δάση και οι δασικές εκτάσεις και παραπέμπουν στο ν. 998/79 και έχουν ειδικότερη αναφορά στο άρθρο 8 παράγραφος 2 σε περιοχές «Natura», «Ramsar», εθνικούς δρυμούς και αισθητικά δάση. Αυτό είναι το πνεύμα του νομοθέτη. Δεν είναι αν διαφωνούμε για το τι είναι ΑΠΕ και τι δεν είναι, αλλά είναι ότι μία εγκατάσταση τέτοιας ισχύος παραπέμπει σε μεγάλο κατασκευαστικό έργο, που εκ των πραγμάτων κατασκευάζεται σε δασική περιοχή ή και σε δασική έκταση, πιθανότατα «Ramsar» ή «Natura», άρα γι’ αυτό έχει εξαιρεθεί αρχικά. 
Το επισημαίνω, γιατί κατάλαβα από τη συζήτηση ότι υπήρχε μία άλλη αντίληψη. Εγώ κρατώ μία επιφύλαξη ως προς το μέγεθος της εγκατάστασης. Θέλω να πιστεύω ότι οι μελέτες περιβαλλοντικών επιπτώσεων που θα γίνουν, θα προβλέψουν να μη γίνει κάτι το οποίο είναι πολύ βαρύ για το φυσικό περιβάλλον. 
Στο άρθρο 53, θα σας παρακαλούσα να προσθέσετε στην παράγραφο 1, κύριε Υπουργέ, εκεί που ορθώς διορθώσατε ότι θα πρέπει να αποκατασταθεί πλήρως μετά το πέρας της κατασκευής το πάρκο ή το άλσος, «από τον υπεύθυνο του έργου ή την αναθέτουσα αρχή».  Και δεν είναι προφανές, γιατί ξέρουμε τι θα γίνει μετά στο ελληνικό δημόσιο, κανένας δεν θα αναλαμβάνει την ευθύνη να αποκαταστήσει το πάρκο ή το άλσος. 
Η αναθέτουσα αρχή, λοιπόν, η «ΜΕΤΡΟ ΑΕ» ή η «ΤΡΑΜ ΑΕ» θα αναλάβει ρητώς από το νομοθετικό πλαίσιο την υποχρέωση να αποκαταστήσει την αλλαγή, εκτός αν θέλει να την αναλάβει το Υπουργείο με ρητή αναφορά στη συγκεκριμένη παράγραφο. 
Σε ό,τι αφορά στην παράγραφο 4 για τον Παρνασσό, είναι προφανές ότι δεν έχω τίποτα εναντίον του Παρνασσού και του χιονοδρομικού κέντρου, αντιθέτως έχω την άποψη, όπως κάναμε και στο ν. 4014 και στο 3937/2011 να νομιμοποιήσουμε τα χιονοδρομικά κέντρα. 
Απλώς δεν μπορώ να συμφωνήσω, ως νομοθετικής προσέγγιση, με περιπτωσιολογικές νομοθετικές διατάξεις, πόσω δε μάλιστα όταν αυτές συνοδεύονται από μία διατύπωση που λέει «κατά παρέκκλιση των κειμένων διατάξεων ότι μπορεί να υπάρχουν εργασίες επέκτασης» χωρίς να έχουμε ενημέρωση από εσάς, κύριε Υπουργέ, από το Υπουργείο, ποιες ακριβώς θα είναι αυτές οι εργασίες επέκτασης και κατά παρέκκλιση των κείμενων διατάξεων.
Εκφράζω σοβαρή επιφύλαξη για τη συγκεκριμένη ρύθμιση. Θεωρώ ότι δεν πρέπει να νομοθετούμε με αυτόν τον τρόπο και νομίζω ότι θα πρέπει να το κοιτάξουμε και μία ακόμα φορά, όσο είναι ακόμα ώρα.
Έρχομαι τώρα στο άρθρο 56. Έγινε πολύ μεγάλη συζήτηση για το άρθρο 56 –και κλείνω μ’ αυτό. Είναι το άρθρο, το οποίο παραπέμπει στα υδροηλεκτρικά έργα ή στα έργα τα οποία γίνονται στις λεκάνες απορροής, με βάση τα σχέδια που καταρτίζονται, σε συνάρτηση με το περιφερειακό χωροταξικό σχέδιο.
Είμαι βέβαιος ότι πολλοί συμφωνούν ότι θα πρέπει να κρατήσουμε την ιεραρχία του σχεδιασμού. Η ιεραρχία του σχεδιασμού, θα επέβαλε πρώτα την επικαιροποίηση του περιφερειακού χωροταξικού σχεδίου και σε δεύτερη φάση την προσαρμογή του περιφερειακού χωροταξικού σχεδίου στις ειδικότερες κατευθύνσεις που προβάλλει και αποτυπώνει το σχέδιο της λεκάνης απορροής. Άλλωστε, αυτό είναι και το πνεύμα του πρώτου εδαφίου της παραγράφου 56, όπου λέει ότι θα πρέπει να υπάρχει αυτή η προσαρμογή.
Έρχεται ο νομοθέτης και λέει ότι ξέρετε έχουμε ανάγκη την ανάπτυξη. Είναι πολύ σημαντικό αυτό, όλοι θέλουμε ανάπτυξη στη χώρα. Γι’ αυτό ζητά ο νομοθέτης από τη Βουλή, να επιτρέψει ότι μπορεί να κατασκευάζονται υδροηλεκτρικά έργα πριν να επικαιροποιηθεί το περιφερειακό χωροταξικό σχέδιο, με βάση το σχέδιο της λεκάνης απορροής. Πρόκειται για μία «εξαιρετική διαδικασία». Δεν λέω «εξαιρετική» με την έννοια της ποιότητας, αλλά «εξαιρετική» με την έννοια της διαδικασίας.
Αφού, λοιπόν, είναι εξαιρετική διαδικασία και γίνεται για να προλάβουμε την ανάπτυξη και να βοηθήσουμε έργα, εκεί, λοιπόν, πρέπει να προσθέσετε ότι θα πρέπει να γίνει «με σύμφωνη γνώμη του οικείου περιφερειακού συμβουλίου». Προφανές είναι ότι αυτό είναι η εξαίρεση, δεν είναι ο κανόνας. Ο κανόνας είναι να αναθεωρήσετε τα περιφερειακά. Εκεί δεν χρειάζεται σύμφωνη γνώμη αλλά όταν μιλάμε για εξαιρετική διαδικασία, θα χρειαστεί σύμφωνη γνώμη. Κι αν κάποιοι νομίζουν ότι μας κάλυψε, το γεγονός ότι προσθέσατε ένα εδάφιο που λέει ότι θα υπάρχει παροχή γνώμης, ούτως ή άλλως παρέχει γνώμη το οικείο περιφερειακό συμβούλιο και σήμερα. Δεν χρειάζεται να επαναληφθεί μέσα στο συγκεκριμένο σχέδιο νόμου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Άρα –συνοψίζω, κύριε Πρόεδρε, και κλείνω- θεωρώ ότι έχει πολύ σημαντική δουλειά για την ποινική προστασία του περιβάλλοντος, ιδιαίτερα σε ό,τι αφορά στο προανακριτικό έργο που μπορεί να έχουν οι επιθεωρητές περιβάλλοντος και στο τριμελές εφετείο που εκδικάζει τα κακουργήματα για περιβαλλοντικές υποθέσεις. Θεωρώ ότι έχει γίνει πολύ σημαντική δουλειά για τη διαχείριση των αποβλήτων. Εκφράζω προβληματισμό για την Ενότητα Γ’. Δεν είμαι σύμφωνος για τα άρθρα 50, 51, 53 και 56.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Κωνσταντίνο Καρτάλη, Βουλευτή Μαγνησίας του ΠΑΣΟΚ.
Το λόγο έχει ζητήσει ο πρώην Πρόεδρος της Βουλής κ. Απόστολος Κακλαμάνης.
Ορίστε, κύριε Κακλαμάνη, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, γνωρίζω ότι ενοχλώ, καμμιά φορά και εντός της Αιθούσης, αλλά θέλω να είμαι απολύτως ειλικρινής και κυρίως θέλω, όταν η χώρα μου και ο ελληνικός λαός ζει ένα δράμα -που ενδεχομένως πολύ σύντομα να εξελιχθεί σε τραγωδία- να μην «τυρβάζω περί άλλα», για να μη μου πει κανείς «των οικιών υμών εμπιπραμένων, υμείς άδετε» και για να μη λέω κι εγώ μεθαύριο, ότι όταν συνέβαιναν αυτά, «διάβαζα» ή ακόμα χειρότερα, «δεν διάβαζα καν»!
Κύριε Πρόεδρε, αυτές τις ημέρες, όταν η χώρα κρέμεται κυριολεκτικά από τις αποφάσεις που ουσιαστικά ερήμην της λαμβάνονται, εδώ στο εσωτερικό της χώρας…
Παρακαλώ τα Υπουργικά Έδρανα να ακούσουν τι λένε οι Βουλευτές. Κύριε Υπουργέ, σε εσάς απευθύνομαι.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σας ακούω, κύριε Πρόεδρε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αρκετά μας «γράφετε» στα νομοσχέδιά σας, όχι κι εδώ μέσα!
Κύριε Πρόεδρε, παρακολουθείτε, υποθέτω τι γίνεται. Πρέπει να παρακολουθούμε όλοι τι γίνεται. Εδώ, λοιπόν, διαβάζουμε άρθρα προσώπων του περιβάλλοντος του Πρωθυπουργού κ. Παπαδήμου.
Όταν τρία κόμματα στη Βουλή στηρίζουν αυτήν την Κυβέρνηση, κάποιοι αφελείς προφανώς, οραματίζονται πως θα δυναμιτιστεί το πολιτικό σύστημα της χώρας. Και όσοι λυμαίνονταν ως τώρα τη χώρα και τον πλούτο της, θεωρούν ότι το πολιτικό σύστημα μπορεί να αποτελέσει –και μάλιστα στα πρόσωπα των τριακοσίων, σήμερα, της Βουλής- τον αποδιοπομπαίο τράγο για τα δικά τους αμαρτήματα. Καταγγέλλουν με τη γνωστή φασιστική αρχή, όλους μας συλλήβδην και αθρόως, γιατί βέβαια θέλουν να μην εξατομικευτεί και γι’ αυτούς η ευθύνη καθενός στη λεηλασία της χώρας.  
Ακούω για δημοσκοπήσεις. Αλλά εμένα οι φίλοι μου λένε ότι στους δέκα, δεκαπέντε που καλούνται στο τηλέφωνο να απαντήσουν, μόνο ένας, δύο, δέχονται, γιατί οι περισσότεροι κλείνουν το τηλέφωνο. Έχουν πολλαπλασιαστεί, δυστυχώς, ενώ ο σύνδεσμος των εταιρειών δημοσκοπήσεων, δεν ασχολείται με το πλήθος όχι μόνο πολιτικών ερευνών, αλλά πλείστων όσων, για χίλια δύο ζητήματα, που κανείς δεν ρωτάει πόθεν έχουν τα τηλέφωνα πολιτών που έχουν δηλώσει ότι δεν θέλουν να τα έχει ο καθένας υπ’ όψιν του και να τα χρησιμοποιεί είτε για τις πολυεθνικές πρόκειται είτε για τις εταιρείες δημοσκοπήσεων, που μας λένε ποιο ραδιόφωνο να ακούσουμε ή από πού να ψωνίσουμε.
Με βάση, λοιπόν, το δείγμα ενός, δύο απαντήσεων σε σύνολο δέκα, δεκαπέντε οχλουμένων, βγάζουν και την «απόφαση» για λογαριασμό του ελληνικού λαού.
Λυπάμαι βαθύτατα, διότι αυτά τα ανεχόμαστε όταν δίνουν την εντύπωση σε ορισμένους σχηματισμούς ότι κάτι τσιμπολογάνε από τους άλλους. Όπου όμως οι θεσμοί κατ’ αυτόν τον απαίσιο τρόπο απαξιώνονται, στο τέλος αυτοί που πληρώνουν είναι οι ασθενέστεροι και όχι οι ισχυρότεροι. Και σήμερα αυτοί που κλαίνε και οδύρονται, δεν είναι αυτοί που «είναι στα κεραμίδια», αλλά είναι ο πολύς κόσμος που πεινάει, που δυστυχεί, που είναι σε βαθιά κατάθλιψη και δεν έχει καν κουράγιο να διαμαρτυρηθεί. 
Οι φορείς των μικρομεσαίων επιχειρήσεων, των εργαζομένων, καταγγέλλουν ότι την ώρα που η Ελλάδα δίνει αυτή τη μάχη, υπάρχει μία πέμπτη φάλαγγα εντός της χώρας, που τρώει τα πνευμόνια της, τα σωθικά της. Είπαν κάποιοι στον Πρόεδρο του Eurogroup και εξετέθη ο κ. Γιούνγκερ με μία δημόσια δήλωση, με αφορμή ένα άρθρο του μεσοπρόθεσμου, ότι τάχα η Βουλή των Ελλήνων, καταψήφισε ένα νόμο για την απελευθέρωση των επαγγελμάτων, για να συμπεράνει «τι μπορούμε να κάνουμε σε αυτή την Ελλάδα;». 
Κύριε Πρόεδρε, έρχομαι στο περίφημο νομοσχέδιο. Είναι θετικότατο το γεγονός ότι ποινικοποιούνται οι προσβολές στο περιβάλλον, ότι ρυθμίζονται ζητήματα για την αποτελεσματικότερη διαχείριση των αποβλήτων κ.λπ.. Ταυτόχρονα, όμως, την ώρα που καίγεται η χώρα, τα συντεχνιακά συμφέροντα, όλοι αυτοί που ξέρουν και πολιτικά πρόσωπα να επηρεάζουν και υπηρεσίες να ρυμουλκούν, μας φέρνουν εδώ διατάξεις, για τις οποίες εγώ ντρέπομαι γιατί είμαι αναγκασμένος ως μέλος του ελληνικού Κοινοβουλίου να πω γι’ αυτές την άποψή μου.
Την παραμονή της παραιτήσεως της κυβέρνησης Γεωργίου Παπανδρέου πέρασε εν τάχει με εισηγητές μέλη του τεχνικού επιμελητηρίου, με τον παριστάμενο Υπουργό μέλος του τεχνικού επιμελητηρίου, ένα νομοσχέδιο που, αν δείτε τα Πρακτικά του, θα ντρέπεστε κι εσείς γι’ αυτό. Ο κύριος Υπουργός είπε ότι με επόμενο νόμο θα διορθώσει τα «ημαρτημένα», διότι πέρασαν άλλα αντ’ άλλων. Όχι μόνο αυτό δεν συνέβη αλλά υπέκυψε εκβιαζόμενος. Θα καταθέσω τη σχετική ανακοίνωση του ΤΕΕ για να καταλάβετε αν υπάρχει ή όχι εκβιασμός.
Έδωσε ο κ. Σηφουνάκης, στο τεχνικό επιμελητήριο το ηλεκτρονικό σύστημα με δαπάνες των Ελλήνων φορολογουμένων και την ενίσχυση από τα κοινοτικά ταμεία, για τον έλεγχο της διαδικασίας νομιμοποίησης των αυθαιρέτων και το τεχνικό επιμελητήριο, νομικό πρόσωπο δημοσίου δικαίου, όχι ένας οποιοσδήποτε επαγγελματικός σύλλογος, εκβιάζει. Σταμάτησε επί δύο μέρες, κύριε Πρόεδρε, να δέχεται αιτήσεις για ρυθμίσεις αυθαιρέτων, μέχρις ότου υποχρεώθηκε η Κυβέρνηση, το Υπουργείο να φέρνει αυτές τις αισχρές, αισχρότατες διατάξεις. 
Εγώ τιμώ το διπλωματούχο αρχιτέκτονα-μηχανικό, αλλά όποιον αρχιτέκτονα ρωτήσετε, θα πει «δεν μπορώ να κάνω έργο ηλεκτρολόγου και μηχανολόγου σ’ ένα έργο αποκατάστασης ενός σπιτιού, ενός παραδοσιακού κτίσματος». 
Καταργεί ο κύριος Υπουργός, το Υπουργείο Παιδείας, και πτυχιούχους τμημάτων των τεχνολογικών εκπαιδευτικών ιδρυμάτων. Εάν γίνομαι πολλές φορές μονότονος υποστηρίζοντας αυτόν το θεσμό, δεν είναι γιατί εγώ εισηγήθηκα την ίδρυσή του, αλλά γιατί επί είκοσι πέντε χρόνια δισεκατομμύρια έχουν ξοδευτεί από τον κρατικό προϋπολογισμό και εκατό χιλιάδες και πλέον νέοι επιστήμονες ανώτατης στάθμης -όπως εμείς εδώ νομοθετήσαμε όλοι μαζί- είναι στο δρόμο, όπως είναι στο δρόμο και χιλιάδες διπλωματούχων μηχανικών που μ’ αυτές τις μεθοδεύσεις, κύριε Σηφουνάκη, τους στέλνετε για 500 ή 700 ευρώ στα μελετητικά γραφεία όπου υπογράφουν μελέτες, για να φοροδιαφεύγουν τα αφεντικά τους. 
Αυτή είναι η θεωρία του κοινωνικού αυτοματισμού. Βάζετε μια ομάδα να «τρώγεται» με την άλλη για να μη βλέπουν εκείνους που οργιάζουν σε βάρος και των μεν και των δε.
	Κύριε Πρόεδρε, σ’ αυτό το νομοσχέδιο δεν πρέπει περάσει το άρθρο 49. Δεν μίλησα καθόλου με τον κύριο Υπουργό στη διαδικασία αυτή, σε αντίθεση μ’ άλλες φορές που μιλούσα για να βρω κάποια άκρη. Είχα το λόγο του ότι σε επόμενο νομοσχέδιο θα διορθώσει τα ημαρτημένα εκείνου του προηγούμενου νόμου, αλλά πού να υπάρξει τόλμη όταν το ΤΕΕ εκβιάζει; 
	Κύριε Πρόεδρε, υπάρχει καταδίκη της Επιτροπής Ανταγωνισμού για μεθοδεύσεις-καρτέλ από το επιμελητήριο. Νόμος του απουσιάζοντος τώρα κ. Παπακωνσταντίνου, επέτρεψε στο επιμελητήριο να πετάει έξω από το σύστημά του οποιονδήποτε μηχανικό, ακόμα και μη μελών του να τους κρατάει από την αμοιβή τους και μάλιστα του δίνει και το δικαίωμα, να τους καλεί σε απολογία εάν συμφωνήσουν αμοιβή κατώτερη απ’ αυτή που νομίζει η σημερινή ηγεσία του ΤΕΕ.
Ρωτώ, αυτά τα αίσχη ποιος ευσυνείδητος εκπρόσωπος του λαού εδώ μέσα μπορεί να τα ανεχθεί, όταν η χώρα καίγεται, όταν ένα θετικό βήμα στο περίφημο θέμα της απελευθέρωσης των επαγγελμάτων, τόσο κατάφωρα παραβιάζεται με το έτσι θέλω; Όλες αυτές οι ομάδες συμφερόντων, κύριε Πρόεδρε, έχουν οδηγήσει σχεδόν στον τάφο της, τη χώρα. Και φυσικά δεν υπολειπόμεθα ευθυνών, όχι όλοι συλλήβδην αλλά καθένας για το ρόλο του. Ποιοι ήταν Υπουργοί Οικονομικών και άφησαν όλους τους φοροεισπρακτικούς μηχανισμούς να διαλυθούν; Ή Υπουργού σε άλλα υπουργεία; Όπως στο Υπουργείο των Δημοσίων Έργων παλαιότερα και Περιβάλλοντος, τώρα. Ποιοι άλλοι ευθύνονται γι’ αυτά τα αίσχη, παρά αυτοί που τα εισηγούνται; Εμείς, ο απλός εκπρόσωπος του λαού εδώ ο οποίος σφυροκοπείται καθημερινά, με τη λογική όλων αυτών που έχουν το πάνω χέρι σήμερα είναι πώς θα δυναμιτίσουν την ίδια την κοινωνία. Γιατί δεν νοιάζονται γι’ αυτήν τη χώρα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Αν έχετε την καλοσύνη, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, με την ανοχή σας θα ήθελα μόνο ένα λεπτό. 
Θέλω να θέσω κάποια πράγματα απλώς υπ’ όψιν του Σώματος, όχι υπ’ όψιν του Υπουργείου. Ξέρω τις απόψεις του, ξέρω τη λογική του, ξέρω τις αποφάσεις του. Είναι όμως θέμα τιμής να κατατίθενται αυτά. 
Κύριε Πρόεδρε, τι συμβαίνει στο Φάληρο; Να αξιοποιηθούν τα ακίνητα του δημοσίου, αλλά να ετοιμάζουμε φιλέτα και μετά να τα δίνουμε κοψοχρονιά; Οι Δήμοι Μοσχάτου, Καλλιθέας ζητάνε ενημέρωση. Δεν την είχαν καν. Αναφερθήκατε στη μελέτη, κύριε Υπουργέ Περιβάλλοντος, κύριε Παπακωνσταντίνου, του γνωστού Ιταλού ή Ισπανού, δεν ξέρω -λατινικής πάντως ρίζας το όνομά του. Την εφαρμογή αυτής της μελέτης ζητάει ο Δήμος Μοσχάτου. Μη μας λέτε, λοιπόν, ότι μ’ αυτήν τη μελέτη προχωράτε σ’ αυτές τις διατάξεις. Συζητείστε μαζί τους. Στο μέτρο που έχετε δίκιο σ’ αυτές τις ρυθμίσεις που κάνετε θα τη δεχθούμε όλοι. 
Κύριε Πρόεδρε, θα το θυμάστε, όταν καταψήφιζα όλες τις συμβάσεις που μας έφερνε ο κ. Σιουφλιάς για τα μεγάλα έργα, έλεγα ότι Βουλευτές δεν μπορούν να μελετήσουν ένα δωμάτιο από προδιαγραφές μελετών, έργων κ.λπ.. Το ίδιο συμβαίνει με πάρα πολλές διατάξεις που έρχονται εδώ. 
Είναι ικανοποιητική μια απάντηση μου έδωσε εκτός αιθούσης ο κ. Υπουργός για τα θέματα των εγκαταστάσεων σε άλση όπως του Βεΐκου. Ο λαός πηγαίνει εκεί. Δεν πάει ο λαός στο «Hilton» να κολυμπήσει. Πηγαίνει να αναπνεύσει καθαρό αέρα. Αν αυτό που είπατε, ότι οριζόντια θα δείτε πώς θα το αντιμετωπίσετε, θα είναι μια περίπτωση κατά την οποία θα υποχρεωθώ να πω στο υπουργείο σας «μπράβο» σε ό,τι αφορά στο περιβάλλον. Όχι στον παρακαθήμενό σας, του οποίου η τακτική, λυπάμαι πάρα πολύ -τι να πω- δεν τιμά ούτε την Κυβέρνηση, ούτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Αν έχετε την καλοσύνη ολοκληρώστε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τελείωσα, κύριε Πρόεδρε.
Ευχαριστώ.
(Στο σημείο αυτό ο Βουλευτής κ. Απόστολος Κακλαμάνης καταθέτει για τα Πρακτικά την προαναφερθείσα ανακοίνωση η οποία βρίσκεται στο αρχείο του Τμήματος Γραμματείας της Δ/νσης Στενογραφία και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστώ. 
Το λόγο έχει ο Αναπληρωτής Υπουργός, κ. Σηφουνάκης.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, κύριοι συνάδελφοι, θέλω να πω στον Πρόεδρο, κ. Κακλαμάνη αλλά και σε αρκετούς συνάδελφους που πιθανώς δεν ήταν στην Αίθουσα σήμερα, όπως και χθες, σχετικά με το μεγάλο έργο ανάπλασης -το μεγαλύτερο ίσως από την Μεταπολίτευση και μετά- που θα γίνει στο Λεκανοπέδιο, την ανάπλαση του Φαληρικού Όρμου, ότι το ΥΠΕΚΑ παρουσίασε στους Δήμους Μοσχάτου και Καλλιθέας τη μελέτη από το στάδιο της προμελέτης, κύριε Κακλαμάνη. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής, κ. ΒΥΡΩΝ ΠΟΛΥΔΩΡΑΣ )
Από το στάδιο της προμελέτης παρουσιάστηκε στους δήμους όλη η φανταστική μελέτη που έχει κάνει ο Έντσο Πιάνο, αυτός ο διάσημος αρχιτέκτονας. Η χρηματοδότηση της μελέτης έγινε με τη βοήθεια που ζητήσαμε από το «Ίδρυμα Νιάρχος». 
Για να προλάβουμε τους χρόνους για ένα τόσο μεγάλο έργο, εντάξαμε σε προηγούμενο νόμο τα τετραγωνικά τα οποία προβλέπονταν στην προμελέτη. Με την οριστικοποίηση της μελέτης τα δυόμισι χιλιάδες τετραγωνικά της δόμησης γίνονται τεσσερισήμισι και τα πεντέμισι χιλιάδες τετραγωνικά, που είναι τα κιόσκια και οι υπαίθριες άλλες εγκαταστάσεις, γίνονται οκτώ αν ενθυμούμαι.
Αυτή σύμφωνα με την οριστική μελέτη του κ. Πιάνο, η οποία, επαναλαμβάνω, έχει παρουσιαστεί από το επίπεδο της προμελέτης στους δήμους και στο Υπουργείο και επιτόπου στο Φάληρο. Βεβαίως και αυτή η αλλαγή θα τους παρουσιαστεί.
Είπα και στον κ. Καρτάλη ότι από τη στιγμή κατά την οποία θα κληθούμε –γιατί έχουν κληθεί οι άλλοι, κύριε Καρτάλη, αλλά εμείς δεν έχουμε κληθεί γι’ αυτό το θέμα στην επιτροπή- να είστε βέβαιος ότι θα το πράξουμε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Για το φόνο των ΤΕΙ δεν έχει να πει τίποτα…</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ως προς τα άλλα θέματα τα οποία ειπώθηκαν…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Για τη δολοφονία μάλλον.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Εγώ έχω δεχθεί καταγγελίες και από το Συλλογικό Όργανο των Αποφοίτων των ΤΕΙ, όπως επίσης και από το Τεχνικό Επιμελητήριο Ελλάδος...</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πόσο αχάριστοι είναι.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): …τις οποίες, βεβαίως, τις αντιλαμβάνομαι συντεχνιακά. Δεν εξυπηρετώ κανένα συντεχνιακό συμφέρον. Παρακολουθώ αυτά τα οποία πρέπει να παρακολουθώ και όπου πρέπει να παρεμβαίνουμε ως Υπουργείο, ακολουθούμε αυτό που λένε οι νόμοι και το Σύνταγμα και τίποτα παραπάνω. Και τις διορθώσεις οι οποίες υπήρξαν ή έπρεπε να γίνουν, αυτές τις κάναμε, όπως και στο άρθρο 49. Με τον Υπουργό μαζί συνεννοηθήκαμε και πράγματι, απαλείφθηκε εκείνη η διάταξη την οποία δεν ήθελαν –πολύ σωστά, αν θέλετε- οι διάφοροι συνάδελφοι.
Δεν θέλω, όμως, λόγω της στιγμής να επεκταθώ σε θέματα τα οποία απλώς φορτίζουν. Δεν έχω μάθει ποτέ να είμαι δημαγωγός. Έχω μία ιστορία, την οποία δεν μπορεί να την ακυρώσει κανείς. Έχω μία ιστορία η οποία είναι διάφανη και καθαρή. Κι αν υπάρχω είκοσι πέντε χρόνια σε αυτή την Αίθουσα, είναι γιατί ποτέ δεν έμαθα να κρύβομαι και να λέω ψέματα ούτε να δημοκοπώ. Η δημοκοπία είναι ένα ωραίο πράγμα για όσους τους ταιριάζει. Εμένα δεν μου ταίριαζε ποτέ.
Έρχομαι τώρα σε διάφορα θέματα, τα οποία τέθηκαν.
Κύριε Πολατίδη, όσον αφορά τα συμβόλαια, πράγματι με τη ρύθμιση που δημοσιεύτηκε στο ν.4030 για τα συμβόλαια, θεσπίστηκε αυτή η σχετική υποχρέωση των εξαρτημένων τοπογραφικών. Σας λέω, όμως, ότι για τα πριν το νόμο συμβόλαια δεν υπάρχει σχετική υποχρέωση, αφού δεν ίσχυε ο νόμος προγενέστερα-αναδρομικά. Άρα, δεν υπάρχει αντικείμενο ρύθμισης.
Ως προς τα εξαρτημένα τοπογραφικά: Επακριβώς αυτό το οποίο προτείνεται είναι: Δεν απαιτείται τοπογραφικό εξαρτημένο διάγραμμα στην περίπτωση που η βεβαίωση θα αφορά αδόμητα αγροτεμάχια ή κληροτεμάχια, τα οποία βρίσκονται εκτός σχεδίου πόλεως ή των ορίων του οικισμού και τα οποία προέρχονται από αναδασμό ή περιλαμβάνονται στο κτηματολόγιο Ολοκληρωμένου Συστήματος Διαχείρισης Ελέγχου, αυτό που λέμε ΟΣΔΕ, του Υπουργείου Αγροτικής Ανάπτυξης και Τροφίμων, καθώς και αδόμητα κληροτεμάχια διανομής.
Στην περίπτωση που απαιτείται κτηματογραφικό απόσπασμα του αναδασμού ή του κτηματολογίου του ΟΣΔΕ ή της πράξης διανομής: θα είναι θεωρημένο από την αρμόδια Υπηρεσία Τήρησης του Αρχείου Αναδασμού ή του ΟΣΔΕ -μέσα από το ΟΠΕΚΕΠΕ, όπως ξέρετε- ή την αρμόδια Υπηρεσία Τήρησης του Αρχείου Πράξης Αναδιανομής.
Ως προς τους παλιννοστούντες η διάταξη έχει επακριβώς ως εξής, όπως οι διάφοροι συνάδελφοι την κατέθεσαν: «Παλιννοστούντες ομογενείς, οι οποίοι έχουν εγγραφεί στα Μητρώα Αρρένων και τα δημοτολόγια δήμου ή κοινότητας για την υπαγωγή στο άρθρο 24 του ν. 4014/2011 της κύριας και μοναδικής κατοικίας τους, καταβάλλουν ποσοστό 20% του ενιαίου ειδικού προστίμου, όπως υπολογίζεται, σύμφωνα με το παράρτημα του ν.4014/2011.». Νομίζω ότι είναι όπως το είπατε κι εσείς, κύριε Μητσοτάκη.
Το καταθέτω για τα Πρακτικά.
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη – αναδιατύπωση η οποία έχει ως εξής:
(Να μπει η σελ. 311)</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Ως προς τους τυφλούς, στην τροπολογία  με γενικό αριθμό 700 και με ειδικό αριθμό 71 προστίθενται οι λέξεις: «ολικώς τυφλοί, καθώς και πρόσωπα που παρουσιάζουν βαριές κινητικές αναπηρίες που υπερβαίνουν σε ποσοστό το 80%» αντικαθίσταται από τις λέξεις: «Τυφλοί με ποσοστό αναπηρίας από 80% και άνω και πρόσωπα που παρουσιάζουν βαριές κινητικές αναπηρίες με ποσοστό αναπηρίας από 80% και άνω, καθώς και πρόσωπα, που βαρύνονται φορολογικά από τυφλά πρόσωπα με ποσοστό αναπηρίας από 80% και άνω ή άτομα που παρουσιάζουν βαριές κινητικές αναπηρίες με ποσοστό αναπηρίας από 80% και άνω».</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αυτό, κύριε  Υπουργέ, να κατατεθεί στα Πρακτικά, για να πάει στην κατάλληλη σελίδα και να διανεμηθεί και στην Αίθουσα.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Μάλιστα, κύριε  Πρόεδρε.
(Στο σημείο αυτό ο Αναπληρωτής Υπουργός Ενέργειας, Περιβάλλοντος, και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη-αναδιατύπωση η οποία έχει ως εξής:
(Να μπει η σελ. 313)</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Όσον αφορά την πρόταση που έκανε ο κ. Βλάχος υπάρχει προσθήκη-αναδιατύπωση.
Στην παράγραφο 2 του άρθρου 50 στην περίπτωση β΄ μετά τη λέξη «ευρώ» προστίθενται οι λέξεις: «Σε ποσοστό μεγαλύτερο του 10% της έκτασής της. Για τη συνδρομή της παραπάνω προϋπόθεσης εκδίδεται διαπιστωτική πράξη του οικείου δήμου».
Δεύτερον, στο τέλος της παραγράφου 2 προστίθεται η περίπτωση γ΄ η οποία έχει ως εξής: «Στο τέλος της παραγράφου 7α΄ του άρθρου 24 του ν.4014/2011 προστίθενται οι λέξεις «σε ποσοστό μεγαλύτερο του 10% της έκτασής της. Για τη συνδρομή της παραπάνω προϋπόθεσης εκδίδεται διαπιστωτική πράξη του οικείου Δήμου».
Όπως μας διαβεβαίωσε το έχει δει και ο κ. Προκόπης Παυλόπουλος.
Κατατίθεται και αυτή η προσθήκη-αναδιατύπωση.
(Στο σημείο αυτό ο Αναπληρωτής Υπουργός Ενέργειας, Περιβάλλοντος, και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη-αναδιατύπωση η οποία έχει ως εξής:
(Να μπει η σελ. 315)</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Επίσης, θα ήθελα να κάνω μία ακόμη προσθήκη διευκρινιστική. 
Στην παράγραφο 4 του άρθρου 51 ο αριθμός του νόμου «3843/2011» αντικαθίσταται από τον αριθμό «3843/2010».
Κατατίθεται και αυτό.
(Στο σημείο αυτό ο Αναπληρωτής Υπουργός Ενέργειας, Περιβάλλοντος, και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη-αναδιατύπωση η οποία έχει ως εξής:
(Να μπει η σελ. 317)</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Ομοίως, στην με γενικό αριθμό 713 και ειδικό αριθμό 79 τροπολογία-προσθήκη όπως βελτιώθηκε νομοτεχνικά η αναριθμημένη παράγραφος 1 περίπτωση β΄ του δεύτερου άρθρου οι λέξεις «το άρθρο» αντικαθίσταται από τις λέξεις «τα άρθρα 280 και».
(Στο σημείο αυτό ο Αναπληρωτής Υπουργός Ενέργειας, Περιβάλλοντος, και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη-αναδιατύπωση η οποία έχει ως εξής:
(Να μπει η σελ. 319)</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Θα ήθελα να κάνω επίσης μία προσθήκη όπως την πρότεινε ο κ. Καρτάλης.
Στο άρθρο 53 παράγραφος 1 μετά τη λέξη «πλήρως» προστίθενται οι λέξεις «από τον υπεύθυνο του έργου ή την αναθέτουσα αρχή».
(Στο σημείο αυτό ο Αναπληρωτής Υπουργός Ενέργειας, Περιβάλλοντος, και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη-αναδιατύπωση η οποία έχει ως εξής:
(Να μπει η σελ. 321)</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Ως προς τα άλλα που είπατε, κύριε  Καρτάλη για τα αυθαίρετα των δήμων, εμείς αυτό που έχουμε διαπιστώσει είναι ότι στο δημόσιο τομέα γενικά, τα αυθαίρετα κτίσματα, στη συντριπτική τους πλειοψηφία, δεν έχουν καθόλου οικοδομική άδεια. Υπάρχουν δήμοι που έχουν δημοτικά καταστήματα, τα οποία είναι ολοσχερώς αυθαίρετα και δεν μπορούν να τα επισκευάσουν, γιατί δεν μπορούν να εκδώσουν οικοδομική άδεια, άλλα έχουν κατασκευαστεί επί χούντας, αλλά και μετά τη χούντα.
Υπ’ αυτή την έννοια, αυτό που εξαιρούμε είναι τα σχολεία. Υπάρχουν αυθαίρετα σχολεία. Ο νόμος, όπως ξέρετε, προβλέπει ότι τριμελής επιτροπή εγκρίνει για να ελέγξει τουλάχιστον τη στατικότητα αυτών των κτηρίων. Δεν μπορούν αυτά τα κτήρια και μάλιστα σχολεία να είναι αυθαίρετα και να μην έχει γίνει ούτε ένας έλεγχος.
 Όπως επίσης, δυστυχώς το ίδιο συμβαίνει και στα κλειστά γυμναστήρια. Ένας μεγάλος αριθμός κλειστών γυμναστηρίων δεν έχει οικοδομική άδεια. Μπορεί οι μελέτες να είναι πάρα πολύ καλές όπως τις έφτιαξε η Γενική Γραμματεία Αθλητισμού ή το ιδιωτικό γραφείο και τις επικύρωσε η Γενική Γραμματεία Αθλητισμού, αντιλαμβάνεστε όμως τι σημαίνει αυτό.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Είπα για τα πρόστιμα.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Ενέργειας, Περιβάλλοντος, και Κλιματικής Αλλαγής): Ακούστε κάτι για τα πρόστιμα: Το δημόσιο στο δημόσιο. Υπ’ αυτή την έννοια θα υπάρξει ρύθμιση, που θα σας την πω παρακάτω.
Ως προς τον υδατοκρίτη σας είπαμε και πριν ότι στην κορυφογραμμή και όπως αυτή ορίζεται, ο νόμος λέει ότι όταν βρίσκεται πάνω από τα είκοσι μέτρα από αυτόν δεν μπορούν να ενταχθούν στο νόμο. Προέκυψε όμως ένα θέμα: Βάσει ΓΟΚ του νομίμως έχουν κτισθεί κτήρια, τα οποία είναι πάνω από αυτό, δηλαδή είναι στα δέκα ή στα τρία μέτρα. Αυτοί είναι σύννομοι. Εάν έχουν κάνει μια μικρή παράβαση, δεν μπορούν να εξαιρεθούν. Επαναλαμβάνω, όλα αυτά τα έχουμε δει σε συνεργασία και με το Συμβούλιο της Επικρατείας. 
Ως προς το Κτηματολόγιο, θέλω να πω ότι όσα χρόνια λειτουργεί έχει ολοκληρώσει τη διαδικασία κτηματογράφησης στο 13% της χώρας. Μέχρι το 2015 πρέπει να έχουμε ολοκληρώσει τουλάχιστον το 50% και στα επόμενα δύο ή τρία χρόνια να έχουμε ολοκληρώσει το 100%. Οι διαδικασίες ανάθεσης μια μελέτης –αυτή τη στιγμή είναι σε εκκρεμότητα δεκατρείς μελέτες- διαρκούν κατά μέσο όρο τριάντα έξι μήνες. Είναι μεγάλη η δαπάνη μιας μελέτης. Τα τεχνικά γραφεία, που έχουν νομικούς και τα πάντα, κάνουν προσφυγές τριακοσίων και πεντακοσίων σελίδων, που θα πρέπει να έχει ένα νομικό γραφείο το Κτηματολόγιο από πίσω του, με πεντακόσιους νομικούς, για να απαντήσει σε πεντακόσιες σελίδες αιτιάσεων και ενστάσεων. 
Επιταχύνονται οι διαδικασίες, χωρίς να παραβιάζονται ούτε ο νόμος ούτε το Σύνταγμα. Περιττά πράγματα εκλείπουν και θα περιοριστεί ο χρόνος ανάθεσης μιας μελέτης στο 50%, δηλαδή στους δεκαοκτώ μήνες. Κάτι είναι και αυτό. Πρέπει, όμως, να το κάνουμε. Αυτή είναι διαπίστωση, όχι μόνο δική μας, αλλά δυστυχώς διαχρονική. Κανείς δεν έκανε τίποτα, εμείς αποφασίζουμε να το κάνουμε. Δεν συμφωνεί το Τεχνικό Επιμελητήριο, δεν μας ενδιαφέρει.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Δεν είναι για ΚΥΑ αυτά τα πράγματα. Θα μπορούσε να αλλάξει ο κανονισμός…</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σχετικά με την τροπολογία με γενικό αριθμό 715 και ειδικό 81, θέλω να πω ότι δεν χρειάζεται να υπάρξει ειδικό άρθρο, γιατί ήδη έχει γίνει από τον Υπουργό δεκτή η νομοθετική προσθήκη που έγινε χθες, με την οποία προστίθεται εδάφιο στο άρθρο 57 παράγραφος 6. Είναι του κ. Γιουματζίδη. 
Επίσης, ως προς το Φαληρικό Δέλτα, θέλω να προσθέσω ότι συζήτησα ξανά με τους δημάρχους. Όταν κατάλαβαν περί τίνος ακριβώς πρόκειται, ότι εφαρμόζεται στο σύνολό της η μελέτη του Ρέντζο Πιάνο και τίποτα παραπάνω, μας παρακάλεσαν να τους κάνουμε ξανά μια συζήτηση και μια παρουσίαση. Βεβαίως, είμαστε διατεθειμένοι να το κάνουμε. 
Ως προς την πρόταση που έκαναν Βουλευτές και της Νέας Δημοκρατίας και του ΠΑΣΟΚ και την στήριξαν και τα άλλα κόμματα για τα κηρυγμένα διατηρητέα κτήρια, πρέπει να λάβουμε υπ’ όψιν μας ένα πράγμα. Οι πόλεις μας, δυστυχώς, όταν κανείς τις κοιτάζει από πάνω, προσομοιάζουν πιο πολύ με τις πόλεις της Μέσης Ανατολής, παρά με τις πόλεις της Ευρώπης. Γιατί αυτό; Διότι, δυστυχώς, κατά την κρίσιμη εικοσαετία 1955-1975 εμείς στην Ελλάδα κατεδαφίζαμε. Έχουμε ένα δρόμο, για παράδειγμα, όπως είναι η Σόλωνος, που είχε διώροφα και με κήπους μπροστά ή πίσω και είδαμε τι έγινε. Από το 1955 και μετά, δυστυχώς, με πολιτική ευθύνη δημιουργήθηκε αυτό που δημιουργήθηκε. 
Πάνω στον παλιό πολεοδομικό ιστό της πόλης πόσα είναι πράγματι τα κηρυγμένα από το Υπουργείο Πολιτισμού κτήρια που δείχνουν διαχρονικά την ιστορία της Ελλάδος; Εάν πάτε σε οποιαδήποτε πόλη της Ευρώπης στο πιο ψηλό της σημείο, θα δείτε πώς διαγράφονται οι πόλεις. Δεν είχαν βεβαίως κλασική και βυζαντινή περίοδο, αλλά τουλάχιστον από το Μεσαίωνα και μετά καταγράφεται σε κάθε πόλη της Ευρώπης η ιστορική της εξέλιξη μέσω της αρχιτεκτονικής και της πολεοδομικής της αποτύπωσης. Εμείς δεν το έχουμε αυτό. Βλέποντας από την Ακρόπολη, εάν εξαιρέσουμε αυτά που σώθηκαν στην Πλάκα, δηλαδή τα Αναφιώτικα και ελάχιστα που έχουν μείνει μετά τη σύσταση του νεοελληνικού κράτους, δηλαδή μετά το 1831…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Τα Αναφιώτικα είναι το πρώτο αυθαίρετο στην ιστορία της ελληνικής πολεοδομίας.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σωστά το λέτε, έτσι είναι. Ξέρετε γιατί σώθηκαν τα Αναφιώτικα και η Πλάκα, κύριε Πρόεδρε; Την ιστορία ίσως την ξέρετε. Σώθηκαν χάρη στη μεγάλη ιδέα, την οποία εμφύσησε ο μακαρίτης ο  Μαρινάτος, ο αρχαιολόγος, στους δικτάτορες, στους συνταγματάρχες. Τους είπε «να απαλλοτριώσουμε τα κτήρια της Πλάκας, αναγκαστική απαλλοτρίωση του κράτους, να τα κατεδαφίσουμε για να βρούμε το σπίτι του Σωκράτη και του Πλάτωνα». Η χούντα προχώρησε στην αναγκαστική απαλλοτρίωση. Θα θυμάστε, ίσως, ότι η πρώτη διαδήλωση επί χούντας ήταν των καταστηματαρχών της οδού Ηφαίστου. Πράγματι, σήμερα βρέθηκε το κράτος -ανήκουν στο Υπουργείο Πολιτισμού- να έχει όλα αυτά τα κτήρια απαλλοτριωμένα. Έτσι σώθηκε η Πλάκα. 
Θέλω να πω, λοιπόν, δεν συμφωνώ απόλυτα με την πρόταση του Υπουργείου Οικονομικών, του κ. Βενιζέλου, να ενταχθούν σ’ αυτήν τη ρύθμιση μόνο τα παλαιότερα των εκατό χρόνων κτήρια. 
Αντιλαμβάνομαι ότι δεν είναι εύκολο, λόγω της οικονομικής συγκυρίας, να διευρύνει τη ρύθμιση θέλω να πιστεύω, όμως και το πιστεύω, ότι την κρίση θα την ξεπεράσουμε, θα πάμε μπροστά και τότε ό,τι δημιουργήθηκε την περίοδο του κλασικισμού και υπάρχει θα μπορεί κι αυτό να ενταχθεί στο ευεργέτημα της μειωμένης φορολόγησης. Και εκείνος ο ιδιοκτήτης, ο οποίος δεν το γκρέμισε είτε γιατί πράγματι αγαπούσε το μέρος που έμενε είτε για άλλες συγκυρίες και που ο διπλανός του έχει κάνει πολυκατοικία στη Σόλωνος και έχει εισοδήματα, δεν μπορεί να έχει τον ίδιο φόρο με εκείνον ο οποίος δεν γκρέμισε.
Θέλω, λοιπόν, να πιστεύω ότι το Υπουργείο Οικονομικών σε μια δεύτερη φάση, όταν η πατρίδα μας θα μπορεί πραγματικά, θα τα εντάξει κι αυτά.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υπουργό. 
Έχει ζητήσει το λόγο και τον έχει ο Πρόεδρος, κ. Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, εγώ δεν θα πω «Πού είσαι νιότη;». Θα πω απλώς ότι «τα στερνά τιμούν τα πρώτα». 
Και επειδή ο κύριος Υπουργός ισχυρίστηκε ότι δεν δημοκοπεί και λοιπά, εγώ θα του πω πολύ απλά και θα το πω σε όλη την Αίθουσα, διότι από αυτό κρινόμαστε όλοι, ότι η ανιδιοτέλειά μας προκύπτει από τις ίδιες τις πράξεις μας. Το να δηλώνουμε «δεν δημαγωγώ», «δεν δημοκοπώ», κ.λπ. και ιδιαίτερα σε αυτές τις δύσκολες ώρες, όπου και η Βουλή θα δοκιμαστεί. Γιατί αυτό το τραπεζικό σύστημα νομίζει ότι θα περάσουν από τη Βουλή τα 35 δισεκατομμύρια ευρώ που θα πάρουν για να αναπνεύσει η οικονομία, αλλά θα καταργήσουμε το νόμο που ψηφίσαμε το καλοκαίρι για να είναι οι μετοχές του δημοσίου κοινές και μετά ψήφου, για να δούμε πού πήγαν και τα άλλα 155 δισεκατομμύρια που έχουν πάρει, πού τα έδιναν όλα αυτά τα χρόνια. 
Έτσι νομίζουν, γι’ αυτό «ταΐζουν» σήμερα και μίντια και δεν ξέρω ποιούς άλλους μπορεί να «ταΐζουν», αλλά δεν θα τους περάσει. Αυτό να τους πείτε, κύριε Πρόεδρε, εκπροσωπώντας μας. Αρκετά! Και «σφαγμένοι και γελασμένοι» και όπως αλλιώς το λέει ο λαός μας, δεν θα γίνουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε, κύριε Πρόεδρε. Με σεβασμό παρατήρησα την παρατήρησή σας.
Τώρα έχουμε παρεμβάσεις των Κοινοβουλευτικών Εκπροσώπων.
Έχω ένα ειδικό αίτημα από τον κ. Χρήστο Πρωτόπαπα, λόγω της Κοινοβουλευτικής Ομάδος του κόμματός του, να λάβει πρώτος το λόγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο, κατ’ εξαίρεση, για δύο λεπτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αν σας παραχωρεί τη θέση ο κ. Πρωτόπαπας.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εντάξει, εντάξει.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Πρόεδρε, σε αυτό που είπε ο κ. Σηφουνάκης υπάρχει ένα θέμα συνταγματικό, ως προς το θέμα της τροπολογίας για τους παλιννοστούντες.
Κύριε Υπουργέ, πράγματι είναι σημαντικό το γεγονός ότι, στην ουσία, το πρόστιμο για τους παλιννοστούντες μειώθηκε στο 20%. Αλλά δεν παύει να υπάρχει αντισυνταγματικότητα. Διότι πρέπει να θυμόμαστε πως το θέμα των παλιννοστούντων προέκυψε -τα αυθαίρετα δηλαδή που έχτιζαν οι παλιννοστούντες, ιδίως από των Πόντο- από το γεγονός ότι η πολιτεία δεν εκπλήρωσε, ούτε κατ’ ελάχιστο, τις υποχρεώσεις που ανέλαβε απέναντί τους, όταν τους φώναζαν «μετά βαΐων και κλάδων» στην Ελλάδα για να έρθουν να βρουν στεγαστικό καταφύγιο στο πλαίσιο του ν.2790/2000. Αυτοί κατέστησαν αυθαιρετούχοι επειδή η πολιτεία δεν έκανε αυτό που έλεγε ο ν.2790. Δεν είναι σαν τους άλλους, οι οποίοι ακόμη κι όταν είναι άτομα με ειδικές ανάγκες, που το καταλαβαίνω εκεί να είναι έκπτωση. Όμως, εκεί ιδία πρωτοβουλία το έκαναν. 
Κύριε Υπουργέ, παρακαλώ προσέξτε το, γιατί είναι σημαντικό. Μην θεωρούμε ότι κάνουμε το καθήκον μας επειδή πήγαμε το πρόστιμο στο 20%. Εδώ έρχεται η πολιτεία εικοσιπέντε χρόνια μετά και τους «ζητάει τα ρέστα» για ποιο λόγο έχτισαν αυθαίρετα, όταν έπρεπε να τους έχει βάλει στο σχέδιο ήδη πριν εικοσιπέντε χρόνια. 
Αυτό είναι αντισυνταγματικό, γιατί προσβάλλει το άρθρο 108 για τους αποδήμους, που αφορά και αυτούς που ήρθαν στην Ελλάδα. Είναι αντισυνταγματικό, γιατί παραβιάζει την αρχή της προστατευόμενης εμπιστοσύνης. Και αυτό αν δεν είναι προστατευόμενη εμπιστοσύνη των ανθρώπων. Και είναι αντισυνταγματικό, επίσης, γιατί προσβάλλει το 21 παράγραφος 4 για την κοινωνική πολιτική ως προς τη στέγαση και την κατοικία ευπαθών ομάδων.
Είναι ιδιόμορφη περίπτωση που δεν μπορεί να επεκταθεί πουθενά αλλού. Τι κερδίζετε με το να κρατήσετε το 20%; Κάνουμε το χρέος μας έτσι; Φταίμε όλοι μας διαχρονικά μέσα σε αυτή τη Βουλή που δεν κάναμε τη δουλειά μας απέναντί τους. 
Παράκληση θερμή μέχρι το τέλος, κύριε Υπουργέ. Δεν κερδίζετε, ούτως ή άλλως τίποτα. Είναι πολύ λίγο το ποσό και είναι πραγματικά θέμα συνείδησης απέναντι σε αυτούς τους ανθρώπους. Επιτέλους, να μάθει η πολιτεία να τους σέβεται. Και διαχρονικά ζητάμε συγγνώμη, όλες οι παρατάξεις που κυβέρνησαν. Αυτό το 20% βγάλτε το και αυτό. Ούτως ή άλλως, στο ν. 4014 δεν το είχατε μέσα. Γιατί να μπει τώρα; 
Ευχαριστώ πολύ, κύριε Πρόεδρε, και ζητώ συγγνώμη από τους συναδέλφους.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ελπίζω να έχει κρατηθεί σημείωση πάνω στην παρατήρηση του κ. Παυλόπουλου από τους Υπουργούς. 
Τώρα, εισερχόμαστε στον κύκλο των Κοινοβουλευτικών Εκπροσώπων. 
Παρακαλείται ο κ. Χρήστος Πρωτόπαπας Κοινοβουλευτικός Εκπρόσωπος του ΠΑΣΟΚ να λάβει το λόγο. Να είμαστε πειθαρχημένοι στο χρόνο.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Απολύτως, κύριε Πρόεδρε, και ευχαριστώ τον κ. Μουσουρούλη. 
Μια γενική δήλωση και ορισμένες παρατηρήσεις επί των άρθρων. Ανακοινώθηκε πριν από το Προεδρείο ότι απεστάλη στη Βουλή από τον αρμόδιο αντιεισαγγελέα του Αρείου Πάγου η δικογραφία για το θέμα των στατιστικών στοιχείων. Θα πω ότι χαιρόμαστε ιδιαίτερα γι’ αυτό. Επειδή δεν έχουμε τίποτα να κρύψουμε και τίποτα να φοβηθούμε, λέμε όλα στο φως, μέσα από τις θεσμικές διαδικασίες που προβλέπει ο Κανονισμός της Βουλής. Είμαστε έτοιμοι για τη σχετική συζήτηση. Ξαναλέω ότι είναι μία εξαιρετική ευκαιρία, προκειμένου να δώσουμε απαντήσεις σε αυτά που ακούμε από ορισμένους ή, εν πάση περιπτώσει, ακούμε στους διαδρόμους. Η αλήθεια θα λάμψει, με δεδομένο ότι δεν έχουμε τίποτα να κρύψουμε και τίποτα να φοβηθούμε.
Έρχομαι τώρα στα ζητήματα που συνδέονται με το νομοσχέδιο, το οποίο ούτως ή άλλως, έχουμε ψηφίσει και θεωρούμε ιδιαίτερα θετικό και σημαντικό. Κύριε Υπουργέ, αν δεν κάνω λάθος, απεσύρθη η τροπολογία που είχε υποβληθεί σε σχέση με τα επαγγελματικά δικαιώματα. Αυτό είναι θετικό. Είχαμε επισημάνει ότι καλό θα ήταν αυτό να γίνει σε συνεννόηση με το Υπουργείο Παιδείας και να μην λαμβάνονται μονομερείς αποφάσεις.
Θέλω να κάνω μία αναφορά σε δύο άρθρα. Το ένα είναι το άρθρο 46 παράγραφος 4, με το οποίο καθορίζεται η ανασύνθεση μιας αρμόδιας αρχής για την εφαρμογή των αποφάσεων που προβλέπονται στις οδηγίες. Σαφώς, στην αρχή αυτή έχουμε πλειοψηφία του κράτους. Παίρνουμε, όμως, την απόφαση: εισηγείστε να αναλάβει την πλειοψηφία εξ ολοκλήρου το Υπουργείο σας –και αυτό δεν είναι κακό- αλλά στην προσπάθεια να μην πειραχθεί ο εκπρόσωπος του άλλου Υπουργείου, πετάμε έξω την Ένωση Καταναλωτών. Θεωρώ ότι αυτό είναι λάθος. Μπορεί να διορθωθεί. Είμαστε σε μία εποχή όπου, ούτως ή άλλως, η Κυβέρνηση θα έχει πλειοψηφία. Είμαστε σε μία εποχή που χρειαζόμαστε τις κοινωνικές οργανώσεις, τις εθελοντικές οργανώσεις και νομίζω ότι μπορεί να υπάρξει σχετική διόρθωση. 
Θα προσυπογράψω και την παρέμβαση του πρώην Προέδρου της Βουλής κ. Κακλαμάνη για το άρθρο 49 παράγραφος 1. Δεν είναι δυνατόν να κουβεντιάζουμε συνέχεια τα ίδια πράγματα. Τα έχουμε πει, τα έχουμε ξαναπεί. Νισάφι! Δεν χρειάζεται να δημιουργούνται προβλήματα εκεί που δεν υπάρχουν. Εγώ να αναγνωρίσω όλες τις καλές προθέσεις. Έρχεται, όμως, τώρα ο κύριος Αναπληρωτής Υπουργός και λέει: οποιοδήποτε άλλο σωματείο ή επιστημονική ένωση ή επαγγελματική οργάνωση κατά τον Αστικό Κώδικα. Μα, δεν υπάρχει. Έχει εξαντληθεί το θέμα. Να βγει αυτή η φράση από το «οιοδήποτε» στο άρθρο 49 παράγραφος 1. Υπάρχουν οι οργανώσεις που είναι για τους μηχανικούς, υπάρχουν οι ΕΕΤΕΜ, που είναι για τους τεχνολόγους μηχανικούς. Δεν βαρεθήκαμε συνεχώς σε κάθε νομοσχέδιο να ανακινούμε το θέμα; Εάν δεν έμπαινε η σχετική διάταξη, δεν θα υπήρχε συζήτηση. Δεν υπάρχει ουσία. Δεν υπάρχει κανείς να διεκδικήσει αυτή τη στιγμή τη θέση. Ερχόμαστε και το προβλέπουμε, περισσότερο για να δημιουργήσουμε εντυπώσεις και να καταγγέλλει αύριο ο κ. Πρίντζης, παρά να γίνει κάτι ουσιαστικό. Αυτό δεν ταιριάζει σε κανέναν. Όλοι σοβαροί άνθρωποι είναι.
Ας αφαιρεθούν αυτές οι λέξεις, λοιπόν. Δημιουργούν την αίσθηση ότι υπάρχει μια συνεχής επανάληψη, από πλευράς του Υπουργείου, ενός προβλήματος που αυτή τη στιγμή δεν θίγει κανέναν και νομίζω ότι με αυτόν τον τρόπο μπορούμε να βρούμε μία άκρη. 
Κύριε Αναπληρωτά, νομίζω ότι μία κίνηση καλής θέλησης εκ μέρους σας θα ήταν να αφαιρέσετε τις λέξεις που δημιουργούν προβλήματα. 
Έρχομαι τώρα στο θέμα του Μοσχάτου. Εγώ να αναγνωρίσω κάθε καλή πρόθεση από πλευράς του Υπουργείου. Όντως, λοιπόν, χθες έγινε μία σύσκεψη του Δημοτικού Συμβουλίου του Μοσχάτου με την παρουσία, αν δεν κάνω λάθος, του κ. Πυργιώτη ως εκπροσώπου της πολιτικής ηγεσίας του Υπουργείου, ο οποίος έδωσε και σχετικές εξηγήσεις. Θα έπρεπε ίσως να είχαν γίνει νωρίτερα. Θα ωφελούσε όλους μας, γιατί πράγματι και εσείς κάνετε μία προσπάθεια και ο Δήμος Μοσχάτου είναι λογικό να διεκδικεί αυτό το οποίο είναι καλύτερο για τους πολίτες του. 
Έχω την εντύπωση ότι μπορεί να βρεθεί το απαραίτητο σημείο συναίνεσης, το οποίο το χρειαζόμαστε όλοι, εάν η συμμετοχή του Δήμου είναι ουσιαστική στην εκτέλεση των αποφάσεων. Το ζητάει και η απόφαση του Δημοτικού Συμβουλίου. Λέει: «Να συμμετέχουμε στο φορέα διαχείρισης. Να έχουμε αποφασιστικό λόγο και συμμετοχή στη διαμόρφωση του προεδρικού διατάγματος και της μελέτης εφαρμογής. Τυχόν τροποποιήσεις να γίνονται με τη Βουλή». Δηλαδή είναι κάποιες προτάσεις οι οποίες νομίζω ότι είναι νηφάλιες, υπεύθυνες και θετικές. Καταθέτω τη σχετική επιστολή του Δημοτικού Συμβουλίου Μοσχάτου-Ταύρου να την δείτε, κύριε Υπουργέ -νομίζω ότι δεν έχετε τίποτα να χάσετε- για να υπάρχει καλή συνεννόηση. Και το έργο να γίνει και να γίνει σωστά και οι πολίτες να συμβάλουν δια του Δήμου στην προσπάθεια σας και εν πάση περιπτώσει, να κάνουμε μια καλή δουλειά με πλήρη συναίνεση στην περιοχή, όπως ακριβώς αξίζει και στην προσπάθεια που καταβάλλετε, αλλά και στους πολίτες του Ταύρου και του Μοσχάτου, όπως αυτοί εκφράζονται μέσα από τη Δημοτική Αρχή και το Δήμαρχο, τον κ. Ευθυμίου. 
(Στο σημείο αυτό ο Βουλευτής κ. Χρήστος Πρωτόπαπας καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μια αναφορά για την ΑΕΚ. Θέλω να χαιρετήσω την αποδοχή της τροπολογίας από τον κύριο Υπουργό. Η ΑΕΚ είναι ένας μεγάλος σύλλογος. Είναι ένα μεγάλο, αναπόσπαστο κομμάτι του ελληνικού ποδοσφαίρου, του ελληνικού αθλητισμού γενικότερα. Αν θέλετε, υπάρχουν οι μνήμες του Ελληνισμού της Κωνσταντινούπολης, υπάρχουν οι μνήμες της δημιουργίας του ελληνικού αθλητισμού μετά τη δεκαετία του 1920. Είναι ένας σύλλογος με μεγάλο λαϊκό έρεισμα, ένας σύλλογος που αυτές τις μέρες δοκιμάζεται και που νομίζω ότι με αυτήν την τροπολογία του δίνουμε προοπτική, του δίνουμε δυνατότητες, λύνουμε ένα πρόβλημα και δημιουργούμε μία θετική διέξοδο, τόσο για την ΑΕΚ, όσο και για τους οπαδούς της και για τους φίλους της και για τους άλλους φιλάθλους, οι οποίοι θέλουν μια ΑΕΚ ισχυρή, μεταξύ των οποίων ανήκω και εγώ. Δεν είμαι ΑΕΚ, αλλά θεωρώ ότι χρειαζόμαστε μια ΑΕΚ ισχυρή στο ελληνικό ποδόσφαιρο, όπως και τις άλλες ομάδες. Έτσι, δημιουργούμε και τις δυνατότητες να γίνει το γήπεδο αυτό με τον τρόπο που πρέπει, να εξασφαλίσει οικονομική αποτελεσματικότητα στην ΠΑΕ και να δώσει μια δυνατότητα καλύτερων προοπτικών για το μέλλον. 
Επίσης, δεν ξέρω αν στο άρθρο 56 τελικώς μέσα από τις συνεχείς αλλαγές που γίνονται –αυτό που ζήτησαν οι εκ των Ιωαννίνων συνάδελφοι- έχετε βάλει τη σύμφωνη γνώμη. Δείτε το εν πάση περιπτώσει. Η τοποθέτηση που άκουσα και του κ. Αργύρη και του κ. Οικονόμου ήταν σε θετική κατεύθυνση και νομίζω ότι μπορεί να υιοθετηθεί αυτό, η σύμφωνη γνώμη για το άρθρο 56, την οποία ζήτησαν.
Δεν έχω κάποια άλλη παρατήρηση. Νομίζω ότι έγινε μια πολύ σημαντική δουλειά εδώ. Είναι σημαντικό ότι υιοθετήσατε μια σειρά τροπολογίες συναδέλφων και όπως είπε ο κ. Λαφαζάνης, μοιράστηκαν εγκαίρως και νομίζω ότι δεν θα υπάρξει κανένα πρόβλημα στο τέλος.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην λέτε τέτοια πράγματα τώρα!</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εάν υπάρξει, θα μας το καταθέσετε, κύριε Λαφαζάνη, έτσι;
Νομίζω ότι πραγματικά ήταν μια σημαντική στιγμή για την κοινοβουλευτική διαδικασία με την ψήφιση ενός ούτως ή άλλως θετικού νομοσχεδίου.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Κοινοβουλευτικό Εκπρόσωπο του ΠΑΣΟΚ κ. Πρωτόπαπα.
Παρακαλείται ο Κοινοβουλευτικός Εκπρόσωπος της Νέας Δημοκρατίας κ. Κωνσταντίνος Μουσουρούλης, Βουλευτής Χίου, να λάβει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Θέλω, κατ’ αρχάς, να σχολιάσω τα όσα είπε ο πρώην Πρόεδρος της Βουλής, κ. Κακλαμάνης, σχετικά με το Τεχνικό Επιμελητήριο της Ελλάδας. 
Κύριοι συνάδελφοι, θα ήθελα να σας θυμίσω ότι εδώ και δύο χρόνια, εκτός από τα πληροφοριακά συστήματα, έχει εκχωρηθεί στο Τεχνικό Επιμελητήριο διοίκηση και διαχείριση σημαντικού κρατικού έργου. Απαριθμώ: οικοδομικές άδειες ημιυπαίθριοι, αυθαίρετα, βιομηχανικές αδειοδοτήσεις, ενεργειακοί επιθεωρητές. Το θέμα αυτό δεν σχετίζεται με το φορέα, αλλά με την ουσία, με τον πυρήνα της λειτουργίας του κράτους. 
Σε ό,τι αφορά στους ενεργειακούς επιθεωρητές, σας είπα και εγώ στην επιτροπή, κύριε Σηφουνάκη για τα «ημαρτημένα» που ανέφερε ο κ. Κακλαμάνης δηλαδή για την αποκατάσταση του λάθους που είχε γίνει με τους αποφοίτους τεχνολογικής εκπαίδευσης. Δεν δώσατε σημασία τότε, και έτσι τα «ακούσατε», και σήμερα. Εάν όμως, το 2010, δεν είχατε τροποποιήσει το προεδρικό διάταγμα για τους ενεργειακούς επιθεωρητές, που σας είχαμε αφήσει έτοιμο δεν θα χρειαζόταν σήμερα να κάνετε διορθώσεις. Τα ανακατέψατε όλα και δημιουργήσατε σύγχυση. 
Έρχομαι τώρα σε αυτά που είπε ο Υπουργός, κ. Παπακωνσταντίνου, ο οποίος μόλις έφυγε. Σήμερα, ο κύριος Υπουργός προσπάθησε δύο φορές να δημιουργήσει εντυπώσεις. 
Θα αρχίσω από την τελευταία του παρέμβαση σχετικά με τις ζημιές της ΔΕΗ το 2008. Και σας προκαλώ να μου δώσετε την απάντηση. Το 2008, η ΔΕΗ κατέβαλε εννιακόσια εκατομμύρια ευρώ περισσότερα σε σχέση με τις δαπάνες του 2007, για δύο λόγους: για τις εκπομπές διοξειδίου του άνθρακα και, για τα καύσιμα. Θυμίζω ότι το 2008 είχαμε εκτίναξη των τιμών του πετρελαίου στα 180 δολάρια το βαρέλι. Και κάτι ακόμα: εκείνη την εποχή, αν θυμάστε, είχαμε ανάπτυξη, άρα ζήτηση ρεύματος. 
Εάν η ΔΕΗ δεν είχε καταβάλει τα εννιακόσια εκατομμύρια ευρώ θα παρουσίαζε κέρδη τετρακοσίων εκατομμύριων ευρώ. Αυτά για την αποκατάσταση της αλήθειας και για να μην δημιουργούνται αυτές οι εντυπώσεις.
Δεύτερον, ο ίδιος ο κ. Παπακωνσταντίνου ήταν μαζί με τον κ. Χρυσοχοΐδη, εκείνος που έκανε συγκρίσεις των τιμών των καυσίμων, της βενζίνης και του πετρελαίου θέρμανσης και κίνησης. 
Σήμερα, εκτός από ύφεση –και πτώση της ζήτησης κατά 30%- έχουμε κόστος πετρελαίου 112 δολάρια το βαρέλι. Τότε συνέκρινε το πόσο κοστίζει η βενζίνη στον Έλληνα φορολογούμενο, σε σχέση με τον Αυστριακό, το Γερμανό, το Δανό και με ερωτήσεις και συνεντεύξεις, δημιουργούσε μεγάλη αναστάτωση. Παρακαλώ, λοιπόν, να πάρει πίσω αυτά που είπε.
Έρχομαι τώρα στο θέμα της εισαγγελικής παρέμβασης για το έλλειμμα και τη δικογραφία, που έχει αποσταλεί στη Βουλή. Μίλησε ο Υπουργός το πρωί για αναξιοπιστία των στοιχείων, όταν ανέλαβε την ευθύνη του Υπουργείου Οικονομικών. Είπε επίσης, για την ανεξαρτητοποίηση της Στατιστικής Αρχής (ΕΛΣΤΑΤ), θεωρώντας ότι με αυτόν τον τρόπο δεν επηρεάζονται τα στατιστικά στοιχεία. Και τέλος, ζήτησε να μην ποινικοποιείται η αλήθεια. 
Να κουβεντιάσουμε λοιπόν, για την αλήθεια αν και απ’ ό,τι καταλαβαίνω ο κ. Παπακωνσταντίνου θεωρεί ότι δεν ευθύνεται για τίποτα και δεν ελέγχεται για τίποτα. Αυτή είναι η αίσθηση που έχω από τις παρεμβάσεις του.
Εμείς, λοιπόν, κύριοι συνάδελφοι, έχουμε δεσμευτεί πολύ πριν προκύψει το θέμα με τους εισαγγελείς ότι θα γίνει μια εξεταστική επιτροπή για το πώς μπήκε η χώρα στο μνημόνιο. Όλοι γνωρίζουν και όλοι αναγνωρίζουν ότι τα στατιστικά στοιχεία έπαιξαν κυρίαρχο ρόλο για το πώς φτάσαμε ως εκεί.
Θέλω να θέσω τρία ερωτήματα. Πρώτον, ήταν ναι ή όχι, πολιτικές οι αποφάσεις, πρώτον, η αντιμετάθεση δαπανών και εσόδων μεταξύ του 2009 και του 2010, δεύτερον, η αλλαγή του τρόπου υπολογισμού της συμβολής των ΔΕΚΟ στο ΑΕΠ και τρίτον, η ένταξη σχεδόν όλων των ΔΕΚΟ στον υπολογισμό του ελλείμματος –σε αντιδιαστολή με πρακτικές Γερμανίας και Γαλλίας; Αυτές οι τρεις πολιτικές αποφάσεις είναι που πυροδότησαν την υπόθεση του ελλείμματος. Και επειδή αυτό είναι βέβαιο, καλό θα είναι να μετράμε τα λόγια μας. 
Τα υπόλοιπα είναι γνωστά, κύριε Υπουργέ και δε χρειάζεται να επανέλθω. 
Το ΚΕΠΕ δημοσιοποίησε προχθές τις εκτιμήσεις του για την ύφεση του 2011 6,5%. Σας θυμίζω εδώ, επειδή ήμουν και γενικός εισηγητής της Νέας Δημοκρατίας επί του Κρατικού Προϋπολογισμού ότι η ύφεση αυτή είναι συν μία μονάδα πάνω από τις προβλέψεις του Προϋπολογισμού και συν δύο μονάδες πάνω από τις προβλέψεις του μεσοπρόθεσμου προγράμματος. 
Η ανεργία είναι πλέον στο 19,2%,  ο δε μηνιαίος ρυθμός αύξησης είναι στην Ελλάδα 0,4%, ο μεγαλύτερος σε σχέση με την υπόλοιπη Ευρωπαϊκή Ένωση.
Οι συντάξεις και οι μισθοί κατέρρευσαν. Η αγορά έχει νεκρώσει. Οι φόροι έχουν εκτιναχθεί. Με τα απάνθρωπα μέτρα, δεν έχει μείνει πια τίποτα όρθιο. 
Το θέμα δεν είναι πολιτικό, είναι θέμα δικαιοσύνης. Επειδή ο κ. Παπακωνσταντίνου μίλησε και για αξιοπιστία, με τη διαχείριση που έκανε το ΠΑΣΟΚ αυτά τα δύο χρόνια η αναξιοπιστία της χώρας έφτασε στο ζενίθ. Αυτό φαίνεται από τις συμπεριφορές των εταίρων, και επιβεβαιώνεται  με τον τρόπο που Υπουργοί της Κυβέρνησης, τότε υπεύθυνοι για όλα αυτά, συμπεριφέρονται σήμερα, εντός και εκτός Αιθούσης. 
Αν μπορώ να δώσω μια συμβουλή, από όσα έχω αποκομίσει από τα δυόμισι χρόνια της κοινοβουλευτικής μου θητείας, είναι ότι σε μια οριακή στιγμή, για τη χώρα, που όλα τα μέτωπα είναι ανοικτά, δεν πρέπει να ανοίγουμε καινούρια μέτωπα. Δεν αφορά στο δικό σας Υπουργείο. Αφορά και σε άλλα Υπουργεία, όπως για παράδειγμα το Δικαιοσύνης και όλα όσα έγιναν προχθές. 
Κύριοι συνάδελφοι, η ενέργεια θα μπορούσε να οδηγήσει πολύ πιο εύκολα τη χώρα στην έξοδο από την κρίση. Θα μπορούσε να λειτουργήσει σαν αντίδοτο. Και εδώ θα ήθελα να σας θυμίσω, κύριε Υπουργέ, τους λόγους για τους οποίους το δικό σας Υπουργείο τη χρησιμοποίησε σαν παυσίπονο. Αφήνω στην άκρη τους αγωγούς, την ενεργειακή διπλωματία και γενικά όλα όσα ακολούθησαν την εγκατάλειψη ενός στρατηγικού πολιτικού σχεδίου υψηλού επιπέδου, όπως αυτό που παραδώσαμε στα χέρια σας. Παραβλέπω, επίσης, το πώς χειρίζεστε τις ιδιωτικοποιήσεις και τις αποκρατικοποιήσεις. Για τη ΔΕΠΑ και τον ΔΕΣΦΑ, μόλις προχθές η Ευρωπαϊκή Επιτροπή σας εξήγησε πολύ κατατοπιστικά για ποιο λόγο δεν πρέπει να γίνει πώληση-πακέτο, αλλά να διαχωριστεί ο τομέας των δικτύων από τον τομέα της εμπορίας. 
Έρχομαι στον τομέα των επενδύσεων. Έχετε ένα εργαλείο: το Επιχειρησιακό Πρόγραμμα Περιβάλλοντος και Αειφόρου Ανάπτυξης του ΕΣΠΑ. Το πρόγραμμα αυτό διαθέτει 2,1 δισεκατομμύρια ευρώ προϋπολογισμό. Από τα στοιχεία που είδα σήμερα, το 155% αφορά σε εντάξεις. Άρα, έχετε μία τεράστια υπερδέσμευση. Όμως οι δεσμεύσεις είναι μόλις στο 40%. Δείτε τις αποκλίσεις αυτές και εσείς, αλλά και ο κ. Χρυσοχοΐδης που μιλά για «νεκρά» έργα που πρόκειται να αφαιρέσει. Όσο για τις δαπάνες αυτές βρίσκονται στο 23%. Συνεπώς, αυτό το εργαλείο, στην ουσία δεν λειτουργεί. 
Όσον αφορά στο σκέλος της εξοικονόμησης ενέργειας του Επιχειρησιακού Προγράμματος Ανταγωνιστικότητας, δυόμισι χρόνια μετά, λειτουργούν μόνο τρία προγράμματα: Εξοικονόμησης ενέργειας τα οποία τα βρήκατε, χωρίς να τα πάτε ένα βήμα παρακάτω. 
Τέλος, όσον αφορά στο Πράσινο Ταμείο, και επειδή ακούστηκαν αρκετά έχω καταθέσει και Ερώτηση, αν και τελευταία το Υπουργείο σας δεν δίνει κατατοπιστικές απαντήσεις ή δεν απαντά θα ήθελα να πω τα εξής: το Πράσινο Ταμείο εισηγείται προγράμματα σε μία στρατηγική επιτροπή περιβαλλοντικής πολιτικής, στην οποία Πρόεδρος είναι ο Υπουργός. Δεν ξέρω αν έχει συνεδριάσει ποτέ αυτή η επιτροπή. Δεν ξέρω επίσης αν το Πράσινο Ταμείο έχει εισηγηθεί κάποιο πρόγραμμα προς χρηματοδότηση. Στην ουσία, δεν έχουμε ενημερωθεί για τον τρόπο με τον οποίο αξιοποιείτε τα χρήματα του Πράσινου Ταμείου. 
Όσον αφορά στις ανανεώσιμες πηγές ενέργειας, ο Υπουργός ανέφερε ότι σε δύο χρόνια διπλασιάστηκε η ισχύς των εγκατεστημένων φωτοβολταϊκών. Για όνομα του Θεού! Άλλο ένα παράδειγμα δημιουργίας ενυπτώσεων! Έτσι ξαφνικά φύτρωσαν τα φωτοβολταϊκά; Δεν υπήρχε ωρίμανση; Δεν υπήρχε προετοιμασία; Δεν υπήρχε θεσμικό πλαίσιο;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να πω και κάτι ακόμη σε σχέση με το ζήτημα αυτό, γιατί οι ανανεώσιμες πηγές ενέργειας είναι και αυτές ένα σημαντικό εργαλείο εξόδου από την κρίση. Προχθές, το Υπουργείο εξέδωσε ανακοίνωση σχετικά με τη μείωση των εγγυημένων τιμών αναφέροντας ότι έλαβε υπ&apos; όψιν τις απόψεις των φορέων –μέγα λάθος, οι τιμές κρίθηκαν από τους φορείς ως ανεδαφικές και άστοχες ενώ τις  συνέδεσε με την οριακή τιμή του συστήματος –αυτό είναι ενεργειακό λάθος. Τέλος, βαυκαλίζεται ότι θα υλοποιηθούν όλες οι επενδύσεις που έχουν προσφορές σύνδεσης. Και αυτό είναι άλλο ένα μεγάλο λάθος!
Δεν πρέπει να παραπλανάτε με τέτοιου είδους ανακοινώσεις. Να προσηλωθείτε στη δουλειά σας, και κυρίως να «τρέξετε» τα προγράμματα της ενέργειας, και του περιβάλλοντος. Υπάρχουν χρήματα στο ΕΣΠΑ που λιμνάζουν και αυτό είναι ανεπίτρεπτο!
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μουσουρούλη.
Παρακαλείται ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής να λάβει το λόγο.
Ορίστε, κύριε Χαλβατζή, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Είπε πολλά ο Υπουργός στην παρέμβασή του. Βεβαίως και δεν είμαστε στο «μηδέν» στον τομέα της ανακύκλωσης. Το Κομμουνιστικό Κόμμα Ελλάδας, πάνω από είκοσι πέντε χρόνια, μίλησε, μιλά και καταθέτει συγκεκριμένες προτάσεις για το θέμα των απορριμμάτων, τη διαχείρισή τους και τη διαχείριση στερεών, υγρών και αέριων αποβλήτων. Η ανακύκλωση στην πηγή μπορεί να περιορίζει στο ελάχιστο ή σε πολύ υψηλά ποσοστά τον όγκο των απορριμμάτων. Απαιτείται, όμως, υποδομή, συστηματική διαπαιδαγώγηση και συγκεκριμένες πρακτικές ενέργειες, οι οποίες δεν έγιναν εδώ και είκοσι πέντε χρόνια.
Μίλησε ξανά για την ενεργειακή απόδοση, για την καύση των απορριμμάτων. Επιμένει το Υπουργείο, επιμένει η Κυβέρνηση και λέει ότι θα προχωρήσουμε. 
Είμαστε κατηγορηματικά αντίθετοι. Σας έχουμε πει –υπάρχουν και επίσημα στοιχεία που το λένε- ότι εδώ και δέκα, δώδεκα χρόνια, σε πολλές χώρες της Κεντρικής και της Βόρειας Ευρώπης τα εργοστάσια καύσης περιορίζουν τη διαχείριση μ’ αυτόν τον τρόπο και επανέρχονται, βεβαίως, σε σύγχρονους ΧΥΤΑ. Η καύση είναι και πανάκριβη και καρκινογόνος. Αυτό δεν το λαμβάνετε υπ&apos; όψιν σας.
Ο Υπουργός έκανε κριτική σ’ όλους αυτούς οι οποίοι συνεχώς μιλάνε, όπως είπε, για τα συμφέροντα του κεφαλαίου που τάχα –λέει- υπηρετεί και η σημερινή Κυβέρνηση.
Ας δούμε ένα-δύο συγκεκριμένα στοιχεία. Τι άλλο υπηρετεί η διαδικασία περιβαλλοντικής αδειοδότησης; Τι υπηρετεί η πολιτική σας για τους ιδιώτες περιβαλλοντικούς ελεγκτές; Τι υπηρετεί η θέση σας που μπαίνει μέσα στο νομοσχέδιο ότι μπορεί να γίνεται ή να μη γίνεται διαχωρισμός επικίνδυνων από μη επικίνδυνα απόβλητα, εάν και εφ’ όσον τεχνικοοικονομικά δεν συμφέρει στον επιχειρηματία;
Βεβαίως, υπάρχουν και άλλα θέματα, όπου ανοίγετε διάπλατα το δρόμο σε μεγάλους επιχειρηματικούς ομίλους για την υπερεκμετάλλευση των απορριμμάτων, των στερεών, υγρών και αερίων αποβλήτων. Αυτή είναι η πραγματικότητα. 
Και ενώ ειπώθηκαν αρκετά, ο Υπουργός δεν έδωσε καμμία –μα, καμμία- απάντηση στα πολύ σοβαρά ερωτήματα που έθεσε ο εισηγητής μας και σύντροφός μου Γιάννης Ζιώγας. Υπάρχουν αλλαγές στο Μεταλλευτικό Κώδικα. Έχουμε και μία έκθεση του Γενικού Λογιστηρίου του Κράτους, η οποία αναφέρει, πρώτον, ότι το ύψος των προσδοκώμενων εσόδων είναι επιπλέον ένα εκατομμύριο ευρώ ετησίως. Τα έσοδα του ελληνικού κράτους από εκμισθώσεις μεταλλευτικών δικαιωμάτων φθάνουν σήμερα τα 2 εκατομμύρια ευρώ και μετά την αναπροσαρμογή θα φτάσουν στα 3 εκατομμύρια ευρώ. Είναι ή δεν είναι σκανδαλώδεις αυτές οι παροχές που δίνετε στους μεταλλευτικούς ομίλους, που εκμεταλλεύονται την περιουσία του ελληνικού λαού; 
Δεύτερον, το νέο νομοθετικό πλαίσιο που προτείνετε, αναιρεί τη δυνατότητα του ελληνικού κράτους να επιλέγει ποια μέθοδος τιμολόγησης θα ακολουθηθεί και αν το μίσθωμα θα υπολογίζεται επί του ακατέργαστου μεταλλεύματος ή επί των μεταλλουργικών προϊόντων. Αυτό υπάρχει στον μέχρι σήμερα μεταλλευτικό κώδικα. Ουδεμία απάντηση. 
Ειδικότερα καταργείτε το δεύτερο χωρίο της παραγράφου 2, του άρθρου 84, του μεταλλευτικού κώδικα, αφού αυτό το άρθρο αντικαθίσταται, χωρίς να γίνει καμμία αναφορά στο θέμα. Αυτό το γεγονός δυνητικά οδηγεί σε σκανδαλώδεις νέες παροχές προς τις μεταλλευτικές επιχειρήσεις. Ειδικότερα με το νέο νόμο, το μίσθωμα ενδέχεται να υπολείπεται σημαντικά, να είναι δηλαδή υποπολλαπλάσιο του μισθώματος του προέβλεπε το προηγούμενο καθεστώς. Όλα αυτά επιβεβαιώνουν ότι σε κάθε περίπτωση ο Μεταλλευτικός Κώδικας είναι σχεδιασμένος στη σημερινή φάση για να προωθεί τα συμφέροντα μεταλλευτικών ομίλων και όχι να υπερασπίζεται, όπως πολύ συχνά λέτε, τα συμφέροντα του ελληνικού λαού.
Υπάρχει κι ένα μείζον πολιτικό ζήτημα: Η εκμίσθωση κοιτασμάτων υδρογονανθράκων εμπίπτει σε αυτές τις διατάξεις; Δεν αναφέρεται σαφώς, γιατί ο Μεταλλευτικός Κώδικας του 1973 περιλάμβανε και τους υδρογονάνθρακες στα μέταλλα και ο 2289/95 αναφέρεται στο μεταλλευτικό κώδικα του 1973.
Η συγκεκριμένη διάταξη σήμερα ενδέχεται να οδηγήσει σε τεράστια μείωση των μισθωμάτων του ελληνικού δημοσίου από την εκμετάλλευση των πετρελαίων. Κι αυτό γιατί; Μία απλή θερμοχημική διεργασία θα ρίχνει το ύψος του μισθώματος στο 1,5% χωρίς το ελληνικό κράτος να έχει δικαίωμα να επιλέξει το μίσθωμα 6%, το οποίο προβλέπονταν στον προηγούμενο νόμο. Γι’ αυτά δεν ειπώθηκε κουβέντα και φαγώθηκαν πολλά λεπτά της ώρας για δευτερεύοντα, τριτεύοντα ζητήματα. 
Είπε ο Υπουργός ότι μας ενδιαφέρει και παίρνουμε μέτρα για την προστασία του περιβάλλοντος. Θα το ξαναπούμε, η καταστροφή του περιβάλλοντος γενικά και ειδικότερα τα  μέτρα που παίρνετε οδηγούν στην υποβάθμιση της ποιότητας της εργατικής τάξης των πλατιών στρωμάτων του λαού. Και είμαστε κατηγορηματικά αντίθετοι και θα συνεχίσουμε να παλεύουμε και θα καλέσουμε τους εργαζόμενους, το λαό να αντιπαλέψουν αυτήν ακριβώς την πολιτική και την πολιτική σας στον τομέα του περιβάλλοντος. 
Ήθελα, κύριε Πρόεδρε, να κάνω ένα σχόλιο για την αναφορά που έγινε στη διαδικασία της ΕΛΣΤΑΤ και γι’ αυτό που ήρθε από τους δικαστές. Ούτε λίγο ούτε πολύ, κάποιες τοποθετήσεις εμφάνισαν εδώ ότι αυτή η δικογραφία είναι ευτυχία. Τι υπονοεί αυτό; Μήπως υπάρχει καμμία προετοιμασμένη διαδικασία λειτουργίας μίας ακόμα κολυμβήθρας του Σιλωάμ μέσα από μία συζήτηση εδώ στη Βουλή;
Και πρέπει να πούμε, κύριε Πρόεδρε, ότι σήμερα κατακρημνίζονται μισθοί, συντάξεις, επιδόματα. Κατακρεουργείτε -η σημερινή Κυβέρνηση όπως και η προηγούμενη της Νέας Δημοκρατίας και του ΠΑΣΟΚ- δικαιώματα. Γκρεμίζονται τα ασφαλιστικά ταμεία. Τα δημόσια νοσοκομεία δεν μπορούν να αντιμετωπίσουν, παρά ελάχιστα, τα τεράστια προβλήματα του εργαζόμενου λαού.  
Αυξήθηκαν κατά 30% περίπου οι επισκέψεις στα δημόσια νοσοκομεία και λόγω της κρίσης, ενώ την ίδια στιγμή μειώνεται ο αριθμός των εργαζομένων, δεν γίνονται προσλήψεις νοσηλευτικού και ιατρικού προσωπικού και την ίδια ώρα, συνεχίζετε αυτό το μοτίβο, να κατατρομοκρατείτε το λαό. Αναφέρθηκαν κι εδώ προηγούμενα. Η Ελλάδα κρέμεται, λέει, σε μια κλωστή. «Η Ελλάδα κρέμεται» και κινδυνολογείτε και συνεχίζετε αυτήν την κινδυνολογία, για να υποταχθούν οι εργαζόμενοι, για να υποταχθεί ο λαός, να συμβιβαστεί με αυτήν την πολιτική του μαύρου μετώπου της συγκυβέρνησης.
Όχι, εμείς καλούμε το λαό να σταθεί όρθιος, να υψώσει το ανάστημά του, να αντιπαλέψει αυτήν την πολιτική που κατακρεουργεί τον ίδιο το λαό -γιατί είναι μία σκληρή ταξική πολιτική και είναι εχθρική πολιτική απέναντι στο λαό- και με ενότητα, πάλη, με ταξική συσπείρωση να αντιπαλέψει και την ελληνική Κυβέρνηση, να ρίξει αυτήν την Κυβέρνηση, να αντιπαλέψει τα μονοπώλια, να αντιπαλέψει την πολιτική της Ευρωπαϊκής Ένωσης των μονοπωλίων. 
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Χαλβατζή.
Παρακαλείται ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Παναγιώτης Λαφαζάνης να λάβει το λόγο.
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, εμείς έχουμε καταγγείλει –διαχρονικά θα έλεγα και με πολύ εμπεριστατωμένα στοιχεία, με απόλυτη τεκμηρίωση, παρ’ ότι δεν είχαμε τη δυνατότητα να γνωρίζουμε και να έχουμε πρόσβαση στα στοιχεία- τη διαχρονική αλχημεία, που γινόταν απ’ όλες τις κυβερνήσεις, με βάση τα δημοσιονομικά στοιχεία της χώρας. Είχαμε μία παραπλάνηση του ελληνικού λαού, μια απόλυτη αδιαφάνεια, μια απόκρυψη στοιχείων και μια λογιστική επαναδιατύπωσή τους κατά τα συμφέροντα και τις προτεραιότητες της εκάστοτε κυβέρνησης.
Θα μελετήσουμε ασφαλώς το πόρισμα που έστειλαν οι εισαγγελείς στη Βουλή, πάνω σε αυτό το θέμα που έχει προκύψει, πελώριο θέμα…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Για την ακρίβεια δεν είναι πόρισμα, είναι μία έκθεση διαβιβαστική.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ πολύ, κύριε Πρόεδρε.
Θα τη μελετήσουμε, λοιπόν, αυτή τη διαβιβαστική έκθεση και ασφαλώς, θα τοποθετηθούμε πολύ πιο συγκεκριμένα, με βάση και τα δεδομένα που προκύπτουν.
Θέλουμε, όμως, να πούμε ότι η ΕΛΣΤΑΤ δεν είναι δυνατόν να λειτουργεί μονοπρόσωπα. Η ΕΛΣΤΑΤ ως ανεξάρτητη αρχή –υποτίθεται- δεν μπορεί να είναι υπό την αιγίδα και την κηδεμονία του Διεθνούς Νομισματικού Ταμείου. Διότι είναι πρωτοφανές ότι σ’ αυτή τη χώρα ως επικεφαλής της ΕΛΣΤΑΤ -μιας αρχής, η οποία έγινε ανεξάρτητη- ετέθη, εγκατεστάθη κυριολεκτικά ένας άνθρωπος του Διεθνούς Νομισματικού Ταμείου, επί δεκαετίες ανώτερο στέλεχος του Διεθνούς Νομισματικού Ταμείου. Αυτή η υπαγωγή της ΕΛΣΤΑΤ στο Διεθνές Νομισματικό Ταμείο είναι άκρως προβληματική και δημιουργεί πελώρια θέματα και μεγάλα ερωτήματα. Δεν είναι δυνατόν η Ελληνική Στατιστική Υπηρεσία να μην έχει τη μαρτυρία ότι λειτουργεί αδιάβλητα, αξιόπιστα και απολύτως αντικειμενικά.
Όσον αφορά τη ΔΕΗ, είναι θλιβερό, κύριοι της Κυβέρνησης, ότι καταφέρατε -μαζί με την προηγούμενη κυβέρνηση φυσικά- το ακατόρθωτο: έναν ενεργειακό κολοσσό της χώρας, ένα γίγαντα, ο οποίος συνέβαλε στο να στηθεί η μεταπολεμική Ελλάδα, να τον καταντήσετε προβληματική επιχείρηση. Και αυτό παρ’ όλες τις συνεχείς αυξήσεις των τιμολογίων της ΔΕΗ τα τελευταία χρόνια, οι οποίες ξεπέρασαν κάθε όριο.
Απελευθερώσατε –υποτίθεται- την ενεργειακή αγορά για να βοηθηθεί η ελληνική οικονομία, ο καταναλωτής και ο πολίτης. Και τι βλέπουμε; Μέσα στη λεγόμενη απελευθερωμένη ενεργειακή αγορά ανακύπτουν και αναφύονται πελώρια σκάνδαλα και απάτες, όπως αυτά με τις δύο εταιρείες οι οποίες –υποτίθεται- συνέβαλαν στην απελευθέρωση της αγοράς ηλεκτρικής ενέργειας, αλλά δημιούργησαν αυτή την ανωμαλία, που την πληρώνει τώρα η ΔΕΗ και μέσω της ΔΕΗ η ελληνική οικονομία και ο καταναλωτής. 
Εμείς είχαμε καταγγείλει αυτή τη λεγόμενη απελευθέρωση της αγοράς ηλεκτρικής ενέργειας. 
Η απελευθέρωση της αγοράς ηλεκτρικής ενέργειας σημαίνει παράδοση της ηλεκτρικής ενέργειας σε ιδιωτικά συμφέροντα. Σημαίνει τιμολόγια στα ύψη. Σημαίνει λειτουργίες σε βάρος της ελληνικής οικονομίας και των πολιτών. 
Καταγγέλλουμε και την εμμονή της Κυβέρνησης -και της κυβέρνησης της Νέας Δημοκρατίας και της κυβέρνησης Παπανδρέου- της τρικομματικής αστικής συμπαιγνίας, που επιχειρεί να παραδώσει πλήρως τη ΔΕΗ στα ιδιωτικά χέρια. Δεν της φτάνει ότι έχει δώσει το 49% σε ιδιώτες, τώρα θέλει να δώσει όλη τη ΔΕΗ, καθώς και τον έλεγχό της, σε ιδιωτικά συμφέροντα. Αυτά όμως θα συντείνουν μέσα στο πλαίσιο εκποίησης της χώρας, στη γενική και απόλυτη καταστροφή της. Διότι στην απόλυτη καταστροφή οδηγείτε τη χώρα, κύριοι της Κυβέρνησης, της τρικομματικής τώρα Κυβέρνησης, με το πακέτο PSI, με το δεύτερο μνημόνιο, με τη δεύτερη αποικιακή δανειακή σύμβαση-εκποίηση της χώρας. Αυτό το πακέτο είναι και η απόλυτη καταστροφή του τόπου.
Έκανα και χθες ορισμένες παρατηρήσεις. Λείπουν όμως οι πιο αρμόδιοι από εσάς Υπουργοί. Είναι και αυτό μία στάση, μία αντιμετώπιση, ορισμένων πολιτικών δυνάμεων. Το αντιπαρέρχομαι.</Speech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Έχουμε την Κοινοβουλευτική Ομάδα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πέντε λεπτά δεν ήταν τίποτε, για να ακουστούν ορισμένες πολύ συγκεκριμένες παρατηρήσεις, οι οποίες μπορεί να συνεκτιμηθούν. 
Πρώτη παρατήρηση. Όσον αφορά το άρθρο 43, δεν είναι δυνατόν τα έργα επεξεργασίας αποβλήτων να εξαιρούνται από τις διαδικασίες περιβαλλοντικής αδειοδότησης. Το ανέφερα και χθες και δεν πήρα καμμία απάντηση. Γιατί δίδετε τη δυνατότητα να εξαιρεθούν αυτά τα έργα; Ποιος θα απαντήσει; Κάποιος πρέπει να δίνει και απαντήσεις σε αυτή την Αίθουσα.
Επαναφέρω το θέμα των τουριστικών εγκαταστάσεων, τουριστικές εγκαταστάσεις εκτός των οριζομένων ορίων που έπρεπε να εισφέρουν γη. Τώρα μπορεί να εξαιρείται αυτή η εισφορά και να τη δίνουν σε όμορα οικόπεδα. Αυτό είναι απαράδεκτο. Καταλαβαίνετε τι μπορεί να συμβεί με αυτού του είδους τις εξαιρέσεις.
Όσον αφορά το Φαληρικό Δέλτα, είναι απόλυτα σκανδαλώδης η διάταξη. Έχουμε την καταγγελία από τους Δήμους Μοσχάτου και Ταύρου. Είναι μία καταγγελία τεκμηριωμένη, η οποία είναι κόλαφος γι’ αυτή τη διάταξη. Και το χειρότερο που επισημαίνει είναι ότι δεν έγινε καμμία διαβούλευση με τις τοπικές κοινωνίες για να περάσει αυτή η διάταξη. 
Σας λέμε να την αποσύρετε. Εμείς δεν έχουμε τη δυνατότητα. Αν είχαμε τη δυνατότητα, θα καταθέταμε αίτηση ονομαστικής ψηφοφορίας γι’ αυτή τη διάταξη, αλλά και τώρα είμαστε πρόθυμοι, αν και άλλοι συνεισφέρουν, να κατατεθεί αίτηση ονομαστικής ψηφοφορίας γι’ αυτή την απαράδεκτη διάταξη.
Θα αναφερθώ επίσης στο θέμα της φωτογραφικής διάταξης για το φράγμα του Αράχθου. Είναι απαράδεκτη και αυτή η διάταξη. Έχει δημιουργήσει σάλο στην Ήπειρο. Είναι αντίθετοι όλοι οι φορείς, όλη η κοινωνία της Ηπείρου με τεκμηριωμένα επιχειρήματα, τα οποία έχουν απόλυτα λογική βάση. Η βελτίωση που υποτίθεται ότι έκανε ο κύριος Υπουργός σήμερα δεν καλύπτει φυσικά το θέμα. Προσπαθεί να βρει τρόπους να παρακάμψει τη βούληση της τοπικής κοινωνίας και να παρακάμψει εμπεριστατωμένες παρεμβάσεις επί του θέματος. Αν είχαμε τη δυνατότητα, θα ζητούσαμε ονομαστική ψηφοφορία και γι’ αυτό και έπρεπε να γίνει ονομαστική ψηφοφορία, διότι βλέπω ότι πάρα πολλοί συνάδελφοι απ’ όλες τις παρατάξεις έχουν τεκμηριωμένο κριτικό λόγο απέναντι σ’ αυτή τη διάταξη.
Θα ήθελα να επισημάνω κι άλλες διατάξεις. Θα ανέφερα επίσης αυτή τη διάταξη για το μετρό κάτω από πάρκα και άλση που εξαιρούνται και μπορούν να γίνουν κατασκευές, όχι μόνο για το μετρό, αλλά και τα συνοδά έργα. Τι μπορεί να περιλαμβάνει συνοδά έργα στο μετρό; Πάρα πολλά πράγματα, τα οποία να κρίνονται ως συνοδά έργα, αλλά να μην είναι με μία στενή έννοια του όρου. Δίνετε αυθαίρετες δυνατότητες, όπως επίσης και στον Υμηττό έχουμε εκτάσεις που πάνε να αναβαθμιστούν, να προστατευθούν από τα απορρίμματα και τις παραδίδετε στις ΑΠΕ. Ο Υμηττός δεν κάνει για ανανεώσιμες πηγές ενέργειας. Μία «τούφα» δάσους έχει μείνει στον Υμηττό. Ο Υμηττός χρειάζεται προστασία, επομένως κι αυτές οι εκτάσεις έπρεπε να αναβαθμιστούν περιβαλλοντικά.</Speech>
	ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συμφωνώ με έμφαση για τον Υμηττό. Προσέξτε το αυτό, κύριε Μανιάτη. Σημειώστε το.</ChairmanSpeech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ πάρα πολύ, κύριε Πρόεδρε, που συνηγορείτε, διότι τον Υμηττό τον βλέπουμε κάθε μέρα και θέλουμε να τον βλέπουμε πράσινο, όχι όλο και λιγότερο πράσινο. Βλέπουμε όλο κεραίες. Τώρα, δίπλα σ’ αυτά τα δάση των κεραιών θα προστεθούν και τα δάση των κεραιών των ανεμογεννητριών για ΑΠΕ. Δεν είναι ό,τι πιο ευχάριστο. Νομίζω ότι αυτό που πρέπει να κάνετε είναι κάτι το εντελώς διαφορετικό.
	Όσον αφορά τις τροπολογίες, δεν θα συμφωνήσω μ’ αυτή τη στάση που επέδειξε η Κυβέρνηση. Θέλει να τη συγχαρούμε κιόλας, διότι έκανε δεκτές σωρεία, έναν πάκο τροπολογιών από τους Βουλευτές. Δεν είναι έτσι. Οι τροπολογίες από τους Βουλευτές βεβαίως έχουν κάποια αξία, όταν δεν θίγουν σύνθετα και πολύ ουσιαστικά θέματα τα οποία πρέπει να τύχουν τη βάσανο μιας κανονικής κοινοβουλευτικής διαδικασίας, δηλαδή μιας διαδικασίας που ξεκινάει από την επιτροπή, γίνεται η ακρόαση φορέων και καταλήγει στην Ολομέλεια. 
Εδώ έχουμε σύνθετα και πολύ σοβαρά θέματα τα οποία τίθενται διά τροπολογιών και τα οποία γίνονται δεκτά με πολύ μεγάλη ευκολία από την Κυβέρνηση. Φοβάμαι ότι εκ των προτέρων κιόλας υπάρχει μία άτυπη –έστω- συνεννόηση του τύπου «φέρτε την τροπολογία κι εμείς θα την κάνουμε αποδεκτή», αλλά δεν είναι έτσι η νομοθετική διαδικασία, η νομοθετική λειτουργία. Θα έκανα ορισμένες παρατηρήσεις, οι οποίες βεβαίως δεν καλύπτουν το θέμα επ’ αυτού, όμως σηματοδοτούν ορισμένα πράγματα.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνοπτικότατα.</ChairmanSpeech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα επιτρέψετε εγκαταστάσεις εμφιάλωσης νερού σε ιδιώτες σε δασικές εκτάσεις και θα το κάνετε δεκτό αυτό με τροπολογία; Εγκαταστάσεις εμφιάλωσης ιδιωτικών εταιρειών σε δασικές εκτάσεις; Είναι δυνατόν αυτό;
Αν υπάρχει μια πηγή που μπορεί να τροφοδοτήσει νερό, μπορεί να αξιοποιηθεί. Όχι όμως να κάνετε και τις εγκαταστάσεις των εμφιαλώσεων μέσα στις δασικές εκτάσεις. 
Δίνετε φορολογικές διευκολύνσεις για διατηρητέα μνημεία και κτήρια. Μα, περί τίνος πρόκειται; Μιλάμε για ένα ακίνητο που κατοικεί ο άλλος και είναι διατηρητέο ή μιλάμε για ακίνητα που είναι προς εκμετάλλευση; Και ποια ακίνητα;  Μιλάμε και για μεγάλα ακίνητα, που είναι μεγάλα τουριστικά ξενοδοχεία; Μιλάμε για ακίνητα που τα αξιοποιούν τράπεζες, που είναι και μεγάλα εμπορικά κέντρα; Και αυτά δε θα πληρώσουν -ή θα πληρώσουν με πολύ μειωμένο φορολογικό συντελεστή- φόρο ακίνητης περιουσίας; Είναι λογικές αυτές; Δεν μπορούν να εκληφθούν τέτοιου είδους ρυθμίσεις ως χαριστικές, ορισμένων τουλάχιστον, εγκαταστάσεων και λειτουργιών; Τις ζούμε και τις βλέπουμε στο κέντρο της Αθήνας και όχι μόνο. Ως παράδειγμα το αναφέρω.
Τα λέω αυτά γιατί δεν συνάδουν με μια εύρυθμη και ποιοτική, θα έλεγα, νομοθετική λειτουργία. 
Επομένως, εμείς δε θα ψηφίσουμε αυτές τις διατάξεις και τις τροπολογίες, μαζί βεβαίως και με τις υπουργικές τροπολογίες. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Λαφαζάνη.
Κύριε Υπουργέ, αναγνωρίζω ότι έχετε ζητήσει το λόγο, τον οποίο και δικαιούστε. Εκτιμώ, όπως παρατηρώ τους ομιλητές και τους αιτούντες, ότι πρέπει να δώσουμε το λόγο στο συνάδελφο, κ. Αχμέτ Χατζή Οσμάν και ύστερα να λάβετε το λόγο εσείς.
Απομένουν για δευτερολογία η κ. Παπαθανάση και η κ. Ευαγγελία Αμμανατίδου-Πασχαλίδου, μετά τον κ. Χατζή Οσμάν.</ChairmanSpeech> 
<Speech><Parlmember>ΑΧΜΕΤ ΧΑΤΖΗ ΟΣΜΑΝ</Parlmember>: Ευχαριστώ, κύριε Πρόεδρε.
Παίρνω το λόγο με αφορμή ορισμένες τροποποιητικές διατάξεις που περιλαμβάνονται στο παρόν σχέδιο νόμου και αφορούν τροποποιήσεις του νόμου περί των αυθαιρέτων, του 4014/2011. 
Ο ν. 4014/2011 συνάντησε πολλές και ποικίλες δυσκολίες, ως προς την εφαρμογή του, κυρίως τεχνικής και νομικής φύσεως. Αντιδράσεις υπήρξαν πολλές από κλάδους όπως οι μηχανικοί, οι αρχιτέκτονες, οι συμβολαιογράφοι, διότι συνάντησαν εμπόδια, τα οποία πολλές φορές δεν μπόρεσαν να αντιμετωπίσουν, γιατί ο νόμος τους οδηγούσε σε αδιέξοδα. 
Ένας  νόμος για την τακτοποίηση και νομιμοποίηση αυθαιρέτων θα έπρεπε να φέρει μεγάλη ικανοποίηση στην εκλογική μου περιφέρεια, τη Ροδόπη, διότι η ύπαρξη αυθαίρετων κατοικιών και κτισμάτων σπάει όλα τα ρεκόρ. 
Προσέξτε με όμως, κυρίες και κύριοι συνάδελφοι. Τα αυθαίρετα της Θράκης και της Ροδόπης είναι αυθαίρετα από ανάγκη, από εξαναγκασμό και όχι από επιλογή. 
Δυστυχώς, κατά το παρελθόν εφαρμόστηκαν στη Δυτική Θράκη, πολιτικές διακρίσεων, πολιτικές διοικητικών ενοχλήσεων που στερούσαν από ένα μεγάλο τμήμα του ντόπιου πληθυσμού τους πολίτες της μειονότητας, αυτονόητα δικαιώματα. Ανάμεσα σε όλες τις απαγορεύσεις υπήρχε και η ρητή απαγόρευση έκδοσης τίτλων ιδιοκτησίας και συμβολαίων για τους πολίτες της μειονότητας. Εκ των πραγμάτων, όσες οικίες και λοιπά κτίσματα δεν διέθεταν τίτλους και συμβόλαια καταδικάζονταν δι’ απαγόρευσης στο καθεστώς της αυθαιρεσίας. 
Γι’ αυτό θεωρώ ότι είναι σημαντικό να μελετήσουμε προσεκτικά το ν. 4014 και  τις όποιες  τροποποιήσεις και ενδεχομένως να μελετήσουμε ξεχωριστά ορισμένες περιπτώσεις, όπως της Δυτικής Θράκης, εκεί που οι πολιτικές παρελθόντων ετών μετέτρεψαν την περιοχή σε ένα ατέλειωτο οικόπεδο αυθαιρέτων. 
Για όλους τους παραπάνω λόγους, συγκαλέσαμε σύσκεψη στο Υπουργείο με εκπροσώπους του Περιφερειακού Τμήματος του ΤΕΕ Θράκης, των μηχανικών, δικηγόρων και συμβολαιογράφων, αλλά και τοπικών φορέων της περιοχής. Εν συνεχεία, μετέφερα εγγράφως στην ηγεσία του Υπουργείου τα αιτήματα του ΤΕΕ Θράκης και των μηχανικών της μειονότητας. 
Ευελπιστώ ότι αυτή η συνεργασία θα έχει συνέχεια, κύριε Υπουργέ, και ότι θα έχουμε σύντομα ικανοποιητικά αποτελέσματα. 
Επί του σχεδίου νόμου: 
Στην παράγραφο 1 του άρθρου 49 έχουν προστεθεί στους επιθεωρητές των οικοδομικών έργων και μέλη επιστημονικής ένωσης ή επαγγελματικής οργάνωσης παρόμοιου σκοπού. Αυτό το σημείο χρειάζεται μία διευκρίνιση. Τι ακριβώς εννοείτε; Σε ποιες ενώσεις–οργανώσεις αναφέρεστε; Πώς θα ορίζονται οι επιθεωρητές; Μπορεί να προέρχονται από οποιαδήποτε σωματείο και οποιαδήποτε ένωση;
Θα περάσω αμέσως στο άρθρο 50, ένα άρθρο βαρύνουσας σημασίας.
Η παράγραφος 1, με την προσθήκη της υπεύθυνης δήλωσης του ιδιοκτήτη, δίνει λύσεις σε πολλά προβλήματα, καθώς, όπως ανέφερα και παραπάνω, σε ένα εξαιρετικά μεγάλο ποσοστό περιπτώσεων στη Θράκη δεν υπάρχει κανένα απολύτως αποδεικτικό στοιχείο. Η υποβολή υπεύθυνης δήλωσης, που θα συνοδεύεται από τεχνική έκθεση του μηχανικού, κινείται στη σωστή κατεύθυνση και δίνει λύσεις.
Την παράγραφο 3 του ίδιου άρθρου δείτε τη λίγο, κύριε Υπουργέ. Αν κάποιος ενδιαφέρεται να νομιμοποιήσει ένα αυθαίρετο σε διάστημα μικρότερο των τριάντα ετών από την ημερομηνία της τακτοποίησης και εφόσον αυτό έχει μπει στο σχέδιο πόλεως, θα αναγκαστεί να πληρώσει δύο φορές το πρόστιμο, ενώ ως είχε πριν ο νόμος, ο ενδιαφερόμενος πλήρωνε μόνο τη διαφορά.
Θα δώσω παράδειγμα, για να γίνω πιο συγκεκριμένος: Στην Κομοτηνή υπάρχουν ολόκληρες γειτονιές στις παρυφές της πόλης με αυθαίρετες κατοικίες. Σύντομα θα δημοσιευτεί στην Εφημερίδα της Κυβερνήσεως η έγκριση του σχεδίου πόλεως. Αυτόματα, οι γειτονιές θα περάσουν εντός σχεδίου και οι άνθρωποι θα θελήσουν, πέρα από την τακτοποίηση, να προβούν και σε νομιμοποίηση. Δεν είναι άδικο σε διάστημα δύο, τριών ετών να τους αναγκάσουμε να πληρώσουν δύο φορές το ίδιο πρόστιμο, ενώ μπορούν κάλλιστα να καταβάλουν τη διαφορά; Θεωρώ ότι είναι μία αδικία που πρέπει να τη μελετήσετε και να τη διορθώσετε, κύριε Υπουργέ.
Άφησα για το τέλος κάποιες γενικές παρατηρήσεις:
Σε ορισμένες περιοχές της χώρας μας –και επικροτώ αυτή την κίνηση- τέθηκε μειωτικός συντελεστής για το πρόστιμο τακτοποίησης. Πιστεύω ότι σε μία περιοχή με εξαιρετικά χαμηλούς δείκτες ανάπτυξης, σε μία παραμεθόρια αγροτική περιοχή, όπως η Θράκη, πρέπει να υπάρξει ανάλογη μέριμνα.
Η περιοχή μου διαθέτει –και το λέω με λύπη μου, αλλά αυτή είναι η πραγματικότητα- όλα τα χαρακτηριστικά που δικαιολογούν την ύπαρξη μειωτικού συντελεστή. Όπως είπα και στην αρχή, είναι διαφορετικό ένα αυθαίρετο στην Οργάνη, στην Άνω Βυρσίνη, στον Κέχρο, στη Χλόη, στον Κάρδαμο, σε απομακρυσμένες και φτωχές ορεινές περιοχές της Ροδόπης κι άλλο ένα αυθαίρετο σε μία παραθαλάσσια και παραλιακή περιοχή της χώρας μας.
Στο ν. 4014/2011 υπάρχουν χρονικά όρια προ του 1955, προ του 1983, προ του 2003 και μετά το 2003. Είναι λογικές διακρίσεις, αλλά προτείνω –και θέλω να το δείτε- να μπει και μία ενδιάμεση διάκριση για κτίσματα προ του 1993, με ένα πρόστιμο τακτοποίησης της τάξης του 30%. Κι αυτό γιατί στην περιοχή μου η ισονομία και ισοπολιτεία έφτασε μετά το 1992. Μέχρι τότε δεν υπάρχουν αποδεικτικά στοιχεία για την παλαιότητα των αυθαιρέτων κτισμάτων των πολιτών της μειονότητας.
Είμαστε στη δυσάρεστη θέση να πληρώνουμε ακόμα και σήμερα λάθη του παρελθόντος. Τουλάχιστον, όμως, ας δώσουμε στους πολίτες της μειονότητας όσα τους στερήσαμε, με τις καλύτερες συνθήκες. Το ανέφερα και πριν: Η αυθαιρεσία ήταν προϊόν εξαναγκασμού και απαγόρευσης, όχι επιλογής.
Τελευταία μου παρατήρηση για τη διαδικασία νομιμοποίησης και την ανυπαρξία συμβολαίων: Εδώ βρισκόμαστε σε έναν φαύλο κύκλο. Χωρίς συμβόλαια δεν μπορεί να κατατεθεί φάκελος νομιμοποίησης. Προτείνουμε να γίνονται δεκτές ένορκες βεβαιώσεις για την απόδειξη χρονολογίας νομής και κατοχής ακινήτων. 
Η βεβαίωση του μηχανικού για τη σύνταξη συμβολαίου δίνεται μετά την υπαγωγή των αυθαιρέτων στη ρύθμιση ή νομιμοποίηση. Περιμένουμε τις απαντήσεις του Υπουργείου, κύριε Υπουργέ, και κυρίως τις ενέργειες ούτως ώστε να καταστεί ο ν. 4014/2011 εφαρμόσιμος και αποδοτικός.
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε το συνάδελφο τον κ. Χατζή Οσμάν.
Το λόγο έχει η Βουλευτής Β΄ Θεσσαλονίκης του ΣΥΡΙΖΑ κ. Ευαγγελία Αμμανατίδου-Πασχαλίδου.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε.
 Το εν λόγω περιβαλλοντικό νομοσχέδιο για απόβλητα που περιέχει και ρυθμίσεις θεμάτων του Υπουργείου Περιβάλλοντος, Ενέργειας και Κλιματικής Αλλαγής είναι ένα δώρο για τα μεγάλα επενδυτικά συμφέροντα. Για το λόγο αυτό το έχουμε καταψηφίσει επί της αρχής και έχουμε καταψηφίσει και όλα του τα άρθρα.
Αναφορικά με τις διατάξεις διαχείρισης απορριμμάτων και αποβλήτων ο στόχος της Κυβέρνησης είναι ξεκάθαρος: Να εξασφαλίσει την άμεση υλοποίηση των διαγωνισμών που έχει δρομολογήσει για την Αττική και όλη την Ελλάδα, δηλαδή την επεξεργασία ενεργειακής αξιοποίησης για το σύνολο των απορριμμάτων με ΣΔΙΤ και να εξασφαλίσει στο διηνεκές τη λειτουργία αυτών των μονάδων με χρηματοδότηση από τα δημοτικά τέλη, με επιδότηση ως ΑΠΕ και με εισαγωγή απορριμμάτων για την τροφοδοσία των εργοστασίων καύσης. Θέλει ακόμη να στήσει έναν νομιμοποιητικό μανδύα για τις μαύρες τρύπες, που ξέρετε πολύ καλά ότι έχει ο περιφερειακός σχεδιασμός. 
Η Κυβέρνηση προωθεί την ενεργειακή αξιοποίηση των απορριμμάτων με ΣΔΙΤ, όπως θέλετε να κάνετε και στη Θεσσαλονίκη, δεσμεύοντας το ελληνικό δημόσιο, όχι μόνο να χρηματοδοτήσει την κατασκευή των μονάδων και να τροφοδοτεί τις μονάδες με απορρίμματα, αλλά και να διασφαλίσει τη διάθεση της ενέργειας στο δίκτυο, να επιδοτήσει την παραγωγή ενέργειας και να εξασφαλίσει τη διάθεση των υλικών και υπολειμμάτων. Δηλαδή, η Κυβέρνηση προτίθεται να δώσει ό,τι έχει και δεν έχει στους επενδυτές, ακόμη και να υποχρεώσει τους ΟΤΑ να διοχετεύουν τα απορρίμματά τους σε αυτές τις μονάδες, πληρώνοντας υπέρμετρο κόστος.
Με αυτό το νομοσχέδιο παίρνετε τις αρμοδιότητες σχεδιασμού από την αιρετή περιφέρεια, αντικαθιστώντας αυτές με την απλή συναίνεση των τοπικών αρχόντων. Αφαιρείτε από τις τοπικές κοινωνίες, την τοπική αυτοδιοίκηση Α΄ και Β΄ βαθμού το δικαίωμα να καταρτίζουν σχέδια διαχείρισης αποβλήτων. Αποκλείετε τη συμμετοχή των πολιτών και το δικαίωμα να προσβάλουν τις αποφάσεις, επιχειρώντας να παρακάμψετε τις αντιδράσεις των τοπικών κοινωνιών, οι οποίες μπορεί να σας χαλάσουν τα σχέδια, όπως έγινε στην Κερατέα.
Και εδώ ακριβώς εγώ θα χαιρετίσω τις δυναμικές κινητοποιήσεις των κατοίκων, αλλά και των φορέων, που είναι αντίθετοι στη χωροθέτηση του σταθμού μεταφόρτωσης απορριμμάτων στην Ευκαρπία Θεσσαλονίκης που είναι σε εξέλιξη, διότι δεν τους έχετε λάβει ούτε αυτούς υπόψη. 
Μεθοδεύετε την ανάπτυξη και τη λειτουργία των υποδομών ως δίκτυο για τις ανάγκες όλης της χώρας, σύμφωνα με σχέδια διαχείρισης και προγράμματα πρόληψης δημιουργίας αποβλήτων που καταρτίζονται από το Υπουργείο Περιβάλλοντος, Ενέργειας και Κλιματικής Αλλαγής και μόνο. 
Έρχομαι τώρα στην υπόθεση των φραγμάτων. Με το άρθρο 52 επιχειρείτε, παρ’ όλο που δεν κατονομάζονται, να βαφτίσετε τα μεγάλα φράγματα, αυτές τις εγκαταστάσεις μαμούθ ως ανανεώσιμες πηγές ενέργειας για να έχουν την προνομιακή αντιμετώπιση των ΑΠΕ. Η ίδια προσπάθεια ένταξης των μεγάλων φραγμάτων σε καθεστώς οιονεί ΑΠΕ έγινε από το ενδιαφερόμενο κατασκευαστικό λόμπι προ διετίας κατά τη διαδικασία επεξεργασίας του ν. 3851/2010. Η σχετική όμως, διάταξη αποσύρθηκε έπειτα από συντονισμένες αντιδράσεις –και καλώς έκαναν- κυρίως από φορείς της Ηπείρου όπου αντιδρούν και σήμερα. Η διάταξη που μας φέρνετε σήμερα είναι ακριβώς η ίδια. Ποιος τελικά νομοθετεί, κύριε Υπουργέ; 
Τα άρθρα 52 και 56 φωτογραφίζουν την περίπτωση του μεγάλου φράγματος Αγίου Νικολάου στον Άραχθο όπου η «ΜΗΧΑΝΙΚΗ ΑΕ» του ομίλου Εμφιετζόγλου επιδιώκει να κατασκευάσει μεγάλο υδροηλεκτρικό φράγμα. Αυτό το κατήγγειλε η εισηγήτριά μας, η Ηρώ Διώτη. Προηγουμένως και χθες το κατήγγειλε ο Παναγιώτης Λαφαζάνης, ο Κοινοβουλευτικός μας Εκπρόσωπος. Το είπαν μέσα σε αυτή την Αίθουσα και άλλοι Βουλευτές. 
Το εν λόγω έργο ακυρώθηκε από το Συμβούλιο της Επικρατείας, το απέρριψε ρητά το πλαίσιο χωροταξικού σχεδιασμού και αειφόρου ανάπτυξης, γνωμοδότησαν αρνητικά τα Νομαρχιακά Συμβούλια Άρτας και Ιωαννίνων, αντιτάχθηκε σύσσωμη η κοινωνία της Ηπείρου, η οποία ακόμη αγωνίζεται για την παρεμπόδιση και εσείς έρχεσθε με διαδικασίες fast track να το επιβάλλετε. Γνωρίζετε ότι στο Συμβούλιο της Επικρατείας η «ΜΗΧΑΝΙΚΗ ΑΕ» ανέσυρε ακριβώς την ίδια μελέτη του Υπουργείου Βιομηχανίας, που έρχεσθε τώρα να χρησιμοποιήσετε για να παρακάμψετε τις απαιτούμενες περιβαλλοντικές, χωροταξικές και πολεοδομικές αδειοδοτήσεις. Ξαναρωτώ: Ποιος νομοθετεί, κύριε Υπουργέ; 
Οι διατάξεις αυτές φωτογραφίζουν σκανδαλωδώς, όχι απλώς το φράγμα του Αγίου Νικολάου, αλλά και το λόγο ακύρωσης του συγκεκριμένου έργου από το Συμβούλιο της Επικρατείας. Το εν λόγω έργο, που προσπαθείτε να βαφτίσετε ΑΠΕ, για να έχει προνομιακή αντιμετώπιση, πρόκειται να πλήξει την τοπική οικονομία, να επιφέρει μη αναστρέψιμες βλάβες στο περιβάλλον, να καταστρέψει ολοκληρωτικά το γεφύρι της Πλάκας και πρέπει αυτή η διάταξη να αποσυρθεί. Έπρεπε να είχε γίνει, κυρίες και κύριοι συνάδελφοι, ονομαστική ψηφοφορία για αυτό το άρθρο. Δυστυχώς, εμείς δεν έχουμε τη δυνατότητα να την προκαλέσουμε.
Έρχομαι στο κομμάτι των δασικών. Με τα άρθρα 53 και 55 αφαιρείτε από τη Δασική Υπηρεσία την υποχρέωση να επιλαμβάνεται θεμάτων του αντικειμένου της, όταν πρόκειται για κατασκευή έργων εντός των δασικών οικοσυστημάτων, ενώ την ίδια στιγμή την υποχρεώνετε να αποχαρακτηρίζει κατά προτεραιότητα τις δασικές εκτάσεις, εντός των οποίων σχεδιάζονται μεγάλες επενδύσεις.
Η προστασία των δασών, κατά την Κυβέρνηση, σταματά μπροστά στην προστασία των μεγάλων κατασκευαστικών συμφερόντων. Αυτό συμβαίνει και με την περίπτωση του Παρνασσού. Με το άρθρο 53 δημόσια έκταση έντεκα χιλιάδων εκατό στρεμμάτων του εθνικού δρυμού Παρνασσού, ζώνη ειδικής προστασίας του δικτύου «Natura», με οικότοπους προτεραιότητας, εκχωρείται στην «ΕΤΑ ΑΕ» και νομιμοποιούνται εγκαταστάσεις του υφιστάμενου χιονοδρομικού κέντρου, οι οποίες όμως εκτάσεις -υπάρχει σχετική απόφαση του Συμβουλίου της Επικρατείας του 1998- βρίσκονται μέσα στον πυρήνα του δρυμού. Το Υπουργείο, όμως, τις παρακάμπτει. Αυτά είναι τα νομοθετήματά σας.
Θέλω να αναφερθώ τώρα σε δύο τροπολογίες. Στη διάταξη που συμπεριλάβατε για τις νομιμοποιήσεις αυθαίρετων κατασκευών των ομογενών από την πρώην Σοβιετική Ένωση, οι οποίοι ήλθαν στην Ελλάδα στο τέλος της δεκαετίας του ’80 και στις αρχές της δεκαετίες του ’90, πρέπει να γίνει ξεκάθαρο πως αυτές οι νομιμοποιήσεις είναι μόνο για τους πρόσφυγες ελληνικής καταγωγής, στη συντριπτική τους πλειοψηφία Πόντιους, οι οποίοι αγόρασαν από μόνοι τους αγροτεμάχια. Πάρα πολλά, βεβαίως, είναι εξ αδιαιρέτου, δεν εντάχθηκαν στα ΓΠΣ ούτε έγιναν τοπικά ρυμοτομικά, όπως για χρόνια υπόσχονταν νομάρχες, δήμαρχοι, Βουλευτές. Αυτοί οι άνθρωποι δεν είναι καταπατητές –πρέπει να τονιστεί αυτό- ούτε δασικών περιοχών ούτε αιγιαλών. Έκτισαν την πρώτη τους κατοικία, για να στεγάσουν τις πολυμελείς οικογένειές τους μόνοι τους, με τη συμβολή των δικών τους ανθρώπων, των ομογενών και κλήθηκαν να πληρώσουν βαριά πρόστιμα στο ΙΚΑ υπέρ αγνώστων, αλλά και στις πολεοδομίες.
Κυρίες και κύριοι συνάδελφοι, πρέπει να ξεκαθαρίσουμε πως ήταν υποχρέωση του ελληνικού κράτους να συμβάλει στη νομιμοποίηση των εκτός σχεδίου κατοικιών των νεοπροσφύγων παλιννοστησάντων ομογενών βάσει του ν.2790/2000, ο οποίος δεν αναφέρεται καθόλου στην τροπολογία που φέρατε. Είναι αντισυνταγματικό να μπαίνουν πρόστιμα, όπως είπαν και άλλοι συνάδελφοι, γιατί αυτός ο ν. 2790/2000 δεν μπήκε τελικά σε ισχύ, διότι δεν θέλησαν οι κυβερνήσεις να τον βάλουν. 
Φυσικά, με τη νομιμοποίηση των αυθαιρέτων πρέπει άμεσα να προχωρήσει και η διευθέτηση των τοπικών ρυμοτομικών, διότι εάν μείνετε μόνο στην παραπάνω ρύθμιση, θα έχουμε σε αρκετές περιπτώσεις υπέρβαση των ορίων δόμησης στα εκτός σχεδίου, με ό,τι αυτό συνεπάγεται για τον υπολογισμό των προστίμων με το νόμο των αυθαιρέτων, που εσείς εκεί τα εντάσσετε, αλλά που όπως προείπα, είναι αντισυνταγματικό.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Επειδή δεν προλαβαίνω, εν τάχει λέω ότι αυτή την τροπολογία εμείς την ψηφίζουμε. Είναι μισή ρύθμιση για τους παλιννοστούντες και μπαίνει στην τροπολογία για τους τυφλούς, που είναι η μόνη τροπολογία την οποία υπερψηφίζουμε.
Θέλω να αναφερθώ στην τροπολογία, σχετικά με το γήπεδο της ΑΕΚ. Είναι μία πρόχειρη και βεβιασμένη ρύθμιση. Όλοι θέλουμε να συμβάλουμε για το γήπεδο της ΑΕΚ. Αυτό, όμως, δεν μπορεί να γίνει με την παράκαμψη των αποφάσεων του Συμβουλίου της Επικρατείας και πρέπει να έχει την ευρύτερη συναίνεση της τοπικής κοινωνίας. Η διάταξη για το γήπεδο της ΑΕΚ πρέπει να τροποποιηθεί και να έλθει με κανονικές διαδικασίες σε ένα άλλο νομοσχέδιο, για να συζητηθεί κανονικά από την επιτροπή και να μην έρχεται εδώ με αυτόν τον τρόπο.
Κατά τα λοιπά, καταψηφίζουμε επί της αρχής όλο το νομοσχέδιο και όλα τα άρθρα, όλες τις υπουργικές τροπολογίες, αλλά ψηφίζουμε «ναι» στην τροπολογία για τους τυφλούς και «παρών» στην τροπολογία των συναδέλφων για τη Μάνη, που είναι η τροπολογία με γενικό αριθμό 701 και ειδικό 72. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Παρακαλείται ο κ. Κωνσταντίνος Γκιουλέκας να λάβει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΚΙΟΥΛΕΚΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, ζήτησα να μιλήσω για δύο λεπτά, γιατί θα φύγω για Θεσσαλονίκη και σας ευχαριστώ για την κατανόηση.
Πολύ γρήγορα θα ήθελα να επισημάνω δύο πράγματα. Δεν θα αναφερθώ στο νομοσχέδιο αυτό καθ’ εαυτό, διότι πολλοί προλαλήσαντες με κάλυψαν και για την οικονομία του χρόνου. Υπήρχαν πολλά σημαντικά πράγματα που θα μπορούσε κανείς να επισημάνει στο νομοσχέδιο, αλλά θα ήθελα μόνο να επισημάνω δύο πράγματα για τον τρόπο και δεν είναι προσωπικό για εσάς και για τη μεθόδευση που ακολουθείται προκειμένου να περάσουν μέσα σε διάφορα νομοσχέδια κάποιες ρυθμίσεις, κύριε Πρόεδρε, οι οποίες θεωρώ ότι, τουλάχιστον με τον τρόπο με τον οποίο εισέρχονται, προσβάλλουν το Κοινοβούλιο και υποβιβάζουν την ίδια τη δημοκρατία, ιδιαίτερα σε μια τέτοια εποχή που οι ευαισθησίες είναι πάρα πολύ λεπτές και που είναι τραυματισμένο συνολικά το πολιτικό σύστημα. Εννοώ την τροπολογία την οποία έφερε ο κ. Κουκουλόπουλος για δεύτερη φορά, προκειμένου να ρυθμίσει τον τρόπο εκλογής των διοικητικών συμβουλίων στα ΦΟΔΣΑ, δηλαδή στους Φορείς Διαχείρισης των Στερεών Αποβλήτων. 
Την προηγούμενη εβδομάδα είχε έρθει αυτή η τροπολογία από το παράθυρο στο πολυνομοσχέδιο και αντιδράσαμε γιατί, παρά το γεγονός ότι για το ΦΟΔΣΑ Αττικής είχε ήδη ακολουθηθεί αυτό το οποίο όριζε ο «Καλλικράτης», με αυτή την τροπολογία άλλαζε το σύστημα εκλογής προεδρείων σε άλλους ΦΟΔΣΑ και βεβαίως, αυτά ήταν φωτογραφικά μόνο και μόνο για τη Θεσσαλονίκη, προκειμένου να ελέγξουν, εφόσον δεν μπορούσαν με άλλο τρόπο τη σύνθεση του διοικητικού συμβουλίου της Θεσσαλονίκης. 
Το λέω αυτό για να καταγραφεί για τον εξής λόγο, διότι τελικώς μετά από την έντονη αντίδρασή μας επαναδιατυπώθηκε η τροπολογία αυτή και έφυγε το επίμαχο σημείο, το οποίο έλεγε ότι ο κάθε δήμος ή κοινότητα θα στείλει εκείνους τους αντιπροσώπους που έστελνε πριν τη συνένωσή του, για να εκλέξουν τα διοικητικά συμβούλια των ΦΟΔΣΑ. 
Αυτή ήταν μια στρέβλωση που οδηγούσε σε μια παραποίηση των στοιχείων. Δηλαδή, φτάναμε σε σημείο η Θεσσαλονίκη να στέλνει πέντε αντιπροσώπους και ο Δήμος Τριανδρίας έναν, αφού συνενώθηκαν έστελναν έξι συνολικά, και ο Δήμος Λαγκαδά, ο οποίος προήλθε από συνένωση επτά δήμων, να στέλνει επτά συν έναν του δήμου, σύνολο οκτώ, ενώ η πληθυσμιακή σχέση της Θεσσαλονίκης με το Λαγκαδά είναι ένα προς πέντε. Έτσι λοιπόν, ο μικρότερος κατά πέντε φορές Δήμος Λαγκαδά έστελνε οκτώ αντιπροσώπους να ψηφίσουν για τα διοικητικά συμβούλια του ΦΟΔΣΑ και ο Δήμος Θεσσαλονίκης μόλις πέντε.
Αυτό είναι μια κομματική, πολιτική, υψηλή κοπτική-ραπτική, προκειμένου να ελέγξουν το διοικητικό συμβούλιο του ΦΟΔΣΑ και μόνο μετά την αντίδρασή μας επαναδιατυπώθηκε αυτό το άρθρο και πήγαμε σε μια παλαιότερη ρύθμιση.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Τελικώς, θεραπεύτηκε αυτή η ανωμαλία;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΚΙΟΥΛΕΚΑΣ</Parlmember>: Ναι, βεβαίως αλλά το σημειώνω, κύριε Πρόεδρε, γιατί μας έκανε εντύπωση το γεγονός ότι την προηγούμενη βδομάδα απεσύρθη η τροπολογία και ξαναήρθε η τροπολογία εδώ και μόνο μετά από την πίεση αυτή απεσύρθη πάλι. Αυτό δεν έχει καμμία σχέση με τους παρισταμένους Υπουργούς. Το επαναλαμβάνω, γιατί πράγματι δεν σας αφορά εσάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δικαιούστε να το επαναλάβετε και ως Βουλευτής Θεσσαλονίκης και ως Αρχηγός της Αντιπολιτεύσεως στο Δήμο Θεσσαλονίκης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΚΙΟΥΛΕΚΑΣ</Parlmember>: Το δεύτερο που θα ήθελα να σημειώσω και εδώ θα ήθελα να ρωτήσω τον κ. Σηφουνάκη εκ των παρισταμένων Υπουργών, όσον αφορά το θέμα με τους παλιννοστήσαντες και θα κλείσω με αυτό: Είπατε ότι θα γίνει αυτή η ευνοϊκή ρύθμιση και πολύ καλώς θα γίνει για να βοηθήσουμε τους συμπατριώτες μας, οι οποίοι πράγματι ακόμη και σήμερα δεκαπέντε και είκοσι χρόνια μετά την οριστική εγκατάστασή τους στη μητέρα γη βρίσκονται πάλι σε πολύ δεινή οικονομική θέση, για γνωστούς λόγους.
Για πρόστιμα τα οποία έχουν ήδη επιβληθεί –όχι για τα επιβληθησόμενα- για τις αυθαίρετες κατασκευές τους, θα ισχύσει αυτή η ρύθμιση; Είναι κάτι για το οποίο θα ήθελα μια διευκρίνιση και κλείνω μ&apos; αυτό. 
Κύριε Μανιάτη, ευχαριστώ για την παραχώρηση της σειράς.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε και εμείς τον κ. Γκιουλέκα.
Θέλετε να πείτε κάτι για την ερώτηση που απευθύνεται σε εσάς, κύριε Σηφουνάκη.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Να τη διατυπώσετε.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Επειδή το έθεσε και ένας άλλος συνάδελφος και απήντησα μέσα στην Αίθουσα, συμψηφίζονται.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Γραπτώς...</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Και εσείς την ψηφίζετε τη ρύθμιση περί παλιννοστούντων.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ναι, αλλά...</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής κ. Μανιάτης.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, θα είμαι πολύ συνοπτικός. Δεν θα κάνω καμμία συμπλήρωση στα ζητήματα που έθεσαν οι συνάδελφοι σχετικά με την ενέργεια, την πολεοδομία, το φαληρικό μέτωπο και όλα τα άλλα, γιατί θεωρώ πως ο Υπουργός και ο Αναπληρωτής Υπουργός με πλήρη επάρκεια έχουν ήδη τοποθετηθεί. 
Επίσης, δεν θα σχολιάσω καθόλου την κριτική που δέχθηκε το Υπουργείο επειδή έκανε το προφανές και αυτονόητο και αυτό που πρέπει να κάνουν όλοι οι Υπουργοί, να συζητά και να αποδέχεται όπου κρίνει σωστό, τις τροπολογίες που καταθέτουν Βουλευτές, πολύ περισσότερο όταν πολλές απ’ αυτές τις τροπολογίες τις καταθέτουν πολλοί Βουλευτές. Τώρα, το να δέχεται το Υπουργείο κριτική, επειδή αποδέχεται το αυτονόητο, να μπορούν να συννομοθετούν εκτός από την εκτελεστική εξουσία και οι Βουλευτές, αυτό για μένα είναι μη εξηγήσιμο. 
Θα είμαι πολύ σύντομος και θα αναφερθώ μόνο στα δύο άρθρα του Μεταλλευτικού Κώδικα, τα οποία θεωρώ ότι βάζουν μια νέα τάξη πραγμάτων...</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Πρώτος ο νόμος του 1861 περί μεταλλείων.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Και το 1973 ο τελευταίος Μεταλλευτικός Κώδικας εδώ και σαράντα χρόνια, κύριε Πρόεδρε. Και έχει σημασία αυτό που λέτε.
Άρθρο 84. Νομοθετικό διάταγμα 210 του 1973. Δικτατορία. Έκτοτε, επί σαράντα χρόνια η ελληνική πολιτεία δεν τόλμησε να πειράξει καθόλου τα μισθώματα και τον τρόπο υπολογισμού των μισθωμάτων που καταβάλλουν οι εκμεταλλευτές δημόσιων ή ιδιωτικών μεταλλείων. Γίνεται σήμερα και για μένα είναι απολύτως ακατανόητο πώς συνάδελφοι ή παρατάξεις αντιδρούν και δεν συμφωνούν στην προσέγγιση που γίνεται. 
Και εξηγούμαι πολύ συνοπτικά. Προβλέπονται τέσσερις ή πέντε κατηγορίες ποσοστών ανάλογα με το βαθμό επεξεργασίας των μεταλλευμάτων. Και μιλώ για τα δημόσια μεταλλεία. Υψηλός βαθμός μισθώματος όταν γίνεται μηδενική επεξεργασία, χαμηλός βαθμός μισθώματος όταν γίνεται μεγάλη επεξεργασία ή παράγεται τελικό προϊόν, διότι προφανώς η καθετοποίηση της παραγωγής σημαίνει περισσότερες θέσεις εργασίας, περισσότερη προστιθέμενη αξία στην τοπική και εθνική οικονομία και άρα, είναι κάτι επιθυμητό.
Τι κάνει η πρόταση του Υπουργείου; Αυξάνει από 50% έως 100% το ποσοστό του μισθώματος, του ανώτατου θεμιτού μισθώματος που προβλέπει ο Κώδικας με βάση την τιμή πώλησης του προϊόντος. Ουσιαστικά, με βάση τους υπολογισμούς της υπηρεσίας αυξάνονται κατά 50% περίπου τα έσοδα του ελληνικού δημοσίου από τη συγκεκριμένη παρέμβαση. Επιπλέον, με τη συγκεκριμένη παρέμβαση για πρώτη φορά από τα μεταλλευτικά ορυκτά έχει λαμβάνειν η τοπική κοινωνία ένα ποσοστό 20%, ένα είδος τοπικού ανταποδοτικού πόρου. Διαφωνούμε και σ&apos; αυτό; Διαφωνούμε και στην κατά 50% ως 100% αύξηση του ποσοστού των μισθωμάτων επί των μεταλλευτικών επιχειρήσεων; Διαφωνούμε και για το 20% που θα πάει στους Οργανισμούς Τοπικής Αυτοδιοίκησης; 
Εγώ αντιλαμβάνομαι το έγγραφο που πήρε το Υπουργείο, έγγραφο έντονης διαμαρτυρίας από το Σύνδεσμο Μεταλλευτικών Επιχειρήσεων. Το πήραν και οι εισηγητές όλων των κομμάτων. Ορθά πράττουν από τη δική τους οπτική γωνία και διαμαρτύρονται. Αλλά δεν αντιλαμβάνομαι πώς διαμαρτύρονται συγκεκριμένοι συνάδελφοι. 
Στο συγκεκριμένο επίσης άρθρο, το άρθρο 84, έκανε μια εύστοχη παρατήρηση –νομίζω- ο συνάδελφος κ. Μητσοτάκης και επειδή ακριβώς η αύξηση αυτή είναι πάρα πολύ μεγάλη και δύσκολα θα απορροφηθεί άμεσα από τις επιχειρήσεις που είναι εγκατεστημένες, ζήτησε μία σταδιακή προσαρμογή. Από την πλευρά του Υπουργείου –και θα καταθέσω τη σχετική νομοτεχνική βελτίωση- μπορεί να γίνει αποδεκτό οι συγκεκριμένες παρεμβάσεις για το άρθρο 84 να αρχίσουν να ισχύουν από την αρχή της νέας χρονιάς, ώστε να δοθεί ένα περιθώριο αρκετών μηνών στις επιχειρήσεις να προσαρμοστούν και από την 1/1/2013 να ισχύουν τα νέα αυξημένα μισθώματα.
Έρχομαι και στο άρθρο 176, όπου εδώ είναι απολύτως μα απολύτως ακατανόητο το να διαφωνεί οποιαδήποτε πτέρυγα της Βουλής, επειδή καταργούμε μία απαράδεκτη διάταξη που δεν ξέρω αν υπάρχει σε άλλο νομοθέτημα προηγμένου κράτους. 
Σας διαβάζω τι ακριβώς προβλέπει το άρθρο 176, αυτό που καταργούμε: «Επί μεταλλείων ή των προϊόντων αυτών απαγορεύεται η επιβολή οιασδήποτε τοπικής ειδικής φορολογίας ή εισφοράς ή άλλης οιασδήποτε μορφής τοπικής οικονομικής επιβάρυνσης υπέρ οιασδήποτε τοπικής Δημοτικής ή Κοινοτικής Αρχής ή Νομικού Προσώπου Δημοσίου Δικαίου ή και υπέρ οιουδήποτε ειδικού ταμείου ή κοινωφελούς σκοπού». 
Είναι δυνατόν να μην επικροτηθεί η Κυβέρνηση που το καταργεί αυτό; Και έναντι αυτού, η διατύπωση που λέμε είναι ότι καταργείται αυτό και με κοινή υπουργική απόφαση των συναρμοδίων Υπουργών θα επιβληθεί τέλος για τις ενεργές, τις αποθεματικές και τις αργούσες παραχωρήσεις των ιδιωτικών μεταλλείων. 
Εδώ, κύριοι συνάδελφοι, να κάνω έναν διαχωρισμό. Γνωρίζετε πολύ καλά –ήταν το προηγούμενο άρθρο- ότι τα δημόσια μεταλλεία πληρώνουν μέχρι τώρα μίσθωμα. Τα ιδιωτικά δεν πλήρωναν τίποτα. Και ξέρετε πόσα είναι τα ιδιωτικά; Δεν βάζω αυτά που είναι σε λειτουργία, βάζω αυτά που είναι δεσμευμένα και είναι σε αργία: δημόσια γη δηλαδή, η οποία δεν αξιοποιείται με τίποτα. Σε αργία, λοιπόν, έχουμε εκατόν ογδόντα επτά παραχωρήσεις μεταλλείων που χρησιμοποιούνται για αποθεματικούς λόγους συνολικής έκτασης ενός εκατομμυρίου διακοσίων πενήντα έξι χιλιάδων στρεμμάτων και μη αποθεματικές σε αργία μεταλλευτικές παραχωρήσεις συνολικού αριθμού τριακοσίων δέκα και έκτασης δύο εκατομμυρίων εκατό χιλιάδων στρεμμάτων. 
Διαφωνεί οποιοσδήποτε συνάδελφος ότι πρέπει αυτά μετά από τριάντα, σαράντα ή πενήντα χρόνια που είχαν τότε παραχωρηθεί, σήμερα σε αυτήν τη δύσκολη συγκυρία να τα ξεκαθαρίσει το ελληνικό δημόσιο και να διερευνήσουμε εάν υπάρχει έστω και το ελάχιστο επενδυτικό ενδιαφέρον να προκηρύξουμε διεθνείς διαγωνισμούς και να προσελκύσουμε επενδυτές, να δημιουργήσουμε θέσεις εργασίας; Εγώ δεν αντιλαμβάνομαι το γιατί δεν θα πρέπει τα μισθώματα αυτά να πάνε στην τοπική αυτοδιοίκηση, δεδομένου ότι οι τοπικές κοινωνίες υφίσταται και την περιβαλλοντική επιβάρυνση από τη συγκεκριμένη μεταλλευτική δραστηριότητα. Εδώ δε, να σας πω ότι στο μυαλό μας –γιατί η υπουργική απόφαση ήδη έχει αρχίσει να ετοιμάζεται- είναι σε περίπτωση που δεν πληρωθεί το τέλος, να εκπίπτει ο κύριος που έχει την εκμετάλλευση και ο οποίος επί τριάντα ή σαράντα χρόνια πιθανά δεν έχει κάνει τίποτα.
Τελειώνω, κύριε Πρόεδρε, διαβάζοντας απλώς εκ καθήκοντος νομοθετικές βελτιώσεις με βάση τις παρατηρήσεις της Επιστημονικής Επιτροπής της Βουλής. Θα τις καταθέσω, αλλά φαντάζομαι ότι είμαι υποχρεωμένος και να τις διαβάσω. 
Στο άρθρο 18 στην παράγραφο 2 διαγράφεται η φράση «Τα άρθρα 30 και η παράγραφος 6 του άρθρου 38» και αντικαθίσταται με την φράση «τα άρθρα 37 και 20». 
Στο άρθρο 27 στην παράγραφο 3 η φράση «του άρθρου 57» διαγράφεται και αντικαθίσταται με την φράση «του άρθρου 58». Όπως μου είπαν, είναι απολύτως τυπογραφικά λάθη και τα έχει εντοπίσει η Επιστημονική Επιτροπή της Βουλής.
Στο άρθρο 29 η φράση (άρθρο 4 της οδηγίας και παράγραφος 2 του άρθρου 36) στον τίτλο αντικαθίσταται από τη φράση (άρθρο 4 της οδηγίας και παράγραφος 1 του άρθρου 36).
Ευχαριστώ πολύ, κύριε Πρόεδρε.
(Στο σημείο αυτό ο Υφυπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(να μπουν οι σελίδες 390-391)</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Οι υδρογονάνθρακες περιλαμβάνονται;</Speech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Μπορώ να έχω ένα λεπτό, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Βεβαίως, είναι ενδιαφέρον το θέμα. Έχετε δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Έχετε δίκιο. Δεν έχει απολύτως καμμία σχέση η ιστορία των υδρογονανθράκων με αυτό που κάνουμε στον Μεταλλευτικό Κώδικα. Και σας εξηγώ πάρα πολύ απλά το γιατί.
Παρά το γεγονός ότι κανείς δεν μπορεί να είναι ακριβής –και εγώ θέλω να είμαι όσο γίνεται πιο τεκμηριωμένος, όταν μιλώ για τους υδρογονάνθρακες- θα σας το πω με μια ανακρίβεια, αλλά είναι μέσα στις τάξεις μεγέθους αυτό που θα σας πω. Ενώ αυτά που συζητούμε είναι της τάξης των 6%, 7%, 8%, 10% επί των τιμών πώλησης, από τους υδρογονάνθρακες αντίθετα η Ελλάδα ως συνολικά δημόσια έσοδα προσμένει –και νομίζω είναι ρεαλιστικό αυτό που θα σας πω- ποσοστά της τάξης του 40% έως και 60%, ανάλογα με το κοίτασμα που θα βρούμε. Όλοι οι ειδικοί επιστήμονες μου λένε ότι, παρά το γεγονός η Ελλάδα για τους υδρογονάνθρακες θεωρείται από την παγκόσμια αντίστοιχη βιομηχανία ανεξερεύνητη και άρα υψηλού ρίσκου, αναμένουν στις προσφορές που θα πάρουμε οι εκδηλώσεις ενδιαφέροντος να κυμαίνονται –σας το λέω, επαναλαμβάνω, με μια επιφύλαξη, δεν έχω δει ακόμα προσφορές, πάντως όλοι μου λένε ότι είναι ρεαλιστικό να αναμένει συνολικά έσοδα η πατρίδα μας για τα κοιτάσματα υδρογονανθράκων- από 40% έως 60%. Και έχουμε μια τεκμηριωμένη, επίσης –ελπίζω- αισιοδοξία ότι με την προώθηση των αντίστοιχων ερευνών και την προσέλκυση περισσότερου ενδιαφέροντος τα ποσοστά που σας αναφέρω, θα γίνουν ακόμα περισσότερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Τρυπάνια πότε προβλέπουμε;</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Έχουμε υποσχεθεί –και ελπίζω να το καταφέρουμε, είναι πάρα πολύ γρήγορο αυτό που λέω, αλλά νομίζω ότι έχουμε τη δυνατότητα να το καταφέρουμε- στο τέλος του 2012 να βάλουμε το πρώτο γεωτρύπανο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μακάρι, γένοιτο.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Να πω μια φράση μόνο.
Επειδή πάντα παρακολουθούμε –και είναι ένα πολύ καλό παράδειγμα- το Κυπριακό παράδειγμα –και το λέω, κύριοι συνάδελφοι, προς όλους μας- θέλω να ξέρετε ότι  η Κύπρος ξεκίνησε να πάρει σύμβουλο και να προκηρύξει τις σεισμικές, -που τώρα ξεκινάμε εμείς- το 2005 και έβαλε γεωτρύπανο το 2011, μετά από έξι χρόνια. Εμείς φιλοδοξούμε να βάλουμε γεωτρύπανο μέσα σε ένα χρόνο. Νομίζω ότι κινούμαστε ταχύτατα αλλά όχι απρόσεκτα, ώστε να μην κάνουμε το μοιραίο λάθος, το οποίο μπορεί να μας οδηγήσει σε οπισθοδρόμηση δεκαετιών. 
Άρα, κύριε Πρόεδρε –και κλείνω με αυτό- είμαστε αισιόδοξοι ότι θα μπορούμε να το καταφέρουμε, η πατρίδα μας να έχει το πρώτο γεωτρύπανο στο τέλος του 2012. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υφυπουργό κ. Ιωάννη Μανιάτη.
Τώρα, για την οργάνωση της συζητήσεως να πω ότι έχουμε την κ. Αφροδίτη Παπαθανάση, Βουλευτή του Νομού Φωκίδος και τον κ. Μουσουρούλη να έχουν ζητήσει το λόγο ...</ChairmanSpeech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κύριε Πρόεδρε, θα ήθελα να δευτερολογήσω.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Και εγώ, κύριε Πρόεδρε, θα ήθελα να δευτερολογήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα λάβετε και εσείς το λόγο και θα κλείσουμε μετά με τον κ. Μουσουρούλη. 
Ορίστε, κυρία Παπαθανάση, έχετε το λόγο.</ChairmanSpeech>
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Ευχαριστώ πολύ, κύριε Πρόεδρε.
Ήθελα να πω ότι με την τελευταία τροπολογία, που ο κ. Μανιάτης ανακοίνωσε νωρίτερα σχετικά με τα μεταλλεία και τη δυνατότητα να αυξηθούν τα δημόσια έσοδα από τον μεταλλευτικό πόρο, αλλά ακόμα περισσότερο να υπάρξει ένας πόρος προς τις τοπικές κοινωνίες, γίνεται ένα μεγάλο βήμα, που έκανε τέσσερις δεκαετίες να γίνει στο ελληνικό Κοινοβούλιο.
Τι συνεπάγεται αυτό; Δεν θα πρέπει να υπάρχει ο φόβος ότι αυτό θα δημιουργήσει και σε συνθήκες κρίσεις μεγάλη επιβάρυνση στις μεταλλευτικές επιχειρήσεις. Ζώντας σε ένα νομό που έχει μεταλλεία γνωρίζω ότι αυτό που επιβαρύνει πιο πολύ απ’ όλα τις μεταλλευτικές εταιρείες είναι ο χρόνος αδειοδότησής τους και οι αντιστάσεις που έχουν από τις τοπικές κοινωνίες. Αυτές είναι οι μεγάλες πληγές σε περιοχές που υπάρχουν μεταλλεία.
Η διαδικασία αδειοδότησης έχει προχωρήσει αρκετά ικανοποιητικά: από τα τρία χρόνια που περίμεναν να πάρουν άδειες, μπορούν σε έξι-επτά μήνες να προχωρήσουν και να λύσουν τα  θέματα.
Όμως, το θέμα που για πρώτη φορά μπαίνει, δηλαδή η τοπική κοινωνία που έχει υποστεί την περιβαλλοντολογική επιβάρυνση να μπορεί να παίρνει έναν πόρο, είναι πάρα πολύ μεγάλο βήμα. Μέχρι στιγμής υπήρχε μόνο για το λιγνίτη στην Κοζάνη και είναι κάτι που νομίζω ότι όλοι πρέπει να επικροτήσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Είναι οπωσδήποτε θετικό!</ChairmanSpeech>
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Είναι πάρα πολύ θετικό!
Το δεύτερο στάδιο που θα έπρεπε να δούμε σε συνεργασία με το Υπουργείο Περιβάλλοντος είναι ότι θα πρέπει και στις διαδικασίες των αποκαταστάσεων να μην αφήνετε το χρόνο χαλαρό. Γίνεται δηλαδή μια επιφανειακή εκμετάλλευση, όμως αυτό δεν συνεπάγεται ότι όποτε μπορεί ο μεταλλειοκτήτης θα κλείσει και τη ζημιά που έχει γίνει. Θα πρέπει να υπάρχει συγκεκριμένος χρόνος, ώστε να γίνεται η αποκατάσταση. 
Εγώ θέλω να πω ότι με το Υπουργείο Περιβάλλοντος ως νομός –οι Βουλευτές της περιοχής, ο κύριος περιφερειάρχης- έχουμε δουλέψει δύο χρόνια γι’ αυτήν τη διαδικασία και θέλω ειλικρινά να ευχαριστήσω, γιατί είναι πάρα πολύ μεγάλο βήμα για την περιοχή μας και πιστεύω και για τη δημόσια οικονομία και για την κουλτούρα που αποκτάμε γι’ αυτά τα πράγματα. Γιατί το να βάζεις για πρώτη φορά θέμα δημόσιων και ιδιωτικών μεταλλείων όπου και τα δύο είδη ιδιοκτησίας θα πρέπει να πληρώνουν στο ελληνικό δημόσιο, είναι μεγάλες τομές. Ενοχλούν κάποιους, αλλά είναι μεγάλες τομές και πρέπει να τις στηρίξουμε. 
Ένα δεύτερο θέμα αφορά σε κάτι που ακούω από πολλούς εδώ στην Αίθουσα σχετικά με τον Παρνασσό. Ο Παρνασσός, όπως και πάρα πολλά χιονοδρομικά, για πάρα πολλά χρόνια είναι χωρίς άδειες, δηλαδή το καθεστώς που έχουμε είναι ένα καθεστώς παρανομίας, ένα καθεστώς έωλο. 
Για τον Παρνασσό αυτήν τη στιγμή δημιουργείται ένα προεδρικό διάταγμα, το οποίο σε λίγες μέρες θα είναι στον αέρα για επίσημη διαβούλευση. Αυτό το προεδρικό διάταγμα θα αντιμετωπίσει όλα τα θέματα που αφορούν και το συγκεκριμένο χιονοδρομικό και τη γύρω περιοχή. 
Όμως, νομίζω ότι αυτά που ακούγονται αποτελούν αριστερές, δεξιές ή κεντρώες λαϊκιστικές εκφράσεις στο όνομα δήθεν της προστασίας του περιβάλλοντος, τη στιγμή που η επιλογή είναι η εξής: Ή θα έχω ένα χιονοδρομικό, το μεγαλύτερο της Ελλάδας, που θα στηρίξει την οικονομία σε τρεις νομούς και αυτό το πράγμα πρέπει να λειτουργήσει με κανόνες ή θα έχω μια κατάσταση όπου το χιονοδρομικό κάθε χρόνο θα είναι ζημιογόνο και θα έχω το ρίσκο ότι ανά πάσα στιγμή μπορεί να κλείσει και δεν κάνω τίποτα για να το αντιμετωπίσω.
Συνεπώς και οι δύο παρεμβάσεις είναι εξαιρετικά ουσιαστικές και ευχαριστώ πάρα πολύ για τη συνεργασία αυτή. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε και για το ευσύνοπτον την κ. Αφροδίτη Παπαθανάση. 
Υπάρχει μια μεταβλητότητα, όσον αφορά τους ομιλητές από πλευράς ΠΑΣΟΚ. 
Κύριε Μουσουρούλη, θέλετε τώρα να λάβετε το λόγο;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, μπορώ να περιμένω να μιλήσω στο τέλος, αφού ολοκληρώσουν οι συνάδελφοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, ωραία. 
Παρακαλείται ο κ. Γείτονας να λάβει το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Ευχαριστώ, κύριε Πρόεδρε. 
Όπως ξέρετε, συνεδριάζει η Κοινοβουλευτική Ομάδα...</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Βεβαίως, το κατανοούμε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: ...και όσο λιγότερο λείψω, τόσο καλύτερα για τη δική μου ενημέρωση και συμμετοχή. 
Κύριε Υπουργέ, παίρνω σήμερα το λόγο –μετά την ομιλία μου επί της αρχής- για να επισημάνω ορισμένα ζητήματα, τα οποία είχα θέσει και στα οποία μπορώ να πω ότι υπήρξε μια καλή εξέλιξη. 
Είχα, λοιπόν, αναφερθεί στα θέματα του Φαληρικού Όρμου και είχα επισημάνει την αντίδραση της τοπικής αυτοδιοίκησης, των δημάρχων της περιοχής, οι οποίοι αιφνιδιάστηκαν με τις αλλαγές αυτές που προβλέπονται στο άρθρο 11 του ν.3844/2011. Παρεμβαίνουν στις χρήσεις γης –με βάση τη μελέτη Πιάνο- και στους συντελεστές δομήσεως, πέραν της κάλυψης. Αυτά εγώ θεωρώ σημαντικά –τη χρήση γης και το συντελεστή δόμησης- και λιγότερο τα θέματα της κάλυψης.  
Λέω, λοιπόν, ότι υπήρξε θετική εξέλιξη και είμαι ικανοποιημένος, διότι μιλήσατε με τους δημάρχους. Είδα και μια ανακοίνωση και από το δήμαρχο του Μοσχάτου-Ταύρου.</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Γείτονα, μου επιτρέπετε;</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Με την άδεια του κυρίου Προέδρου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Υπουργέ.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Εμείς δεν δεχθήκαμε κάτι και δεν αλλάξαμε κάτι. Η μελέτη Πιάνο στην πρώτη της φάση, στην προμελέτη, προέβλεπε κάποια πράγματα. Στην οριστική μελέτη αλλάζει κάποια πράγματα. Εμείς δηλαδή δεν προσθέσαμε κάτι, δεν μπορούμε να παρέμβουμε στη μελέτη, θα ήταν και ντροπή μας. Δεν υπάρχει τέτοιο θέμα. Απλώς, υπήρξε μια κακή ενημέρωση και μία παρανόηση. 
Τους Δημάρχους και του Μοσχάτου και της Καλλιθέας, τους οποίους γνωρίζω, τους ενημερώσαμε και στο στάδιο της προμελέτης και της μελέτης και σε όλα. Από κάπου, δυστυχώς, διοχετεύθηκαν αυτά για το συντελεστή. Τίποτα από όλα αυτά δεν ισχύει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δηλαδή, βελτίωση μέσα στη μελέτη Πιάνο.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Όχι. Η διάταξη που πέρασε πριν ένα χρόνο αφορούσε την προμελέτη. Εμείς ζητήσαμε από τον Πιάνο, στο στάδιο της προμελέτης, προκειμένου να προετοιμάσουμε τον νόμο να μας πει το συντελεστή κάλυψης. Όταν ολοκληρώθηκε η οριστική μελέτη υπήρξε μία αλλαγή και αυτή καλύπτουμε σήμερα. Δεν υπάρχει κάτι. Δεν ήλθε, δηλαδή, το Υπουργείο να πει «θα κάνω και εκείνο».</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει. Συνεχίστε, κύριε Γείτονα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Κρατήστε μου το χρόνο, διότι με κέντρισε ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα το λάβω υπ’ όψιν μου.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Μην κρούετε ανοικτές θύρες όσον αφορά εμένα.</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Όχι για σας. Προς Θεού!</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κύριε Σηφουνάκη, μη διακόπτετε και μάλιστα άνευ αδείας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Έτσι. Εγώ είπα ότι είμαι ικανοποιημένος, διότι υπάρχει διαφορετικό αποτέλεσμα στη μελέτη από την προμελέτη που λέτε, από αυτά τέλος πάντων που είχαν συμφωνηθεί, ιδιαίτερα όσον αφορά το συντελεστή δόμησης. Είδα στην ομιλία σας να λέτε ότι τα δυόμισι χιλιάδες τετραγωνικά γίνονται τέσσερις χιλιάδες. Βέβαια, δεν ξέρω πού ακριβώς αναφέρεται η έκταση για την περίπτωση Ανάπλασης στη Ζώνη Α΄, διότι μιλήσατε για εξακόσια τόσα στρέμματα για όλη την περιοχή και αν τα λογαριάσουμε με την αύξηση του συντελεστή, που είναι 70% -αν είναι όλα τα στρέμματα- τότε βγαίνουν πάρα πολύ παραπάνω τα τετραγωνικά που θα δομηθούν. Επίσης, αλλάζουν ουσιαστικά και ορισμένες χρήσεις γης. 
Άρα, θα έπρεπε να γίνει ενημέρωση. Εγώ δεν λέω ότι αυθαιρετήσατε, κύριε Υπουργέ. Αιφνιδιάσατε, όμως. Αυτό είπα. Επειδή έστω και μέσα από αυτήν τη συζήτηση εδώ που έγινε στο περιθώριο και αποτελεί μια πρώτη διαβούλευση με τους δημάρχους της περιοχής και καθώς όπως δεσμευτήκατε και θα συνεχιστεί η συνεργασία, ιδιαίτερα στην έκδοση του προεδρικού διατάγματος, είμαι ικανοποιημένος. Ακριβώς αυτό θέλω να πω. 
Το μόνο που σας ρώτησα, εν προκειμένω, και απαντήσατε, και σας δικαιολογεί, αν θέλετε, είναι ότι είχατε να αντιμετωπίσετε ως ένα επείγον ζήτημα την ένταξη, ώστε να μην χάσουμε τις προθεσμίες του ΕΣΠΑ. Λοιπόν, θέλω ακόμα να σας ρωτήσω πόσο είναι περίπου το κόστος της ανάπλασης, διότι τα 200.000.000 ευρώ που είπατε μου φαίνονται για όλο αυτό το σχέδιο –το οποίο είναι πρωτοποριακό σχέδιο, πραγματικά και θα αλλάξει την περιοχή- λίγα. Δηλαδή, η χρηματοδότηση –για να το πω έτσι- όλου αυτού του σχεδίου του προγράμματος αναπλάσεων είναι διασφαλισμένη; Είναι διασφαλισμένοι οι πόροι; Αν θέλετε, μου απαντάτε αυτήν τη στιγμή. Μετά θα σας απασχολήσω άλλο ένα λεπτό και ζητώ την ανοχή σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Γείτονα.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Απαντήστε στο τέλος, κύριε Σηφουνάκη. Αφήστε να ολοκληρώσει τις παρατηρήσεις του ο κ. Γείτονας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Δεν πειράζει. Επειδή θα φύγω, κύριε Πρόεδρε, θα πάω πάλι στην Κοινοβουλευτική Ομάδα, αφήστε τον να μου απαντήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει. Ορίστε, κύριε Σηφουνάκη, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Υπάρχουν περίπου δέκα γραφεία που κάνουν τις επιμέρους μελέτες της εφαρμογής και τα τεύχη δημοπράτησης και όλα αυτά, με βασικό πυλώνα το γραφείο του κ. Θύμιου Παπαγιάννη. Γνωρίζω –χωρίς να είναι οριστικό και δεν μπορώ να το πω τώρα, θα μπορούμε να το πούμε σε δύο μήνες που θα είναι οριστικοποιημένο- ότι κυμαίνεται μεταξύ 200.000.000 και 230.000.000 ευρώ. Οι συνεννοήσεις έχουν γίνει και με το Περιφερειακό Συμβούλιο για το ΠΕΠ. Απλώς, πρέπει να προλάβουμε τους χρόνους, για να ενταχθεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κύριε Γείτονα, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Υπάρχει το θέμα της χρηματοδότησης. Εντάξει, θα ξεκινήσει με το ΕΣΠΑ. Επομένως, δέχομαι και το κατεπείγον, όπως το λέτε, της ρύθμισης αυτής. Καλύτερα να μην την αναβάλουμε, λοιπόν, αφού είναι έτσι τα πράγματα, για να μην χάσουμε την ευκαιρία. 
Όμως, παρακαλώ, αυτό που δεσμευθήκατε να κάνετε, την επαφή και τη συνεργασία με την τοπική αυτοδιοίκηση της περιοχής για το προεδρικό διάταγμα, να το ολοκληρώσετε. 
Τελειώνω, κύριε Πρόεδρε, με μία άλλη πάλι καλή εξέλιξη. Ευοδώθηκε μια πολύμηνη προσπάθεια που γίνεται μεταξύ Κυβέρνησης, Υπουργείου και Βουλευτών, για να λυθούν κάποια θέματα σε σχέση με το γήπεδο της ΑΕΚ. Την παλεύουμε ένα μεγάλο διάστημα. Έγινε αποδεκτή η σχετική τροπολογία, η οποία διευκολύνει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Τώρα μπήκε σε καλό δρόμο, μου φαίνεται.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Μπήκε σε ένα δρόμο το θέμα του γηπέδου. Αυτό θέλω να τονίσω. Και αυτό είναι, πράγματι, μια θετική εξέλιξη. 
Επειδή έχω μιλήσει επανειλημμένα και με τη Δήμαρχο της Φιλαδέλφειας, υπάρχουν και κάποια άλλα θέματα που έχουν σχέση με αυτό το γήπεδο, που έχουν σχέση με το άλσος, τα οποία θα πρέπει να ρυθμιστούν. Νομίζω –έτσι μου είπε η δήμαρχος- ότι οι υπηρεσίες του Υπουργείου σας είναι σε επαφή με τη δήμαρχο. Ελπίζω να λυθούν και αυτά, ούτως ώστε τουλάχιστον ό,τι υπάρχει από πλευράς θεσμικού εργαλείου να ολοκληρωθεί και από εκεί και πέρα, είναι θέμα, φυσικά, της ΑΕΚ να προχωρήσει με τις δικές της διαδικασίες και ευθύνες το θέμα της υλοποίησης αυτού του προγράμματος. Τουλάχιστον, εμείς πρέπει να διευκολύνουμε, διότι πραγματικά το γήπεδο στην περιοχή αυτή είναι κάτι παραπάνω από ένα ποδοσφαιρικό γήπεδο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Είναι ένα σύμβολο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Είναι ένα σύμβολο και όχι μόνο. Είναι ένα κέντρο και πηγή εισοδήματος και δημιουργίας θέσεων εργασίας. Μπορεί να γίνει ένα σύγχρονο κέντρο οικονομικής ζωής για την περιοχή.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κύριε Σηφουνάκη, ο κ. Γείτονας έκανε μία παρατήρηση για το ότι πρέπει να ρυθμίσετε εσείς προσωπικά γήπεδο και άλσος. Πρέπει να το επιμεληθείτε.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, έχω συνεργαστεί και στο παρελθόν με τον κ. Γείτονα για το συγκεκριμένο θέμα. Δεν θα το λύσουμε εμείς αυτό. Όπως ξέρετε, αυτά είναι και θέματα που άπτονται των υπηρεσιών και γίνονται κατόπιν συνεργασίας και με την τοπική αυτοδιοίκηση, κάτι που βεβαίως υπάρχει.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Να είστε ο επισπεύδων.
Η κ. Θεοδώρα Τζάκρη, εισηγήτρια του ΠΑΣΟΚ, έχει το λόγο για δευτερολογία.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ, κύριε Πρόεδρε.
Κύριε Πρόεδρε, θα χρησιμοποιήσω το χρόνο της δευτερολογίας μου, για να αναφερθώ στις προτεινόμενες τροπολογίες που εισήχθησαν τόσο από το Υπουργείο όσο και σ’ αυτές που κατατέθηκαν από τους συναδέλφους και έγιναν δεκτές από το Υπουργείο.
Ξεκινώ, βεβαίως, πρώτα από τις υπουργικές τροπολογίες. Με την πρώτη τροπολογία-προσθήκη που κατατέθηκε, ρυθμίζονται επιμέρους θέματα αρμοδιότητας του ΥΠΕΚΑ που αφορούν και ενεργειακές ρυθμίσεις, ενεργειακά ζητήματα. Γίνεται μία σοβαρή παρέμβαση στα άρθρα 8 και 20 του ν.3468/2006 που αναφέρονται στα θέματα παραγωγής ενέργειας από ανανεώσιμες πηγές ενέργειας. Επίσης, ρυθμίζεται μία σειρά από χωροταξικές, πολεοδομικές διατάξεις και από επαγγελματικά δικαιώματα μηχανικών σε ό,τι αφορά τις άδειες δόμησης σε παραδοσιακούς οικισμούς. 
Όπως ξέρετε, κύριε Υπουργέ, υπήρξαν και διάφορες ενστάσεις σε ό,τι αφορά την ύπαρξη αυτής της αρμοδιότητας από τη μεριά του ΥΠΕΚΑ.
Από εκεί και πέρα, βεβαίως, υπάρχουν και θέματα αρμοδιότητας των συμβουλίων αρχιτεκτονικής, καθώς και πολεοδομικών θεμάτων και ρυθμίσεων, μέχρι και το θέμα της προθεσμίας υπογραφής συμβάσεων στα Γενικά Πολεοδομικά Σχέδια και στα swaps.
Με την ίδια αυτή υπουργική τροπολογία επέρχονται και πολύ σημαντικές συμπληρώσεις, θα έλεγα, στο Μεταλλευτικό Κώδικα, ακόμα και με την αναδιατύπωση της τροπολογίας που έκανε σήμερα ο αρμόδιος Υπουργός κύριος Μανιάτης, την οποία βεβαίως επικροτώ, γιατί εκτιμώ πως βρίσκεται προς τη σωστή κατεύθυνση, δηλαδή την υποβολή ειδικού τέλους ακόμα και στα ιδιωτικά μεταλλεία.
Η δεύτερη υπουργική τροπολογία ρυθμίζει το θέμα της εκλογής νέων διοικητικών συμβουλίων στους φορείς διαχείρισης στερεών απορριμμάτων στο μεταβατικό στάδιο, μέχρι τη σύσταση και συγκρότηση των νέων διαβαθμιδικών και περιφερειακών συνδέσμων, η σύσταση των οποίων προβλέπεται από το ν.3852/2010.
Θα ήθελα να πω ότι εδώ πραγματικά υπήρξαν καθυστερήσεις και δημιουργήθηκαν και ευτράπελα, εφόσον στη σύνθεση αυτών των ΦοΔΣΑ συμμετείχαν άνθρωποι οι οποίοι δεν επανεξελέγησαν. Δεν ήταν πλέον αιρετοί μετά τις πρόσφατες αυτοδιοικητικές εκλογές, ακόμα και πρόεδροι αυτών των συνδέσμων που ήταν πρώην δήμαρχοι. Αποκαθίσταται πλέον αυτή η λειτουργία. 
Όμως, θα ήθελα να πω ότι υπήρξαν καθυστερήσεις. Βρισκόμαστε ακόμα στο μεταβατικό στάδιο, σ’ αυτήν την κρίσιμη φάση της διαχείρισης των στερεών αποβλήτων, γιατί πρέπει να κλείσουν και οι ΧΑΔΑ, όπως γνωρίζουμε καλά και να προχωρήσουμε σε ολοκληρωμένα σχέδια διαχείρισης αυτών των αποβλήτων.
Επομένως σήμερα ο αρμόδιος Υπουργός μάς είπε ότι θα έρθει στη Βουλή νομοσχέδιο συνολικής ρύθμισης για τη συγκρότηση των οριστικών νομικών προσώπων διαχειριστών συνδέσμων ή ανώνυμων εταιρειών, εφόσον δίνεται η δυνατότητα με το νέο νόμο να διαχειριστούν τα στερεά απόβλητα.
Από εκεί και πέρα, εκτιμώ ότι βρίσκεται στη σωστή κατεύθυνση η τροπολογία που κατατέθηκε από τους συναδέλφους –την επικροτώ και συγχαίρω και το Υπουργείο που την αποδέχθηκε- και αφορά άτομα με αναπηρία, τυφλούς και παραπληγικούς, καθώς μ’ αυτή δίνεται η δυνατότητα μείωσης του ειδικού ενιαίου προστίμου για τα αυθαίρετα μέχρι της τάξεως του 15% και, βεβαίως, η δυνατότητα καταβολής σε περισσότερες δόσεις. 
Κύριε Υπουργέ, είναι μέχρι είκοσι οκτώ οι δόσεις ή είναι περισσότερες;</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Είναι σαράντα οκτώ οι δόσεις.</Speech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ακόμα καλύτερα, κύριε Υπουργέ.
Επίσης, το ίδιο συνέβη και με την τροπολογία που προτάθηκε από την Παμποντιακή Ομοσπονδία. Μ’ αυτήν την τροπολογία η οποία κατά ένα μέρος επίσης έγινε δεκτή από το Υπουργείο, ρυθμίζεται ένα χρονίζον πρόβλημα που αφορά τους νεοπρόσφυγες, τους παλιννοστούντες αδελφούς μας, οι οποίοι όχι από δική τους υπαιτιότητα, αλλά από κωλυσιεργία και αδράνεια της διοίκησης, θα έλεγα, ταλαιπωρούνταν όλα αυτά τα χρόνια.
Επομένως η μείωση και αυτού του ειδικού προστίμου που αφορά τα αυθαίρετα της τάξεως του 20% και η δυνατότητα καταβολής αυτών σε περισσότερες δόσεις, εκτιμώ ότι βρίσκεται επίσης σε πολύ σωστή κατεύθυνση.
Από εκεί και πέρα, η τροπολογία που κατατέθηκε από συνάδελφους και αναφέρεται στη δυνατότητα παραχώρησης δασικών εκτάσεων για εμφιάλωση νερού, είναι επίσης θετική, γιατί συμβάλλει στην ανάπτυξη.
Επίσης, κύριε Πρόεδρε, επικροτώ την τροπολογία που κατατέθηκε, την οποία μόλις πριν συζητήσατε και αφορά το Αθλητικό Σωματείο της ΑΕΚ. Μ’ αυτήν δίνεται η δυνατότητα στο οικοδομικό τετράγωνο του ρυμοτομικού σχεδίου του Δήμου Φιλαδελφείας, όπου έχει παραχωρηθεί χώρος για τις αθλητικές δραστηριότητες αυτού του Συλλόγου, να υπάρχουν και συνοδές δραστηριότητες, όπως στους αντίστοιχους κλειστούς διαδρόμους χώροι Μέσων Μαζικής Ενημέρωσης, χώροι αναψυχής και εστίασης, χώροι αθλητικής ομάδας, χώροι εκπαίδευσης, αθλητικοί ξενώνες, παιδότοπος, εκθεσιακοί χώροι.
Εκτιμώ επομένως ότι αυτή η τροπολογία που έγινε δεκτή από το Υπουργείο συμβάλλει επίσης και στην αποκατάσταση ενός προβλήματος που χρονολογείται επίσης από το 2003 και μπορεί να συμβάλει στην ανάπτυξη στη συγκεκριμένη περιοχή του Δήμου Φιλαδέλφειας. Από εκεί και πέρα, εκτιμώ ότι βρίσκεται στη σωστή κατεύθυνση και η τροπολογία που αφορά το ΤΕΕ, όπου ρυθμίζονται θέματα αμοιβών μηχανικών που συμμετέχουν σε διάφορες επιτροπές και γενικά με αυτήν την τελευταία επισήμανση και κάποιες άλλες νομοτεχνικές βελτιώσεις και αναδιατυπώσεις που έγιναν σε άρθρα του νομοσχέδιου, αναφέρομαι στο άρθρο 56, όπου πραγματικά μετά από επισημάνσεις των συναδέλφων δίνεται η δυνατότητα στα περιφερειακά συμβούλια να εκφέρουν γνώμη σε ό,τι αφορά τα περιφερειακά σχέδια λεκανών απορροής ποταμών και τα περιφερειακά σχέδια που θα πρέπει οπωσδήποτε να συμμορφώνονται με τα ειδικότερα αυτά σχέδια που εκπονούνται από τις αρμόδιες υπηρεσίες. 
Με αυτήν τη διατύπωση θα αναφερθώ και στην τροπολογία που κατετέθη από συναδέλφους του ΠΑΣΟΚ σε ό,τι αφορά την τρίτη παράγραφο του άρθρου 49, όπου έγινε δεκτή κατά ένα μέρος από το Υπουργείο, εφόσον εξαίρεσε από την υποχρέωση προσάρτησης εξαρτημένου τοπογραφικού μία σημαντική κατηγορία αγροτεμαχίων, κληροτεμαχίων της διανομής, καθώς επίσης και αγροτεμαχίων σε αγροτικές περιοχές που έχουν δηλωθεί στο σχέδιο ΟΣΔΕ. 
Κύριε Υπουργέ, στην εισήγησή μου προηγουμένως επί των άρθρων, σας ζήτησα τη θέση σας σε ό,τι αφορά το τρίτο μέρος της τροπολογίας που κατετέθη εξ υμών, δηλαδή, στην εξαίρεση από την υποχρέωση προσάρτησης τέτοιων τοπογραφικών, σε ό,τι αφορά τα κτίσματα που υπάρχουν μέσα σε γήπεδα και οικόπεδα που έχουν χτιστεί πριν από την έναρξη του νόμου για τα αυθαίρετα του Τρίτση, πριν το 1983 δηλαδή. Θέλω πραγματικά, αν μπορείτε, να μου πείτε την άποψη του Υπουργείου και επ’ αυτού, του τρίτου μέρους της τροπολογίας. 
Μ’ αυτό, κύριε Πρόεδρε, ολοκληρώνω τη δευτερολογία μου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Τζάκρη. Καλώς «οικονομήσατε» τη δευτερολογία σας επί των τροπολογιών.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, μπορώ να κάνω μία παρατήρηση;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Έχει μία παρατήρηση-απάντηση ο κύριος Υπουργός.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Θέλω να υπάρξει μία καλύτερη διασαφήνιση επ’ αυτού.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Νομίζω για το 49.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Όχι. Στην τροπολογία με τον αριθμό 700 και ειδικό αριθμό 71 οι λέξεις «που βαρύνονται φορολογικά από τυφλά πρόσωπα …» βελτιώνεται, γιατί δεν είναι και τόσο δόκιμη και γίνεται «που επιβαρύνονται φορολογικά από πρόσωπα με τις παραπάνω ιδιότητες».</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Είναι πράγματι καλύτερη η διατύπωση αυτή. Να κατατεθεί στα Πρακτικά για να λάβει σελίδα. 
(Στο σημείο αυτό ο Αναπληρωτής Υπουργός κ. Νικόλαος Σηφουνάκης καταθέτει για τα Πρακτικά την προαναφερθείσα προσθήκη-αναδιατύπωση η οποία έχει ως εξής:
(να μπει η σελίδα 413)</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Όσον αφορά τα προ του 1983 τοποθετηθήκαμε και πριν. Η διατύπωση έτσι όπως υπάρχει, νομίζω ότι είναι πάρα πολύ ευρεία. Από κει και πέρα, περαιτέρω δυσκολεύει και δημιουργεί και θέματα νομικά, τα οποία δύσκολα μπορούν να ξεπεραστούν. Έχουμε κάνει το καλύτερο και νομίζω ότι καλύπτει ένα πολύ μεγάλο ποσοστό, έτσι όπως είναι διατυπωμένη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε, κύριε Σηφουνάκη. 
Παρακαλείται ο κ. Ιωάννης Ζιώγας, ειδικός αγορητής του ΚΚΕ να λάβει το λόγο.</ChairmanSpeech> 
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Ευχαριστώ, κύριε Πρόεδρε.
Θα αναφερθώ στις τροπολογίες που έχουν κατατεθεί. Τις τροπολογίες τις υπουργικές τις έχουμε καταψηφίσει. 
Όσον αφορά τις τροπολογίες των κυρίων Βουλευτών, την υπ’ αριθμόν 71 της κ. Περλεπέ δεν μπορούμε να την υπερψηφίσουμε, ψηφίζουμε λευκό, γιατί δεν κάνει διάκριση στα ακίνητα.</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Εννοείτε για τους τυφλούς;</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Ναι. 
Στην υπ’ αριθμόν 77, μιλάμε για ποσοστό 15% στα ιστορικά διατηρητέα. Επίσης εδώ δεν γίνεται καμμία διάκριση για το είδος των ακινήτων, μιας και πιθανά το διατηρητέο να υπόκειται σε μία εμπορική εκμετάλλευση, ξενοδοχείο, τράπεζα, εμπορικό κέντρο. 
Τώρα όσον αφορά το  θέμα του Γηπέδου της Νέας Φιλαδέλφειας της ΑΕΚ, δεν μιλάμε ούτε για το όνομα της ποδοσφαιρικής ομάδας -γιατί τέθηκε από συναδέλφους- ούτε για τη φανέλα. Εδώ οι ΠΑΕ έχουν μετατραπεί, όπως έχουν μετατραπεί σε ανώνυμες εταιρείες, με αποφάσεις των κομμάτων της άρχουσας τάξης. 
Και καταντήσανε, καταντήσατε το ποδόσφαιρο εδώ που το έχετε καταντήσει, σε ένα σάπιο εμπόρευμα μέσα σε ένα σάπιο οικοδόμημα. Δεν μπορούμε να το ψηφίσουμε, γιατί περί τούτου πρόκειται. Μιλάμε για ανώνυμες εταιρείες που εμπορεύονται με τέτοιο απαράδεκτο τρόπο.
Την τροπολογία 70 δεν μπορούμε να την ψηφίσουμε, παρ’ ότι ως κόμμα ήμασταν αυτοί που υπερασπιστήκαμε ότι πρέπει να διατηρηθούν στα τέσσερις χιλιάδες τετραγωνικά μέτρα οι ελάχιστες επιφάνειες για δόμηση. Όμως εδώ πρόκειται για συγκεκριμένο νησί, είναι για μία συγκεκριμένη επένδυση, που αφορά και κυρίως εξυπηρετεί τουριστικά συμφέροντα. 
Είμαστε, λοιπόν, κατά σε όλες αυτές τις τροπολογίες, εκτός από την πρώτη που δηλώσαμε λευκό.
Όσον αφορά για τις ομάδες εργασίας του ΤΕΕ, εδώ πρόκειται για εργασιακές σχέσεις απασχόλησης και επομένως δεν είναι μόνιμες θέσεις εργασίας. Γι’ αυτό δεν το ψηφίζουμε. Πάντα είμαστε υπέρ των σταθερών μορφών εργασίας. Το ίδιο ισχύει και για τις άλλες τροπολογίες, κύριε Πρόεδρε.
Ως κόμμα εμείς δεν μιλάμε για το τίμημα –αναφέρομαι στα μεταλλεία, στην εκμετάλλευση του ορυκτού πλούτου- αν θα είναι 1,5%, 2%, 10% ή 12%, δηλαδή για τον αριθμό των αργυρίων. Ο ορυκτός πλούτος για εμάς αποτελεί λαϊκή περιουσία και επομένως είναι η δική σας πολιτική, του κάθε κόμματος ξεχωριστά ή και των τριών μαζί και όσων υποστηρίζουν αυτήν την πολιτική, που δίνονται όλα προσφορά στο μεγάλο κεφάλαιο, για να ξεπεράσει όσο το δυνατόν πιο ανώδυνα αυτήν την κρίση που έχει το κεφάλαιο, που έχει το καπιταλιστικό σύστημα. Με όρους τριτοκοσμικούς, λοιπόν, δίνεται σε μονοπωλιακούς ομίλους αυτή η πολύτιμη προίκα, που είναι ο ορυκτός πλούτος της χώρας.
Αντιπαλεύουμε, επίσης, την πολιτική σας καθημερινά και στηρίζουμε τα δικαιώματα των εργαζομένων σε κάθε χώρο, ορυχεία, τόσο για τις αποδοχές τους όσο και για τις συνθήκες υγιεινής και ασφάλειας των εργαζομένων. 
Δεν είναι μόνο τα μέτρα που έχετε πάρει και κατακρεουργούν τις αποδοχές των εργαζομένων, των απασχολούμενων και των συνταξιούχων, αλλά είναι και για τα εργασιακά και ασφαλιστικά τους δικαιώματα. Γι’ αυτό και καλούμε εμείς το λαό να υψώσει ανάστημα και να βάλει φραγμό σε αυτήν τη λεηλασία του πλούτου της χώρας, που του ανήκει και να διεκδικήσει την εξουσία, ούτως ώστε να μπουν στη δική του εκδούλευση.
Το 30% που δίνετε στην τοπική κοινωνία –και ολοκληρώνω, κύριε Πρόεδρε, και σας ευχαριστώ- για μας αποτελεί το «τυράκι», ούτως ώστε να αμβλυνθούν ή και να μην εκφραστούν οι αντιδράσεις των κατοίκων της περιοχής. Αυτό για το οποίο ενδιαφέρεστε δεν είναι για τις τοπικές κοινωνίες. Ξέρουμε τι γίνεται με την ανεργία, τι γίνεται με την απασχόληση, τι γίνεται με τις αποδοχές. Αυτό που σας ενδιαφέρει, είναι να μη χάσουν οι μεγάλοι επιχειρηματικοί όμιλοι τα κέρδη τους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον συνάδελφο, κ. Ιωάννη Ζιώγα.
Παρακαλείται ο κ. Ηλίας Πολατίδης, ειδικός αγορητής του Λαϊκού Ορθόδοξου Συναγερμού, Βουλευτής Σερρών, να λάβει το λόγο.</ChairmanSpeech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ευχαριστώ, κύριε Πρόεδρε.
Είχα κάνει κάποιες παρατηρήσεις, συγκεκριμένα στο άρθρο 50 παράγραφος 5,  κύριε Υπουργέ, όσον αφορά το θέμα να προστεθούν με την ίδια διαδικασία που γίνεται στην ουσία η εξαίρεση από τα πρόστιμα των δημοτικών εγκαταστάσεων και οι λιμενικές εγκαταστάσεις, στις οποίες υπάρχει μεγάλο πρόβλημα. Δεν έχετε δώσει κάποια απάντηση. Περιμένω την απάντησή σας.</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Στα λιμενικά ταμεία.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Στα λιμενικά ταμεία; Σήμερα ανήκουν όλα, εκτός από δύο, του Πειραιά και της Θεσσαλονίκης, που δεν είναι σε λιμενικό ταμείο.</Speech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Όχι, είπατε στους ΟΤΑ.</Speech> 
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Η προηγούμενη ρύθμιση που κάνατε νομίζω είναι για τους ΟΤΑ.
Στην ίδια διαδικασία να υπάρξουν και για τις λιμενικές εγκαταστάσεις, που έχουν το ίδιο πρόβλημα, γιατί θα πρέπει να βρεθούν με κάποιον τρόπο χρήματα –το ξέρετε- αυτήν την περίοδο που δεν υπάρχουν, για να νομιμοποιηθούν, αλλιώς θα μείνουν προβληματικά αυτά.
Το δεύτερο θέμα είναι που σας είχα πει να υπάρξει στην περίπτωση του Παρνασσού μία συνολική ρύθμιση, δηλαδή μία εξουσιοδότηση κατόπιν του Υπουργού, για να λύσει το θέμα με παρόμοιο τρόπο. 
Σας ανέφερα και το αντίστοιχο παράδειγμα που μου μετέφερε ο τέως δήμαρχος των Καλαβρύτων. Νομίζω ότι πρέπει να δοθεί μια εξουσιοδότηση στον Υπουργό, για να μπορεί σε παρόμοια θέματα στο μέλλον να κάνει την ίδια ρύθμιση. Όπως κάνατε δηλαδή και με τον Παρνασσό, να μη φαίνεται ότι περιπτωσιολογικά μόνο για τον Παρνασσό θα ισχύσει και όλες οι υπόλοιπες περιπτώσεις στην Ελλάδα θα εξακολουθούν να έχουν το ίδιο πρόβλημα.
Όσον αφορά τις τροπολογίες, είχα ζητήσει και είναι πάγια θέση μου –παρ’ όλο που δεν είμαι αρχιτέκτων, έχω μεγάλη λατρεία στα νεοκλασικά κτήρια, όπως έχετε και εσείς- τα φορολογικά κίνητρα. Καλό είναι ότι έρχονται αυτήν τη στιγμή για τα κτήρια τα παλιότερα. Πρέπει να δούμε το θέμα στο πλαίσιο μιας συνολικής πολιτικής, γιατί δεν ξέρω αυτή η τροπολογία τι παρενέργειες μπορεί να έχει. Μπορεί να χρησιμοποιηθεί με άλλον τρόπο. Το θέμα είναι πως υπάρχουν στην Αθήνα πάρα πολλά διατηρητέα κτήρια τα οποία ρημάζουν και κάποτε πρέπει να λυθεί αυτό το ζήτημα. 
Θα πάω το θέμα ακόμα παραπέρα. Οι κακάσχημες κατασκευές που υπάρχουν με κάποιο τρόπο θα πρέπει να βελτιωθούν ως προς την όψη τους. Κατ’ αρχάς, όμως, ας σώσουμε αυτά που είναι υπό κατάρρευση.
Συμφωνούμε με την τροπολογία που αφορά τους ομογενείς, αν και υπάρχει πάντα η αίρεση ότι με το νόμο του 2000 που δεν έχει τηρηθεί, κατά πόσο είναι συμβατή. 
Για το θέμα των αυθαιρέτων θα ήθελα να σας πω ότι υπάρχουν περιπτώσεις –και σας το έχω πει και κατ’ ιδίαν- όπου κάποιοι πλήρωσαν ΙΚΑ Δηλαδή σε δύο όμοια αυθαίρετα στην ίδια περιοχή, ο ένας ιδιοκτήτης πλήρωσε, ο άλλος ιδιοκτήτης δεν πλήρωσε τίποτα. Με τις ρυθμίσεις του προϋπάρχοντος νόμου έρχονται να πληρώσουν ακριβώς το ίδιο πρόστιμο. Τουλάχιστον όσοι έχουν πληρώσει, ας τους αναγνωριστεί και ας αφαιρεθεί από το πρόστιμο. Έχουμε μια αδικία γι’ αυτούς τους ανθρώπους που για τον άλφα ή βήτα λόγο πλήρωσαν το ΙΚΑ.
Συμφωνούμε με την τροπολογία που αφορά το γήπεδο της ΑΕΚ. 
Όσον αφορά την τροπολογία που αφορά τα ενεργειακά θέματα και τα δικαιώματα για τα νεότερα μνημεία, θα διαφωνήσω και με τον Κοινοβουλευτικό Εκπρόσωπο της Νέας Δημοκρατίας, ο οποίος πάλι μίλησε στη γνωστή γραμμή που μας έχουν συνηθίσει ο κ. Κακλαμάνης και ο κ. Πρωτόπαπας. Ομιλούν και συλλήβδην σπιλώνουν ανθρώπους και τους κατηγορούν για πράγματα τα οποία προφανώς…</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Σας είπα για το ΤΕΕ…</Speech> 
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Το ΤΕΕ είναι ένας οργανισμός. Εξ όσων γνωρίζω, η πρόθεση του Υπουργείου Ανάπτυξης στο οποίο έχετε χρηματίσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Κύριε συνάδελφε, θα ξεκινήσετε διαλογική συζήτηση;</ChairmanSpeech> 
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Το Τεχνικό Επιμελητήριο αδειοδοτεί στο βαθμό που και τα εμπορικά επιμελητήρια πρόκειται με τη σύμφωνη γνώμη του Υπουργείου να αδειοδοτούν. Το κλείνω εδώ το θέμα, κύριε  Πρόεδρε.
Όσον αφορά τις ρυθμίσεις των μεταλλευτικών θεμάτων, συμφωνούμε, αν και νομίζω ότι ο τρόπος με τον οποίο έρχονται δεν είναι ο καταλληλότερος. Είναι ένα μεγάλο θέμα και πρέπει επιτέλους η μεταλλευτική πολιτική να γίνει αντικείμενο σοβαρής επεξεργασίας από τη Βουλή.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Πολατίδη.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κύριε  Πρόεδρε, σας παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Έχουμε μία κυρία η οποία αναμένει; Δεν έχετε το λόγο. Έχετε εκθέσει εσείς και γενικώς και ειδικώς τις σκέψεις σας και απόψεις σας.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κύριε  Πρόεδρε, αντικαθιστώ τη συνάδελφό μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Από λόγους αβροφροσύνης να τιμήσουμε την επιμέλειά σας.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Δεν είναι θέμα επιμέλειας. Έπρεπε να φύγει η συνάδελφος, η Ηρώ η Διώτη και να την αντικαταστήσω.
Θέλω να μιλήσω για τα μεταλλεία. Κύριε Υπουργέ, τα ανταποδοτικά που θέλετε να δώσετε προς τους δήμους δεν μπορούν να σκεπάσουν τις «μαμούθ» αποικιοκρατικές επενδύσεις που θέλετε να γίνουν σε διάφορες περιοχές. Έχουμε τώρα σε εξέλιξη την ιστορία των μεταλλείων Κιλκίς στη Βάθη-Γερακαριό. Αυτή είναι η μία περιοχή και η άλλη είναι η περιοχή Σκρα. Από τη στιγμή βεβαίως που θα το επιτρέψουν οι τοπικές κοινωνίες οι οποίες δραστηριοποιούνται, θα γίνουν οι τεράστιες επενδύσεις που θα αφήσουν πίσω «κρανίου τόπο». Τότε μπορεί να γίνει κι αυτό που λέτε εσείς με το 30%. 
Ακριβώς γι’ αυτό θέλω να πω κάτι. Πήρα μία απάντηση του κ. Μανιάτη σε μία ερώτηση που είχαμε καταθέσει στα μέσα του Δεκέμβρη με τον κ. Κουράκη. Εκεί τι λέει; Ότι για ένα έτος θα δίνεται ένα εκατομμύριο ευρώ για όλες αυτές τις τεράστιες επενδύσεις ως ενοίκιο προς το ελληνικό δημόσιο που θα δίνει ο ιδιώτης επενδυτής. Τα τρία πρώτα χρόνια όμως δεν θα δίνει χρήματα. Αν προσθέσουμε τα τρία πρώτα χρόνια που είναι τα τρία χρόνια των ερευνών συν τα τρία χρόνια μέχρι να βγουν τα μεταλλεύματα που θέλει ο επενδυτής, πάμε στα πρώτα έξι χρόνια. Σ’ αυτά τα πρώτα έξι χρόνια, κύριε Υπουργέ, δεν θα δοθεί ούτε ένα ευρώ και θα γίνει στο τέλος αυτό που είπα από την αρχή, «κρανίου τόπος». Το ίδιο έγινε στη Χαλκιδική και πάει να συνεχιστεί αυτή η ιστορία, το ίδιο θέλετε και για τη Θράκη. Αυτές οι «μαμούθ»-επενδύσεις πρέπει να σταματήσουν. 
Κύριε Πρόεδρε, δεν θέλω να πω κάτι άλλο. Απλώς θα επαναλάβω ότι εμείς επιμένουμε στην καταψήφιση όλων των άρθρων του νομοσχεδίου και καταψηφίζουμε τις τροπολογίες. Ψηφίζουμε μόνο την τροπολογία για τους τυφλούς που έχει συμπεριληφθεί και η διάταξη για τους παλιννοστούντες και «παρών» σ’ αυτήν των συναδέλφων για τη Μάνη.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κυρία συνάδελφο.
Κύριε Σηφουνάκη, εσείς θα κρατήσετε το προνόμιο της τελευταίας λέξεως. Τώρα θα δευτερολογήσει ο Κοινοβουλευτικός Εκπρόσωπος της Νέας Δημοκρατίας κ. Μουσουρούλης.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Σχετικά με την αύξηση του μισθώματος για τα δικαιώματα εκμετάλλευσης μεταλλείων-λατομείων, προφανώς είναι προς τη σωστή κατεύθυνση και δεν έχει γίνει εδώ και πολλά χρόνια. Όμως, κύριε Υπουργέ, αν θέλετε ή αν πιστεύετε ότι η παρέμβασή σας πρέπει να είναι ολοκληρωμένη, θα πρέπει να αναλάβετε πρωτοβουλία για τον καθορισμό των λατομικών ζωνών, διαφορετικά δεν έχει νόημα να αυξάνονται τα μισθώματα. Ξέρετε ότι στην περιφέρεια και ειδικότερα στο Βόρειο Αιγαίο εκκρεμεί ακόμα ο καθορισμός επιτροπών που θα προσδιορίσουν τις ζώνες. Και αυτό δεν άκουσα να το λέει κανένας συνάδελφος. Αυτή είναι η πρώτη προτεραιότητα, ανεξάρτητα από το ποιος θα είναι ο εκμεταλλευτής.
Δεύτερον, σε σχέση με την απόδοση του ποσοστού 20% προς τους ΟΤΑ, έκανα χθες μία πρόταση. Κύριε Πρόεδρε, αν θέλετε, ακούστε κι εσείς αυτήν την πρόταση και στηρίξτε τη. Η απόδοση του 20% των μισθωμάτων στα νησιά, δεν έχει νόημα να γίνεται σε επίπεδο δήμου. Όπως γνωρίζετε, οι Καποδιστριακοί Δήμοι έχουν απορροφηθεί από τον Καλλικρατικό και ως εκ τούτου, το ποσοστό αυτό θα εισπράττεται από τον ενιαίο δήμο, ενώ γνωρίζουμε πολύ καλά ότι την περιβαλλοντική επιβάρυνση υφίστανται οι πρώην Καποδιστριακοί Δήμοι. Ειδικά στους μεγάλους δήμους όπως είναι η Λέσβος και η Χίος, υπάρχει μία αδικία. Δεν ξέρω αν έχουμε τη δυνατότητα τώρα ή έστω να δηλώσετε στα Πρακτικά ότι στην υπουργική απόφαση σχετικά με την απόδοση του 20% θα το ρυθμίσετε αυτό το ζήτημα. Και κάτι ακόμα: Εγώ προσωπικά πιστεύω ότι το θέμα της απόδοσης θα πρέπει να περάσει στο νόμο και να μη ρυθμίζεται με υπουργική απόφαση.
Είπε προηγουμένως ο κ. Μανιάτης σχετικά με την εξόρυξη υδρογονανθράκων ότι μετά από πολλές δεκαετίες, φέτος θα μπει το πρώτο γεωτρύπανο. Να θυμίσω για την ιστορία ότι το πρώτο γεωτρύπανο μπήκε το 2009 στην Καβάλα, στη θαλάσσια περιοχή της Θάσου, για την εκμετάλλευση και ενός νέου κοιτάσματος, του «Έψιλον». Και αυτό δεν θα πρέπει να το παραβλέπει ο Υπουργός.
Κλείνω με τις τροπολογίες. Εμείς ως Νέα Δημοκρατία και προτάσεις καταθέσαμε και συνυπογράψαμε τροπολογίες άλλων συναδέλφων και προτείναμε επαναδιατυπώσεις για πολλά θέματα, για τους φορείς διαχείρισης στερεών αποβλήτων, για το θέμα των παλιννοστούντων, για το γήπεδο της ΑΕΚ -προσυπέγραψα και εγώ- και θεωρώ πολύ θετικό ότι μέσα απ’ αυτήν τη συζήτηση, καταλήξαμε σε μία συμφωνία. Νομίζω ότι αυτό είναι ένα παράδειγμα που πρέπει να ακολουθήσουν και τα υπόλοιπα Υπουργεία, γιατί σχεδόν σε κάθε νομοσχέδιο που συζητάμε, οι Υπουργοί κλείνουν την πόρτα στους Βουλευτές.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μουσουρούλη. 
Πριν δώσω το λόγο στον Υπουργό για την καταληκτήρια παρέμβασή του, θέλω να πω ότι χαιρετίζω το νομοσχέδιο και το επίπεδο της συζήτησης. Προήδρευσα για σχεδόν τρεις ώρες τώρα. Εύχομαι καλή επιτυχία. Ήταν πνεύμα συνεννόησης στη μελέτη και επεξεργασία, στη συζήτησή μας του νομοσχεδίου σας. 
Κύριε Υπουργέ, θέλω να σας παρακαλέσω να λάβετε το λόγο για τυχόν πρόσθετες βελτιώσεις και για το συμπέρασμα.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Θα συμφωνήσω πράγματι μαζί σας για το επίπεδο της συζήτησης και σήμερα και χθες στην Ολομέλεια. Να ευχαριστήσω πραγματικά τους συναδέλφους, που στη συντριπτική τους πλειοψηφία, που ξεπερνάει και τα τρία κόμματα που είναι στην Κυβέρνηση, επικρότησαν το νομοσχέδιο και τις διατάξεις του. 
Είναι, νομίζω, συγκινητικό για κάθε πολιτική ηγεσία σε ένα Υπουργείο –και εσείς, κύριε Πολύδωρα, το έχετε βιώσει- να ακούς αυτά τα «καλά λόγια» από τους συναδέλφους. Τα καλά λόγια δεν αφορούν στην πολιτική ηγεσία, γιατί μερίμνησε ή δε μερίμνησε, αλλά γιατί ενέκυψε σε πολλά θέματα. Και ένα απ’ αυτά τα πολύ μεγάλα, που για τριάντα χρόνια δεν ελύνετο, είναι η αυθαίρετη δόμηση. Έχει ευθύνες το ελληνικό κράτος, η πολιτεία. Είναι αυτός ο πρώτος αυθαιρετούχος. 
Δεν δικαιώθηκε ο Αντώνης Τρίτσης όταν ψηφιζόταν πριν σχεδόν τριάντα χρόνια ο ν.1337 που είπε «αυτό, θα είναι η ταφόπλακα της αυθαίρετης δόμησης». Εμείς θέλουμε να ελπίζουμε, ότι έχουμε περιλάβει πράγματι όλο το φάσμα αυτού του φαινομένου, που είναι ένα φαινόμενο που βεβαίως δεν μας τιμά. Κυρίως ελπίζουμε και πιστεύουμε στη βασική διάταξη, για την οποία υπήρξαν τόσες λυσσαλέες αντιδράσεις από κάποιους, που επιβάλλει ότι στο εξής δεν μπορεί να γίνεται δικαιοπραξία, εφόσον υπάρχει αυθαίρετη κατασκευή. Τι πιο ουσιαστικό, τι πιο σημαντικό; Πολύ πιθανόν, αν στον ν.1337 υπήρχε αυτή η διάταξη από τον Αντώνη Τρίτση, δε λέω ότι θα είχε εξαλειφθεί, αλλά θα είχαν περιοριστεί πάρα πολύ η αυθαίρετη δόμηση. 
Θέλω να ευχαριστήσω πραγματικά όλους τους συναδέλφους και για τη συζήτηση που είχαμε εδώ αυτές τις δύο μέρες, για το επίπεδο της συζήτησης και για τη συζήτηση στην επιτροπή και στην πρώτη και τη δεύτερη ανάγνωση. Υπήρξε βεβαίως μια εξαίρεση. Αυτή η εξαίρεση και τα λεγόμενα απ’ αυτό το πρόσωπο νομίζω ότι χαρακτηρίζουν το ίδιο και δεν ακουμπάνε κανέναν από εμάς εδώ.
Κύριε Πολατίδη, σε σχέση με το να ισχύσουν όλες οι υπερβάσεις ή οι αυθαιρεσίες που υπάρχουν στα λιμάνια και τις κατασκευές μίλησα με τον κ. Χρυσανθακόπουλο και ο ίδιος λέει ότι η συντριπτική πλειοψηφία αυθαίρετων κατασκευών στα λιμάνια είναι προ του 1983. Αυτό σημαίνει ότι πληρώνουν μόνο τα παράβολα. Και ό,τι είναι μετά το 1983 είναι το 10%. Δεν μπορούμε, πιστεύω, να λέμε στον απλό πολίτη, που δεν έχει, να πληρώσει κανονικά το ποσοστό του και να εξαιρούμε το Λιμενικό Ταμείο που το Λιμενικό Ταμείο και οι δήμοι έχουν τη δυνατότητα ως ένα  βαθμό. Στην ουσία ισχύει ότι θα πληρώσουν το παράβολο, εφόσον η πλειοψηφία είναι μετά το 1983.
Όσον αφορά στο θέμα των χιονοδρομικών, το είδαμε και είναι σωστό αυτό που λέτε. Όπως με βεβαιώνουν οι υπηρεσίες και οι νομικοί, αυτό είναι εξαίρεση από τη δασική νομοθεσία και θέλει ειδική ρύθμιση. Θα το δούμε. Σε επόμενο νομοσχέδιο νομίζω θα το καλύψουμε. 
Όσον αφορά στην τροπολογία συναδέλφων που έγινε δεκτή, αλλά δεν καλύπτει το σύνολο των διατηρητέων κτηρίων της χώρας για μειωμένη φορολόγηση, εμείς συμφωνούσαμε απόλυτα, όπως είπαμε και στην επιτροπή, με την τροπολογία όπως είχε κατατεθεί από τους δύο συναδέλφους της Νέας Δημοκρατίας και του ΠΑΣΟΚ, τον κ. Αποστολάκο και την κ. Περλεπέ-Σηφουνάκη. Το Υπουργείο Οικονομικών όμως και λόγω της συγκυρίας, υποθέτω, δε τη δέχθηκε ως κατετέθηκε και γι’ αυτό υπήρξε η διαφορετική ρύθμιση, όπως την ενέκρινε και την υπέγραψε ο κ. Βενιζέλος και αφορά στα κτήρια που είναι από εκατό ετών και πάνω. 
Πιστεύω –το είπα και πριν- ότι θα έρθει η στιγμή, μόλις βελτιωθούν τα οικονομικά της χώρας μας, όπου πράγματι θα γίνει αυτό. Και συμφωνώ μαζί σας ότι είναι πάρα πολύ σωστό.
Τώρα, για όσους έχουν πληρώσει το ΙΚΑ, προσπαθήσαμε να βρούμε μία λύση. Γι’ αυτούς, δηλαδή, που κατασκεύασαν αυθαίρετο κι εν τω μεταξύ πλήρωσαν ΙΚΑ υπάρχει ένα πρόβλημα, το οποίο δεν μπορούμε να το λύσουμε. 
Ξέρετε ότι στο βασικό νόμο, στο ν.4014, δεν υπάρχει πρόβλεψη και οι πολίτες να πληρώνουν επιπρόσθετα ΙΚΑ. Από τα έσοδα που θα προκύψουν από την είσπραξη της ρύθμισης, ένα ποσοστό –θα κυμαίνεται στο 15%, αν θυμάμαι καλά- θα το μεταβιβάσει το ίδιο το κράτος στο ΙΚΑ, σύμφωνα με το νόμο.
Τέλος, απαντώντας στον κ. Μουσουρούλη, θέλω να πω το εξής: Συμφωνώ απόλυτα. Και τις ανάγκες καθορισμού των λατομικών ζωνών. Κι εσείς ξέρετε από τη Χίο κι εγώ από τη Λέσβο και από όλη την Ελλάδα, από παντού. Δυστυχώς, είναι γενικό το φαινόμενο. Από το 1983 ο αείμνηστος Πεπονής, που ήταν στο Υπουργείο Ενέργειας και Βιομηχανίας τότε, ξεκίνησε μία διαδικασία προσδιορισμού σωστών λατομικών περιοχών, για να υπάρξουν λατομικές ζώνες που να μην είναι ορατές, τουλάχιστον, όπως είναι σήμερα, να μην είναι σε τοπία ή σε περιοχές ιδιαιτέρου φυσικού κάλλους. Δεν μπορώ να πω ότι το πετύχαμε. 
Συμφωνώ, όμως, στην απόδοση του 20% όχι κεντρικά, στο δήμο, αλλά στην ενότητα. Αν θυμάστε, το είχαμε κάνει αυτό και σε ένα άλλο νομοσχέδιο, για τη βιοποικιλότητα. 
Άρα, σας διαβεβαιώ ότι και μέσω της υπουργικής απόφασης –το βρίσκω πάρα πολύ σωστό- θα το κάνουμε.
Τώρα, όσον αφορά όλα τα άλλα που είπε η συνάδελφος από το Συνασπισμό, η κ. Πασχαλίδου, αυτό είναι ένα θέμα το οποίο το χειρίζεται ο συνάδελφος κ. Μανιάτης, ο οποίος απήντησε σχετικά.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Στρίβειν δια του αρραβώνος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής κ. Νίκο Σηφουνάκη.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος – Εναρμόνιση με την οδηγία 2008/99/ΕΚ – Πλαίσιο παραγωγής και διαχείρισης αποβλήτων – Εναρμόνιση με την οδηγία 2008/98/ΕΚ – Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής» και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 15 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 16 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 18 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 19 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 19 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 20 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 20 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 21 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 21 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 22 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 22 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 23 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 23 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 24 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 24 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 25 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 25 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 26 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 27 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 27 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 28 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 29 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 29 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 30 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το άρθρο 30 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 31 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 31 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 32 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 32 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 33 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 33 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 34 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 34 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 35 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 35 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 36 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 36 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 37 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 37 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 38 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 38 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 39 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 39 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 40 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 40 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 41 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 41 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 42 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 42 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 43 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 43 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 44 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 44 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 45 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 45 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 46 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 46 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 47 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 47 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 48 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 48 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 49 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 49 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 50 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 50 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 51 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 51 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 52 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 52 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 53 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 53 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 54 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 54 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 55 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 55 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 56 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Παρών.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 56 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 57 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 57 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 58 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 58 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 59 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 59 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 60 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς το άρθρο 60 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 713 και ειδικό 79 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Συνεπώς η τροπολογία με γενικό αριθμό 713 και ειδικό 79 όπως τροποποιήθηκε από τον κύριο Υπουργό έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 714 και ειδικό 80 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 714 και ειδικό 80 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 711 και ειδικό 78 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 711 και ειδικό 78 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 705 και ειδικό 74 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 705 και ειδικό 74 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 701 και ειδικό 72 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 701 και ειδικό 72 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 707 και ειδικό 76 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 707 και ειδικό 76 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 699 και ειδικό 70 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 699 και ειδικό 70 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 700 και ειδικό 71 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τροπολογία με γενικό αριθμό 700 και ειδικό 71 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνονται δεκτές οι τροπολογίες 719/83 και 710/77 όπως αναδιατυπώθηκαν από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτές, δεκτές.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς οι τροπολογίες 719/83 και 710/77 έγιναν δεκτές όπως αναδιατυπώθηκαν από τον κύριο Υπουργό κατά πλειοψηφία και εντάσσονται στο νομοσχέδιο ως ίδιον άρθρο.
Εισερχόμεθα στην ψήφιση του ακροτελεύτιου άρθρου του νομοσχεδίου. 
Ερωτάται το Σώμα: Γίνεται δεκτό το ακροτελεύτιο άρθρο του νομοσχεδίου;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΙΩΑΝΝΗΣ ΖΙΩΓΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Το ακροτελεύτιο άρθρο του νομοσχεδίου έγινε δεκτό κατά πλειοψηφία.
Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος - Εναρμόνιση με την οδηγία 2008/99/ΕΚ – Πλαίσιο παραγωγής και διαχείρισης αποβλήτων - Εναρμόνιση με την οδηγία 2008/98/ΕΚ - Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής» έγινε δεκτό επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.02΄ λύεται η συνεδρίαση για αύριο ημέρα Παρασκευή 3 Φεβρουαρίου 2012 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση επερώτησης Βουλευτών της Νέας Δημοκρατίας, σχετικά με την κρίση στην ελληνική γεωργία, σύμφωνα με την ημερήσια διάταξη που έχει διανεμηθεί.  
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	8/2/2012 9:33:00 πμ	Από:	Σκότη Δέσποινα
Εκτυπώθηκε:	8/2/2012 9:30:00 πμ</body>
</html>