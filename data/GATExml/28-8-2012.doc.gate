<html><head><meta name="cp:revision" content="6"><meta name="date" content="2012-09-04T06:43:00Z"><meta name="Company" content="OTS"><meta name="Keywords" content=""><meta name="meta:word-count" content="42680"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="42680"><meta name="dcterms:created" content="2012-09-04T06:33:00Z"><meta name="dcterms:modified" content="2012-09-04T06:43:00Z"><meta name="Last-Modified" content="2012-09-04T06:43:00Z"><meta name="Last-Save-Date" content="2012-09-04T06:43:00Z"><meta name="meta:character-count" content="230477"><meta name="Template" content="Normal"><meta name="meta:save-date" content="2012-09-04T06:43:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-09-04T06:43:00Z"><meta name="Edit-Time" content="4800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-09-04T06:33:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-09-04T06:33:00Z"><meta name="xmpTPg:NPages" content="1"><meta name="resourceName" content="28-8-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="230477"><meta name="Page-Count" content="1"><meta name="Revision-Number" content="6"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 28/8/12                                                                              σελ.4
 (Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΙΖ΄
Τρίτη  28 Αυγούστου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ.κ. Ι. Μανιάτη και Θ. Παραστατίδη, σελ. 
3. Επί διαδικαστικού θέματος, σελ. 
4. Κατάθεση αμφισβήτησης από τον Συνασπισμό Ριζοσπαστικής Αριστεράς/Ενωτικό Κοινωνικό Μέτωπο αναφορικά με την τροπολογία 14/2/24.8.2012 και συζήτηση αυτής, σελ. 
5. Συζήτηση επί της αίτησης που ετέθη από τον Συνασπισμό Ριζοσπαστικής Αριστεράς /Ενωτικό Κοινωνικό Μέτωπο, σχετικά με το θέμα εφαρμογής του άρθρου 98 του Κανονισμού της Βουλής, σελ. 
 
Β. ΝΟΜΟΘΕΤΙΚΗ ΕΡΓΑΣΙΑ
Συζήτηση επί της αρχής, του άρθρου και της τροπολογίας και ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων &quot;Μετάθεση χρόνου έναρξης ισχύος διατάξεων του νόμου 4055/2012&quot;, σελ.
 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ.
ΝΑΚΟΣ Α., σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΔΡΑΓΑΣΑΚΗΣ Ι. , σελ.
ΙΩΑΝΝΙΔΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΡΑΓΚΟΥΝΗΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΝΑΚΟΣ Α. , σελ.
ΠΑΥΛΟΠΟΥΛΟΣ Π. , σελ.
ΤΖΑΚΡΗ Θ. , σελ.

Β. Επί της αμφισβήτησης αναφορικά με την τροπολογία:
ΒΟΡΙΔΗΣ Μ. , σελ.
ΙΩΑΝΝΙΔΗΣ Ι. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΝΑΚΟΣ Α. , σελ.

Γ. Επί της αίτησης εφαρμογής του άρθρου 98 του Κανονισμού της Βουλής:
ΚΩΝΣΤΑΝΤΟΠΟΥΛΟΥ Ζ. , σελ.
ΝΑΚΟΣ Α. , σελ.
ΠΑΥΛΟΠΟΥΛΟΣ Π. , σελ.

Δ. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΑΥΓΕΝΑΚΗΣ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΕΡΜΕΝΗΣ Γ. , σελ.
ΓΙΑΤΑΓΑΝΑ Χ. , σελ.
ΓΚΙΟΚΑΣ Ι. , σελ.
ΙΩΑΝΝΙΔΗΣ Ι. , σελ.
ΚΑΠΕΡΝΑΡΟΣ Β. , σελ.
ΚΑΡΑΓΚΟΥΝΗΣ Κ. , σελ.
ΚΟΝΤΟΝΗΣ Χ. , σελ.
ΚΟΥΖΗΛΟΣ Ν. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΠΑΝΟΥΣΗΣ Ι. , σελ.
ΠΑΥΛΟΠΟΥΛΟΣ Π. , σελ.
ΤΖΑΚΡΗ Θ. , σελ.
ΤΣΟΥΚΑΛΗΣ Ν. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.
   
             ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΙΖ΄
Τρίτη 28 Αυγούστου 2012
Αθήνα, σήμερα στις 28 Αυγούστου 2012, ημέρα Τρίτη και ώρα 18.20΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ. 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012». 
Η Διάσκεψη των Προέδρων αποφάσισε στη συνεδρίασή της στις 28-8-2012 τη συζήτηση του νομοσχεδίου σε μια συνεδρίαση. 
Η διαδικασία που θα ακολουθηθεί έχει ως εξής: Το λόγο θα πάρουν πρώτα οι εισηγητές των κομμάτων για δεκαπέντε λεπτά, δηλαδή ο εισηγητής της Νέας Δημοκρατίας και η εισηγήτρια του Συνασπισμού της Ριζοσπαστικής Αριστεράς -Ενωτικό Κοινωνικό Μέτωπο και κατόπιν, οι ειδικοί αγορητές του ΠΑΣΟΚ, των Ανεξαρτήτων Ελλήνων, του Λαϊκού Συνδέσμου Χρυσής Αυγής, της Δημοκρατικής Αριστεράς και του Κομμουνιστικού Κόμματος Ελλάδας επίσης για δεκαπέντε λεπτά. 
Ακολουθούν οι εγγεγραμμένοι ομιλητές για επτά λεπτά. Οι πρώτοι επτά εγγεγραμμένοι ομιλητές ομιλούν με εναλλαγή. Η εγγραφή των ομιλητών θα αρχίσει με την έναρξη ομιλίας του πρώτου εισηγητή και θα ολοκληρωθεί στο τέλος της ομιλίας του δεύτερου εισηγητή.
Προτείνω η αρχή του νομοσχεδίου, το άρθρο και οι τροπολογίες να συζητηθούν μαζί. 
Το Σώμα συμφωνεί;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, για την τροπολογία υπάρχει ένσταση και ερώτημα του ΣΥΡΙΖΑ - Ενωτικού Κοινωνικού Μετώπου διότι είχε δεσμευθεί η Κυβέρνηση ότι δεν θα φέρει τροπολογίες με αυτό το νομοσχέδιο. Δεσμεύθηκε κατόπιν ερωτήσεως του κ. Παυλόπουλου και αίφνης βλέπουμε μια τροπολογία για τις ΠΑΕ. Είναι άσχετη με το νομοθέτημα και είναι άλλου Υπουργείου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα ληφθεί υπ’ όψιν αυτό. Θα το δούμε αργότερα. Αυτό δεν σημαίνει ότι δεν μπορεί να υπάρξει ένσταση επί της τροπολογίας. Το θέμα είναι να μην ξαναρχίσουμε από την αρχή τη διαδικασία των ομιλιών και επί της τροπολογίας και στην πραγματικότητα να κάνουμε δύο συνεδριάσεις. Όταν θα έρθει η ώρα θα κάνετε την ένστασή σας και τις αμφισβητήσεις αναφορικά με την τροπολογία.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μπορώ να έχω το λόγο, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, αυτή η τροπολογία είναι αρμοδιότητας του Υπουργείου Παιδείας, Πολιτισμού, Αθλητισμού κ.λπ. και δεν συζητήθηκε σε καμμία επιτροπή. Είναι εντελώς άσχετη με το νομοθέτημα που αφορά τη δικαιοσύνη και αφορά ρύθμιση χρεών των ΠΑΕ. Όπως λέει και το ίδιο το κείμενο αφορά διευθέτηση και διευκόλυνση. Υποτίθεται ότι η κυβερνητική πλειοψηφία έχει δεσμευθεί ότι θα εγκαταλείψει αυτήν την πρακτική. Σήμερα όμως, έρχεται επαναλαμβάνοντας περίτρανα αυτήν την λογική.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία συνάδελφε, καταθέστε το έγγραφο που προβλέπει ο Κανονισμός ούτως ώστε να εφαρμόσουμε την παράγραφο 6 του άρθρου 101 εάν θα συζητηθεί η τροπολογία ή όχι.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, παρακαλώ να έχουμε το χρόνο για να καταθέσουμε την ένσταση.</Speech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Με συγχωρείτε αλλά δεν υπάρχει αυτό. Είναι μια και μόνη συζήτηση, κύριε Πρόεδρε. Να καταψηφίσουν την τροπολογία…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Με συγχωρείτε μισό λεπτό. 
Εδώ παίρνουμε απόφαση εάν θα συζητηθούν όλα μαζί. Υπάρχει απόφαση της Διάσκεψης των Προέδρων.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Με συγχωρείτε, αλλά εσείς είστε εισηγήτρια. Ο Κοινοβουλευτικός σας Εκπρόσωπος είναι ο  κ. Λαφαζάνης. Εκείνος έπρεπε να θέσει αυτά τα θέματα της διαδικασίας. 
Το λόγο έχει ο κ. Βορίδης.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, ζητώ το λόγο επί της διαδικασίας για τρία λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ακούσαμε. Θα ξαναμιλήσετε κυρία συνάδελφε.
Ορίστε κ. Βορίδη έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, εάν μου επιτρέπετε, υπάρχει διαδικασία που προβλέπεται από τον Κανονισμό, η οποία ορίζει πώς κρίνονται τα ζητήματα επί του Κανονισμού. Αυτό που γίνεται τώρα είναι διαδικασία εκτός Κανονισμού. Επομένως, να τηρήσουμε τη διαδικασία που προβλέπει ο Κανονισμός, ό,τι ζήτημα υπάρχει να το συζητήσουμε με τον προβλεπόμενο τρόπο του Κανονισμού.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κυρία Κωνσταντοπούλου, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, ο Κανονισμός ρητώς ορίζει ότι όταν τίθεται ζήτημα στην έναρξη της διαδικασίας για την οργάνωση της συζήτησης και το ζήτημα αυτό αφορά ακριβώς την οργάνωση της συζήτησης, δικαιούται ο κάθε Βουλευτής να τοποθετείται επί τρίλεπτο. 
Επ’ αυτού, λοιπόν, εγώ λέω το εξής: Η τροπολογία είναι άσχετη. Η τροπολογία κατατέθηκε μετά την απόφαση της Διάσκεψης των Προέδρων, διότι η Διάσκεψη των Προέδρων έλαβε χώρα την Πέμπτη και η τροπολογία κατατέθηκε την Παρασκευή. Επομένως ας μη σπεύδουν ΠΑΣΟΚ και Νέα Δημοκρατία να επικαλούνται την απόφαση για μία και μόνη συνεδρίαση.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτό είναι πολιτική τοποθέτηση. Θα τα πει στην εισήγησή της αυτά, κύριε Πρόεδρε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επιπλέον θα έλεγα να παίρνουν λίγο χρόνο, πριν να διενεργούν αυτές τις πολλαπλές πολιτικές κυβιστήσεις. Η κ. Τζάκρη στην επιτροπή μιλούσε για εγκατάλειψη της πρακτικής των άσχετων τροπολογιών.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ακούσαμε πάρα πολύ καλά, κυρία Κωνσταντοπούλου. Τέλος!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, για ποιο λόγο επιτρέπετε στον κ. Βορίδη να διακόπτει;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Βορίδης είναι Κοινοβουλευτικός Εκπρόσωπος, εσείς δεν είστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, αλλά με διακόπτει. Δεν έχω το λόγο από εσάς;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν σας διακόπτει κανείς. Εγώ σας διακόπτω.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εγώ αναφέρομαι σε εσάς, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ σας διακόπτω, κυρία Κωνσταντοπούλου. Είπατε και καταθέσατε την άποψή σας. Η άποψή σας αυτή εξετάζεται. Δεν σημαίνει ότι όποιος υποβάλλει μια πρόταση ή εκφέρει άποψη, αυτή υποχρεωτικά γίνεται γνωστή.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μπορώ να ολοκληρώσω, όμως;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν γίνεται έτσι η διαδικασία. Τότε ο κάθε Βουλευτής θα μιλάει όποτε θέλει.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είπατε την άποψή σας, κυρία Κωνσταντοπούλου. Εγώ, λοιπόν, σας λέω ότι η απόφαση των Προέδρων είναι να συζητηθεί μαζί. Είπατε την άποψή σας. Είπατε ότι ήταν μεταγενέστερη. Καθίστε, λοιπόν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, να ολοκληρώσω αν έχω το λόγο από εσάς, γιατί δεν είχα ολοκληρώσει αυτό το οποίο έλεγα.
Σύμφωνα, λοιπόν, με το άρθρο 88 του Κανονισμού η τροπολογία πρέπει να αφορά το ίδιο αντικείμενο με το νομοσχέδιο. Εν προκειμένω είναι άσχετη η τροπολογία…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είναι γνωστά αυτά, κυρία Κωνσταντοπούλου. Αυτά που μου λέτε είναι γνωστά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δεν είναι γνωστά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως είναι γνωστά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είναι γνωστά και στους πολίτες ενδεχομένως.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είναι γνωστά σε όλους εδώ ακόμη και για τους νέους. 
Παρακαλώ πολύ!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα έπρεπε, λοιπόν, να έχουν αποφύγει να φέρουν μια τροπολογία την τελευταία στιγμή.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Κωνσταντοπούλου, μιλάμε επί της διαδικασίας κι εσείς μιλάτε επί της ουσίας. Καθίστε, λοιπόν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, κύριε Πρόεδρε, μιλάω επί της διαδικασίας, διότι είναι άκυρη αυτή η διαδικασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριοι συνάδελφοι, θα ήθελα να ενημερώσω το Σώμα ότι ο Γραμματέας της Κοινοβουλευτικής Ομάδας του ΠΑΣΟΚ απέστειλε την εξής επιστολή: «Σας γνωρίζουμε ότι στο νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος των διατάξεων του ν. 4055/2012» ορίζεται ως ειδική αγορήτρια η κ. Θεοδώρα Τζάκρη».
Ο κ. Μακρόπουλος, Γραμματέας της Κοινοβουλευτικής Ομάδας των Ανεξαρτήτων Ελλήνων, με επιστολή του γνωστοποιεί ότι Κοινοβουλευτικός Εκπρόσωπος σήμερα 28 Αυγούστου 2012 στη συζήτηση επί της αρχής, των άρθρων και του συνόλου του σχεδίου νόμου: «Μετάθεση χρόνου έναρξης ισχύος διατάξεων του ν. 4055/2012» ορίζεται εκ μέρους των Ανεξαρτήτων Ελλήνων ο Βουλευτής Β΄ Αθηνών, κ. Βασίλειος Καπερνάρος, ενώ ως ειδική αγορήτρια ορίζεται η Βουλευτής Μαγνησίας, κ. Μαρίνα Χρυσοβελώνη.
Ο κ. Χρήστος Παππάς Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή με επιστολή του γνωστοποιεί ότι κατά τη συζήτηση του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012» ορίζεται ως Κοινοβουλευτικός Εκπρόσωπος ο κ. Γεώργιος Γερμενής και ως ειδικός αγορητής ο κ. Νικόλαος Κούζηλος.
Επίσης, ο Πρόεδρος της Δημοκρατικής Αριστεράς κ. Φώτης Κουβέλης ορίζει ως ειδικό αγορητή κατά τη μόνη συζήτηση επί της αρχής, των άρθρων και του συνόλου του σχεδίου νόμου: «Μετάθεση χρόνου έναρξης ισχύος διατάξεων του ν. 4055/2012» το Βουλευτή της Α΄ Αθήνας κ. Ιωάννη Πανούση.
Τέλος, η Κοινοβουλευτική Ομάδα του Κομμουνιστικού Κόμματος Ελλάδας ορίζει κατά τη συζήτηση του νομοσχεδίου αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012» ως ειδικό αγορητή το Βουλευτή κ. Ιωάννη Γκιόκα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με συγχωρείτε για τη μικρή καθυστέρηση, αλλά δεν νομίζω ότι αυτό μπορεί να είναι λόγος για να προκαλείται ένας θόρυβος όταν ζητάω το λόγο. Νομίζω ότι όλη την Αίθουσα την ενδιαφέρει να ακουστούν όλες οι απόψεις και αυτήν την ώρα αυτό το οποίο επιχειρείται παραβιάζει κάθε έννοια δεοντολογίας σε αυτήν την Αίθουσα και παραβιάζει χονδροειδώς και τον Κανονισμό της Βουλής.
Τι είναι αυτή η τροπολογία την οποία εισάγετε, κύριε Πρόεδρε, όχι εσείς, η Κυβέρνηση; Τι σχέση έχει με το συγκεκριμένο νομοσχέδιο; Γιατί το κάνετε αυτό; Για να μη γίνει μια ευρεία συζήτηση επί ενός θέματος που είναι πάρα πολύ κρίσιμο και καλό είναι να γνωστοποιηθεί στην ελληνική κοινωνία; Για να μη συμμετάσχουν φορείς; Για να μη συμμετάσχουν ενδιαφερόμενοι; Για να νομιμοποιηθούν πράγματα τα οποία είναι απαράδεκτα κι εσείς πρώτοι έπρεπε να ενοχλείστε σφόδρα από αυτές τις καταστάσεις; 
Δίνετε αυτό το μήνυμα, ότι κάντε ό,τι κάνετε, αλλά εμείς είμαστε εδώ και δία νυκτός, Παρασκευή βράδυ, θα φέρουμε μια τροπολογία, η οποία θα ψηφιστεί, διότι εγείρουμε θέματα τα οποία βάζουν το μαχαίρι στο λαιμό του κόσμου. Όχι, κύριοι, δεν είναι έτσι. 
Σας ζητούμε, λοιπόν, κύριε Πρόεδρε, να εφαρμόσετε επί της ουσίας και τυπικά τον Κανονισμό, να μην εισαχθεί αυτή η τροπολογία, αλλά να έρθει κανονικά σε μία συζήτηση στη Βουλή, δηλαδή να την εισάγεται στην επιτροπή, να έχουμε την άνεση όλοι να εκφραστούμε και όχι με τα ειρηνοδικεία να περνάει και η φορολογική απαλλαγή.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Είναι κατανοητά αυτά.
Παρακαλώ πολύ, το λόγο έχει ο κύριος Υπουργός.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Τι λέει η τροπολογία που φέραμε, για να ακούσει όλο το Σώμα;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχει σημασία.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας Θρησκευμάτων, Πολιτισμού και Αθλητισμού): Έχει σημασία. Δεν σας διακόψαμε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τώρα παραβιάζουμε τον Κανονισμό της Βουλής.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Τον Κανονισμό της Βουλής τον παραβιάζουν αυτοί που ενώ μιλούν, ξαφνικά μιλούν από κάτω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν είναι αυτός ο τρόπος που εγείρεται ζήτημα Κανονισμού. Με συγχωρείτε πολύ. Διαβάστε τον Κανονισμό να δείτε πώς εγείρεται ζήτημα Κανονισμού.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Μπορώ να απαντήσω, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Βορίδη, μισό λεπτό. Σας παρακαλώ ακούστε με.
Θα ακολουθηθεί ο Κανονισμός, που λέτε, η παράγραφος 6 του άρθρου 101. Πριν ακολουθηθεί αυτό, πιθανόν ο κύριος Υπουργός να δώσει εξηγήσεις, οι οποίες να πείσουν τις ενστάσεις που προβάλλει ο κ. Λαφαζάνης.
Ορίστε, κύριε Υπουργέ, συνεχίστε.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Αυτή η τροπολογία κατετέθη γιατί πέρυσι άρχισε ένα πρωτάθλημα στο οποίο ξαφνικά υπήρξαν ομάδες, όπως παραδείγματος χάριν ο Λεβαδειακός, ο οποίος μπήκε στο πρωτάθλημα μετά από τέσσερεις-πέντε αγωνιστικές, επομένως δεν ήταν ισόνομο, δηλαδή να ξεκινήσουν όλες οι ομάδες κανονικά και αυτό είναι το βασικό το οποίο πρέπει να προσπαθούμε. 
Εμείς, λοιπόν, χωρίς να κάνουμε καμμία ρύθμιση, καμμία χάρη σε καμμία ανώνυμη εταιρεία αθλητική, είπαμε ότι δίνουμε το δικαίωμα να έχουν ένα μήνα ακόμα. Αυτό μπορούσε να το δώσει και η Επιτροπή Επαγγελματικού Αθλητισμού και η ΕΠΟ το είπε. Αλλά εμείς πλέον σαν πολιτεία λέμε ότι για να πάρει τη φορολογική και την ασφαλιστική ενημερότητα, τους δίνουμε το δικαίωμα να έχουν ένα μήνα ακόμη, δηλαδή μέχρι το τέλος Σεπτεμβρίου.
Επομένως, δεν κάνουμε καμμία ρύθμιση. Ενδιαφερόμαστε για τα χρήματα αυτήν τη στιγμή που η πολιτεία έχει πρόβλημα και κόβουμε μισθούς από ανθρώπους οι οποίοι είναι χαμηλόμισθοι. Το πρώτο πράγμα, λοιπόν, που υπάρχει είναι να εισπράξουμε οτιδήποτε υπάρχει από οιαδήποτε ανώνυμη εταιρεία. 
Επομένως, εάν τυχόν η ΑΕΚ πέσει, παραδείγματος χάριν, που θέλετε να πείτε, γιατί δεν κινδύνευε για να πέσει, αλλά, αν πέσει, θα έρθει με άλλο ΑΦΜ, όπως έχει γίνει μέχρι τώρα και δεν σηκωθήκατε ποτέ να διαμαρτυρηθείτε. Θα έρθει, λοιπόν, με άλλο ΑΦΜ και όλα αυτά τα χρήματα που χρωστάει, τα εκατόν τόσα εκατομμύρια, θα πάνε στον αέρα. Εμείς όμως πονούμε και θέλουμε να εισπράξουμε. Θέλουμε να μαζέψουμε τα χρήματα για να μπορέσουμε πλέον να μπούμε στην ανάπτυξη και να φύγουμε από αυτήν τη δύσκολη θέση στην οποία βρίσκονται αυτήν τη στιγμή οι πολίτες. 
Επομένως, ρώτησα όλους τους συναδέλφους αν τυχόν στηρίζουν αυτήν την τροπολογία εκτός από εσάς. Μίλησα και με το ΠΑΣΟΚ και με τη ΔΗΜΑΡ και με το ΚΚΕ, γιατί; Γιατί είναι λογικό ότι πρέπει να δώσουμε χρόνο να δώσουν τα χρήματα οι ομάδες, όχι να χαρίσουμε χρήματα. Γι’ αυτόν το λόγο εσάς δεν σας πήραμε, γιατί ξέραμε εκ των προτέρων, είχατε πει ότι θα είστε αντίθετοι. Να είστε αντίθετοι, αλλά να είστε αντίθετοι σε κάτι το οποίο πράγματι είναι μεμπτό και όχι στο να προσπαθούμε αυτήν τη στιγμή να ξεκινήσει ένα πρωτάθλημα σωστά και να πάρουμε τα χρήματα αυτά τα οποία οφείλουν. Πήραμε, λοιπόν, όλα αυτά τα χρήματα τα οποία έδωσαν οι ομάδες και πήγαν κατευθείαν στην εφορία, πήγαν άμεσα στο κράτος. Επομένως, εάν αυτό είναι καταδικαστέο, μπράβο σας. Βρείτε κάτι άλλο πιο σοβαρό, όχι αυτό. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, εγώ έθεσα θέμα διαδικασίας, δεν έθεσα θέμα ουσίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, επειδή θέτετε θέμα εφαρμογής του Κανονισμού…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, με συγχωρείτε! Εδώ έθεσε θέμα ουσίας ο Υπουργός!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μπορώ να μιλήσω και εγώ, κύριε Λαφαζάνη; Ακούστε με για ένα δευτερόλεπτο. 
Μπορείτε να εφαρμόσετε, εάν δεν έχετε πεισθεί, το άρθρο 67 που αναφέρεται σε παρεμπίπτοντα ζητήματα. Καταθέστε, λοιπόν, υποβάλλοντας γραπτώς τις αιτιάσεις σας στον Πρόεδρο από δύο τουλάχιστον Βουλευτές και μόλις τις καταθέσετε, θα πάμε στη διαδικασία του άρθρου 101. Εντάξει;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, κύριε Πρόεδρε, αλλά δώστε μου τριάντα δευτερόλεπτα μόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εισερχόμεθα στη συζήτηση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τριάντα δευτερόλεπτα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, όχι βέβαια. Αυτό θα το συζητήσουμε επί της ουσίας. Αυτήν τη στιγμή μιλάμε επί της διαδικασίας. Θέστε, λοιπόν, κύριε Λαφαζάνη, το θέμα σύμφωνα με το άρθρο που σας υπέδειξα. Μου είπατε «μάλιστα». Επί της ουσίας, δόξα σοι ο Θεός, θα υπάρξει άπειρος χρόνος για να συζητηθεί.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μόνο τριάντα δευτερόλεπτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, μα δεν σας δόθηκαν μόνο τριάντα δευτερόλεπτα. Τρεις φορές σας δόθηκε ο λόγος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο κύριος Υπουργός προχώρησε επί της ουσίας. Εγώ είπα ότι δεν μπορεί να συζητηθεί με αυτόν τον τρόπο η τροπολογία αυτή. Αυτό έθεσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, το είπατε αυτό. Εφαρμόστε, λοιπόν, τον Κανονισμό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι δυνατόν να ομιλούμε παρατύπως. Πρέπει να μας δίνετε το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα το συζητήσει η Βουλή, σύμφωνα με το άρθρο 101.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν είναι έτσι!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το αίτημα υποβάλλεται εγγράφως. Αφού το υποβάλλετε εγγράφως, όπως ο Κανονισμός ορίζει, θα ακολουθηθεί η διαδικασία του άρθρου 101.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό θα το κάνουμε, αλλά θέλω να πω το εξής, ότι δεν μπορεί ο Υπουργός να απαντά επί της ουσίας.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχουμε θέσει ζήτημα και σας λέω ότι έχουμε ενστάσεις. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο εισηγητής της Νέας Δημοκρατίας κ. Ηλίας Βλαχογιάννης για δεκαπέντε λεπτά.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θα είμαι πολύ πιο σύντομος απ’ ότι ο χρόνος μου επιτρέπει, γιατί το παρόν νομοθέτημα αφορά απλώς τροποποίηση μίας μεταβατικής διάταξης. Τροποποιεί τη μεταβατική διάταξη του ν.4055, την παράγραφο 21 του άρθρου 110, με την οποία είχε μεταφερθεί μεγάλη ύλη αρμοδιότητας κυρίως μονομελών πρωτοδικείων στα ειρηνοδικεία της χώρας. Αυτή η ύλη αφορά πολλές υποθέσεις που ταλαιπωρούσαν επί χρόνια τους πολίτες -η δημοσίευση διαθηκών, τα κληρονομητήρια, η εκουσία δικαιοδοσία- και όπως είναι φυσικό χρειαζόταν ένας χρόνος προσαρμογής στους λειτουργούς της δικαιοσύνης, αλλά και σε όλους τους παράγοντες της δίκης. 
Πρώτον, έπρεπε να προσληφθεί επιπλέον προσωπικό κυρίως σε δικαστικούς λειτουργούς. Το Υπουργείο Δικαιοσύνης, πράγματι, προχώρησε στην πρόσληψη εκατόν εξήντα νέων ειρηνοδικών, αλλά όλοι καταλαβαίνουμε ότι οι δύο εκλογικές αναμετρήσεις που μεσολάβησαν πήγαν πίσω την όλη διαδικασία, συν την οικονομική στενότητα που ούτως ή άλλως έχει η ελληνική πολιτεία. Έτσι, δεν πρόλαβε να γίνει η κατάρτιση των νέων ειρηνοδικών αλλά και των άλλων παραγόντων της δίκης, όπως είναι των γραμματέων και γενικότερα η ενημέρωση των διαδίκων. Γι’ αυτό το Υπουργείο Δικαιοσύνης έκρινε ότι είναι απαραίτητη η μετάθεση έναρξης ισχύος αυτής της ούτως ή άλλως μεταβατικής διάταξης κατά ένα εξάμηνο. Είμαστε βέβαιοι ότι σε αυτήν την Αίθουσα κανείς δεν θα θελήσει να μην ψηφίσει αυτήν την διαδικασία που απλώς μεταθέτει ένα νόμο -που ήδη είχε ψηφιστεί με μεγάλη πλειοψηφία από την προηγούμενη Βουλή- κατά ένα εξάμηνο. 
Με τον παρόντα νόμο είναι βέβαιο ότι θα ωφεληθούν πολλαπλώς οι πολίτες, γιατί οι υποθέσεις που προσδιορίζονταν στα μονομελή πρωτοδικεία, κυρίως, μέχρι το 2017 και το 2018, πιστεύουμε ότι τώρα θα προσδιορίζονται κατά χρόνο πολύ συντομότερο. Είναι αίτημα της δικαιοσύνης, αλλά και του δικηγορικού κόσμου της χώρας και όλων των παραγόντων όλης της διαδικασίας να μετατεθεί η έναρξη ισχύος αυτού του νόμου. Γι’ αυτό καλώ όλους τους συναδέλφους να υπερψηφίσουν αυτόν το νόμο, ο οποίος πραγματικά θα δικαιώσει και τους νομοθέτες και όλους εμάς που στηρίζουμε αυτήν τη διάταξη, γιατί θα δούμε τα ειρηνοδικεία να λειτουργούν πραγματικά όπως τα θέλει ο πολίτης, να είναι κοντά στον πολίτη και κυρίως να αποδίδουν δικαιοσύνη το συντομότερο δυνατό και όχι όπως τώρα που παίρνει αρκετό χρόνο ο προσδιορισμός των υποθέσεων αυτών.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για κάποιες νομοτεχνικές διορθώσεις.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε.
Ανταποκρίνομαι σε κάποιες σκέψεις και ενστάσεις στην επιτροπή για την παράγραφο 3 όσον αφορά την έναρξη της ισχύος αυτού του νόμου. Να σας θυμίσω ότι η παράγραφος 3 έλεγε: «Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως, εκτός αν ορίζεται διαφορετικά στις επιμέρους διατάξεις». Είχα αναπτύξει και στην επιτροπή ότι δεν δημιουργείται θέμα, αλλά προς αποφυγή οποιασδήποτε παρανόησης, οποιασδήποτε παρερμηνείας το αντικαθιστούμε με το εξής: «Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβέρνησης». Παρακαλώ να κατατεθεί στα Πρακτικά και να διανεμηθεί στους συναδέλφους. 
Ευχαριστώ. 
(Στο σημείο αυτό ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Κωνσταντίνος Καραγκούνης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
( Να φωτογραφηθεί η σελ. 21 )</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ να διανεμηθεί στους κυρίους συναδέλφους.
Το λόγο έχει η εισηγήτρια του ΣΥΡΙΖΑ κ. Ζωή Κωνσταντοπούλου για δεκαπέντε λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κύριος Υπουργός Δικαιοσύνης κατά την ανάπτυξη των προγραμματικών δηλώσεων της Κυβέρνησης και ενώ χτυπούσε ο κώδων λήξης του χρόνου ομιλίας του, ζήτησε με δραματικό τρόπο «ένα λεπτό για τη δικαιοσύνη». Αυτό, όμως, το «ένα λεπτό για τη δικαιοσύνη» το αποστέρησε το Υπουργείο και από τη δικαιοσύνη και από τη Βουλή. 
Ως υπογράφων το σχέδιο νόμου ο κ. Ρουπακιώτης, αλλά και ο κύριος Υφυπουργός, που ήλθε στη Βουλή και ζήτησε να περάσει από την επιτροπή με εσπευσμένες διαδικασίες, ουσιαστικά για άλλη μία φορά συνήργησαν στη φαλκίδευση της κοινοβουλευτικής λειτουργίας του πολιτεύματος και στην υπονόμευση της κοινοβουλευτικής λειτουργίας της δημοκρατίας. 
Κύριε Υφυπουργέ και εσείς, αλλά και οι Βουλευτές του ΠΑΣΟΚ, της Νέας Δημοκρατίας και της ΔΗΜΑΡ, εισηγηθήκατε και οι κύριοι συνάδελφοι ψήφισαν να μην κληθούν καν φορείς στο νομοσχέδιο αυτό για τη δικαιοσύνη, όπως ζητούσε ο ΣΥΡΙΖΑ-Ενωτικό Κοινωνικό Μέτωπο, έτσι ώστε να ακουστεί, πράγματι, τι έκτρωμα είναι ο ν.4055/2012, αυτός ο νόμος που -με το κακόγουστο μαύρο χιούμορ που εφαρμόζει και η προηγούμενη κυβέρνηση, η κυβέρνηση Παπαδήμου, αλλά και η δική σας Κυβέρνηση- ονομάστηκε νόμος «για τη δίκαιη δίκη». 
Το ΠΑΣΟΚ, η Νέα Δημοκρατία και η Δημοκρατική Αριστερά ψήφισαν εσπευσμένες διαδικασίες, ψήφισαν εικονικές διαδικασίες, ψήφισαν αποκλεισμό των φορέων, των ειρηνοδικών, των δικηγόρων, των διαδίκων, των υπό διορισμό ειρηνοδικών, όλων εκείνων των κοινωνικών ομάδων που επηρεάζονται από αυτά τα νομοθετήματα για τη δικαιοσύνη. 
Εκείνο που επιχειρείτε να κάνετε με το νόμο αυτό είναι να δώσετε το φιλί της ζωής στο ν.4055/2012, στο νομοθέτημα αυτό που επέβαλε δυσθεώρητα χαράτσια στους πολίτες και στους διαδίκους, ώστε να μην μπορούν να βρουν το δίκιο τους παρά μόνο καταβάλλοντας απλησίαστα ποσά, το νόμο αυτό που κονιορτοποίησε θεμελιώδη δικαιώματα, ακόμη και τα πλέον βασικά υπερασπιστικά δικαιώματα του διαδίκου και του κατηγορουμένου, το νόμο αυτό που θέσπισε -και είναι ντροπή για τη χώρα μας- μονομελή εφετεία κακουργημάτων, που μπορούν να επιβάλλουν ποινές καθείρξεως με τη γνώμη ενός μόνο προσώπου, το νόμο αυτό που εγκαθίδρυσε και εφάρμοσε διαδικασίες και θεσμούς που ούτε η Ιερά Εξέταση δεν είχε εφαρμόσει. Και αναφέρομαι στο δικαστικής εμπνεύσεως άρθρο με το οποίο επιτρέπεται στους ίδιους δικαστές κατά των οποίων στρέφονται αιτήσεις εξαιρέσεως, οι ίδιοι να κρίνουν και να απορρίπτουν τις εναντίον τους αιτήσεις εξαιρέσεως. 
Ο νόμος αυτός του κ. Παπαϊωάννου, τον οποίο εσείς τώρα θέλετε να αναζωογονήσετε –ακούσαμε τον εισηγητή της Νέας Δημοκρατίας να λέει ότι αυτός ο νόμος, πραγματικά, θα αναβαθμίσει τη δικαιοσύνη- εφαρμόζει στρατηγική υποβάθμισης της δικαιοσύνης, υποβάθμισης των δικαστηρίων, υπερφορτώνει σε σημείο ασφυξίας τα πρωτοδικεία και τα ειρηνοδικεία, που λειτουργούν και ως πλημμελειοδικεία και ως πταισματοδικεία και αποτελεί στην ουσία ένα κατάπτυστο νομοθέτημα το οποίο εσείς, κύριε Υφυπουργέ, ομολογήσατε –στη διάρκεια εμφάνισής σας στην ρπιτροπή- ότι αποτέλεσε στρατηγική του Υπουργείου, την οποία εισηγήθηκε το Υπουργείο Δικαιοσύνης προς την τρόικα και η τρόικα την απεδέχθη. Αν είναι δυνατόν! Όχι μόνο συνομιλεί το Υπουργείο Δικαιοσύνης, Διαφάνειας και Ανθρωπίνων Δικαιωμάτων με την τρόικα, αλλά της εισηγείται και τις στρατηγικές του και η τρόικα τις αποδέχεται. 
Θα αναφερθώ σε εκείνα που λένε τα ίδια τα κείμενά σας για το ν.4055. Η αιτιολογική έκθεση του νομοσχεδίου που εισάγετε συνομολογεί ότι η εφαρμογή του ν.4055 θα προκαλέσει πολύ μεγάλο πρόβλημα στην ομαλή λειτουργία των ειρηνοδικείων και έτσι η μη εφαρμογή του για ένα χρονικό διάστημα, το οποίο μεταβάλλεται κατά το δοκούν, θα εξασφαλίσει την ομαλή λειτουργία των ειρηνοδικείων, η μη εφαρμογή του ν.4055!
Ακόμη πιο δηλωτική είναι η έκθεση που επισυνάπτεται και λέει τα εξής, διαβάζω επί λέξει: «Η μεταφορά ύλης στις 16 Σεπτεμβρίου 2012, όπως προβλέπει η τροποποιούμενη μεταβατική διάταξη, αυτή του ν.4055, θα δημιουργήσει πολύ σοβαρά προβλήματα στην καθημερινή λειτουργία των ειρηνοδικείων, οι δικάσιμοι των οποίων και μέχρι σήμερα προσδιορίζονται μετά την πάροδο ετών από το 2003 μέχρι το 2017». Σας ενημερώνω ξανά ότι υπάρχουν και δικάσιμοι του 2019.
«Η αποφυγή των διαφαινομένων δυσλειτουργιών –λέει το δικό σας κείμενο- στα ειρηνοδικεία θα επηρεάσει ευεργετικά τη διαδικασία της πρωτοβάθμιας απονομής της δικαιοσύνης, ευνοώντας τα εύλογα συμφέροντα του συνόλου των ανωτέρω παραγόντων».
Για όλα αυτά που εισηγείστε τώρα -αυτό το κόψιμο και ράψιμο στην πλάτη της δικαιοσύνης, του πολίτη, του διαδίκου, της δημοκρατίας- δεν υπάρχουν ανάλογα παραδείγματα σε ολόκληρη την Ευρωπαϊκή Ένωση και σε όλες τις χώρες του ΟΟΣΑ και δεν υπάρχει καμμία υποχρέωση έκδοσης κανονιστικών πράξεων. Αυτά λένε τα δικά σας κείμενα. 
Ακόμα το δικό σας κείμενο λέει ότι η αποφυγή των απειλούμενων δυσλειτουργιών των ειρηνοδικείων και η διασφάλιση ομαλών συνθηκών στην εκτέλεση του δικαιοδοτικού τους έργου, μόνο ευνοϊκές συνέπειες θα έχει για την οικονομία. 
Ο κ. Ρουπακιώτης δεν έχει έλθει να υποστηρίξει αυτό το νομοθέτημα, το υπογράφει όμως. Για ποιο λόγο, κύριε Υφυπουργέ, δημιουργήσατε επί κυβέρνησης Παπαδήμου, αυτή την υποβάθμιση στη δικαιοσύνη; Για ποιο λόγο σήμερα, αντί να ομολογήσετε ευθαρσώς ότι ο νόμος αυτός είναι αποτυχημένος, ότι ο νόμος αυτός κλονίζει τη δικαιοσύνη και τη δημοκρατία, έρχεστε να του δώσετε παράταση ζωής και να τον υποστηρίξετε μηχανικά; 
Για ποιο λόγο; Γιατί είναι στρατηγική σας επιλογή, όπως συνομολογήσατε στην επιτροπή. Για το λόγο ότι είναι στρατηγική σας επιλογή να υποβαθμίσετε τα ειρηνοδικεία, που έχουν αναλάβει στην κρίσιμη αυτή στιγμή να δέχονται και να κρίνουν και τις προσφυγές όλων αυτών των υπερχρεωμένων συμπολιτών μας, όλων αυτών που έχετε καταδικάσει στη φτώχεια, στην απόγνωση και την απελπισία για ρύθμιση των χρεών τους. 
Αυτά τα δικαστήρια που ανακουφίζουν τους πολίτες, εσείς τα φορτώνετε με μία ύλη που δεν μπορούν να διαχειριστούν, κόβετε και ράβετε τις ρυθμίσεις και το κάνετε -θα μου επιτρέψετε να πω- με απύθμενη περιφρόνηση στην κοινοβουλευτική διαδικασία και με ανεπίτρεπτη πραγματικά προχειρότητα. Και εξηγώ τι εννοώ. 
Το Μάρτιο του 2012, όταν ψηφιζόταν ο ν. 4055, το Υπουργείο έκρινε ότι θα μπορούν τα ειρηνοδικεία να τον υποδεχθούν στις 16-9-2012. Εσείς φέρατε ρύθμιση στις 30 Ιουλίου, επιχειρώντας να την περάσετε πάλι με άσχετο άρθρο στο νομοθέτημα για την παιδεία και τότε υπολογίζατε ότι τα ειρηνοδικεία θα είναι έτοιμα στις 16-9-2013, το ίδιο και τα πρωτοδικεία για τις ρυθμίσεις που αφορούν την ηλεκτρονική κατάθεση προτάσεων. 
Την 1η Αυγούστου, όταν εμείς αντιλέξαμε στην εισαγωγή της ρύθμισης με άσχετο νομοθέτημα και φέρατε ξεχωριστό νομοθέτημα για να περάσει από την επιτροπή, είχατε ήδη μεταβάλει άποψη και πιστέψατε -και αυτό εισηγείστε στο Κοινοβούλιο- ότι αρκούν έξι μήνες για να προετοιμαστούν τα ειρηνοδικεία και τα πρωτοδικεία. Μάλιστα για τα πρωτοδικεία είπατε ότι είναι ήδη έτοιμα και εν συνεχεία στην επιτροπή της Βουλής είπατε ότι δεν πειράζει που δεν θα είναι έτοιμα, γιατί είναι ενδεικτική και δυνητική η εφαρμογή του άρθρου 8 του ν.4055.
Εν τω μεταξύ την 24-8-2012 αποκαλύψατε, φέρνοντας μία νομοτεχνική ρύθμιση, ότι το ΠΑΣΟΚ, η Νέα Δημοκρατία και η Δημοκρατική Αριστερά την 1-8-2012 κατά λάθος ψήφισαν και μία ρύθμιση που δεν θέλατε. Και σήμερα φέρνετε νομοτεχνική, υποτιθέμενη βελτίωση, για να «ξεψηφιστεί» αυτό το λάθος. Δεν αντιλαμβάνεστε ότι αυτές οι διαδικασίες υποβαθμίζουν τη δικαιοσύνη; Δεν αντιλαμβάνεστε ότι αυτή η διαδικασία υποβαθμίζει την κοινοβουλευτική λειτουργία κι ότι κλονίζει την ασφάλεια δικαίου των πολιτών; Αυτή η διαδικασία και αυτή η περιφρόνηση προς τη Βουλή και προς τη δικαιοσύνη δεν αντιλαμβάνεστε ότι πλήττει την ίδια τη δημοκρατία; 
Έχω όμως να κάνω και συγκεκριμένες επισημάνσεις για τη στρατηγική σας. Είναι δεδομένο ότι εμείς θα καταψηφίσουμε αυτό το νομοθέτημα, γιατί αυτό το νομοθέτημα νομιμοποιεί το ν. 4055 και επιχειρεί να συγκαλύψει τις καταστροφικές συνέπειες του νόμου αυτού για τη ζωή των πολιτών, για την καθημερινότητά τους, για τα  δικαιώματά τους.
Όμως την ίδια στιγμή ομολογήσατε ότι μεθοδεύετε και έχετε δρομολογήσει και τις συγχωνεύσεις ειρηνοδικείων. Συγχωνεύετε δηλαδή, κύριε Υφυπουργέ, φορείς, συγχωνεύετε δημόσιες υπηρεσίες,  συγχωνεύετε τώρα τα ειρηνοδικεία. Συγχωνεύσατε τα δικαιώματα. Σε λίγο θα συγχωνεύσετε και ολόκληρη τη δΔημοκρατία και θα μας πείτε ότι το κάνετε αυτό στο όνομα της αποτελεσματικότητας και της εξοικονόμησης. 
Το δίκαιο, κύριε Υπουργέ, δεν κοστολογείται ποσοτικά και η ποιότητα απονομής της δικαιοσύνης δεν αποτιμάται λογιστικά. Η ύλη την οποία μεταφέρετε αυτήν τη στιγμή στα ειρηνοδικεία είναι αχανής. Μέχρι πρότινος την χειρίζονταν έμπειροι πρωτοδίκες όχι μόνο σε μονομελή πρωτοδικεία, όπως γράφετε στην εισηγητική έκθεση, αλλά και σε πολυμελή, και τώρα θα καλούνται να τη διαχειριστούν ειρηνοδίκες, πριν καλά καλά τελειώσουν την εξάμηνη και όχι τετράμηνη, όπως γράφετε στην εισηγητική σας έκθεση, άσκησή τους. Και δεν είναι υποθέσεις απλές. Είναι υποθέσεις κάθε είδους, όπως η βεβαίωση γεγονότος στην κήρυξη αφάνειας, στη διοίκηση νομικών προσώπων, στην αναγνώριση σωματείων, στον έλεγχο ανωνύμων εταιρειών, στη διαχείριση επικαρπίας, στην άδεια για διενέργεια πράξεων, στο σοβαρότατο γεγονός της δικαστικής συμπαράστασης προσώπου, στη σοβαρότατη και επαχθέστατη διαδικασία της υποβολής προσώπου σε ακούσια νοσηλεία, του ακούσιου εγκλεισμού σε νοσηλευτικό ίδρυμα. Και όλα αυτά τα πετάτε στα ειρηνοδικεία, τα οποία γνωρίζετε ποια ύλη έχουν να διαχειριστούν. 
Την ίδια στιγμή, όμως,  κύριε Υπουργέ, –που φαίνεται ότι αυτήν τη στιγμή έχετε περισσότερο ενδιαφέροντα ζητήματα να συζητάτε με τον κύριο Υπουργό Αθλητισμού, το καταλαβαίνω- δεν προσλαμβάνετε ούτε καν τους ειρηνοδίκες που έχουν πετύχει και είναι στον κατάλογο επιτυχόντων, για να συμπληρώσουν τις κενές οργανικές θέσεις, οι οποίες είναι πάνω από διακόσιες. Δεν τους προσλαμβάνετε, δεν λέτε τι θα γίνει με τα ειρηνοδικεία και δεν έχετε καμμία σχεδίαση, καμμία στρατηγική, πέραν αυτής της δραματικής πραγματικά επιδείνωσης των συνθηκών προσφυγής των πολιτών στη δικαιοσύνη. 
Υποβαθμίζετε την ποιότητα της δικαιοσύνης, παραβιάζετε το δικαίωμα σε δίκαιη δίκη και ενεργείτε με προχειρότητα και με την έπαρση της κοινοβουλευτικής πλειοψηφίας που σας εξασφαλίζει αυτή η τρικομματική σύμπραξη, παραγνωρίζοντας πραγματικά ότι η κοινωνία βοά για την παραβίαση των δικαιωμάτων των απλών πολιτών. 
Κύριε Υπουργέ, και ο τρόπος λειτουργίας της νομοθετικής εξουσίας είναι στοιχείο και δείγμα νομικού πολιτισμού. Τα ζητήματα τα θεσμικά, τα ζητήματα τα αξιακά, τα ζητήματα δημοκρατίας και δημοκρατικής λειτουργίας του πολιτεύματος, τα ζητήματα δικαιοσύνης δεν λύνονται ούτε με ευκαιριακές ρυθμίσεις ούτε με «μπαλώματα» ούτε με εμβαλωματικές διατάξεις ούτε μ’ αυτήν την προχειρότητα η οποία σας φέρνει -την κοινοβουλευτική πλειοψηφία των τριών κομμάτων- στη δύσκολη θέση να αναγκάζεστε σήμερα να «ξεψηφίσετε» αυτά που κατά λάθος ψηφίσατε την 1η Αυγούστου. Είναι πραγματικά ονειδιστική αυτή η κατάσταση. Λυπάμαι που ξεκινήσατε τόσο άσχημα ήδη από την έναρξη λειτουργίας της Βουλής αυτής και λυπάμαι ακόμη –δεν θα υπεισέλθω στο στάδιο αυτό στο γιατί έχουμε αντιρρήσεις για την τροπολογία- που ενώ ο Υφυπουργός κ. Καραγκούνης –κι είναι εγγεγραμμένο στα Πρακτικά της Βουλής- απάντησε ρητώς στον κ. Παυλόπουλο, Βουλευτή της Πλειοψηφίας, ότι η Κυβέρνηση δεν θα φέρει τροπολογία σ’ αυτό το νομοθέτημα, που δεν συζητήθηκε καθόλου στην επιτροπή, ωστόσο έρχεται σήμερα μία προσθήκη-τροπολογία η οποία κατά τη διατύπωσή της έχει ως στόχο να διευκολυνθούν κάποιες επιχειρήσεις. Και κρίνεται –λέει- αναγκαίο αυτές οι επιχειρήσεις να διευκολυνθούν. Τόσο δε αναγκαίο κρίνεται που πρέπει να παραβιαστεί…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία συνάδελφε, επιτρέψτε μου μισό λεπτό να σας διακόψω. Αφήσατε τη συζήτηση για την τροπολογία αφού εξαντλήσατε όλο τον διατιθέμενο χρόνο. Έχετε δευτερολογία και μπορείτε να μιλήσετε. Γιατί αν τώρα αρχίσετε να μιλάτε για την τροπολογία,...</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν θα μιλήσω. Επιφυλάσσομαι, κύριε Πρόεδρε. Έχουμε καταθέσει αντιρρήσεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχετε ένα λεπτό ακόμη.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου σας παρακαλώ δύο λεπτά και θα ολοκληρώσω. Δεν έχω σκοπό να καταχραστώ το χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, έχετε το λόγο για δύο λεπτά ακόμη.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι όμως, πραγματικά, ονειδιστικό για τον Υπουργό κ. Ρουπακιώτη, που ζήτησε ένα λεπτό για τη δικαιοσύνη και που έχει αυτήν τη διαδρομή, αυτήν τη στιγμή να συνυπογράφει μία τροπολογία άσχετη η οποία αφορά αθλητικές επιχειρήσεις, ρύθμιση φορολογικών και ασφαλιστικών υποχρεώσεων, την ίδια στιγμή που ο απλός πολίτης στενάζει υπό το βάρος χαρατσιών. Και είναι, πραγματικά, λυπηρό το ότι μ’ αυτόν τον τρόπο προσπαθεί να εκβιαστεί και μία βεβιασμένη ψήφιση της τροπολογίας  αυτής, χωρίς συζήτηση. 
Δεν θα μιλήσω περισσότερο παρά μόνον για να πω ότι από τη στιγμή που στο νομικό μας σύστημα υφίστανται κώδικες και η έννοια των κωδίκων -Αστικού, Πολιτικής Δικονομίας, Ποινικής Δικονομίας, Διοικητικής Δικονομίας, Ποινικού Κώδικα- έχει ακριβώς τη φιλοσοφία μιας συστηματικής αντιμετώπισης των προβλημάτων και των τομέων της δικαιοσύνης, δεν είναι ποτέ  δυνατόν να γίνεται αυτή η κατά βούληση νομοθέτηση που και εκθέτει την πολιτεία και υποβαθμίζει τη δικαιοσύνη, αλλά και κλονίζει βαθύτατα και βαρύτατα το αίσθημα δικαίου και την ασφάλεια δικαίου των πολιτών.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κυρία συνάδελφε. 
Το λόγο έχει η ειδική αγορήτρια του ΠΑΣΟΚ κ. Θεοδώρα Τζάκρη για δεκαπέντε λεπτά.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, μετά από τη μακρά συζήτηση που προηγήθηκε τόσο κατά την πρώτη όσο και κατά τη δεύτερη ανάγνωση του προτεινόμενου νομοσχεδίου στην αρμόδια επιτροπή, νομίζω ότι έχει καταστεί αποδεκτή και κατανοητή εν γένει από τη συντριπτική πλειοψηφία των συνομιλητών η ανάγκη μετάθεσης του χρόνου έναρξης ισχύος συγκεκριμένων διατάξεων του ν. 4055/2012, που αφορά τη μεταφορά δικαστηριακής ύλης από τα μονομελή πρωτοδικεία στα ειρηνοδικεία. 
Πρόκειται, συγκεκριμένα, για το σύνολο σχεδόν των υποθέσεων της εκουσίας δικαιοδοσίας, καθώς επίσης και για τη συναινετική προσημείωση υποθήκης, εφόσον αυτή η διαδικασία προβλέπεται πλέον ως αυτοτελές ασφαλιστικό μέτρο, κάτι που δεν υπήρχε στο παρελθόν. Δεν υπήρχε δηλαδή η διάκριση μεταξύ συναινετικής και μη προσημείωσης της υποθήκης. 
Η μεταφορά, δε, της συγκεκριμένης δικαστηριακής ύλης από τα μονομελή πρωτοδικεία στα ειρηνοδικεία με το ν. 4055/2012 ήταν μια επιτυχής νομοθετική επιλογή, δεδομένου ότι η φύση των συγκεκριμένων υποθέσεων αρμόζει, ταιριάζει με τον παραδοσιακά συμφιλιωτικό χαρακτήρα του ειρηνοδικείου, καθόσον οι συγκεκριμένες υποθέσεις σπανίως παρουσιάζουν αντιδικίες, ενώ συγχρόνως συμβάλλει και στη μείωση του κόστους της δικαστικής διαδικασίας για τον ίδιο τον πολίτη, καθώς τα παράβολα εκδίκασης των δικών ενώπιον των ειρηνοδικείων, όπως είναι γνωστό, είναι σημαντικά κατώτερα, σημαντικά φθηνότερα από τα αντίστοιχα παράβολα των δικών ενώπιον των  μονομελών πρωτοδικείων.
Και συνάμα εξυπηρετεί και τον πολίτη αφού δεν είναι πλέον υποχρεωμένος να προστρέχει στο πρωτοδικείο της έδρας του νομού του για την εκδίκαση απλών υποθέσεων, όπως για παράδειγμα, η συναινετική προσημείωση υποθήκης και μπορεί επομένως, να εξυπηρετείται από τα κοντινότερα ως προς αυτόν, πλησίον προς την κατοικία του, ειρηνοδικεία. 
Παρά τις ανωτέρω διαπιστώσεις ουδείς μπορεί να αμφισβητήσει ότι η συγκεκριμένη μεταφορά αρμοδιότητας από τα μονομελή πρωτοδικεία στα ειρηνοδικεία ήρθε στη χειρότερη στιγμή γι αυτά, για τα ειρηνοδικεία μιλώ, καθόσον έχουν ήδη επιβαρυνθεί με την αύξηση της καθ’ ύλην αρμοδιότητας τους από τα 12.000 ευρώ στα 20.000 ευρώ, καθώς επίσης και από την ανάθεση σε αυτά της αρμοδιότητας αποκλειστικής εκδίκασης των αιτήσεων ρύθμισης χρεών για τα υπερχρεωμένα νοικοκυριά, νομοθετικές επιλογές που έχουν προκαλέσει μία πραγματική συμφόρηση στα πινάκια των ειρηνοδικείων.
Είναι γνωστό σε όλους ότι σήμερα ο προσδιορισμός των υποθέσεων της τακτικής διαδικασίας σε ένα μέσο ειρηνοδικείο γίνεται μετά από δέκα ή δώδεκα μήνες, ενώ οι υποθέσεις ειδικής διαδικασίας προσδιορίζονται μετά από χρονικό διάστημα περίπου οκτώ μηνών. Αυτή η κατάσταση σημαίνει ότι σε αυτό τουλάχιστον το χρονικό σημείο, σε αυτό τουλάχιστον το στάδιο, η άμεση εφαρμογή του ν. 4055/12 όσον αφορά τις συγκεκριμένες αρμοδιότητες και τις συγκεκριμένες διατάξεις, όχι απλώς δεν θα αποσυμφόριζε τα πινάκια και δεν θα επιτάχυνε την απονομή της δικαιοσύνης, αλλά ακριβώς το αντίθετο, θα επέτεινε την ήδη σημαντική καθυστέρηση στον προσδιορισμό των υποθέσεων και στην εκδίκαση αυτών.
Σε περιπτώσεις όπως η παρούσα, φρονώ ότι η επιλογή του νομοθέτη να αναστείλει την εφαρμογή των συγκεκριμένων διατάξεων του ν. 4055/12 για ένα εξάμηνο προκειμένου να προλάβουν τα ειρηνοδικεία για να προετοιμαστούν τόσο από άποψη υλικοτεχνικής υποδομής όσο και από άποψη κατάρτισης και επιμόρφωσης του ανθρώπινου δυναμικού -μιλώ πάντα βεβαίως για τους ειρηνοδίκες και τους δικαστικούς υπαλλήλους- εν όψει της ιδιαιτερότητας των εισαγόμενων υποθέσεων της εκουσίας δικαιοδοσίας είναι απολύτως ορθή και επιβεβλημένη. Άλλωστε από 1-3-2013 θα έχουν ενταχθεί πλήρως στα ειρηνοδικεία οι εκατόν εξήντα Ειρηνοδίκες οι οποίοι ήδη έχουν προσληφθεί με τον τελευταίο διαγωνισμό και των οποίων ήδη έχει ξεκινήσει η εξάμηνος πρακτική τους άσκηση.
Η συζήτηση κατέδειξε αν μη τι άλλο την ανάγκη να προωθήσουμε ένα σχέδιο πλήρως εφαρμόσιμο και να λύσουμε, αντί να αθροίσουμε, νέα προβλήματα στο δικαστικό σύστημα. 
Επιπλέον, φαίνεται πως η μετάθεση του χρόνου ισχύος των συγκεκριμένων διατάξεων δεν αλλοιώνει σε καμμία περίπτωση την ουσία του νόμου ούτε επηρεάζει καθ’ οποιονδήποτε τρόπο την εφαρμογή του Αστικού Κώδικα και του Κώδικα Πολιτικής Δικονομίας. 
Επιπλέον, πρέπει να σεβαστούμε και το αίτημα και τη γνώμη όλων των εμπλεκομένων φορέων, των συναρμοδίων, από το Υπουργείο Δικαιοσύνης μέχρι και το δικηγορικό σύλλογο, την πλειονότητα –θα έλεγα- των δικηγορικών συλλόγων της χώρας και του Δικαστικού Σώματος που συμφωνούν με την ρύθμιση. Διότι, δεν είναι δυνατόν να εφαρμόζουμε νόμους χωρίς να είμαστε πλήρως έτοιμοι να τους υποστηρίξουμε.
Η ορθή εφαρμογή του νόμου απαιτούσε την πρόσληψη ειρηνοδικών και γραμματέων, την συγχώνευση ειρηνοδικείων και εν γένει μία προετοιμασία που λόγω και των δύο επαναλαμβανόμενων εκλογικών αναμετρήσεων, δεν κατέστη δυνατόν να ολοκληρωθεί. 
Για αυτό δεν θα ασχοληθώ με τις πομπώδεις εκφράσεις της εισηγήτριας του ΣΥΡΙΖΑ για τον εμβαλωματικό και εκτρωματικό χαρακτήρα του ν. 4055/12, διότι θεωρώ ότι ο νόμος αυτός μένει να αποδείξει την σπουδαιότητα και τη χρησιμότητα του κατά την εφαρμογή του στην πράξη.
Από δε την δικηγορική μου εμπειρία είμαι βέβαιη ότι η μεταφορά των επίμαχων υποθέσεων της εκουσίας δικαιοδοσίας και ορισμένων ασφαλιστικών μέτρων χωρίς αντιδικία, όπως  είναι οι συναινετικές προσημειώσεις της υποθήκης στα ειρηνοδικεία, θα αποσυμφορήσει σημαντικά τα πινάκια στα μονομελή πρωτοδικεία χωρίς να επιβαρύνουν δυσανάλογα τα ειρηνοδικεία. 
Όσον αφορά δε τις αναφερόμενες από την εισηγήτρια του ΣΥΡΙΖΑ επιφυλάξεις της σχετικά με την επιστημονική επάρκεια των ειρηνοδικών, ως προς την ικανότητα τους να αναλάβουν τις υποθέσεις εκουσίας δικαιοδοσίας, θα ήθελα μόνο να υπενθυμίσω ότι στις περισσότερες από τις υποθέσεις εκουσίας δικαιοδοσίας, όπως επί παραδείγματι στη δικαστική συμπαράσταση προσώπων που έχουν κάποιου σημαντικού βαθμού σωματική ή πνευματική αναπηρία στην οποία αναφέρθηκε, που τους στερεί την ικανότητα διαχείρισης των ατομικών τους υποθέσεων, τα σχετικά δικόγραφα τα ετοιμάζουν πάντα οι δικηγόροι και απλώς τα υπογράφουν οι δικαστές, αφού ελέγξουν προηγουμένως την ορθότητά τους, όπως συμβαίνει επί σειρά ετών και στις διαταγές πληρωμής και στις συναινετικές προσημειώσεις υποθήκης. 
Μόνο σε μία περίπτωση εκουσίας δικαιοδοσίας υπάρχει αντιδικία και είναι η περίπτωση της αιτήσεως στη δικαιοσύνη για το διορισμό προσωρινής διοίκησης νομικών προσώπων. Γι αυτόν άλλωστε το λόγο το σύνολο των πολιτικών δικαστών, των πρωτοδικών έχουν επισημάνει ότι η συγκεκριμένη μεταφορά αρμοδιότητας, την οποία σημειωτέον επικροτούν, στην πραγματικότητα θα εξυπηρετήσει την ελάφρυνση των πινακίων των μονομελών πρωτοδικείων και την εργασία των δικαστικών υπαλλήλων σε αυτά, δεδομένου ότι αφαιρούμενη δικαστική ύλη δεν τους απασχολεί σε επίπεδο πραγματικής εργασίας παρά ελάχιστα, ενώ αντίθετα τους επιβαρύνει γραφειοκρατικά με πολλές εργατοώρες. 
Άλλωστε ας μη λησμονάτε ότι οι υποθέσεις που έχουν έντονη κοινωνική και οικονομική απαξία, όπως οι υποθέσεις της εκουσίας και της πτώχευσης παραμένουν στα πολυμελή πρωτοδικεία, όπως επίσης και τα διαζύγια που παραμένουν στο μονομελές και στα πολυμελή πρωτοδικεία αντίστοιχα για καθαρά κοινωνικούς λόγους. 
Συνεπώς, τι ακριβώς φοβόμαστε με την εκδίκαση των υποθέσεων της εκουσίας στα ειρηνοδικεία; Το γεγονός ότι οι υποθέσεις αυτές θα εκδικάζονται γρηγορότερα και οικονομικότερα για τον πολίτη; Γιατί προσπαθούμε να δημιουργούμε ζητήματα εκεί που δεν υπάρχουν και να αναιρούμε οποιαδήποτε σοβαρή μεταρρυθμιστική προσπάθεια επιχειρείται; 
Κι αν κάποιος έχει την οποιαδήποτε αμφιβολία για την ποιότητα και την επάρκεια, την επιστημονική κατάρτιση των ειρηνοδικών, θα σας θυμίσω μόνο τις σοβαρότατες αποφάσεις που έχουν εκδώσει ειρηνοδίκες το τελευταίο έτος για τη διαγραφή χρεών από υπερχρεωμένα νοικοκυριά και το πόσο αυτές διακρίνονται και για την τόλμη και για την ανθρωπιά τους και για την δικαστική τους τεκμηρίωση, με αποτέλεσμα τα ειρηνοδικεία σήμερα ως δικαστικός θεσμός να βρίσκονται πολύ ψηλά στη συνείδηση του Έλληνα πολίτη.
Εγώ, κυρίες και κύριοι συνάδελφοι, τις επιφυλάξεις μου αναφορικά με το συνδυασμό του συγκεκριμένου νομοσχέδιου με τη σχεδιαζόμενη κατάργηση ειρηνοδικείων ή συγχώνευση ειρηνοδικείων από το Υπουργείο Δικαιοσύνης, τις έχω διατυπώσει επαρκώς στην επιτροπή. Θέλω μόνο να πιστεύω ότι η κατάρτιση αυτή θα γίνει με κριτήρια εξορθολογισμού στην λειτουργία των δικαστηρίων, αποδοτικότητάς τους και εν γένει, προσφοράς τους στο κοινωνικό σύνολο.  
Επί της ουσίας του νομοσχεδίου δηλώνω εκ νέου ότι είμαι απολύτως σύμφωνη στην μετάθεση του χρόνου εφαρμογής του νόμου για ένα εξάμηνο, προκειμένου να προετοιμαστούν επαρκώς τα ειρηνοδικεία για την ανάληψη της νέας δικαστηριακής ύλης και να στελεχωθούν με τους νεοπροσληφθέντες ειρηνοδίκες. Θεωρώ ότι η αναβολή αυτή είναι απαραίτητη προκειμένου να μη δυσχερανθεί η εφαρμογή στην πράξη του ν.4055/12 και να μπορέσουν οι πολίτες να ανακουφιστούν και να επωφεληθούν –αν θέλετε- από τη συντομότερη και οικονομικότερη εκδίκαση των συγκεκριμένων υποθέσεών τους από τα ειρηνοδικεία.
Σκοπός μας είναι να βοηθούμε το σκοπό της δικαιοσύνης, κυρίες και κύριοι συνάδελφοι, και το Δικαστικό Σώμα να απονέμει με πιο αποδοτικό και πιο επαρκή τρόπο τη δικαιοσύνη. Η προτεινόμενη αναβολή εξυπηρετεί ακριβώς αυτό το σκοπό. Αν βιαστούμε να εφαρμόσουμε κάτι για το οποίο δεν είμαστε έτοιμοι, είναι βέβαιο ότι και το θεσμό θα επιβαρύνουμε και τους πολίτες που προστρέχουν σε αυτό και συνεπώς, θα βλάψουμε, αντί να ωφελήσουμε το κοινωνικό σύνολο.
Σε ό,τι αφορά τέλος την προτεινόμενη τροπολογία από το Υπουργείο Παιδείας, Θρησκευμάτων, Πολιτισμού και Αθλητισμού –παρ’ ότι ότι είχαμε συμφωνήσει να σταματήσει αυτή η καταχρηστική και απαράδεκτη ομολογουμένως τακτική, να κατατίθενται δηλαδή τροπολογίες άσχετες σε άσχετα νομοσχέδια- την αποδεχόμαστε –ελπίζω για πρώτη και τελευταία φορά και απευθύνομαι στο σύνολο του Σώματος- καθώς κινδυνεύει το επαγγελματικό πρωτάθλημα το οποίο ξεκίνησε ήδη, που συνδέεται με την είσπραξη δημοσίων εσόδων, τα οποία ο προϋπολογισμός, κυρίες και κύριοι συνάδελφοι, έχει ιδιαίτερη ανάγκη στην παρούσα συγκυρία.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ, κυρία συνάδελφε. 
Κυρίες και κύριοι συνάδελφοι, κατατέθηκαν αμφισβητήσεις για την εισαγωγή της τροπολογίας του Υπουργείου Παιδείας, Θρησκευμάτων, Πολιτισμού και Αθλητισμού ότι η τροπολογία εισάγεται απαραδέκτως ως άσχετη εντελώς με το κύριο νομοθέτημα.
Σύμφωνα με το άρθρο 101, παράγραφος 6, θα αναγνωστούν τα ονόματα των υπογραφόντων. 
Ζωή Κωνσταντοπούλου. Παρούσα.
Ρένα Δούρου. Παρούσα.
Αλέξης Μητρόπουλος. Παρών.
Αφροδίτη Σταμπουλή. Παρούσα.
Η κ. Χαραλαμπίδου;</ChairmanSpeech> 		
<Speech><Parlmember>ΒΟΥΤΣΗΣ ΝΙΚΟΛΑΟΣ</Parlmember>: Ήταν εδώ πριν λίγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, τον Κανονισμό τώρα να τον εφαρμόσουμε;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να τον εφαρμόσετε πλήρως τον Κανονισμό, γιατί η συνάδελφος μπορεί να έχει πάει για ένα ποτήρι νερό.</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η κ. Χαραλαμπίδου, αν το διαβάζω καλά, δεν είναι εδώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σηκώθηκε πριν λίγο και βγήκε από την Αίθουσα.</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Αμανατίδης; Πού είναι τώρα;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember> : Κύριε Πρόεδρε, είναι παρών.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να διακόψουμε λίγο μέχρι να καταμετρήσουμε ποιοι είναι εδώ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα διακόψουμε για δύο λεπτά για να κάνετε έναν έλεγχο.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Απόστολος Αλεξόπουλος. Παρών.
Χαράλαμπος-Σταύρος Κοντονής. Παρών.
Δημήτριος Γάκης. Παρών.
Ανδρέας Ξανθός. Παρών.
Ιωάννης  Ζερδέλης. Παρών.
Θεόδωρος Δρίτσας. Παρών.
Κωνσταντίνος Ζαχαρίας. Παρών.
Κωνσταντίνος Δερμιτζάκης. Παρών.
Μαρία Διακάκη. Παρούσα.
Ευκλείδης Τσακαλώτος. Παρών.
Ειρήνη Αγαθοπούλου. Παρούσα.
Ευγενία Βαμβακά. Παρούσα.
Χρήστος Καραγιαννίδης. Παρών.
Ιωάννης Σταθάς. Παρών.
Αικατερίνη Ιγγλέζη. Παρούσα.
Αιχάν Καρά Γιουσούφ Μεμέτ. Παρών.
Παναγιώτα Δριτσέλη. Παρούσα.
Ευάγγελος Διαμαντόπουλος. Παρών.
Χουσείν Ζειμπέκ. Παρών.
Κωνσταντίνος Μπάρκας. Παρών.
Αθανάσιος Γερμανίδης. Παρών.
Νικόλαος Βούτσης. Παρών.
Όλγα-Νάντια Βαλαβάνη. Παρούσα.
Μαρία Μπόλαρη. Παρούσα.
Βασιλική Κατριβάνου. Παρούσα. 
Έχει υποβληθεί αμφισβήτηση αναφορικά με την τροπολογία 14/2/24-8-2012 και πρέπει να αποφανθεί η Βουλή. Θα εφαρμόσουμε, λοιπόν, την παράγραφο 6 του άρθρου 101 του Κανονισμού της Βουλής. Έχουν δικαίωμα να μιλήσουν ο πρώτος από τους Βουλευτές που υπογράφουν και ένας από τους αντιλέγοντες, ο καθένας για τρία λεπτά της ώρας.
Το λόγο έχει η κ. Κωνσταντοπούλου για τρία λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, το ΠΑΣΟΚ και η Νέα Δημοκρατία, η Νέα Δημοκρατία και το ΠΑΣΟΚ έχουν πραγματικά παραδώσει σεμινάρια παραβίασης του Κανονισμού της Βουλής και του Συντάγματος. Είναι ρητή η συνταγματική απαγόρευση, όπως είναι ρητή η απαγόρευση του Κανονισμού και εκείνο το οποίο προβλέπεται για να προστατεύεται η νομοθετική λειτουργία είναι να μην εισάγονται τροπολογίες άσχετες σε άσχετα νομοθετήματα. 
Το νομοθέτημα το οποίο εισάγεται σήμερα αφορά το Υπουργείο Δικαιοσύνης και αφορά ρύθμιση της έναρξης ισχύος του ν.4055/2012. Η τροπολογία η οποία εισάγεται τελευταία στιγμή, είκοσι λεπτά πριν λήξει η προθεσμία του Κανονισμού -13:00 την Παρασκευή έληγε η προθεσμία, 12:40 πήρε πρωτόκολλο η τροπολογία αυτή- είναι εντελώς άσχετη. 
Είναι τροπολογία που υπογράφει ο Υπουργός Παιδείας και Θρησκευμάτων, Πολιτισμού και Αθλητισμού. Την έχω στα χέρια μου χωρίς υπογραφή του κ. Ρουπακιώτη και υπάρχει και εκ των υστέρων χειρόγραφη υπογραφή του κ. Ρουπακιώτη. Δεν έχει καμμία σχέση με τη δικαιοσύνη. 
Θα έλεγα μάλιστα ότι αυτή η διαδικασία εκ των υστέρων ρύθμισης, εκ των υστέρων διευκόλυνσης, εκ των υστέρων συγκάλυψης παρατυπιών και παρανομιών που αφορούν τη φορολογική ενημερότητα, την ασφαλιστική ενημερότητα των ΠΑΕ δεν μπορεί να εισάγεται με αυτόν τον τρόπο και παραβιάζει κατάφωρα και ευθέως και την ισονομία και την ισοπολιτεία.
Εδώ εισάγεται μία ευνοϊκή ρύθμιση για εκείνους που ήταν ασυνεπείς φορολογικά και ασφαλιστικά. Χωρίς να έχει το θέμα αυτό διευθετηθεί και έρθει στη Βουλή, το Υπουργείο επέτρεψε την έναρξη του πρωταθλήματος και τώρα θέλει να το ξεπλύνει για άλλη μία φορά μέσω κοινοβουλευτικής ψήφισης μίας τροπολογίας.
Είναι άσχετη η τροπολογία, είναι άσχετη με το νομοθέτημα. Θα πρέπει να έρθει στην επιτροπή, να πάει στην αρμόδια επιτροπή της Βουλής. Διότι, η Επιτροπή Δικαιοσύνης, Δημόσιας Διοίκησης δεν είναι αρμόδια για αυτό το νομοσχέδιο, το οποίο δεν πέρασε από την επιτροπή.
Ακόμη να σας πω το εξής: Κατατέθηκε μετά και από τη συνεδρίαση της Διάσκεψης των Προέδρων. Η Διάσκεψη των Προέδρων, που όρισε τη σημερινή συνεδρίαση, ήταν την Πέμπτη, η τροπολογία κατατίθεται τελευταία στιγμή την Παρασκευή.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Θα έλεγα δε στον κύριο Υφυπουργό Αθλητισμού, αυτόν το λαϊκισμό να τον αφήσει για άλλα fora. Εδώ είναι η Βουλή. Και αυτά τα ζητήματα που ανακύπτουν και στον αθλητισμό, θα πρέπει να συζητιούνται στη Βουλή, να ακούει ο ελληνικός λαός τι συμβαίνει και να κρίνει, να βλέπει ποιοι είναι οι συνεπείς φορολογικά και ποιοι είναι οι ασυνεπείς και να βλέπει και ποιος επέβαλε ή δεν επέβαλε τα πρόστιμα αυτά που πρέπει να επιβάλλονται.
Όταν επικαλείστε είσπραξη δημοσίων εσόδων..</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ πολύ, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τελειώνω, κύριε Πρόεδρε τη φράση μου, αν μου επιτρέπετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ελπίζω.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να τελειώσω την πρότασή μου; Μου επιτρέπετε;
Όταν επικαλείστε είσπραξη δημοσίων εσόδων, θα πρέπει να αναφερθείτε στους φόρους που δεν έχετε εισπράξει, στις ασφαλιστικές εισφορές που δεν έχετε εισπράξει και σε όλα εκείνα τα πρόστιμα που δεν έχετε επιβάλει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο αντιλέγων Βουλευτής κ. Βορίδης για τρία λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Η κάθε διάταξη, στο Σύνταγμα, αλλά και στην έννομή μας τάξη, προφανώς είναι ενταγμένη αρμονικά μέσα σε ένα σύνολο κανόνων που πρέπει να εξυπηρετούν επίσης μία ενιαία λογική.
 Υπήρχε, πράγματι, στο παρελθόν μία πρακτική η οποία είχε στιγματιστεί από όλους μας κατά καιρούς. Η πρακτική –στην πραγματικότητα την έχουμε συναντήσει πολλές φορές- ήταν ότι υπό το πρόσχημα τροπολογιών να έρχονται μεγάλα κείμενα, παντελώς άσχετα με το νομοθέτημα κάνοντας μεγάλες, ουσιαστικές παρεμβάσεις στη νομοθεσία και αυτό ήταν κάτι το οποίο προφανώς όλες οι πτέρυγες σε διάφορες στιγμές έχουν θεωρήσει ότι ήταν μία κακή πρακτική και, πράγματι, είναι μία κακή πρακτική.
Αλλά βέβαια, το Σύνταγμα και ο Κανονισμός, πάντοτε προνοητικά, έθεσε το εξής θέμα. Ακριβώς το ζήτημα αυτών των αμφισβητήσεων, δηλαδή της συνάφειας με το κύριο αντικείμενο του νομοσχεδίου, το άφηνε πάντα στη διακριτική ευχέρεια του Σώματος. Γιατί; Διότι, αναγνώριζε πέρα από το αυτονόητο, το ότι η Βουλή είναι μία πρωτογενής εξουσία και επομένως πρωτογενώς ρυθμίζει την εσωτερική της λειτουργία, και ότι μπορεί να υπάρξουν περιπτώσεις στις οποίες, πράγματι, λόγοι κατεπείγοντος, λόγοι αναγκαιότητας αμέσου ρυθμίσεως, να μην επιτρέπουν στον έχοντα τη νομοθετική πρωτοβουλία να περιμένει πότε θα έρθει το συναφές νομοσχέδιο για να κάνει τη ρύθμιση.
Ακολουθώντας, παραδείγματος χάριν, με στενή ερμηνεία εδώ το πνεύμα του νομοθέτη, θα έλεγε κανένας ότι θα έπρεπε να περιμένουμε πότε υπάρχει νομοσχέδιο του Υπουργείου Παιδείας και μάλιστα, με αθλητικό αντικείμενο προκειμένου να ρυθμίσουμε το συγκεκριμένο ζήτημα. Υπάρχουν, όμως, μέσα στον βιοτικό χώρο ανάγκες που πρέπει να ρυθμιστούν και όσοι έχουν ασκήσει κυβερνητική εξουσία, αλλά πάρα πολλές φορές και η Βουλή έχει βρεθεί μπροστά σε συνθήκες αναγκαιότητας.
Εν προκειμένω, το παρόν νομοσχέδιο -θα μου επιτρέψετε να πω μία σκέψη- δεν χρειαζόταν να είναι καν νομοσχέδιο. Είναι μία διάταξη με την οποία δίνεται…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Βρείτε τα με την Κυβέρνηση αυτά.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα ήθελα, λοιπόν, να πω ότι ούτως ή άλλως υπάρχει ένας εξαιρετικός χαρακτήρας, κύριε Πρόεδρε, αυτού του νομοσχεδίου. Ομοίως εξαιρετική είναι η προτεινόμενη ρύθμιση που αφορά τι τώρα; Σιγά το μείζον! Ένα μήνα χρόνο, για να προσκομιστεί μια φορολογική ενημερότητα και να ξεκινήσει το επαγγελματικό πρωτάθλημα. Αυτό είναι το μείζον!
Με συγχωρείτε, κύριε Πρόεδρε, αλλά δημιουργείται από την πλευρά της Αξιωματικής Αντιπολίτευσης προφανώς εκ λόγων κακότητος -δεν υπάρχει άλλος πραγματικός λόγος- θέμα να μη γίνει δεκτή η συγκεκριμένη τροπολογία και όχι μόνο αυτό, αλλά και θα βλαφθεί το ποδόσφαιρο και θα οδηγηθούμε σε καταχρηστικές πρακτικές και θα χάσει χρήματα το ελληνικό δημόσιο. Γιατί; Διότι δεν θέλει να αναγνωρίσει η Αξιωματική Αντιπολίτευση ότι ναι, είναι συναφής και η συγκεκριμένη τροπολογία με την εξαιρετική ρύθμιση που εισάγει πρωτογενώς το Υπουργείο Δικαιοσύνης. Κατά τη γνώμη μας, να γίνει δεκτή, να συζητηθεί, να προχωρήσει, η Βουλή να ρυθμίσει το συγκεκριμένο θέμα.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε συνάδελφε.
Το λόγο έχει ο κύριος Υπουργός για τρία λεπτά, εάν θέλει το λόγο. Εάν δεν τον θέλει, να προχωρήσουμε…</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Κύριε Πρόεδρε, να μιλήσουμε για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μα σας ρώτησα, κύριε Υπουργέ, αν θέλετε το λόγο.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Ακούτε με ευλάβεια την κυρία που μιλάει και ξεπερνάει το χρόνο της. Θα μιλήσουμε και εμείς για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ρώτησα εάν θέλετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Ο κ. Βορίδης κάλυψε τους πάντες και τα πάντα και αυτούς που εισήλθαν τώρα και δεν ξέρουν το τι συμβαίνει χρόνια στη Βουλή, γιατί είναι πολύ βασικό και είναι πολύ εγωιστικό, γιατί η αλαζονεία είναι ένα ζευγάρι ξυλοπόδαρα που σε ψηλώνουν, αλλά δεν σε μεγαλώνουν.
(Χειροκροτήματα)
Λοιπόν, είναι πολύ αλαζονικό να μας κάνει μάθημα Βουλής αυτός που μπήκε χθες στη Βουλή, όταν εμείς έχουμε δέκα χρόνια. Άρα, αυτό σημαίνει ότι υπάρχει πράγματι…</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Όχι, με συγχωρείτε, κύριε Υφυπουργέ!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα ήθελα το λόγο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Σας παρακαλώ! Είπε τα αθλητικά να περνούν από τη Βουλή. Όλα περνούν από τη Βουλή, τα πάντα.
Άρα, επί προσωπικού με μείωσε, γιατί είπε «στον αθλητισμό κ.λπ.». Ο αθλητισμός είναι το πιο καθαρό κομμάτι της κοινωνίας και το πιο αξιοκρατικό.
(Γέλωτες-Χειροκροτήματα)
Συνεχίστε! Δεν μπορεί, λοιπόν, στον αθλητισμό η κόρη μου να διακριθεί, εάν δεν είναι καλή. Μόνο στον αθλητισμό δεν μετράει ούτε οικογενειοκρατία ούτε γλείψιμο ούτε οτιδήποτε.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν υπάρχει προσωπικό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, είναι υβριστικές οι τοποθετήσεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κύριε Λαφαζάνη, δεν υπάρχει προσωπικό. Εδώ είμαστε και ξέρουμε εάν υπάρχει προσωπικό. Δεν είναι δυνατόν να προχωρήσει η Βουλή με αυτήν την τακτική.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, δεν έχετε το λόγο, κύριε Λαφαζάνη.
Δεν υπάρχει προσωπικό. Το αν υπάρχει προσωπικό το κρίνει το Προεδρείο.
Παρακαλώ, οι δεχόμενοι ότι η τροπολογία με γενικό αριθμό 14 και ειδικό 2 δεν είναι σχετική με το συγκεκριμένο νομοσχέδιο, να εγερθούν.
(Εγείρονται οι αποδεχόμενοι την πρόταση)
Είναι προφανές ότι δεν ηγέρθη ο απαιτούμενος αριθμός Βουλευτών από το Σύνταγμα και τον Κανονισμό της Βουλής.
Συνεπώς, οι αμφισβητήσεις κατά το άρθρο 74 παράγραφος 5 εδάφιο γ’ του Συντάγματος απορρίπτονται.
Θέλω να σας ενημερώσω ότι ετέθη και ιδίως από την κυρία Κωνσταντοπούλου εκ μέρους του ΣΥΡΙΖΑ, το θέμα εφαρμογής του άρθρου 98. Το άρθρο 98 λέει τα εξής: «Στην κατ’ αρχήν συζήτηση των νομοσχεδίων και προτάσεων νόμων, κάθε Κοινοβουλευτική Ομάδα μπορεί να ορίζει έναν ειδικό αγορητή. Κοινοβουλευτικές Ομάδες των οποίων η δύναμη είναι τουλάχιστον ίση με το ένα πέμπτο του όλου αριθμού των Βουλευτών μπορούν να ορίσουν έως δύο ειδικούς αγορητές». Αυτό το άρθρο, πέραν της δικής μου εμπειρίας, που έχω συμπληρώσει…
(Θόρυβος στην Αίθουσα)
Παρακαλώ, κύριοι συνάδελφοι, ησυχία!
Το άρθρο 98, όπως με ενημερώνουν και υπηρεσιακοί παράγοντες, κυρία συνάδελφε, αλλά και εκ της εμπειρίας των δεκαεννιά ετών που θητεύω σε αυτή την Αίθουσα, δεν έχει εφαρμοσθεί μέχρι τώρα ποτέ. Αυτό δεν σημαίνει ότι δεν υπάρχει το άρθρο 98, που ορίζει ειδικούς αγορητές. Κατά την ίδια λογική, θα μπορούσε και η Νέα Δημοκρατία να ορίσει πλέον του εισηγητή και δύο ειδικούς αγορητές.
Η παράκληση η δική μου είναι η εξής: Να λύσουμε το θέμα της ερμηνείας με το να εισαχθεί αυτό στη Διάσκεψη των Προέδρων. Σήμερα δε, που ζητάτε να μιλήσουν οι ειδικοί αγορητές, να εγγραφούν κανονικά στον κατάλογο των ομιλητών και κατά παραχώρηση να τους δοθεί επιπλέον χρόνος. Τι διαφορά θα έχει; Καμμία, επί της ουσίας, αλλά θα αποφανεί η Διάσκεψη των Προέδρων για την ερμηνεία του άρθρου 98. Προσωπικά, δεν μπορώ να το κάνω, μια που το άρθρο 98 ουδέποτε έχει εφαρμοσθεί σε αυτή την Αίθουσα, όχι μόνο κατά τα χρόνια της δικής μου θητείας, αλλά και υπηρεσιακοί παράγοντες οι οποίοι είναι περισσότερο από τριάντα χρόνια εδώ ισχυρίζονται -και προφανώς γνωρίζουν- ότι το άρθρο 98 ουδέποτε έχει εφαρμοσθεί με την μορφή την οποία λέτε.
Επί της ουσίας, κυρία συνάδελφε, οι ειδικοί αγορητές θα μιλήσουν περισσότερο χρόνο, αυτόν που δικαιούνται ως ειδικοί αγορητές, μόνο που μέχρι να αποφανθεί η Διάσκεψη των Προέδρων -και αυτό είναι μία παραχώρηση- θα λέγονται ομιλητές και όχι αγορητές.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το άρθρο 98 είναι ρητό και έχει αυτή την πρόβλεψη για τις Κοινοβουλευτικές Ομάδες που έχουν δύναμη μεγαλύτερη του ενός πέμπτου των Βουλευτών. Ο ΣΥΡΙΖΑ-Ενωτικό Κοινωνικό Μέτωπο, έχων εβδομήντα έναν Βουλευτές, έχει πάνω από τους εξήντα, πάνω από το ένα πέμπτο και δικαιούται να ορίσει δύο ειδικούς αγορητές, πέραν εμού ως εισηγήτριας και γι’ αυτό σας διαβιβάστηκε από τον Πρόεδρο της Κοινοβουλευτικής μας Ομάδας ο ορισμός του κ. Σταύρου Κοντονή και του κ. Αλέξη Μητρόπουλου ως ειδικών αγορητών.
Θα μου επιτρέψετε να πω το εξής: Υπάρχει ο ευπρεπής και υπάρχει και ο απρεπής τρόπος διεκδίκησης κεκτημένων δικαιωμάτων με βάση την παλαιότητα. Εσείς με τρόπο ευπρεπή επικαλεστήκατε την κοινοβουλευτική σας εμπειρία και αυτό είναι σεβαστό. Με τρόπο απρεπή ο κύριος Υπουργός επικαλέσθηκε τα βουλευτικά του χρόνια για να προσβάλλει τους νέους Βουλευτές που είναι πάρα πολλοί και είναι εν πολλοίς Βουλευτές του ΣΥΡΙΖΑ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Κωνσταντοπούλου, πυροδοτείτε τη συζήτηση κάθε φορά. Σας παρακαλώ πολύ, επί του θέματος.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κύριε Πρόεδρε. Ολοκληρώνω.
Εμείς διεκδικούμε το δικαίωμα και την αξίωση να εφαρμοστεί ο Κανονισμός. Δεν μπορεί συναινούντων των κΚομμάτων να παραβιάζεται το Σύνταγμα, ο Κανονισμός, οι διαδικασίες και όλο αυτό να γίνεται ένα έθιμο. Σε αυτό το έθιμο εμάς δεν θα μας βρείτε συμμάχους.
Επομένως, εμείς διεκδικούμε το καθεστώς του ειδικού αγορητή για τη σημερινή διαδικασία. Εφόσον μου λέτε ότι θα δοθεί ο χρόνος στους συναδέλφους -και στον κ. Κοντονή και στον κ. Μητρόπουλο- να αγορεύσουν με τη διάρκεια του ειδικού αγορητή και θα περιληφθούν στους έξι ομιλητές που θα μιλήσουν…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι στους έξι, σε όσους μιλήσουν. Έχετε δικαίωμα εγγραφής.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Στους εφτά, όπως προβλέπεται. Αν οι επτά, λοιπόν, που θα μιλήσουν, περιληφθούν με αυτήν τη διαδικασία, δηλαδή επειδή έχουν δηλωθεί ως ειδικοί αγορητές και μου δίνετε αυτήν τη διαβεβαίωση, από εκεί και πέρα καλοπίστως σας καλώ και στη Διάσκεψη των Προέδρων να το λύσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα. Θα λυθεί το θέμα στη Διάσκεψη των Προέδρων.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, όμως, να λέμε «τόσα χρόνια το κάναμε έτσι», διότι, κύριε Πρόεδρε,  τόσα χρόνια έγιναν πάμπολλα κακά σ’ αυτήν εδώ την Αίθουσα….</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ πάρα πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …με συνενοχή και ευθύνη ΠΑΣΟΚ και Νέας Δημοκρατίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η ειδική αγορήτρια των Ανεξάρτητων Ελλήνων κ. Μαρίνα Χρυσοβελόνη, για δεκαπέντε λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΟΝΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι,  όσοι συμμετείχαμε στην επιτροπή κατά την επεξεργασία του πρώτου άρθρου του νομοσχεδίου αυτού σίγουρα διατηρούμε κάποιες πολύ σοβαρές επιφυλάξεις. Αν και αφορά ουσιαστικά σε μία μετάθεση προθεσμιών -αυτό αναφέρεται στο άρθρο 2, που εισήχθη σαν τροπολογία- οι αλλαγές που δέχθηκε να κάνει το αρμόδιο Υπουργείο και στις δύο περιπτώσεις θεωρώ ότι δεν είναι τόσο γενναίες όσο πράγματι χρειαζόταν.
(Στο σημείο αυτό την Προεδρική Έδρα καταλαμβάνει ο  Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Για την πρώτη περίπτωση, δηλαδή αυτή των ειρηνοδικείων, είναι προφανές ότι η παράταση των έξι μηνών που δίδεται για τη λειτουργία τους δεν επαρκεί. Όλοι όσοι έχουμε σχέση με τα δικαστήρια -κι εγώ ως μάχιμη δικηγόρος επί είκοσι πέντε χρόνια μπορώ να το επιβεβαιώσω από προσωπική εμπειρία- γνωρίζουμε καλά πώς τα ειρηνοδικεία δεν είναι έτοιμα να δεχθούν την πρόσθετη δικαστική ύλη που προβλέπει ο ν. 4055∕2012 για τη δίκαιη δίκη και την εύλογη διάρκεια αυτής.
Αναφέρομαι συγκεκριμένα στα θέματα εκουσίας δικαιοδοσίας, δηλαδή σωματείων, διαθηκών και κληρονομητηρίων. Οι λόγοι είναι καθαρά αντικειμενικοί και σίγουρα δεν επιτρέπουν τη έναρξη λειτουργίας των ειρηνοδικείων με τις νέες αρμοδιότητες μέσα στο επόμενο εξάμηνο, όπως αυτές προβλέπονται από το ν. 4055. Γι’ αυτόν, άλλωστε, το λόγο στην επιτροπή, οι Ανεξάρτητοι Έλληνες αιτηθήκαμε τη μετάθεση των προθεσμιών κατά ένα χρόνο, δηλαδή ως το Σεπτέμβριο του 2013. Επ’ αυτού επισημαίνω ότι το ίδιο είχε αιτηθεί από τη Βουλή πολύ πρόσφατα ο Υπουργός Δικαιοσύνης κ. Ρουπακιώτης. 
Όπως όλοι γνωρίζουμε, στις αρχές Αυγούστου 2012 ψηφίστηκε ο νόμος για τα Ανώτατα Εκπαιδευτικά Ιδρύματα. Διαβάζω από το περιεχόμενο της αιτιολογικής έκθεσης τι ειδικότερα πρότεινε για το άρθρο 13 το Υπουργείο Δικαιοσύνης: «Προκειμένου, λοιπόν…» -λέει- «…τα ειρηνοδικεία της χώρας να μπορέσουν να ανταποκριθούν ικανοποιητικά και να προετοιμαστούν τόσο σε σχέση με τις υποδομές λειτουργίας τους, όσο και με την επιμόρφωση του ανθρώπινου δυναμικού, που θα προκύψει από τη μεταφορά της ύλης σε αυτά, η οποία προβλέπεται στα άρθρα 1, 4, 5, 8, 7 και 20 του ν. 4055∕2012, ρυθμίζεται η έναρξη ισχύος των ως άνω διατάξεων να μεταφερθεί χρονικά στις 16-9-2013». Συνεχίζει: «Με τον τρόπο θα καταστεί ομαλή η λειτουργία των ειρηνοδικείων και η ανταπόκριση της ανάγκης της ψηφισθείσας με το ν. 4055∕2012 διάταξης που αφορά στη μεταφορά της δικαστικής ύλης από τα μονομελή πρωτοδικεία στα ειρηνοδικεία».
Τελικά, βέβαια, ο Υπουργός Παιδείας κ. Αρβανιτόπουλος απέσυρε όλες τις διατάξεις που δεν είχαν σχέση με τα ανώτατα εκπαιδευτικά ιδρύματα. Γι’ αυτό το λόγο και δεν ψηφίστηκε η συγκεκριμένη διάταξη μαζί με το υπόλοιπο κείμενο του νόμου, δηλαδή με το ν. 4076 για τα πανεπιστήμια και όχι επειδή κρίθηκε ως λανθασμένη. Το αντίθετο, μάλιστα, αφού επιχειρηματολογούσατε για την ορθότητα της ετήσιας παράτασης μέχρι πριν από λίγες ημέρες. Σήμερα, όμως, αυτοαναιρούμενοι εξακολουθείτε να επιμένετε για την εξάμηνη παράταση. 
Εμείς οι Ανεξάρτητοι Έλληνες, κύριε Πρόεδρε, θα υπερψηφίσουμε αυτήν τη διάταξη, εξακολουθώντας, όμως, να διατηρούμε σημαντικές επιφυλάξεις, τις οποίες διατυπώσαμε και στην επιτροπή σε ό,τι αφορά την εξάμηνη μόνο παράταση, καθώς είναι απολύτως βέβαιο ότι το θέμα αυτό θα μας απασχολήσει και πάλι το 2013, καθώς θα κληθούμε να νομοθετήσουμε για μια νέα αλλαγή των προθεσμιών του νόμου, που ψήφισε η Βουλή το Μάρτιο που μας πέρασε. Δηλαδή, θα βρισκόμαστε σε ένα διαρκές –θα μου επιτρέψετε να πω- «ράβε-ξήλωνε». Πρόκειται για μία εξέλιξη που θα έπρεπε οπωσδήποτε να αποτραπεί και αντ’ αυτού να προσπαθείτε να κάνετε πιο συστηματικά βήματα στο νομοθετικό σας έργο τουλάχιστον από εδώ και πέρα.
Όσον αφορά στα γενικότερα θέματα εφαρμογής των διατάξεων για τα δικαστήρια είναι προφανές ότι δεν υπάρχουν οι αναγκαίες υποδομές, ιδιαίτερα στα ειρηνοδικεία. Τόσο η φωνοληψία, όσο και η ηλεκτρονική κατάθεση δικογράφων και σχετικών εγγράφων της δικογραφίας απαιτούν οπωσδήποτε μηχανοργάνωση, ενημέρωση, εκπαίδευση και επαγγελματική κατάρτιση όλων των υπαλλήλων και όσων εμπλέκονται σχετικά. Από αυτά ελάχιστα έχουν γίνει μέχρι σήμερα, δηλαδή, μόλις είκοσι σχεδόν μέρες πριν από την έναρξη ισχύος των διατάξεων.
Δεν μπορούμε πραγματικά να αντιληφθούμε σε τι εξυπηρετεί αυτή η δήθεν επιτάχυνση, από τη στιγμή που όλα δείχνουν ότι τα ειρηνοδικεία δεν θα είναι σε καμμία περίπτωση έτοιμα στις 16 Σεπτεμβρίου, ώστε να λειτουργήσουν οι υπηρεσίες αυτές.
Βεβαίως, όλα αυτά τα οποία αναφέρω θα είχαν επισημανθεί από τους αρμόδιους φορείς αν είχε γίνει δεκτό το αίτημα που υποβάλαμε οι Ανεξάρτητοι Έλληνες να κληθούν στην επιτροπή. Προφανώς, δεν το θελήσατε και γι’ αυτό δεν καλέσατε κανέναν να πει την άποψή του.
Πιστεύουμε ακόμη ότι με την ευκαιρία αυτή θα έπρεπε σε κάθε περίπτωση να τροποποιηθούν και άλλες διατάξεις του ν. 4055∕2012. Αναφέρω τελείως ενδεικτικά εκείνη που αφορά το δυσβάσταχτο παράβολο των 200 ευρώ που απαιτείται να καταβάλλεται στις αστικές διαφορές, προκειμένου να ασκηθεί το ένδικο μέσο της έφεσης, όπως και το παράβολο των 300 ευρώ, που είναι ακόμα μεγαλύτερο, για την άσκηση του ενδίκου μέσου της αναιρέσεως.
Αυτή η διάταξη καθιστά την προσφυγή στη δικαιοσύνη εξαιρετικά δύσκολη, θα μου επιτρέψετε να πω ανέφικτη, κατά την άποψή μου, με τις σημερινές δύσκολες οικονομικές συγκυρίες και εξαναγκάζει τους διαδίκους να μένουν στην πρωτόδικη απόφαση καταργώντας ουσιαστικά πλήρως το δεύτερο και τον τρίτο βαθμό δικαιοδοσίας.
Επίσης, στον κατακερματισμό της δικαιοσύνης οδηγεί η θέσπιση των λεγομένων μονομελών εφετείων, που αλλοιώνουν πλήρως το δεύτερο βαθμό δικαιοδοσίας.
Σε ό,τι αφορά τα ειρηνοδικεία, αναφερόμαστε σε εκείνα που θα υποδεχθούν επιπλέον δικαστική ύλη, χωρίς, όμως, να ξέρουμε για ποια και πόσα ειρηνοδικεία μιλάμε σήμερα. Ο Υπουργός κ. Ρουπακιώτης, σύμφωνα με τα αναγραφόμενα στις εφημερίδες, προωθεί σχέδιο προεδρικού διατάγματος με στόχο να μειώσει δραστικά τον αριθμό τους. Πέραν, όμως, αυτού δεν έχει γίνει γνωστό τίποτα το συγκεκριμένο.
Ως εκ τούτου, μιλάμε για ένα άγνωστο ακόμη πλαίσιο λειτουργίας, το σύστημα, δηλαδή, των νέων ειρηνοδικείων, το οποίο τελεί ακόμα υπό διαμόρφωση. Καλό θα ήταν κάποια στιγμή να ενημερωθεί και η Βουλή για πόσα τέτοια δικαστήρια μιλάμε. Για εκατό, για περισσότερα, για λιγότερα; Εδώ είναι σαφές ότι υπάρχει ένα κενό ενημέρωσης από την πλευρά του Υπουργείου Δικαιοσύνης, το οποίο προσωπικά θεωρώ ότι είναι μεγάλο.
Το πρόβλημα δυσλειτουργίας των ειρηνοδικείων δεν είναι, βέβαια, αποκλειστικά ποσοτικό. Κατ’ αρχάς, ακούγεται σαφέστατα λογικά να πάψουν να λειτουργούν ειρηνοδικεία, που δημοσιεύουν πέντε αποφάσεις το χρόνο και να μεταφερθεί το προσωπικό τους εκεί που πραγματικά θα ήταν χρήσιμο. Είναι, όμως, μόνο θέμα ποσοτικής βελτίωσης της στελέχωσης των νέων ειρηνοδικείων ή μήπως υπάρχει και ανάγκη μιας ταχείας ποιοτικής βελτίωσης τους εν όψει των νέων αρμοδιοτήτων που καλούνται να αναλάβουν;
Εμείς δεν επιθυμούμε οι συγχωνεύσεις να ισοδυναμούν με μεταφορά του ιδίου προβλήματος από το ένα σημείο στο άλλο, απλώς για να λέμε ότι κάνουμε κάποιες μεταρρυθμίσεις και κάποιες αναδιοργανώσεις. Η δική μας πρόταση, η πρόταση των Ανεξάρτητων Ελλήνων –και νομίζω ότι εδώ θα πρέπει να συμφωνήσει κάθε καλόπιστος- είναι να ολοκληρωθεί η εγκατάσταση, η στελέχωση των νέων ειρηνοδικείων και η κατάρτιση του προσωπικού τους και στη συνέχεια να γίνει μεταφορά της πρόσθετης δικαστικής ύλης. Θεωρώ ότι δεν έχει κανένα απολύτως νόημα να μεταθέτουμε το πρόβλημα από τα μονομελή πρωτοδικεία στα ειρηνοδικεία. Σημασία έχει, εν προκειμένω, να μπορέσουμε να το επιλύσουμε οριστικά. 
Σημαντικότατο είναι, επίσης και το θέμα του πού θα εδρεύουν τα νέα ειρηνοδικεία. Συμφωνούμε ότι θα πρέπει να υπάρξουν συγχωνεύσεις. Ποια θα είναι, όμως, εκείνα τα ειρηνοδικεία που θα απορροφήσουν τα καταργούμενα και μαζί θα κληθούν να αναλάβουν το βάρος των νέων αρμοδιοτήτων που μεταφέρονται; 
Δίνω ένα παράδειγμα. Τα Ειρηνοδικεία Περιστερίου στην Αττική και το Ειρηνοδικείο Αθηνών σήμερα δίνουν δικασίμους μέχρι το 2017, ενδεχομένως και το 2019. Πώς, λοιπόν, αυτά τα ειρηνοδικεία θα μπορέσουν να ανταποκριθούν στα νέα καθήκοντα που καλούνται να αναλάβουν, αλλά και θα επιταχύνουν ταυτόχρονα το ήδη συσσωρευμένο έργο που έχουν αναλάβει;
Εδώ τίθεται, επίσης, ένα συναφές ερώτημα σε σχέση με τον τόπο λειτουργίας των νέων ειρηνοδικείων. Από ό,τι έχει δημοσιευτεί στον Τύπο –γιατί επ’ αυτού δεν υπάρχει καμμία απολύτως επίσημη ενημέρωση- το κριτήριο των συγχωνεύσεων θα είναι αποκλειστικά και μόνο η εξοικονόμηση δαπανών. 
Υπάρχει, όμως και το θέμα της προσβασιμότητας, που είναι καθαρά ένα πρόβλημα τοποθέτησης των νέων ειρηνοδικείων. Είναι ένα θέμα, το οποίο αγγίζει περισσότερο τις απομακρυσμένες περιοχές της χώρας, όπως είναι τα νησιά και η ημιορεινή περιφέρεια της πατρίδας μας. Ως Βουλευτής Μαγνησίας και δικηγόρος γνωρίζω το πρόβλημα πρόσβασης στη δικαιοσύνη πολλών συμπολιτών μας. Θεωρώ, λοιπόν, κύριε Υπουργέ, ότι εδώ δεν μπορεί να είναι το αποκλειστικό κριτήριό σας το οικονομικό. 
Όσον αφορά τώρα στο δεύτερο άρθρο, την τροπολογία του Υφυπουργού κ. Ιωαννίδη για τις ενημερότητες των ΠΑΕ, θα το υπερψηφίσουμε, παρά το γεγονός ότι διατυπώνουμε μία κάθετη αντίθεση στον τρόπο με τον οποίο εισάγεται σήμερα η συγκεκριμένη τροπολογία, δηλαδή με ένα νομοσχέδιο το οποίο είναι παντελώς άσχετο. 
Είναι προφανές ότι οι ομάδες χρειάζονται περισσότερο χρόνο για να μπορέσουν να τακτοποιηθούν φορολογικά και ασφαλιστικά. Βέβαια, δεν πιστεύουμε ότι ο ένας μήνας θα μπορέσει να λύσει όλα τα προβλήματα. Και εδώ θα πρέπει, κύριε Υπουργέ, να πάρετε θέση για το τι θα πράξετε εάν αυτός ο μήνας περάσει άπρακτος, γιατί διαφορετικά θεωρώ ότι θα είστε εκτεθειμένος. 
Θα ήθελα να επαναλάβω εδώ -όπως έκανα και με μια σειρά επιστολών και ερωτήσεών μου προς τους αρμόδιους Υφυπουργούς, για τις ομάδες που αφορούσαν τη Μαγνησία, βεβαίως, όπως είναι ο Ολυμπιακός Βόλου και η Νίκη Βόλου- ότι το πρόβλημα των ομάδων είναι σαφέστατα ευρύτερο. 
Περιμένουμε, όμως, πολλές, περισσότερες πρωτοβουλίες από το Υπουργείο σας, οι οποίες θα δίνουν οριστική λύση στα προβλήματα των ομάδων ολόκληρης της Ελλάδας. Είναι βασικό, κύριε Υπουργέ, να μπορεί μία κυβέρνηση να επανατοποθετείται στα θέματα, ιδιαίτερα όταν αυτά δεν προσδιορίζονται μόνο από νόμους, αλλά κυρίως από την ίδια την πραγματικότητα. 
Σας ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κ. Νικόλαος Κούζηλος για δεκαπέντε λεπτά, ο οποίος έχει δηλωθεί ειδικός αγορητής.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα έγινε κάποιο λάθος.</Speech> 
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Το είπε στην αρχή ο κ. Νάκος.</Speech> 
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Το είπε ο κ. Νάκος στην αρχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Απλώς για τα Πρακτικά αναφέρω ότι με βάση το έγγραφό σας αναφέρεται ότι ορίζεται Κοινοβουλευτικός Εκπρόσωπος ο κ. Γεώργιος Γερμενής και ειδικός αγορητής ο κ. Κούζηλος.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Προφανώς, θα έγινε κάποιο λάθος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εν πάση περιπτώσει, το Προεδρείο δεν έχει αντίρρηση να μιλήσει ως ειδικός αγορητής ο κ. Γερμενής για δώδεκα λεπτά, αφού σας επεσήμανε, όμως, τη σημείωση που ήδη ανέγνωσα. 
Ορίστε, κύριε Γερμενή, έχετε το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Σας ευχαριστώ, κύριε Πρόεδρε. 
Εμείς ως Χρυσή Αυγή δεν μπαίνουμε στη διαδικασία να κρίνουμε το ποια θα πρέπει να είναι η ακριβής ημερομηνία έναρξης ισχύος του ν. 4055/2012, δηλαδή το αν αυτή η ημερομηνία θα είναι η 16η Σεπτεμβρίου του τρέχοντος έτους ή αυτή θα μεταφερθεί την 1η Μαρτίου 2013. Και αυτό γιατί κρίνουμε πως ο ν. 4055 είναι ένας κακός νόμος, ένας νόμος πρόχειρος που δεν βασίστηκε σε καμμιά σοβαρή διαβούλευση. Με ταχύτατες διαδικασίες και συντετμημένες προθεσμίες πέρασε από την πρώτη μνημονιακή συγκυβέρνηση Παπαδήμου και με τον ίδιο απαράδεκτο τρόπο τώρα προτείνεται να πάρει νέα ημερομηνία έναρξης ισχύος. 
Ο κακός αυτός νόμος δεν θα επιφέρει καμμιά ουσιαστικά θετική μεταβολή στη δικαστική ζωή της χώρας. Σίγουρα δεν θα επιτύχει την επιτάχυνση της δίκης και δεν θα λύσει κανένα πρόβλημα που αντιμετωπίζουν τα δικαστήρια της χώρας. Αντίθετα, πιστεύουμε πως μπορεί να προσθέσει και άλλα στα ήδη υπάρχοντα προβλήματα. 
Για εμάς η μεταφορά δικαστικής ύλης από τα πρωτοδικεία στα ειρηνοδικεία δεν αποτελεί λύση στο πρόβλημα της καθυστέρησης απονομής δικαιοσύνης στα ελληνικά δικαστήρια. Αυτό απαιτεί συντονισμένες, καλά μελετημένες κινήσεις και βαθιές τομές, όχι απλή μεταφορά ύλης. Η μεταφορά ύλης μπορεί να αποτελέσει απλή μεταφορά του προβλήματος. 
Από πού προκύπτει ότι τα ειρηνοδικεία της χώρας θα είναι σε θέση να ανταπεξέλθουν στη νέα τους δικαιοδοσία; Πώς δεν θα δημιουργηθούν προβλήματα στη λειτουργία τους; Εδώ το Υπουργείο έρχεται και παραδέχεται ότι θα απαιτηθούν έξι μήνες για να είναι έτοιμα να υποδεχθούν τον όγκο των νέων υποθέσεων που προβλέπει ο ν. 4055/2012. Γιατί μόνο έξι μήνες τότε και όχι ένας χρόνος; Γιατί όχι ακόμη περισσότερο; Από πουθενά δεν προκύπτει ότι τα ειρηνοδικεία της χώρας ή έστω κάποια από αυτά δεν θα καταρρεύσουν κάτω από τον αυξημένο όγκο υποθέσεων. Ήδη κάποια ειρηνοδικεία, λόγω φόρτου εργασίας, παρουσιάζουν μεγάλη καθυστέρηση στην απονομή δικαιοσύνης. 
Δεν προβλέπεται τίποτα για την υλικοτεχνική αναβάθμιση των ειρηνοδικείων, καμμιά ενίσχυση στο προσωπικό τους, για να ανταποκριθούν με επιτυχία στα νέα καθήκοντά τους. Λέτε ότι εκατόν εξήντα ειρηνοδίκες που μόλις διορίστηκαν αποτελούν ενίσχυση του προσωπικού τους και πως μετά το πέρας της τετράμηνης άσκησής τους θα επιτρέψουν στα ειρηνοδικεία να αντιμετωπίσουν τη νέα πραγματικότητα που δημιουργεί ο ν. 4055. Δεν είναι ότι τα ειρηνοδικεία της χώρας «δούλευαν ρολόι» και ήρθατε με το διορισμό αυτών των εκατόν εξήντα νέων δικαστικών λειτουργών να ενισχύσετε αυτά τα δικαστήρια για να αντιμετωπίσουν μεγαλύτερο όγκο υποθέσεων. Οι εκατόν εξήντα νέοι αυτοί ειρηνοδίκες έρχονται να καλύψουν τρύπες σε αυτά τα δικαστήρια και μια σειρά συνταξιοδοτήσεων ειρηνοδικών και δεν αποτελούν καμμιά ουσιαστική ενίσχυση. 
Επανέρχομαι στο θέμα της διαβούλευσης, κάνοντας πιο συγκεκριμένη την άποψή μου περί προχειρότητας στη σύνταξη του νομοθετήματος. Με ποιο θεσμικό φορέα συζητήσατε τη μεταφορά δικηγορικής ύλης από τα πρωτοδικεία στα ειρηνοδικεία, όταν σύσσωμος ο δικηγορικός κόσμος διαχρονικά εκφράζει την αντίθεσή του προς αυτό; Ξέρετε τι πρόκειται να συμβεί με τους δικηγόρους των μεγάλων πόλεων που θα οδηγηθούν στην έσχατη ένδεια λόγω της αδυναμίας τους να καλύψουν αποστάσεις μεταξύ των ειρηνοδικείων και του πρωτοδικείου; 
Μήπως ο σχεδιασμός σας εντάσσεται στην προσπάθειά σας για υπαλληλοποίηση των ελεύθερων επαγγελματιών σε μεγάλα γραφεία μεγάλων συμφερόντων, ακόμα και ξένα, που θα αναλαμβάνουν όλες τις υποθέσεις λόγω της στελέχωσής τους με προσωπικό, αφήνοντας χωρίς δουλειά τους νέους δικηγόρους που σωρηδόν βγαίνουν από τα πανεπιστήμια;
Ακόμη πιο σημαντικό αρνητικό αυτού του νόμου αποτελεί φυσικά η δημιουργία μονομελών δικαστηρίων κακουργημάτων. Η καθ’ όλα σωστή και αναγκαία επιτάχυνση της δίκης στα ελληνικά δικαστήρια δεν μπορεί να γίνει εις βάρος της προστασίας του κατηγορουμένου. Τα μονομελή δικαστήρια κακουργημάτων αποτελούν για μας μία άσχημη εξέλιξη. Θεωρούμε πως δεν είναι δυνατόν να δικάζονται κακουργήματα, τόσο σοβαρά εγκλήματα, από δικαστήρια με μονομελή σύνθεση, έστω και σε πρώτο βαθμό. 
Όπως αναφέραμε και στην επιτροπή, πιστεύουμε πως υπάρχουν άλλοι τρόποι να επιτευχθεί επιτάχυνση της δίκης και να αποσυμφορηθούν τα πρωτοδικεία της χώρας. Αυτός ο τρόπος δεν μπορεί να είναι αποσπασματικές ρυθμίσεις σε πρόχειρα καταρτισμένα νομοσχέδια που κακοποιούν τον Αστικό Κώδικα, τον Κώδικα Πολιτικής Δικονομίας, κ.λπ. και μετατρέπουν αυτά τα σημαντικά νομοθετήματα μέσω αυτής της πρακτικής σε κουρελόχαρτα δύσχρηστα και παρωχημένα. 
Ο πιο απλός τρόπος να αποσυμφορηθούν τα πρωτοδικεία της χώρας και, γενικά, να επιταχυνθεί η δίκη, είναι η άμεση αναβάθμιση της υλικοτεχνικής υποδομής των δικαστηρίων και η ενίσχυσή τους με προσωπικό. Η αναδιάρθρωση των δικαστηρίων της χώρας, αν δεν μπορεί να γίνει, λόγω των οικονομικών δυσκολιών που αντιμετωπίζει η χώρα, μπορεί να γίνει, μετά από μια σοβαρή μελέτη με μεταφορά οργανικών θέσεων και άλλες κινήσεις υπηρεσιακές. Αυτό πρέπει να γίνει ανεξάρτητα της οικονομικής στενότητας που αντιμετωπίζει η χώρα.
Από εκεί και πέρα, μετά από σοβαρή διαβούλευση με όλους τους εμπλεκόμενους φορείς –όπως, για παράδειγμα, τους δικηγορικούς συλλόγους της χώρας- μπορούν να γίνουν αλλαγές σε νομοθετικό επίπεδο, όσον αφορά τη δικαιοδοσία των δικαστηρίων, κ.λπ.. Αυτές οι αλλαγές είναι προς τη σωστή κατεύθυνση και πρέπει να γίνουν με σχέδιο, ολοκληρωμένο πλάνο, με λεπτομερή ανάλυση των συνεπειών, με κινήσεις ριζικές που θα μπορέσουν να επιφέρουν θετικές αλλαγές στη δικαστηριακή πρακτική της χώρας.
Τώρα, όσον αφορά το άρθρο 75, παράγραφος 2, του Συντάγματος, για τον ένα μήνα παράτασης που θα έχουν οι ΠΑΕ και οι ΚΑΕ, η Χρυσή Αυγή είναι υπέρ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Πανούσης από τη Δημοκρατική Αριστερά για δεκαπέντε λεπτά.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ πολύ, κύριε Πρόεδρε.
Κύριε Πρόεδρε, κύριε Υπουργέ, κύριοι Βουλευτές, ως γνωστόν η άσκηση της δικαιοσύνης είναι η λεγόμενη «αριστοτελική μεσότητα», δηλαδή ανάμεσα στο «αδικείν» και στο «αδικείσθαι» να βρεις το μέσο δρόμο. Όμως, από την αδικία στο άδικο, η απόσταση δεν είναι συνήθως μεγάλη. Γι’ αυτό και χρειάζεται η επανορθωτική δικαιοσύνη, κρίσιμο στοιχείο της οποίας παραμένει η ακριβοδικία.
Η δικαιοσύνη συνιστά μία πάγια έκφραση της ισότητας. Γι’ αυτό και οι νόμοι και οι θεσμοί πρέπει να εφαρμόζονται εξίσου, δηλαδή με τον ίδιο τρόπο. Η αποσυμφόρηση δεν θα γίνει με τη μεταφορά ύλης. Η αποσυμφόρηση θα γίνει με την απονομικοποίηση, την αποποινικοποίηση, την απεγκληματοποίηση και, τελικά, την αποφυλακοποίηση. 
Το κράτος δικαίου πρέπει να διασφαλίζει τα δικαιώματα και τις νόμιμες προσδοκίες των πολιτών, ιδίως αυτών που βρίσκονται σε μειονεκτική θέση. Η διοίκηση της δικαιοσύνης ιστορικά, φιλοσοφικά, συγκριτικά, συνάδει με τη φύση της πολιτικής εξουσίας. Μαγική εξουσία, εσωτερική και χαρισματική δικαιοσύνη. Θρησκευτική εξουσία, θεοκρατική δικαιοσύνη. Ηθική εξουσία, δικαιοσύνη των αξιών. Λεγκαλιστική εξουσία, νομική τυπική δικαιοσύνη.
Όμως, το κρίσιμο ερώτημα παραμένει ανοικτό. Με ποιον τρόπο η τυπική δικαιοσύνη θα γίνει και ουσιαστική; Ας μην ξεχνάμε, ο δικαστής μετατρέπει το δίκαιο σε δικαιοσύνη. Δεν είναι, δηλαδή, ένας τυφλός εκτελεστής της νομικής διάταξης, αλλά ο ερμηνευτής ενός πολιτισμού. Σε κάθε περίπτωση, δικαιώματα και ελευθερίες, χωρίς μετριοπαθή χρήση της εξουσίας, χωρίς διάταξη των θεσμών τέτοια ώστε η εξουσία να σταματά την εξουσία, παύουν να περιβάλλονται με εγγυήσεις.
Η δικαιοσύνη πολλές φορές είναι αναποτελεσματική λόγω καθυστερήσεων στην εκδίκαση, αλλά και λόγω μικρού προϋπολογισμού, ενώ η ανισότητα οφείλεται στο φόρτο εργασίας των δικαστών, στην ανεπάρκεια της υποδομής και των μέσων, στη γραφειοκρατία, στο συχνά υψηλό κόστος. Η απονομή της δικαιοσύνης πρέπει να είναι ταχεία, χωρίς όμως να παραβιάζονται βασικές αρχές του νομικού πολιτισμού και της δικονομίας, της δίκαιης δίκης και της εμπιστοσύνης των πολιτών στις εκδιδόμενες αποφάσεις.
Σε σχέση με το σχέδιο νόμου και χωρίς να υπεισερχόμεθα στις επιμέρους διατάξεις του ν. 4055/2012 –άλλωστε, η δικαιοπολιτική λογική πολλών εξ αυτών δεν μας βρίσκει σύμφωνους- εμείς προτείναμε παράταση μέχρι την 1η Σεπτεμβρίου 2013, για να υπάρχει πλήρες σύστημα υποδομής, εκπαίδευσης, ενημέρωσης όλου του νομικού κόσμου, συγχωνεύσεις των ειρηνοδικείων με προεδρικό διάταγμα που θα συνεκτιμά τις γνώμες των δικηγορικών συλλόγων και των ενώσεων δικαστών, ειδική συζήτηση στην επιτροπή της Βουλής για τη δυσλειτουργίες του ν. 4055/2012 μέσα στο επόμενο εξάμηνο.
Θα μου επιτρέψετε τρεις αναστοχασμούς επ’ ευκαιρία του νόμου. Πρώτον, η ιστορικότητα του τόπου πρέπει να επηρεάζει τη συγχωνευτική διαδικασία και να μην επικρατεί μόνο το δημοσιονομικό στοιχείο. Δεύτερον, χωρίς δάσκαλο, δικαστή και κοινότητες λόγω συγχωνεύσεων, οι περιφέρειες θα αισθάνονται πολύ μακριά από την πολιτεία. Τρίτον, οι δικαστές είναι κατά το Μοντεσκιέ «το στόμα του νόμου», αλλά τούτο προφανώς δεν σημαίνει ότι σε περιόδους κρίσης νομιμοποίησης του κράτους δεν οφείλουν να ελέγχουν τη συνταγματικότητα του νόμου. 
Η αρχή της οικονομίας της δίκης, χωρίς κίνδυνο βλάβης της ορθής απονομής της δικαιοσύνης και των δικαιωμάτων των διαδίκων, περιορίζει τη σπατάλη χρόνου και χρήματος, αλλά δεν πρέπει να σταματά το δημόσιο συμφέρον της ολότητας στο όνομα των όποιων επιταχύνσεων που πολλές φορές αποκρύπτουν την κοινωνική αλήθεια.
Εμείς θα ψηφίσουμε «υπέρ» με πολλές επιφυλάξεις. Όσον αφορά την τροπολογία, θα την ψηφίσουμε για λόγους επείγοντος και αγωνίας φιλάθλων και όχι κοινοβουλευτικής τάξης. Όμως, έτσι δεν εξυγιαίνεται ο αθλητισμός. Χρειάζονται τολμηρές θεσμικές τομές, ανεξάρτητα όργανα –ιδίως δικαιοδοτικά- και κυρίως σπάσιμο της διαπλοκής, του πολιτικοεργολαβικού, μιντιακού και αθλητικού συμπλέγματος. Θα είμαστε στο πλευρό αυτών που θα το τολμήσουν. 
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Ιωάννης Γκιόκας από το Κομμουνιστικό Κόμμα Ελλάδας για δεκαπέντε λεπτά.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, το σημερινό νομοσχέδιο που αφορά τη μεταφορά της ημερομηνίας για την έναρξη της αρμοδιότητας των ειρηνοδικείων αποτελεί, κατά τη γνώμη μας, την πιο επίσημη παραδοχή ότι ο ν. 4055/2012 που αφορούσε μεταξύ άλλων την επιτάχυνση στην απονομή της δικαιοσύνης, όχι μόνο δεν μπόρεσε να επιλύσει προβλήματα σοβαρά που αφορούν την ταχύτητα στην απονομή της δικαιοσύνης, αλλά επί της ουσίας δημιούργησε ακόμα μεγαλύτερα προβλήματα.
Στην έκθεση αξιολόγησης των συνεπειών του νομοσχεδίου αναφέρεται πολύ χαρακτηριστικά ότι η μεταφορά ύλης θα δημιουργήσει πολλά σοβαρά προβλήματα στην καθημερινή λειτουργία των ειρηνοδικείων, οι δικάσιμοι των οποίων προσδιορίζονται μετά την πάροδο ετών μέχρι το 2017. Είναι χαρακτηριστική η περίπτωση του Ειρηνοδικείου Περιστερίου, όπου οι προθεσμίες, οι δικάσιμοι, δίνονται μετά το 2017.
Η ουσία της συγκεκριμένης ρύθμισης αφορούσε κατά κύριο λόγο μία τεχνικού χαρακτήρα μεταφορά δικαστικής ύλης από τα πρωτοδικεία στα ειρηνοδικεία. Δηλαδή, για να το πούμε πιο απλά, να ξεφορτωθούν τα πρωτοδικεία και να επιβαρυνθούν με δικαστική ύλη ακόμη περισσότερο τα ειρηνοδικεία.
Δεν μπαίνουμε στη διαδικασία να συζητήσουμε αν ορισμένες υποθέσεις θα έπρεπε ή όχι να υπάγονται στην καθ’ ύλην αρμοδιότητα των πρωτοδικείων ή των ειρηνοδικείων. Ενδεχομένως ορισμένες υποθέσεις θα έπρεπε να υπαχθούν στα ειρηνοδικεία και καλώς να πήγαν στα ειρηνοδικεία, ιδιαίτερα ορισμένες υποθέσεις εκουσίας δικαιοδοσίας. Το πρόβλημα όμως, δεν είναι εκεί. Το πρόβλημα έχει να κάνει με τη συνολικότερη πολιτική στο χώρο της δικαιοσύνης που ελλείψει πόρων, ελλείψει προσωπικού, ελλείψει υλικοτεχνικής  υποδομής απλά μεταφέρει αρμοδιότητες από το ένα δικαστήριο στο άλλο, χωρίς κανένα άλλο μέτρο στήριξης, με αποτέλεσμα απλά τη μετάθεση του προβλήματος, την αποσυμφόρηση κάποιων δικαστηρίων με κόστος, με τίμημα την επιβάρυνση κάποιων άλλων. 
Αυτή η πολιτική της διαχείρισης και ανακύκλωσης του προβλήματος που ακολουθείται χρόνια στο χώρο της δικαιοσύνης, είναι αυτή που αναγκάζει και σήμερα την Κυβέρνηση να μεταθέσει και την έναρξη λειτουργίας της νέας ρύθμισης, επειδή ακριβώς αυτή η πολιτική είναι αδιέξοδη και αναποτελεσματική. 
Ιδιαίτερα δε τα ειρηνοδικεία είναι ήδη επιβαρυμένα σε πολύ μεγάλο βαθμό και λόγω όλων των νομοθετικών αλλαγών που έχουν γίνει το τελευταίο διάστημα, ιδιαίτερα στην καθ’ ύλην αρμοδιότητα, αλλά και λόγω της συνολικότερης κατάστασης που υπάρχει, της κοινωνικής πραγματικότητας που υπάρχει και που εξαναγκάζει πολλούς πολίτες να προσφύγουν γενικά στα δικαστήρια και ιδιαίτερα στα ειρηνοδικεία. 
Είναι χαρακτηριστικό, για παράδειγμα, το γεγονός -αναφέρθηκε και από άλλους ομιλητές- ότι ένα πολύ μεγάλο μέρος των υποθέσεων στα ειρηνοδικεία αφορούν διαφορές υπερχρεωμένων νοικοκυριών με τις τράπεζες. 
Αυτό θα αλλάξει το επόμενο διάστημα; Θα μειωθεί δηλαδή, η ανάγκη προσφυγής αυτών των υπερχρεωμένων νοικοκυριών; Ίσα ίσα, με τη συνολικότερη αντιλαϊκή πολιτική, με την αδυναμία των νοικοκυριών να καταβάλουν δόσεις δανείων, αυτή η κατάσταση που υπάρχει σήμερα θα οξυνθεί ακόμα περισσότερο και αυτές οι υποθέσεις που είναι ζωτικής σημασίας γι’ αυτά τα νοικοκυριά, θα παραπέμπονται για επίλυση μετά από έξι, επτά και οκτώ χρόνια. 
Ξέρει η Κυβέρνηση ότι η κατάσταση στα ειρηνοδικεία είναι τραγική; Ξέρει η Κυβέρνηση ότι η συγκεκριμένη πολιτική, όχι μόνο δεν θα αντιμετωπίσει, αλλά ούτε καν θα ανακουφίσει από το συνολικό πρόβλημα; 
Εμείς θεωρούμε ότι το ξέρει και το ξέρει πάρα πολύ καλά, απλά είναι  μία συνειδητή πολιτική επιλογή η υποβάθμιση των ειρηνοδικείων, είναι μία συνειδητή πολιτική επιλογή μία σειρά υποθέσεις μεγαλύτερης οικονομικής στάθμης να διεκπεραιώνονται γρήγορα και μία σειρά υποθέσεις που θεωρούνται –κακώς, κατά τη γνώμη μας- ήσσονος σημασίας να περάσουν σε δεύτερη μοίρα. Αυτός είναι, κατά τη γνώμη μας, ο στόχος. Οι υποθέσεις των ειρηνοδικείων να μετατραπούν σε υποθέσεις δεύτερης κατηγορίας. Δεν αναφερόμαστε βέβαια στην ποιότητα και στην επιστημονική επάρκεια των δικαστών στα ειρηνοδικεία, αλλά στην ταχύτητα και στη διεκπεραίωση των συγκεκριμένων υποθέσεων. 
Σε σχέση λοιπόν, με τη ρύθμιση του νομοσχεδίου σαν Κομμουνιστικό Κόμμα Ελλάδας θεωρούμε ότι η παράταση που ζητείται δεν θα λύσει το πρόβλημα. Δεν είμαστε αντίθετοι στο να δοθεί, αλλά δεν θα λύσει το πρόβλημα. Πιθανότατα να χρειαστεί στο μέλλον και νέα παράταση και αυτό γιατί το Μάρτη του 2013 που προβλέπεται ως νέα ημερομηνία έναρξης της ρύθμισης, η κατάσταση θεωρούμε ότι θα είναι ακόμα χειρότερη λόγω και της συνολικότερης πολιτικής και των περικοπών που θα εξειδικευθούν και στο χώρο της δικαιοσύνης. 
Αναφέρεται, για παράδειγμα, στην αιτιολογική έκθεση του νομοσχεδίου ότι χρειάζεται χρόνος προετοιμασίας κι εμείς αναρωτιόμαστε το εξής: Τι θα προετοιμαστεί αλήθεια μέχρι το Μάρτη του 2013; Θα έχουμε περισσότερες αίθουσες δικαστηρίων; Θα προσληφθούν περισσότεροι δικαστικοί και δικαστικοί υπάλληλοι; Δεν αναφέρομαι, βέβαια, στους εκατόν εξήντα ειρηνοδίκες που αυτοί έρχονται απλά να καλύψουν κενές οργανικές θέσεις. Θα μειωθεί σε αυτό το μεσοδιάστημα η ανάγκη ακόμα περισσότερων πολιτών, νοικοκυριών να προσφύγουν στη δικαιοσύνη; Εμείς θεωρούμε ότι θα συμβεί ακριβώς το αντίθετο. Ίσα ίσα που η κυβερνητική πολιτική προωθεί τη συγχώνευση ειρηνοδικείων. 
Βέβαια, ο κύριος Υφυπουργός στη συζήτηση στην επιτροπή αναφέρθηκε ότι αυτή η συγχώνευση, θα αφορά ορισμένα ειρηνοδικεία που εκδίδουν τέσσερις, πέντε, το πολύ δέκα υποθέσεις το χρόνο, χωρίς βέβαια να αναφερθεί συγκεκριμένα για ποια ειρηνοδικεία πρόκειται, τη στιγμή που εδώ τα δημοσιεύματα λένε ότι ο αριθμός των ειρηνοδικείων θα μειωθεί στο μισό. 
Άρα, το πρόβλημα, κυρίες και κύριοι Βουλευτές, το επόμενο διάστημα θα οξυνθεί ακόμα περισσότερο και θα εντείνει την ταλαιπωρία του κόσμου, των δικηγόρων, όλων των ανθρώπων που εμπλέκονται στο χώρο των δικαστηρίων. 
Εμείς θεωρούμε ότι καμμία λύση δεν θα δοθεί μέσα από αυτήν τη ρύθμιση. Θα είναι ακόμα πιο δύσκολη η κατάσταση. Με την ευκαιρία της συζήτησης του σημερινού νομοσχεδίου, θέλουμε για μία ακόμα φορά να εκφράσουμε τη ριζική μας διαφωνία στον τρόπο με τον οποίο οι κυβερνήσεις στη χώρα μας διαχρονικά διαχειρίζονται το ζήτημα της γρήγορης απονομής της δικαιοσύνης. 
Ποιες ήταν οι βασικές μορφές που επέλεξαν οι προηγούμενες κυβερνήσεις στην αντιμετώπιση αυτού του προβλήματος; Να χαρατσώσουν τα λαϊκά νοικοκυριά, που έχουν ανάγκη την πρόσβαση στη δικαιοσύνη με αποτέλεσμα να γίνει η δικαιοσύνη είτε δυσπρόσιτη είτε τελείως απρόσιτη γι’ αυτούς και αυτό έγινε με την αύξηση δικαστικών εξόδων, με την αύξηση παραβόλων, ενσήμων και όπως ακούγεται και γράφεται, αυτή η πολιτική δεν θα σταματήσει εδώ. Δηλαδή μιλάμε για ταξικούς φραγμούς στη δικαιοσύνη: πιο ακριβή δικαιοσύνη για τα λαϊκά στρώματα που αναγκάζονται να προσφύγουν σε αυτήν. 
Σε αυτήν την κατεύθυνση εντάσσονται και οι θεσμικές ρυθμίσεις για ιδιωτικοποίηση μέρους της ύλης των δικαστηρίων μέσα από την εξωδικαστική επίλυση των διαφορών, οι διάφοροι θεσμοί διαμεσολάβησης που επί της ουσίας επιβαρύνουν το αδύνατο μέρος της διαφοράς και βέβαια, σε αυτήν την κατεύθυνση προωθούνται λύσεις που θα οδηγήσουν σε νέα επιδείνωση των εργασιακών σχέσεων των εργαζομένων στον χώρο των δικαστηρίων με την παράταση του ωραρίου λειτουργίας και ούτω καθ’ εξής. 
Για εμάς, κυρίες και κύριοι Βουλευτές, είναι σήμερα ανάγκη να υπάρξει δραστική μείωση των δικαστικών εξόδων, της δυσβάσταχτης οικονομικής επιβάρυνσης των εργαζομένων που αναγκάζονται να προσφύγουν στη δικαιοσύνη, γιατί σήμερα για μία σειρά διαφορές εργατικές, μισθωτικές, υπερχρεωμένων νοικοκυριών, η δικαιοσύνη είναι ένα αποκούμπι. Δεν θεωρούμε εμείς βεβαίως ότι μόνο μέσα από την προσφυγή στη δικαιοσύνη λύνονται τα λαϊκά προβλήματα. Όμως, δεν πρέπει ο λαϊκός κόσμος, ο φτωχός κόσμος να εμποδίζεται, να μην μπορεί να έχει πρόσβαση στη δικαιοσύνη είτε λόγω κόστους είτε λόγω καθυστερήσεων, που καθιστούν τη δικαστική προστασία επί της ουσίας χωρίς αντίκρισμα. 
Βέβαια, χρειάζεται να καλυφθούν όλες οι οργανικές θέσεις σε δικαστικό προσωπικό, σε δικαστικούς υπαλλήλους, να λυθούν τα προβλήματα της υλικοτεχνικής υποδομής. Δεν λέμε ότι δεν χρειάζονται και θεσμικές αλλαγές, όμως οι όποιες θεσμικές αλλαγές χωρίς υλικοτεχνική στήριξη και στήριξη σε προσωπικό μοιάζουν με την προσπάθεια να τετραγωνιστεί ο κύκλος. 
Χρειάζεται να εξασφαλιστούν τα εργασιακά και ασφαλιστικά δικαιώματα των δικαστικών υπαλλήλων, να μην παραταθεί το ωράριο λειτουργίας των ποινικών δικαστηρίων, να καταργηθούν οι νόμοι που ποινικοποιούν -και οι νόμοι που ψηφίστηκαν τα τελευταία χρόνια ποινικοποιούν- εργατικούς, λαϊκούς αγώνες. 
Σε αυτήν την κατεύθυνση, κυρίες και κύριοι Βουλευτές εντάσσεται και η τροπολογία που έχουμε καταθέσει σαν Κοινοβουλευτική Ομάδα του Κομμουνιστικού Κόμματος Ελλάδας και αφορά την παύση των ποινικών διώξεων σε βάρος αγροτών που διώχθηκαν ή καταδικάστηκαν το προηγούμενο διάστημα για τη συνδικαλιστική τους δράση, για τη συμμετοχή τους σε αγώνες και κινητοποιήσεις. 
Βεβαίως, το ζήτημα δεν είναι δικαστικό. Είναι συνολικό πολιτικό ζήτημα κι έχει να κάνει με την ένταση της καταστολής και του αυταρχισμού των διώξεων σε βάρος των λαϊκών αγώνων που πάει χέρι χέρι με την αντιλαϊκή πολιτική. 
Ιδιαίτερα δε όσον αφορά τους αγρότες στους οποίους αναφέρεται και η συγκεκριμένη τροπολογία, στις περισσότερες περιπτώσεις οι αγώνες τους αντιμετωπίστηκαν και εξακολουθούν να αντιμετωπίζονται με ποινικές διώξεις, με καταδίκες, με αποτέλεσμα εκατοντάδες μικρομεσαίοι αγρότες είτε να έχουν καταδικαστεί είτε να οδηγούνται κατηγορούμενοι στα δικαστήρια. Και τούτο, παρά το γεγονός ότι οι αγροτικές κινητοποιήσεις γίνονται στα πλαίσια συνδικαλιστικής δραστηριότητας, με σκοπό την υπεράσπιση του δικαιώματος των μικρών και μεσαίων αγροτών να ζήσουν με ένα αξιοπρεπές εισόδημα, να μην ξεκληριστούν από τη γη τους, να αντιμετωπίσουν τα οξυμένα προβλήματά τους. 
Κύριε Υπουργέ, χρειάζεται να μπει ένα τέλος σε αυτήν την κατάσταση και πρέπει η Κυβέρνηση, η ηγεσία του Υπουργείου, να πάρει την ευθύνη να κάνει δεκτή την τροπολογία που κατέθεσε η Κοινοβουλευτική Ομάδα του Κομμουνιστικού Κόμματος Ελλάδας, έτσι ώστε να λυθεί το πρόβλημα των διώξεων, των καταδικαστικών αποφάσεων σε βάρος αγωνιζόμενων αγροτών. Άλλωστε, υπάρχει και προηγούμενη νομοθετική ρύθμιση με το ν. 2721/1999.
Τέλος, κυρίες και κύριοι Βουλευτές, σε σχέση με την τροπολογία που κατατέθηκε από το Υπουργείο Παιδείας και αφορά τα ζητήματα των ΠΑΕ, καταρχάς θέλουμε να πούμε ότι οι ενστάσεις που διατυπώθηκαν και αφορούν τη διαδικασία έχουν βάση. Βεβαίως, υπήρχε η βιασύνη της έναρξης του πρωταθλήματος, όμως το τελευταίο διάστημα και από την προηγούμενη κοινοβουλευτική θητεία έχουμε γίνει μάρτυρες μιας κοινοβουλευτικής πρακτικής που έκανε την κατάθεση τέτοιων τροπολογιών επί της ουσίας τον κανόνα και όχι την εξαίρεση της κοινοβουλευτικής διαδικασίας. 
Για την ουσία της ρύθμισης εμείς δεν έχουμε σοβαρή αντίρρηση στην παράταση της προθεσμίας για την προσκόμιση ασφαλιστικής και φορολογικής ενημερότητας, με την προϋπόθεση, κύριε Υπουργέ, ότι μέσα σε αυτή την προθεσμία δεν θα υπάρξει οποιαδήποτε νομοθετική ρύθμιση από τη μεριά της Κυβέρνησης για ρύθμιση των χρεών των ΠΑΕ. Πρέπει εδώ και εσείς, σας αρμόδιος Υπουργός να δεσμευτείτε ότι δεν θα υπάρξει μέσα σε αυτή την προθεσμία καμμία τέτοια ρύθμιση χρεών ΠΑΕ που επί της ουσίας είναι πρόκληση για χιλιάδες νοικοκυριά που σήμερα ασφυκτιούν κάτω από τις δόσεις των δανείων της υπερχρέωσης στις τράπεζες κ.ο.κ. 
Σε κάθε περίπτωση, εμείς θεωρούμε και διαβεβαιώνουμε ότι το πρόβλημα είναι υπαρκτό και θα είναι πιο οξυμένο μετά από ένα μήνα, γιατί αφορά τα ίδια τα σάπια θεμέλια, πάνω στα οποία είναι φτιαγμένο το ποδόσφαιρο στη χώρα μας. Αυτό αφορά και τη λειτουργία των ΠΑΕ και τη διαδικασία αδειοδότησης των ομάδων, για την οποία, κύριε Υφυπουργέ, υπάρχει παρασκήνιο. Αυτό αφορά τα επιχειρηματικά συμφέροντα που διοικούν, διαχειρίζονται, λυμαίνονται τις ΠΑΕ και το ποδόσφαιρο και σε καμμία περίπτωση δεν πρέπει ο φίλαθλος κόσμος της χώρας μας να στοιχηθεί πίσω από τέτοιου είδους επιχειρηματικά συμφέροντα.
Για εμάς η λύση είναι, αυτό το σάπιο οικοδόμημα να γκρεμιστεί και να χτιστεί ξανά από την αρχή. Διαφορετικά, το πρόβλημα θα αναπαράγεται, θα ανακυκλώνεται με ακόμη πιο έντονο τρόπο. Υπάρχουν δεκάδες παραδείγματα απλήρωτων αθλητών, ιδιαίτερα στις μικρότερες κατηγορίες, ανεξόφλητων φορολογικών υποχρεώσεων, ανεξόφλητων ασφαλιστικών εισφορών. Θεωρούμε ότι αυτή η κατάσταση θα οξυνθεί ακόμη περισσότερο το επόμενο διάστημα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε πολύ.
Πριν δώσω το λόγο στον κ. Παυλόπουλο, ο Υφυπουργός Αθλητισμού θέλει να κάνει μια διευκρίνιση.
Ορίστε, κύριε Υφυπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Σας ευχαριστώ, κύριε Πρόεδρε.
Κυρίες και κύριοι συνάδελφοι, απευθύνομαι πρώτα απ’ όλα στους καινούργιους συναδέλφους, στους οποίους έχω πλήρη σεβασμό. Στην καριέρα μου χρησιμοποίησα τους καινούργιους όπου κι αν δούλεψα και έφερα αποτελέσματα. Αναφέρθηκα απλώς και μόνο στην κ. Κωνσταντοπούλου και το τονίζω, η οποία παρ’ όλο που είναι καινούργια συνάδελφος, μπορεί να είναι διάνοια, να έχει καταπληκτικές σπουδές κ.λπ., αλλά μιλάμε περί εμπειρίας. Η εμπειρία λοιπόν είναι ένα θέμα, το οποίο όσο πιο πολύ μένεις σε ένα μέρος τόσο πιο μεγάλη εμπειρία έχεις. 
Δεύτερον, στο νομοσχέδιο του Υπουργείου Δικαιοσύνης στο οποίο έρχεται μια τροπολογία του Υπουργείου Παιδείας, πράγματι δεν έχει καμμία σχέση. Αυτό είναι αυτονόητο. Το ότι όμως ξεκινάει ένα πρωτάθλημα, είναι κλειστή η Βουλή όλο αυτό το διάστημα και δεν μπορούμε να φέρουμε ένα νομοσχέδιο βλέπετε ότι επειδή τα προνόμια των αθλητών, τα οποία θα αλλάξω προς το καλύτερο, έστειλα σε όλα τα κόμματα και σε όλους τους φορείς…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εκτός από εμάς.</Speech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Όχι, κυρία Κωνσταντοπούλου, έστειλα και σε εσάς.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εκτός από εμάς. Το είπατε και στην αρχή.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού): Παντού το έστειλα γιατί ζητάω την εμπειρία και το τι θέλει κάθε κόμμα. Το έστειλα, λοιπόν, και σε εσάς και περιμένω τις απαντήσεις, ώστε μετά από αυτή τη διαβούλευση να μπορέσουμε να φέρουμε ό,τι καλύτερο υπάρχει. 
Είναι γνωστό, λοιπόν, ότι στις ανώνυμες εταιρίες και στα τμήματα των αμειβομένων αθλητών, δηλαδή στις επαγγελματικές ομάδες, δώσαμε παράταση ενός μηνός ώστε να προσκομίσουν την ασφαλιστική και φορολογική ενημερότητα. Όπως είναι γνωστό στην παράγραφο 3 του άρθρου 77Α του αθλητικού νόμου 2725/1999, όπως αυτό ισχύει σήμερα, προβλέπεται η εκ μέρους των αθλητικών ανωνύμων εταιριών και των ταμείων αμειβομένων αθλητών, υποχρέωση προσκόμισης στην οικεία διοργανώτρια αρχή και πριν από την έναρξη κάθε αγωνιστικής περιόδου, πιστοποιητικού που εκδίδει η Επιτροπή Επαγγελματικού Αθλητισμού περί τήρησης των υποχρεώσεων που αφορούν τον αθλητικό νόμο. Μεταξύ αυτών των εγγράφων η Επιτροπή Επαγγελματικού Αθλητισμού απαιτεί τη φορολογική και ασφαλιστική ενημερότητα.
Η οικονομική κρίση που βιώνουμε στη χώρα μας τα τελευταία χρόνια έχει επηρεάσει δυσμενώς όλες τις εταιρίες που ασκούν δραστηριότητα και φυσικά και τις αθλητικές και είναι δύσκολο να ανταποκριθούν στις υποχρεώσεις. Υπάρχει, λοιπόν, αδήριτη ανάγκη ομαλής έναρξης και εύρυθμης λειτουργίας όλων των επαγγελματικών πρωταθλημάτων και γι’ αυτούς τους λόγους κρίνεται απαραίτητο να διευκολυνθούν οι ομάδες που συμμετέχουν στα επαγγελματικά πρωταθλήματα, παρέχοντας παράταση ενός μηνός στην προθεσμία προσκόμισης φορολογικής και ασφαλιστικής ενημερότητας.
Η προτεινόμενη διάταξη άλλωστε δεν προκαλεί δαπάνη σε βάρος του κρατικού προϋπολογισμού, όπως προκύπτει από την έκθεση του Γενικού Λογιστηρίου του Κράτους που συνοδεύει την προς ψήφιση τροπολογία. 
Επισημαίνω, λοιπόν, και στην Εθνική Αντιπροσωπεία ότι δεν χαρίζεται ούτε ένα ευρώ στις ομάδες που συμμετέχουν στα επαγγελματικά πρωταθλήματα και συμφωνώ με το ότι εντός του μηνός δεν υπάρχει περίπτωση –δεσμεύομαι σε αυτό- να έρθει καμμία ρύθμιση η οποία θα είναι υπέρ των ομάδων. Απλώς και μόνο χρονικά δώσαμε αυτό το μήνα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Σας ευχαριστούμε και εμείς.
Επειδή υπάρχουν ερωτήματα επισημαίνουμε το αυτονόητο κατά τον Κανονισμό, ότι οι Κοινοβουλευτικοί Εκπρόσωποι μιλούν μετά τους εισηγητές και μετά τον Υπουργό. Αυτό προβλέπει ο Κανονισμός.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ορίστε, κύριε Κακλαμάνη, έχετε το λόγο για ένα λεπτό.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, είναι ευχής έργο και χαίρομαι πραγματικά γιατί στην αρχή των εργασιών αυτής της περιόδου δημιουργήθηκε το θέμα με την τροπολογία του Υπουργείου Παιδείας. Και εσείς που υπήρξατε στο παρελθόν εδώ και όσοι από τους συναδέλφους ήταν στις προηγούμενες περιόδους, θα θυμούνται ίσως ότι μονίμως διατύπωνα τη διαφωνία μου και τη διαμαρτυρία μου για την έλλειψη σεβασμού στον Κανονισμό και στο Σύνταγμα με τις περιπτώσεις των ασχέτων τροπολογιών.
Είναι γεγονός ότι η γραφειοκρατία κινείται πολλές φορές και εκπροθέσμως και αναγκάζονται πολλές φορές αρμόδιοι Υπουργοί να έρχονται εδώ να καταθέτουν τροπολογίες και να έρχεται σε εξαιρετικά δύσκολη θέση το Σώμα.
Κύριε Πρόεδρε, επί της Προεδρίας μου είχαμε διατυπώσει και είχαμε συμφωνήσει όλοι σε μια αρχή που νομίζω ότι πρέπει και στη Διάσκεψη των Προέδρων –όπως ελέχθη συζητώντας το θέμα- να τη θέσω εκεί, αλλά ας ακουστεί και από τους συναδέλφους εδώ.
Σε περιπτώσεις εξαιρετικής ανάγκης, εφόσον συμφωνούν όλα τα κόμματα, τότε μπορούμε καθ’ οικονομίαν να κάνουμε αυτή τη διάκριση. Το τονίζω. Όχι, όμως, όπως ήρθαν και στην προηγούμενη περίοδο και στην αμέσως προ αυτής, πράγματι αυτό που ελέχθη ότι ολόκληρα πακέτα, ολόκληρα νομοσχέδια. Και δυστυχώς, νομίζω ότι τέτοιου είδους παρεκβάσεις από τη λειτουργία του Κανονισμού και του Συντάγματος, βοηθούν όσους, ιδιαίτερα τα τελευταία χρόνια, ιδιαίτερα την τελευταία περίοδο, έχουν ως επίμονο στόχο τους την απαξίωση του κοινοβουλευτικού θεσμού. Και νομίζω ότι οι πρώτοι που έχουμε καθήκον εκ του Συντάγματος να τον προασπίσουμε είμαστε εμείς οι εντολοδόχοι και γι’ αυτό του ελληνικού λαού.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς για την επισήμανση ότι πράγματι η Διάσκεψη των Προέδρων ομόφωνα επισημαίνει την ανάγκη η εξαίρεση να μην γίνεται κανόνας.
Κύριε Παυλόπουλε, έχετε το λόγο για επτά λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και θα συμφωνήσει με την πείρα του, διότι και οι δυο μας παραβιάσαμε τον Κανονισμό ως Υπουργοί.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κύριοι συνάδελφοι, παίρνω το λόγο, όχι γιατί έχω κάποια αντίρρηση στο νομοσχέδιο το οποίο ψηφίζουμε. Και το νομοσχέδιο το ψηφίζω και επιπλέον την τροπολογία. Αλλά ακριβώς όσα διημείφθησαν τις τελευταίες μέρες στη Βουλή, ο τρόπος που ετέθησαν ορισμένα ζητήματα για τον Κανονισμό, αλλά και το ίδιο το περιεχόμενο του νομοσχεδίου, νομίζω μου επιβάλλουν να πω ορισμένα πράγματα τα οποία, για μένα τουλάχιστον, αποτελούν θέματα αρχής. Και το τονίζω για μένα. Εδώ δεν διδάσκει κανένας κανέναν και όλοι κατέχουν τα ζητήματα, όπως πρέπει να τα κατέχουν. Αυτό είναι το τεκμήριο της ετυμηγορίας του Ελληνικού Λαού για κάθε συνάδελφο ο οποίος έρχεται στο Κοινοβούλιο.
Σε ό,τι αφορά την ουσία, ψηφίζω τη διάταξη γιατί το να ομολογεί η Πολιτεία ότι δεν είναι έτοιμη ακόμη να δώσει την αρμοδιότητα σε ένα δικαστήριο να δικάσει, αλλά να δικάσει με δίκαιη δίκη, αυτό δεν είναι λάθος. Λάθος θα ήταν να ενέμενε όταν τα Ειρηνοδικεία είναι ανέτοιμα ακόμα να δικάσουν τέτοιες διαφορές, απλά διότι ο αριθμός των ειρηνοδικών που έπρεπε να προσληφθούν, δεν πρόλαβε να προσληφθεί, ακριβώς επειδή υπήρξε αυτή η μακρά διαδικασία δύο εκλογικών αναμετρήσεων. Τι έπρεπε να γίνει δηλαδή; Να εμμείνει το Υπουργείο σε μια ρύθμιση προηγουμένως, χωρίς να ευθύνεται δε και η σημερινή πολιτική ηγεσία γι’ αυτό το οποίο συμβαίνει; 
Τι σημαίνει δίκαιη δίκη τελικά; Ίσως εδώ πρέπει να σκεφτούμε ορισμένα πράγματα. Τον τελευταίο καιρό και μέσα από τη δίνη της οικονομικής κρίσης, μέσα από τις σε ορισμένα πράγματα, απαράδεκτες και από πλευράς εθνικής κυριαρχίας, αν θέλετε, επιδιώξεις της τρόικας, όπως είναι και το θέμα της δικαιοσύνης, θεωρήθηκε ότι η επιτάχυνση της δικαιοσύνης αποτελεί per se ένα αγαθό συγκεκριμένο. Δεν είναι έτσι. Η επιτάχυνση της δικαιοσύνης δευτερογενώς επιδρά στην απονομή της δικαιοσύνης. Επιβάλλεται μόνο στις περιπτώσεις εκείνες όπου θα φτάναμε στο όριο της αρνησιδικίας. Υπ’ αυτήν την έννοια υπάρχει και ως θεσμός και εισήχθη στην Ελλάδα ως διεθνής υποχρέωση από το άρθρο 6 της Ευρωπαϊκής Σύμβασης των Δικαιωμάτων του Ανθρώπου. 
Άρα, λοιπόν, κάθε φορά που επιδιώκουμε την επιτάχυνση πρέπει να κοιτάμε το εξής: Το δικαστήριο το οποίο δικάζει να είναι αυτό που λέμε στη νομική ορολογία  forum conveniens, να είναι το κατάλληλο δικαστήριο. Εκεί πρέπει να δώσουμε τη μάχη, στο αν ο δικαστής είναι κατάλληλος να δικάσει. Και αν από εκεί και πέρα καθυστερεί, τότε παίρνουμε τα μέτρα για την ταχύτερη απονομή της δικαιοσύνης. Έτσι τίθεται και στο άρθρο 6 της Ευρωπαϊκής Σύμβασης των Δικαιωμάτων του Ανθρώπου το θέμα της δίκαιης δίκης από πλευράς επιτάχυνσης. Και ο όρος «δίκαιη δίκη» στα ελληνικά, αν θέλετε, δεν είναι απολύτως ακριβής. Μεταφέραμε έτσι τον όρο fair trial από πλευράς ερμηνείας του άρθρου 6, ενώ είχαμε πολλούς άλλους όρους που μπορούσαμε να χρησιμοποιήσουμε. 
Τονίζω, λοιπόν, ότι ψηφίζω τη σχετική διάταξη, γιατί ορθώς θα έπρεπε να ετοιμασθούν τα ειρηνοδικεία, που παίρνουν αυτήν την αρμοδιότητα, για να μπορέσουν να δικάσουν τις σχετικές διαφορές και όχι να μείνει σε ένα λάθος ή σε μία ολιγωρία ή σε μια αντικειμενική αδυναμία ή ανωτέρα βία, αν θέλετε, το Υπουργείο Δικαιοσύνης. Ούτε έχει καμμία σημασία η συγχώνευση των ειρηνοδικείων. Το ζήτημα δεν είναι αν έχουμε πολλά ειρηνοδικεία, αλλά αν αυτά έχουν αρκετό προσωπικό για να δικάσουν. Αυτό έχει σημασία. Γιατί το ίδιο πάθαμε και με τα πανεπιστήμια. Σπείραμε όλη την Ελλάδα πανεπιστήμια, αλλά δεν μπορούν να διδάξουν. 
Και το ζήτημα είναι- γιατί ετέθη από την κ. Κωνσταντοπούλου το ζήτημα αυτό- αν είναι κατάλληλο το ειρηνοδικείο να δικάσει αυτές τις διαφορές. Ορθώς πήγαν αυτές οι διαφορές εκεί; Κατά την εκτίμησή μου ναι. Γιατί; Διότι αν κοιτάξετε αυτές τις διαφορές, στην συντριπτική τους πλειοψηφία ή σχεδόν όλες, είναι διαφορές όπου ισχύει το συζητητικό σύστημα, δηλαδή, είναι διαφορές εκούσιας δικαιοδοσίας, στις οποίες ισχύει η ελεύθερη διάθεση του αντικειμένου της δίκης. Δηλαδή, στην ουσία ο δικαστής εδώ, επειδή όλα γίνονται μέσω των προτάσεων των διαδίκων, στο πλαίσιο ιδίως της εκούσιας διαδικασίας, απλώς και μόνο βλέπει τη δικονομική ορθότητα των πραγμάτων. Άλλο αν είχαμε το ανακριτικό σύστημα. Εδώ δικάζεται τονίζω ο δικαστής, secundum allegata et probata. Άρα, είναι οιονεί διαιτητικός ο ρόλος του δικαστή, γι’ αυτό είναι forum conveniens, για να χρησιμοποιήσω πάλι τον όρο που επισήμανα προηγουμένως, το ειρηνοδικείο σε τέτοιες περιπτώσεις. 
Και δεν ενοχλεί αυτό. Αντιθέτως, με ενόχλησε πολύ και αυτό έπρεπε να το δούμε και το τόνισα από αυτό το Βήμα ως εισηγητής της Νέας Δημοκρατίας στο ν.3900 και στο ν. 4055, τότε που δεχτήκατε κακώς, κάκιστα, και με τη συναίνεση, δυστυχώς, του Συμβουλίου της Επικρατείας, το οποίο ετοίμασε το σχετικό νομοσχέδιο, τεράστιες επεμβάσεις στο χώρο του δικαιώματος της δικαστικής προστασίας. Μειώσεις και σε επίπεδο οριστικής και σε επίπεδο προσωρινής δικαστικής προστασίας. Εκεί έχουμε, κατά την εκτίμησή μου, προσβολή της δίκαιης δίκης. Ή που δεχτήκαμε παραδείγματος χάριν μονομελείς συνθέσεις δευτεροβάθμιων δικαστηρίων, όταν ο ορισμός της δευτεροβάθμιας δίκης είναι ότι θα πρέπει να είναι πολυμελής η σύνθεση για να μπορεί να ελέγξει την ορθότητα του δικανικού συλλογισμού σε πρώτο βαθμό. Αυτά έπρεπε να δούμε. 
Ή όπως επίσης, το ανακριτικό σύστημα στις περιπτώσεις που μειώσαμε τρομερά την έκταση του ελέγχου του δικαστή, όταν υπάρχει το ανακριτικό σύστημα, όπως έγινε με το ν. 3900 σε ορισμένες περιπτώσεις. Σήμερα ο διοικητικός δικαστής ελέγχει μονάχα την παράβαση δεδικασμένου και όχι άλλες μορφές ελέγχου νομιμότητας που ξέρετε πολύ καλά ότι έχουν τεράστια σημασία για την έννοια του κράτους δικαίου, που είναι η πεμπτουσία της διοικητικής δίκης. 
Εδώ δεν έχουμε καμμιά διοικητική δίκη. Εδώ είναι ιδιωτική δίκη και το τονίζω, ισχύει η ελεύθερη διάθεση του αντικειμένου. Δεν με ενοχλεί το ειρηνοδικείο και δέχομαι ο ειρηνοδίκης να ετοιμαστεί για να πάρει αυτές τις διαφορές, για να ασχοληθούν τα πρωτοδικεία και άλλα δικαστήρια, μονομελή και τριμελή, με τα αντικείμενα που πραγματικά είναι εξαιρετικά σημαντικά γιατί δεν υπάρχει ελευθερία της διάθεσης του αντικειμένου της δίκης. Αυτό σε ό,τι αφορά το πρώτο ζήτημα.
Και λέω, κύριε Υπουργέ  -ξέρω πάρα πολύ καλά τι έχετε παραλάβει και από πλευράς δικονομικής ύλης-  ότι μερικές διατάξεις, με την εμπειρία του χρόνου, που αφορούν ιδίως το δικαίωμα δικαστικής προστασίας και τους περιορισμούς που έχουν τεθεί, όπως, επίσης, τον περιορισμό του ανακριτικού συστήματος και της ανακριτικής δικαιοδοσίας του διοικητικού δικαστή, όπως, επίσης, και τις συνθέσεις, το τονίζω, των δευτεροβάθμιων δικαστηρίων, καλό είναι να τα ξαναδούμε. Δεν είναι κακό και εκεί να ομολογήσουμε κάποια στιγμή ότι το σύστημα δεν πέτυχε και πρέπει να πάμε πίσω. Αυτά πρέπει να δούμε. Και δεν τα λέω για πρώτη φορά, τα έχω πει πολλές φορές με αφορμή τους δύο νόμους, το ν. 3900/2010 και το ν. 4055/2012. 
Σε δύο άλλα θέματα θα έρθω πάρα πολύ γρήγορα τα οποία είναι καθαρά διαδικαστικά. Το ένα όσον αφορά το θέμα της τροπολογίας.
Κύριοι συνάδελφοι, μια είναι η αλήθεια: Η τροπολογία δεν έχει τίποτα το σκανδαλώδες. Και ο ΣΥΡΙΖΑ ακόμη το συνομολογεί. Έπρεπε να βρεθεί τρόπος να υπάρξει παράταση του χρόνου με τον οποίο υποβάλουν οι ΠΑΕ, φορολογική  ενημερότητα ενόψει έναρξης του πρωταθλήματος, που ξέρουμε ότι επί της ουσίας έχει αρχίσει το πρωτάθλημα φέτος στην Ελλάδα, ξέρουμε πώς τελείωσε πέρυσι και ξέρουμε πώς ξεκινάει φέτος. Έτσι τους δίνει τη δυνατότητα να καταθέσουν τη φορολογική ενημερότητα και να πληρώσουν, κάτι το οποίο γίνεται σήμερα και με κάθε Έλληνα πολίτη ως προς  αυτές τις διευκολύνσεις. Ε, ας το δώσουμε σε ένα ποδόσφαιρο το οποίο βολοδέρνει και που στο κάτω-κάτω χρήματα θα δώσει στο δημόσιο.
Σε ό,τι αφορά, όμως, το διαδικαστικό ζήτημα του Κανονισμού, κύριοι συνάδελφοι, σας το λέω κι εγώ είμαι υπέρ της τήρησης του Κανονισμού. Υπάρχουν, όμως στιγμές που ισχύει το λατινικό summum jus summa injuria. Γιατί; Γιατί όταν τον εφαρμόζουμε στα άκρα του, από τη μια πλευρά τον έχουμε παραβιάσει και τον έχουμε κάνει «κουρέλι» στο παρελθόν και μετά ερχόμαστε και μένουμε στο γράμμα πολλές φορές, χωρίς να δούμε τη συγκυρία. 
Σας καλώ όλους σε αυτήν τη Βουλή να δούμε κάθε φορά τι συγκυρία ζούμε και να προσαρμόσουμε τον κανόνα δικαίου του Κανονισμού στο πώς μπορεί αυτήν τη συγκυρία να την πλαισιώσει. Γιατί ακούστε τι θα συνέβαινε αν θέλαμε να τον εφαρμόσουμε. Γιατί έχετε δίκιο, άσχετη είναι η τροπολογία, τώρα μην αυταπατώμεθα…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Γιατί δεν νομοθετούσαμε καλά όταν δεν ψηφίζαμε τροπολογίες. Παραβιάζαμε πλαγίως το Σύνταγμα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παυλόπουλε, πάντως προσπαθήστε να τελειώσετε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Τελείωσα, κύριε Πρόεδρε. 
Λέω στους συναδέλφους το εξής: Εάν θελήσουμε να εφαρμόσουμε τον Κανονισμό κατά γράμμα και επειδή δεν προλαβαίνει ο Υπουργός να το φέρει σε άλλο νομοσχέδιο, όταν θα έρθει και να έχει ψηφιστεί -δεν προλαβαίνουμε, είναι βέβαιο- δύο πράγματα έπρεπε να κάνει το Υπουργείο: Ή να φέρει νομοσχέδιο με τη διαδικασία του κατεπείγοντος -εσείς οι ίδιοι θα λέγατε: «Πάλι με τη διαδικασία του κατεπείγοντος για μια διάταξη;» Τότε είναι ο ευτελισμός του κοινοβουλευτισμού, νομοσχέδιο ολόκληρο με τη διαδικασία του κατεπείγοντος. Ή  να φέρουμε πράξη νομοθετικού περιεχομένου με το 44 παρ.1 του Συντάγματος επειδή συντρέχουν έκτακτες περιπτώσεις εξαιρετικώς επείγουσας και απρόβλεπτης ανάγκης. Πάλι προχθές κυρώναμε, προχθές λέγαμε ότι δεν μπορεί να πηγαίνουμε σε αυτές τις διαδικασίες. Κατ’ ανάγκη εδώ παραβιάζουμε τον Κανονισμό, για να μην τον παραβιάσουμε χειρότερα με άλλες διαδικασίες που τότε θα αποτελούσαν ευτελισμό της κοινοβουλευτικής διαδικασίας. Ως ολιγότερο κακό -το μη χείρον βέλτιστον- το δέχομαι, αλλά πρέπει να το βλέπουμε και έτσι. 
Και μια τελευταία παρατήρηση, μία φράση μόνο, επειδή ετέθη το θέμα του άρθρου 98 για τους ειδικούς αγορητές. Θα ήθελα να δείτε παρακαλώ πολύ ότι το άρθρο 98 παράγραφος 1 είναι μία διάταξη που δεν έχει τροποποιηθεί ποτέ από το 1974 που είχαμε τον πρώτο Κανονισμό. Στο μεταξύ τροποποιήθηκε πολλές φορές ο Κανονισμός στην πορεία για εισηγητές κ.λπ., αλλά αυτό δεν τροποποιήθηκε ποτέ. Είναι ένα υπόλειμμα της εποχής εκείνης που τώρα δεν μπορεί παρά να ερμηνευθεί ως εξής: Όταν μιλάει σήμερα για ειδικούς αγορητές ο Κανονισμός, ομιλεί μόνο για τις περιπτώσεις που έχουμε οργανωμένη συζήτηση είτε επειδή την αποφασίζει η Βουλή είτε επειδή τη λέει ο ίδιος ο Κανονισμός ή το Σύνταγμα, όπως είναι ο προϋπολογισμός ή οτιδήποτε άλλο. Εκεί έχουμε μόνο ειδικό αγορητή, εκεί μπορεί να οριστεί ειδικός αγορητής. Γιατί θα έλεγα στην κ. Κωνσταντοπούλου, εάν δει το άρθρο 98, ότι ο ΣΥΡΙΖΑ έχει εισηγητή. Επομένως, δεν τίθεται θέμα ειδικού αγορητή, παρά μόνο στις περιπτώσεις εκείνες όπου έχουμε οργανωμένη συζήτηση και νομίζω ότι η Διάσκεψη των Προέδρων –γνώμη μου είναι- αυτό πρέπει να αποφασίσει. Ότι δηλαδή η έννοια των ειδικών αγορητών και του δεύτερου ειδικού αγορητή, όταν μία Κοινοβουλευτική Ομάδα έχει πάνω από το ποσοστό το οποίο ορίζει το άρθρο 98 του Κανονισμού, αφορά τις οργανωμένες συζητήσεις. Όπου δεν υπάρχει οργανωμένη συζήτηση, δεν νοείται ο ειδικός αγορητής. Γιατί ειδικός αγορητής σημαίνει αυτός που ορίζει το κόμμα και όχι αυτός που βάζει την κάρτα του για να μιλήσει ελευθέρως. Νομίζω ότι αυτή η ερμηνεία θα μπορούσε να λύσει πολλά προβλήματα. Οποιαδήποτε άλλη θα περιπλέξει τον ορισμό.
 Και να ξεκαθαρίσουμε κάτι. Όλοι όσοι εισηγούνται ένα νομοσχέδιο, ανεξάρτητα από τη δύναμη της Κοινοβουλευτικής Ομάδας είναι εισηγητές. Κακώς, κατά την εκτίμησή μου, μετά το δεύτερο έχουμε αρχίσει να μιλάμε για ειδικούς αγορητές. Εγώ δεν το βγάζω πουθενά από τον Κανονισμό και αυτό είναι εκείνο το οποίο έχει δημιουργήσει το πρόβλημα που βλέπουμε μέχρι σήμερα. 
Ζητώ συγγνώμη, κύριε Πρόεδρε, για την υπέρβαση του χρόνου. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Σταύρος Κοντονής.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, πριν περίπου ένα μήνα η Κυβέρνηση έφερε διά του Υπουργείου Δικαιοσύνης μία τροπολογία στο συζητούμενο νομοσχέδιο του Υπουργείου Παιδείας. Η τροπολογία αυτή αφορούσε την παράταση του χρόνου εφαρμογής του ν. 4055 όσον αφορά τα ειρηνοδικεία. Σε αυτήν την τροπολογία προεβλέπετο ότι ο απαιτούμενος χρόνος για να τύχει σωστής εφαρμογής για τα ειρηνοδικεία θα ήταν ο Σεπτέμβριος του 2013, δηλαδή ένας χρόνος και πλέον. Μετά από δύο μέρες εξαιτίας της αντίδρασης του ΣΥΡΙΖΑ να μη συζητηθεί μία άσχετη τροπολογία σε ένα παντελώς άσχετο νομοσχέδιο, το Υπουργείο Δικαιοσύνης επανέφερε με σχέδιο νόμου τη συγκεκριμένη διάταξη και εκεί -ω, του θαύματος- διαπιστώνουμε μετά από δύο μέρες ότι ο αναγκαίος χρόνος εφαρμογής δεν είναι ο ένας χρόνος, είναι οι έξι μήνες. Εύλογο δεν είναι το ερώτημα, κύριοι συνάδελφοι, τι μεσολάβησε στις δύο αυτές μέρες, που ενδεχομένως να ήταν και αργία και να φωτίστηκε το Υπουργείο Δικαιοσύνης και τον έναν χρόνο να τον περιόρισε στους έξι μήνες; 
Εμείς νομίζουμε, αγαπητοί κύριοι συνάδελφοι, ότι το καθ’ ύλην αρμόδιο Υπουργείο, το Υπουργείο Δικαιοσύνης, νομοθετεί πρόχειρα και αυτό δεν αποδεικνύεται με τη διαφοροποίηση εντός δύο ημερών του αναγκαίου χρόνου εφαρμογής του νόμου για τα ειρηνοδικεία, αποδεικνύεται πρωτίστως με διάταξη την οποία κατά λάθος ψήφισε η Βουλή και την έφερε τη δεύτερη φορά, κατά τη δεύτερη ανάγνωση στην αρμόδια επιτροπή το Υπουργείο Δικαιοσύνης για να ξεψηφιστεί. Αυτό δεν είναι προχειρότητα, κύριοι Βουλευτές; Έτσι δεν ευτελίζεται ο κοινοβουλευτικός βίος; Και το χειρότερο αυτής της προχειρότητας είναι πάνω απ’ όλα ότι, ενώ ο κύριος Υφυπουργός στην αρμόδια επιτροπή είχε δεσμευθεί ότι δεν θα φέρει καμμία τροπολογία, παρά ταύτα ήρθε η τροπολογία του Υπουργείου Παιδείας που αφορά τις φορολογικές και ασφαλιστικές ενημερότητες των αθλητικών ανωνύμων εταιρειών. Επομένως, εδώ βλέπουμε μία προχειρότητα, ένα άνευ προηγουμένου αλισβερίσι, που άλλα λέμε και άλλα κάνουμε, νομοθετούμε «στο πόδι» και με αυτό τον τρόπο νομίζουμε ότι κάνουμε και το καθήκον μας. Νομίζω, κύριε Υπουργέ της Δικαιοσύνης, ότι αυτά τα πράγματα δεν τιμούν το Υπουργείο.
Το δεύτερο που θέλω να πω, αγαπητοί κύριοι συνάδελφοι, είναι το εξής: Στην έκθεση η οποία μας έχει διανεμηθεί αναφέρεται ότι η εκούσια δικαιοδοσία, η σύσταση σωματείων, η δημοσίευση διαθηκών, η έκδοση κληρονομητηρίων η οποία μεταφέρεται στα ειρηνοδικεία επαυξάνει την καθ’ ύλην αρμοδιότητα τους και τις τρέχουσες ανάγκες των ειρηνοδικείων σε υλική υποδομή και ανθρώπινο δυναμικό. Πρόκειται η Κυβέρνηση να διορθώσει αυτά τα δύο κενά και με ποιον τρόπο; Το ρωτήσαμε σε δύο συνεδριάσεις της αρμόδιας επιτροπής και απάντηση δεν λάβαμε. Τι σημαίνει ότι «θα βελτιωθεί η κατάσταση στις υποδομές και στο ανθρώπινο δυναμικό»; Ουδεμία απάντηση πήραμε. Και δεν πήραμε καμμία απάντηση, διότι δεν θα γίνει καμμία ενέργεια προς αυτήν την κατεύθυνση.
Και εδώ θέλω να πω το εξής, αγαπητοί κύριοι συνάδελφοι. Οι εκατόν εξήντα ειρηνοδίκες τους οποίους η Κυβέρνηση διατυμπανίζει ότι θα διοριστούν στο αμέσως επόμενο τετράμηνο δεν είναι ειρηνοδίκες, οι οποίοι θα αυξήσουν τον υφιστάμενο αριθμό ειρηνοδικών, είναι ειρηνοδίκες οι οποίοι έρχονται να καλύψουν οργανικά κενά, τα οποία αυτήν την ώρα των ειρηνοδικών μόνο είναι περί τα διακόσια πενήντα, κύριε Υφυπουργέ. Σας ρωτήσαμε και γι’ αυτό στην επιτροπή και ούτε σε αυτό μας απαντήσατε. Επομένως, αν λάβουμε υπ’ όψιν μας ότι τα οργανικά κενά των ειρηνοδικείων αυτήν τη στιγμή είναι περί τα διακόσια, για να μην σας πω εγώ διακόσια πενήντα, έρχεστε εσείς και διορίζεται εκατόν εξήντα ειρηνοδίκες. Επομένως, όχι μόνο δεν καλύπτετε τα ήδη υφιστάμενα κενά, αλλά το χειρότερο, την αύξηση της καθ’ ύλην αρμοδιότητας των ειρηνοδικείων είναι αδιανόητο, αδύνατον και πέραν της ανθρωπίνου λογικής να την καλύψουν αυτοί οι ειρηνοδίκες τους οποίους άμεσα θα διορίσετε. Επομένως, κύριε Υπουργέ, δεν αναβαθμίζετε τα ειρηνοδικεία. Δεν γίνεται αναβάθμιση των ειρηνοδικείων με αυτόν τον τρόπο. Τα υποβαθμίζετε και τα υποβαθμίζετε συστηματικά, αφού τους αυξάνετε κάθε τρεις και λίγο την καθ’ ύλην αρμοδιότητα. 
Και είναι μόνο αυτά εδώ τα οποία σας ανέφερα και τα οποία αναφέρει και η εισηγητική έκθεση; Όχι, κύριοι συνάδελφοι, δεν είναι. Το πρόβλημα με τα ειρηνοδικεία και τα δικαστήρια είναι ότι στα ειρηνοδικεία έχει αυξηθεί σε 20.000 ευρώ η καθ’ ύλην αρμοδιότητα -τα τελευταία χρόνια έχει πολλαπλασιαστεί- και έχει πέσει και στα ειρηνοδικεία η επίλυση των διαφορών με τα υπερχρεωμένα νοικοκυριά. Επομένως, είναι αδιανόητο, με αυτές τις υποδομές που υπάρχουν και με αυτούς τους δικαστές που πρόκειται εσείς να διορίσετε, να λυθεί το πρόβλημα. 
Το πρόβλημα, κύριε Υπουργέ και κύριοι Βουλευτές, της γρήγορης απονομής της δικαιοσύνης μπορεί να λυθεί με έναν τρόπο, με τη βελτίωση των υλικοτεχνικών υποδομών και πάνω απ’ όλα με το διορισμό δικαστών και υπαλλήλων. Διότι αυτό, κύριε Πρόεδρε, που συμβαίνει είναι αδιανόητο, να αυξάνεται ο όγκος της δικαστικής ύλης και από την άλλη μεριά να μένουν στάσιμα όλα τα άλλα μεγέθη. 
Θα σας φέρω το παράδειγμα του νησιού μου. Η Ζάκυνθος, κύριε Υπουργέ, το 1953 απασχολούσε έναν πρόεδρο πρωτοδικών και τρεις πρωτοδίκες. Το 2013 θα απασχολεί τον ίδιο αριθμό πρωτοδικών. 
Είναι ποτέ δυνατόν, κύριε Υπουργέ, αυτοί οι δικαστές να μπορούν να ανταποκριθούν στο φόρτο που έχει δημιουργήσει ο σύγχρονος βίος; Είναι ποτέ δυνατόν να μπορούν να ανταποκριθούν στις δεκάδες χιλιάδες υποθέσεις -που ήταν αδιανόητο να σκεφθεί κανείς το 1953- όσον αφορά εταιρείες, αυτοκίνητα, αύξηση του τουρισμού, τεράστια εμπορική δραστηριότητα και ως εκ τούτου, εμπορικές διαφορές; Επομένως, κύριε Πρόεδρε, κύριε Υπουργέ, η δουλειά δεν γίνεται έτσι. 
Δεύτερον, το δικαστήριο της Ζακύνθου έχει γίνει  «το γεφύρι της Άρτας». Επί πέντε χρόνια είναι το μισό γιαπί και συσσωρεύονται όλες οι υπηρεσίες στο μισό του κτηρίου. Μα, πώς είναι δυνατόν έτσι, κύριε Υπουργέ, να λειτουργήσει η δικαιοσύνη; 
Σας είπαμε και στην Επιτροπή ότι περιμέναμε από το Υπουργείο Δικαιοσύνης άλλη προσέγγιση στο πρόβλημα. Περιμέναμε να φέρει ένα σχέδιο για να καταργήσει τα μονομελή εφετεία, τα μονομελή κακουργιοδικεία, τα χαράτσια που επιβάλλονται σήμερα στο λαό δια μέσω όλης αυτής της εισπρακτικής διαδικασίας. 
Με το πρόσχημα, κύριε Υπουργέ, της επιτάχυνσης της δικαιοσύνης, σήμερα στην ουσία καταργείται η δίκαιη δίκη. Σήμερα μπαίνουν ταξικοί φραγμοί στην απονομή της δικαιοσύνης. Οι φτωχοί άνθρωποι δεν έχουν τη δυνατότητα πρόσβασης στη δικαιοσύνη. 
Φανταστείτε, κύριε Υπουργέ, έναν απολυμένο που είναι και απλήρωτος. Με τι χρήματα θα μπορέσει να απευθυνθεί στη δικαιοσύνη, για να βρει το δίκιο του; Από πάνω, του βάζετε και ένα σωρό χαράτσια και στο δεύτερο βαθμό και στις καταθέσεις των μηνύσεων.
Κυρίες και κύριοι Βουλευτές, ο ΣΥΡΙΖΑ έχει απόλυτη εμπιστοσύνη στους ειρηνοδίκες. Κακώς από ορισμένους ομιλητές αναφέρθηκε ότι εμείς δεν εμπιστευόμαστε τους ειρηνοδίκες. Οι τελευταίες αποφάσεις των ειρηνοδικών στην Αθήνα που αφορούν στην ιστορία των πρόωρων απολύσεων, αποδεικνύουν ότι είναι και καταρτισμένοι και έχουν τεράστιες νομικές δυνατότητες, αλλά πρέπει να ενισχύονται με κάθε τρόπο. 
Τέλος, σας λέμε να ακούσετε τη φωνή των φορέων της δικαιοσύνης. Ακούστε τους δικηγορικούς συλλόγους, που με ομόθυμο τρόπο είχαν τοποθετηθεί εναντίον του εκτρωματικού ν. 4055. Ακούστε τη φωνή των πρωτοδικών και των ειρηνοδικών, εκεί που χτυπάει η καρδιά της δικαιοσύνης, κύριε Υπουργέ και μην περιορίζεστε μόνο σε όσα σας λένε οι ανώτατοι δικαστές, τους οποίους προσφάτως τιμάτε και με υπουργικά έδρανα, προφανώς για τις υπηρεσίες που προσφέρουν στο κόμμα σας!
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Κοντονή. 
Το λόγο έχει ο κ. Λοβέρδος για επτά λεπτά.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ευχαριστώ, κύριε Πρόεδρε.
Δεν θέλω να προσβάλω κανέναν, ούτε άλλωστε έχω κάποια ιδιότητα ή ικανότητα η οποία να μου επιτρέπει να κρίνω τους άλλους, αλλά πιστέψτε με, κύριε Πρόεδρε, ακούγοντας τα όσα συζητάμε σήμερα στην Αίθουσα και κυρίως έχοντας ακούσει τα όσα συζητήθηκαν επ’ αφορμή αυτού του σχεδίου νόμου στην επιτροπή, μου έρχεται διαρκώς στο μυαλό αυτό που πολλές φορές λέει ο κόσμος ότι «εδώ καίγονται τα σπίτια μας και υμείς άδομεν, τραγουδάμε». 
Κύριε Πρόεδρε, η αναβολή επί έξι μήνες της εφαρμογής ενός άρθρου ενός πολύ μεγάλου σχεδίου νόμου του Μαρτίου του 2012, νόμου του κράτους σήμερα, του ν. 4055/2012, δεν είναι το πρόβλημα. Το πρόβλημα που η ελληνική πολιτεία έχει να αντιμετωπίσει και οι πολίτες της και η ίδια η πολιτεία υφίστανται, είναι άλλο. 
Μια και η συζήτηση έχει ανοίξει, αφού μπαίνουμε σε αυτόν τον κόπο, αντί να συζητάμε άλλα -να χάνουμε μέρες στο ελληνικό Κοινοβούλιο για μία διάταξη- αφού, λοιπόν, έτσι έχει επιλεγεί, ας προσπαθήσουμε να επαναφέρουμε τη συζήτηση εκεί που πραγματικά πρέπει να συνεχίσει να είναι, εκεί που ήταν και εκεί που οπωσδήποτε πρέπει να παλέψουμε για να ξαναγυρίσει. 
Κύριε Πρόεδρε, το πρόβλημα της χώρας, το πρόβλημα της δικαιοσύνης φυσικά δεν είναι αυτό που συζητιέται σήμερα εδώ. Το πρόβλημα της χώρας, το πρόβλημα της δικαιοσύνης είναι αυτό που σχετίζεται με τη σημερινή της κρίση, την κρίση της κοινωνίας, των πολιτών, του κράτους και στο οποίο η δικαιοσύνη συμβάλλει.
Κυρίες και κύριοι Βουλευτές, δεν υπάρχει άνθρωπος ο οποίος να γνωρίζει τι ακριβώς συμβαίνει στη χώρα και να μην συμφωνεί πως μία χώρα που αντιμετωπίζει κρίση δημόσιου χρέους, με ένα ισοϋψές πρόβλημα, την κρίση ανταγωνιστικότητας, δεν έχει μπροστά της να λύσει προβλήματα σε δύο επίπεδα, στο επίπεδο της δικαιοσύνης κατά 50% και στο επίπεδο της διοικήσεως κατά το άλλο 50%. 
Αυτά είναι τα μεγάλα μας προβλήματα. Αντ’ αυτού οι δημαγωγίες διαδέχονται η μία την άλλη. Και είναι γνωστό, κύριε Πρόεδρε, ότι δεν υπάρχει επενδυτική δραστηριότητα που να θέλει οποιοσδήποτε να τη σταματήσει και να μην προσφεύγει στη δικαιοσύνη, ξέροντας ότι η απάντηση στην αιτίασή του θα προκύψει μετά από τρία, τέσσερα, πέντε χρόνια. Δεν υπάρχει εχθρός επενδύσεων, συνήθως άλλο αντιτιθέμενο συμφέρον, που να μην μπορεί τα πάντα να σταματήσει, στηριζόμενος στο ότι αυτή η Αίθουσα επί πάρα πολλά χρόνια, σε ό,τι αφορά τη διοίκηση, σε ό,τι αφορά τη δικαιοσύνη, λειτουργεί όπως λειτουργούμε σήμερα. 
Κύριε Πρόεδρε, ίσως όχι όσο εσείς, αλλά και εγώ στα δώδεκα χρόνια που είμαι σε αυτήν την Αίθουσα έχω ακούσει πολύ σημαντικούς νομομαθείς που έγιναν Υπουργοί Δικαιοσύνης, πολύ σημαντικούς δικηγόρους που έγιναν Υπουργοί Δικαιοσύνης ή Βουλευτές, πολύ σημαντικούς συνδικαλιστές –για να παραπέμψω και σε εσάς, κύριε συνάδελφε από τη Ζάκυνθο που προλαλήσατε- που ήρθαν και πήραν θέση στο Κοινοβούλιο ή στην Κυβέρνηση, που πήραν θέση ως εκπρόσωποι φορέων για το όλο θέμα, με κέντρο βάρους των συζητήσεων την επί της ουσίας αρνησιδικία –αναφέρομαι στο πραγματικό γεγονός. Αυτή η πολιτεία δεν απονέμει δικαιοσύνη, δεν αναφέρομαι στο νομικό όρο- και που ο καθείς εξ αυτών όλων να μην ήταν και φορέας της λύσης. 
Δώδεκα χρόνια έχουμε ψηφίσει πάνω από πέντε, έξι σχέδια νόμου. Και το αποτέλεσμα ποιο ήταν; Οι δίκες να αργούν όλο και περισσότερο, η δικαιοσύνη να αργεί να αποδοθεί. Γι’ αυτό, κύριε Υπουργέ, αν είχα κάτι επί του συγκεκριμένου να σας πω, είναι να παραπέμψω στο συνάδελφο κ. Καπερνάρο, που σας είχε πει για τις υποθέσεις που έχουν αριθμό πινακίου Μαρτίου και Απριλίου του 2013. Θα φάνε κλωτσιά για το μέλλον ή έχετε φροντίσει γι’ αυτές; Ίσως, στην ομιλία σας πρέπει να συμπεριλάβετε μία απάντηση στο επιχείρημα αυτό. 
Κύριε Πρόεδρε, ο ν. 4055 ψηφίστηκε με πολύ μεγάλη κοινοβουλευτική πλειοψηφία, νομίζω το Μάρτιο του 2012. Ο νόμος αυτός προσπάθησε να απαντήσει. Και αν κάποιος μπει στο πνεύμα και το γράμμα των διατάξεών του, ενδεχομένως να βρει και ατέλειες. Προφανώς θα βρει. 
Το πρόβλημα, όμως, κύριε Πρόεδρε, είναι ότι πρέπει να εφαρμοστεί, η πράξη να αποδείξει αν μπορεί να επιτύχει αυτή η φιλόδοξη προσπάθεια να αποσυμπιεστεί η κατάσταση στη δικαιοσύνη, ώστε να αντιμετωπιστούν τα προβλήματα που εντοπίζονται σε διάφορα επίπεδά της και πάντως στο επίπεδο που αφορά την οικονομική κρίση –γιατί σας ξαναλέω ότι έχουμε κρίση χρέους, αλλά έχουμε και την ισοϋψή κρίση ανταγωνιστικότητας. Αυτός είναι φαύλος κύκλος στον οποίο έχει εισέλθει η χώρα και ταλανίζεται. 
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Πρέπει λοιπόν να αποδειχθεί αν, σε ό,τι αφορά το 50% του προβλήματος της ανταγωνιστικότητας, που είναι η απονομή της δικαιοσύνης σε υποθέσεις σχετικές με τη λειτουργία της οικονομίας -εκεί που η δικαιοσύνη συναντά την οικονομία- είναι ικανός ο νόμος αυτός να διευκολύνει, εμπεριέχει τις λύσεις ή χρειάζεται νέες παρεμβάσεις. 
Αντί να επικεντρωθούμε εκεί, σε τι επικεντρωνόμαστε; Σε ενδεχόμενες καταστάσεις και σχέσεις που ρυθμίζει με έναν τρόπο πιο ισχυρό, με έναν τρόπο που, ενδεχομένως, σε κάποιους μπορεί να δημιουργήσει αιτιάσεις. 
Όμως, το πρόβλημα δεν είναι αυτό, κύριε Πρόεδρε. Δεν είναι να αναζητούμε το ενδεχόμενο σφάλμα ενός σχεδίου νόμου. Το βασικό μας θέμα είναι, σαν μία Βουλή που λειτουργεί στην πιο κρίσιμη περίοδο μετά τον Εμφύλιο πόλεμο στη χώρα, να μπορούμε να δούμε αν η απόπειρα που έκανε ο νομοθέτης το Μάρτιο του 2012 έχει δυνατότητες επιτυχίας ή όχι. Τι πρέπει να αλλάξει σε αυτήν; 
Το να μεταφέρουμε στην Αίθουσα, συνδικαλιστικό τω τρόπω, τα αιτήματα του κάθε φορέα, δεν είναι η δουλειά μας. Αυτή είναι δουλειά των συνδικαλιστών. Δεν μας εξέλεξαν προέδρους των δικηγορικών συλλόγων εδώ οι πολίτες. Μας εξέλεξαν Βουλευτές. Ούτε εκφραστές των δικαστών ούτε των πελατών των δικηγορικών γραφείων μάς εξέλεξαν.
 Άρα, με γνώμονα το τι συμφέρει την πατρίδα μας, το τι συμφέρει τους πολίτες της σ’ αυτήν την κρίσιμη φάση, ας δούμε την εφαρμογή του ν. 4055, ας την αξιολογήσουμε στην αρμόδια επιτροπή της Βουλής και εκεί όπου θα δούμε ότι κάτι δεν πάει καλά, γρήγορα να σπεύσουμε να το αλλάξουμε. Μέχρι εκείνη τη στιγμή όμως που ο λόγος επί του συγκεκριμένου θα αρθρωθεί και θα είναι πειστικός, οφείλουμε να εφαρμόσουμε αυτόν το νόμο που η ελληνική πολιτεία με τεράστια πλειοψηφία πριν από λίγους μήνες είχε ψηφίσει. 
 Ευχαριστώ, κύριε Πρόεδρε. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, από τον Λαϊκό Σύνδεσμο Χρυσή Αυγή και συγκεκριμένα από τον Κοινοβουλευτικό Εκπρόσωπο κ. Χρήστο Παππά πήραμε μια επιστολή, η οποία λέει το εξής: 
«Κύριε Πρόεδρε, σας ενημερώνουμε ότι κατά τη συζήτηση του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012» ορίζουμε Κοινοβουλευτικό Εκπρόσωπο τον Νικόλαο Κούζηλο και ειδικό αγορητή τον Γεώργιο Γερμενή». 
Το λόγο έχει η κ. Χρυσούλα Γιαταγάνα για επτά λεπτά. 
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Αξιότιμε κύριε Πρόεδρε, κύριοι συνάδελφοι, άκουσα τον κ. Λοβέρδο να καταφέρεται εναντίον όλων μας εδώ για την κατάσταση όπου έχει οδηγηθεί η ελληνική δικαιοσύνη, για το ύψος του χρέους, για την κρίση χρέους που έχει δημιουργηθεί, για το ότι η χώρα έχει οδηγηθεί σε κρίση ανταγωνιστικότητας. Δεν είναι έτσι τα πράγματα. Εσείς, το κόμμα σας, κύριε, έφερε την πατρίδα μας σ’ αυτήν την κατάσταση κι είναι ντροπή να επικαλείστε ότι ένας παράγων που οδήγησε την πατρίδα μας σ’ αυτήν την κατάσταση είναι η δικαιοσύνη. Η δικαιοσύνη έχει ελλείψεις, έχει προβλήματα, τα οποία όμως τα δημιούργησαν τα δύο κόμματα  που κυβέρνησαν μέχρι σήμερα και κανένας άλλος. 
Επανέρχομαι τώρα στο νόμο αυτόν που καλούμεθα σήμερα να ψηφίσουμε. Ο ν. 4055 ψηφίστηκε μεν από πολύ μεγάλη πλειοψηφία Βουλευτών, δύο κομμάτων όμως που ανίερα είχαν συνενωθεί στην Κυβέρνηση Παπαδήμου και ψήφιζαν οτιδήποτε τους ζητούσε η τρόικα. Ήταν κι εξακολουθεί και σήμερα η κυβερνητική «τρόικα» να είναι υπηρέτες της τρόικας κι επομένως θα πρέπει να είναι πιο συνεσταλμένοι όταν αναφέρονται σε τέτοια θέματα κι αγορεύουν με τον τρόπο που αγόρευσε ο  κ. Λοβέρδος. 
Επανέρχομαι, λοιπόν, σ’ αυτό το θέμα. Ο ν. 4055 είναι ένας από τους πλέον επονείδιστους νόμους που έχω συναντήσει στα τριάντα οκτώ χρόνια που ασχολούμαι με τη δικαιοσύνη. Τι να πρωτοδείς σ’ αυτόν τον νόμο; Τα μονομελή εφετεία κακουργημάτων, τα μονομελή εφετεία γενικά; Αυτά είναι πρωτοφανή σε μία χώρα που θέλουμε να λέμε ότι έχει ένα δίκαιο σύστημα και αυτό να ονομάζεται μάλιστα και δίκαιη δίκη, να λέγεται δηλαδή ότι αυτός ο νόμος έγινε για τη δίκαιη δίκη. Όμως ας περιοριστούμε στο τελευταίο, σ’ αυτήν τη μοναδική διάταξη που έρχεται, για την παράταση ενάρξεως της λειτουργίας των ειρηνοδικείων. 
Διερωτώμαι: Είναι δυνατόν άραγε αυτό το εξάμηνο που δίνεται να μπορέσει να καλύψει τα τρομακτικά κενά που υπάρχουν στα ειρηνοδικεία αυτήν τη στιγμή, με την τεράστια αυτή μεταφορά ύλης που γίνεται σ’ αυτά, όταν ακόμη δεν έχουν προσληφθεί οι ειρηνοδίκες που θα καλύψουν ένα μέρος των αναγκών που έχουν προκύψει από τις συνταξιοδοτήσεις; Δηλαδή υπάρχουν οργανικά κενά και φορτώνουμε μία μεγάλη ύλη, που είναι εκουσίας βασικά δικαιοδοσίας, σε δικαστήρια που είναι όμως υπερφορτωμένα απ’ όλες τις άλλες υποθέσεις που είχαν, μετά την αύξηση της καθ‘ ύλην αρμοδιότητας από τα 12.000 στα 20.000 ευρώ και κυρίως μετά τη μεταβίβαση της αρμοδιότητας για τα υπερχρεωμένα νοικοκυριά. Είναι δυνατόν αυτά τα ειρηνοδικεία να μπορέσουν να καλύψουν αυτήν την ύλη; Κι αυτό θα έκανε την δίκη να γίνει δίκαιη, δηλαδή θα διευκόλυνε την ταχύρρυθμη διεξαγωγή των δικών; Όχι βέβαια. Δεν το πιστεύω αυτό. 
Αυτό που χρειάζεται για να φτιάξει κάπως, για να βελτιωθεί κάπως η δικαιοσύνη μέσα στο χάος αυτό που έχουμε δημιουργήσει στο κράτος μας είναι το να αυξήσουμε τον αριθμό των δικαστών και να ανεβάσουμε τους δικαστές στο ύψος που τους αξίζει. Και δεν τους ανεβάζουμε ασφαλώς στο ύψος που τους αξίζει και που προβλέπεται από το Σύνταγμα όταν λέμε ότι θα τους μειώσουμε κι άλλο, κατά 20% τις αποδοχές τους, γιατί «έχουν πολύ υψηλές αποδοχές αυτοί οι δικαστές, πάρα πολύ υψηλές αποδοχές, και πρέπει να κατέβουν κι άλλο οι αποδοχές τους!» παρ’ όλο που οι αποδοχές τους έχουν μειωθεί μέχρι σήμερα κατά 40%. 
Πρέπει, λοιπόν, να τους ανεβάσουμε εκεί που τους πρέπει, δηλαδή να γίνουν ισότιμοι και ισόβαθμοι με τους Βουλευτές και με τους Υπουργούς. Αυτό προβλέπει το Σύνταγμα και αυτό επιτάσσει και η κοινή λογική. Κι αυτό δεν γίνεται με το να τους υποβιβάζουμε συνέχεια μισθολογικά και με το να μην τους δίνεται καμμία υλικοτεχνική υποδομή και καμμία βοήθεια στο έργο τους. Επί παραδείγματι, ο σύλλογος εισαγγελέων είχε ζητήσει να δίνεται τουλάχιστον στις δύο μεγάλες εισαγγελίες της χώρας στην Αθήνα και στη Θεσσαλονίκη μία πλειάδα συμβούλων διαφόρων ειδικοτήτων, όπως για παράδειγμα οικονομολόγων ειδικών περί τα χρηματοοικονομικά κι ένα σωρό άλλων συμβούλων, όπως έχει ο κάθε Υπουργός κι ο κάθε Βουλευτής. Και δεν τους δίνεται αυτή η δυνατότητα. 
Διερωτώμαι, λοιπόν, εγώ το εξής: Ψηφίζοντας σήμερα αυτήν τη διάταξη που μας έρχεται, με την οποία ζητάμε να τους δοθεί μία παράταση χρόνου έξι μηνών για να ξεκινήσουν αυτές οι αρμοδιότητες που έχουν παραχωρηθεί περαιτέρω στα ειρηνοδικεία, βοηθάμε τη δικαιοσύνη; Αναμφισβήτητα δεν τη βοηθάμε. Γι’ αυτό κι εγώ θα καταψηφίσω αυτό το νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Οι συνάδελφοι Βουλευτές κ.κ. Ιωάννης Μανιάτης και Θεόδωρος Παραστατίδης ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η  Βουλή ενέκρινε τις ζητηθείσες άδειες.
Το λόγο έχει ο κ. Άδωνις Γεωργιάδης για επτά λεπτά. 
ΣΠΥΡΙΔΩΝ –</ChairmanSpeech> <Speech><Parlmember>ΆΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ πολύ, κύριε Πρόεδρε.
Θα ήθελα, κυρίες και κύριοι συνάδελφοι, να συμφωνήσω απόλυτα με την αγόρευση του κ. Ανδρέα Λοβέρδου υπό την εξής έννοια. Νομίζω ότι αυτές τις κρίσιμες ώρες που ζούμε καλό θα είναι η κοινωνία μας να αναλογιστεί τι πήγε στραβά όλα αυτά τα χρόνια. Καθόλου δεν θεωρώ ότι δεν έχει δίκιο η κυρία συνάδελφος από τους Ανεξάρτητους Έλληνες που κατηγορεί το ΠΑΣΟΚ Προφανώς το ΠΑΣΟΚ ευθύνεται για πάρα πολλά, όπως κι η Νέα Δημοκρατία, ενδεχομένως, για λιγότερα ασφαλώς. Όμως αν πούμε ότι όλοι οι υπόλοιποι είναι άσπιλοι και αμόλυντοι, θα έχουμε κάνει τεράστιο λάθος, κυρία συνάδελφε. Και βεβαίως εσείς έρχεστε εδώ μετά από πολλά χρόνια δικαστικής καριέρας κι έχετε δικαίωμα να προασπίσετε το χώρο στον οποίο ανήκατε μέχρι πρόσφατα αλλά δεν είναι η δικαιοσύνη εκτός κριτικής. Κάνετε λάθος σ’ αυτό. Είναι κι η δικαιοσύνη εντός κριτικής και σε πολλά επίπεδα.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ευτυχώς που δεν είστε λάθος τότε εσείς!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αφήστε με να ολοκληρώσω, δεν σας διέκοψα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, παρακαλώ μη διακόπτετε τον ομιλητή. Αν θέλετε και υπάρξει προσωπικό θέμα, θα μπορέσετε να ζητήσετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ποιο προσωπικό θέμα;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεν ανέφερα κανένα προσωπικό θέμα. Διαφορά απόψεων έχουμε, με τη δικαιοσύνη. Εκτός αν είναι η δικαιοσύνη η κυρία συνάδελφος μόνη της, οπότε εντάξει.
Επί της ουσίας, λοιπόν, κυρίες και κύριοι συνάδελφοι, χάνουμε τόσο πολύ χρόνο σήμερα και ζήσαμε την προηγούμενη στιγμή ενός –θα μου επιτρέψετε την έκφραση- κοινοβουλευτικού ακτιβισμού. 
Δηλαδή, τι ήθελε να πει ο ΣΥΡΙΖΑ; Να μην περάσει η τροπολογία για τις ΠΑΕ. Μάλιστα. Μια τροπολογία, η οποία έχει περάσει στην κοινή γνώμη ως μια χαριστική ρύθμιση των χρεών των ΠΑΕ και έτσι γίνεται η συζήτηση στον Τύπο, στα κανάλια, τα social media και δεν έχει κάνει τον κόπο ένας να τη διαβάσει. Γιατί η τροπολογία σε κανένα σημείο δεν έχει καμμία διαγραφή χρέους παρά μόνο αναβολή κατά ένα μήνα της προθεσμίας προσκομίσεως φορολογικής ενημερότητας. Δεν έχει καμμία ρύθμιση μέσα πράγμα, το οποίο μάλιστα θα τολμούσε να πει κάποιος ότι αν δεν το έκανε η πολιτεία και άφηνε τις ΠΑΕ αυτές να πτωχεύσουν, να πάνε στη Δ΄ Εθνική και αν θα επιστρέψουν μετά από τρία χρόνια με ένα νέο ΑΦΜ, θα έχανε το ελληνικό δημόσιο δεκάδες εκατομμύρια ευρώ. Τότε πράγματι, θα έπρεπε να έρθετε στο ελληνικό Κοινοβούλιο και να πείτε ότι «πάτε διά της πλαγίας οδού να χαρίσετε στους φίλους σας στις ΠΑΕ δεκάδες εκατομμύρια ευρώ.
Εδώ το κράτος κάνει το εντελώς ανάποδο. Τους δεσμεύει να μπουν στο πρωτάθλημα, άρα να έχουν συμφέρον να πληρώσουν και τους λέει: «Θα μπείτε. Και πλέον αν μπείτε, θα χάσετε όλα τα λεφτά που είναι να πάρετε αν δεν πληρώσετε το κράτος».
Τι ήθελε να μας πει ο ΣΥΡΙΖΑ; Τι ήθελε να μας πει με όλο εκείνο το σόου που έγινε προηγουμένως; Να χάσει το κράτος λεφτά; Γι’ αυτό ήρθατε εδώ; Γι’ αυτό σας έφεραν οι πολίτες: για να μάχεστε να μην πληρώνεται το κράτος τους φόρους του;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Φταίει ο ΣΥΡΙΖΑ.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πάντα φταίει ο ΣΥΡΙΖΑ και για όλα.
Και ως προς το νομοσχέδιο τώρα…</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τη φοροδιαφυγή ο ΣΥΡΙΖΑ την …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν θα αρχίσουμε διάλογο εδώ πέρα και αντεγκλήσεις.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Υπουργέ, είναι προφανές ότι το νομοσχέδιο σας…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Γεωργιάδη, δεν θα απευθύνεστε στην Αντιπολίτευση, αλλά στον Υπουργό, στο Προεδρείο, οπουδήποτε αλλού.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ναι, κύριε Πρόεδρε. Απευθύνομαι σε εσάς και λέω ότι πάντα φταίει ο ΣΥΡΙΖΑ.
Λέω, λοιπόν, κύριε Υπουργέ, ότι το συγκεκριμένο νομοσχέδιο δεν μας προσβάλλει. Περί όνου σκιά χάνουμε τόση ώρα. Δηλαδή, χάνουμε τόση ώρα για να διαφωνούμε στο αυτονόητο. Τι λέει το νομοσχέδιο;  Ότι δεν είναι έτοιμα τα ειρηνοδικεία, όπως είχαμε πιθανολογήσει στο νόμο ότι θα είναι. 
Υπάρχει κάποιος στην Αίθουσα που είπε -και δεν άκουσα- ότι όχι είναι έτοιμα; Όχι, όλοι συμφωνούμε ότι δεν είναι έτοιμα. 
Αφού όλοι συμφωνούμε απ’ όλες τις πτέρυγες ότι δεν είναι έτοιμα, δεν είναι εύλογο να πούμε ότι θα δώσουμε μια εξάμηνη παράταση για να προετοιμαστούν; Αυτό θα λυνόταν σε ένα επίπεδο πενταμελούς μαθητικού συμβουλίου σε πέντε λεπτά. Στη Βουλή των Ελλήνων πρέπει να υποστούμε έναν κοινοβουλευτικό ακτιβισμό που δήθεν αντιπολίτευση είναι να κάνουμε, τι; Να διαφωνούμε στα αυτονόητα!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Η Αντιπολίτευση κατά τον κ. Γεωργιάδη κυβερνάει.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ε, δεν είναι αυτό αντιπολίτευση. Αντιπολίτευση είναι να βρούμε τον τρόπο να λειτουργήσει η Κυβέρνηση καλύτερα. Μάλιστα, αυτό είναι πάρα πολύ καλό να συμβεί,  Αλλά σίγουρα δεν είναι αυτό που προσπαθήσατε να κάνετε σήμερα.
Κοντολογίς, κύριε Υπουργέ, σε ένα απολύτως αυτονόητο νομοσχέδιο δεν μπορούμε παρά να δώσουμε θετική ψήφο.
Σας ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Τσαβδαρίδης Λάζαρος, για επτά λεπτά.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κύριε Πρόεδρε, κυρίες και κύριοι συνάδελφοι, καθώς φαίνεται «η δικαιοσύνη είναι τετράγωνη, σε όλα τα μέρη ίση και όμοια», έλεγε ο περίφημος φιλόσοφος Πυθαγόρας.
Σήμερα σε αυτόν εδώ το χώρο ανακαλύπτουμε δυστυχώς, ότι για τους συναδέλφους μας του ΣΥΡΙΖΑ η δικαιοσύνη μπορεί να είναι και ένα πεδίο αντιπαράθεσης ανούσιας και άσκοπης με στόχο μάλλον να τετραγωνίσουν τον κύκλο της καθολικής αντιπολιτευτικής τους στάσης απέναντι σε οτιδήποτε γόνιμο, ορθό και λογικό προτείνεται από την νέα διακυβέρνηση.
Αυτή η στρατηγική βέβαια, κυρίες και κύριοι συνάδελφοι, μπορεί να δημιουργεί πρόσκαιρες εντυπώσεις και να καλλιεργεί ένα αίσθημα στιβαρής δήθεν αντιπολίτευσης, πολύ γρήγορα όμως, θα αποδειχθεί πόσο στείρα και απόλυτα ασύμβατη είναι με την κοινή λογική, με την ουσιαστική παραγωγή προτάσεων και έργου, καθώς και με την υπηρέτηση του κοινωνικού αγαθού, το οποίο και υποτίθεται ότι προασπίζεται.  
Το παρόν σχέδιο νόμου που σήμερα συζητούμε έρχεται να προτείνει το αυτονόητο: Τη χρονική μετάθεση για τη 1η Μαρτίου του 2013, αντί της 16ης Σεπτεμβρίου του 2012 της έναρξης ισχύος των διατάξεων του ν. 4055/12 που αφορούν τη μεταφορά δικαστικής ύλης από τα μονομελή πρωτοδικεία στα ειρηνοδικεία της χώρας.
Αυτή η ρύθμιση κρίνεται απαραίτητη προκειμένου να δοθεί ο αναγκαίος χρόνος στα ειρηνοδικεία να ανταποκριθούν ικανοποιητικά, προετοιμαζόμενα καταλλήλως από άποψη υλικοτεχνικής υποδομής όσο και από άποψη επιμόρφωσης του ανθρώπινου δυναμικού τους, δικαστών και υπαλλήλων, στις αυξημένες ανάγκες που θα προκύψουν από την εν λόγω μεταφορά, που πρόκειται να συντελεστεί.
Είναι γεγονός ότι ο ισχύον νόμος αν και προχώρησε στη μεταφορά προς τα ειρηνοδικεία σημαντικού μεγέθους δικαστικής ύλης, δεν εστάθη  δυνατόν να προνοήσει τη σημαντική έλλειψη κατάλληλης προετοιμασίας των ειρηνοδικείων να ανταποκριθούν στις διογκούμενες υποχρεώσεις τους. 
Ως συνέπεια τούτου, η εφαρμογή του νόμου ως είχε θα δημιουργούσε πολύ σοβαρά θέματα στην καθημερινή λειτουργικότητα τους. Με τη μεταφορά του χρονικού ορίζοντα όμως, για τη 1η Μαρτίου του 2013 το πρόβλημα αυτό μειώνεται δραστικά, καθώς μέχρι τότε, πέραν της ουσιαστικής βελτίωσης των υλικοτεχνικών υποδομών των ειρηνοδικείων, θα έχουν ενταχθεί πλήρως στις υπηρεσίες αυτών και εκατόν εξήντα ειρηνοδίκες που προσλήφθηκαν και ήδη άρχισε η τετράμηνη άσκηση τους.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εξάμηνη.</Speech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Είναι φανερό ότι η αποφυγή των διαφαινόμενων δυσλειτουργιών στα ειρηνοδικεία αλλά και η μεταφορά ύλης από τα υπερφορτωμένα πρωτοδικεία, θα επηρεάσει ευεργετικά τη διαδικασία πρωτοβάθμιας απονομής της δικαιοσύνης ευνοώντας σε σημαντικό βαθμό τα εύλογα συμφέροντα των διαδίκων, των δικαστών, των δικηγόρων, αλλά και των δικαστικών υπαλλήλων.
Λυπούμαι ειλικρινά που ένα τέτοιο σχέδιο νόμου, το οποίο είναι όχι μόνο καλών προθέσεων, αλλά και απολύτου πρακτικής αναγκαιότητας, χαρακτηρίστηκε από τους συναδέλφους τους ΣΥΡΙΖΑ ως εκτρωματικό. 
Προφανώς, η Αξιωματική Αντιπολίτευση αδυνατώντας να κατανοήσει  τη σημαντικότητα του θεσμικού της ρόλου δεν προβαίνει απλά σε λεκτικές ακρότητες, αλλά πολύ περισσότερο προχωρά με μεγάλη ευκολία και σε παρερμηνεία και αλλοίωση της ουσίας των ρυθμίσεων. Υποστηρίζει ότι η μεταφορά του χρονικού ορίζοντα των ρυθμίσεων έγινε με προχειρότητα.
Είμαι σίγουρος ότι αν δεν υπήρχε αυτή η απαραίτητη χρονική μετάθεση θα εγκαλούσε την Κυβέρνηση ότι εθελοτυφλεί και ότι αδυνατεί να ανταποκριθεί νομοθετικά στις διογκούμενες δυσχέρειες στην απονομή της δικαιοσύνης. 
Υποστηρίζει ότι τα ειρηνοδικεία έχουν ήδη μεγάλο φόρτο δικαστικής ύλης και ότι η μεταφορά επιπλέον ύλης θα δυσχεράνει έτι περαιτέρω την κατάσταση. Δεν αναφέρει όμως, ότι για το λόγο αυτό έχουν προσληφθεί εκατόν εξήντα ειρηνοδίκες, ούτε αναφέρει ότι ο ίδιος μεγάλος φόρτος ύλης υπάρχει ήδη και στα πρωτοδικεία, τα οποία με το παρόν σχέδιο νόμου ελαφρύνονται εντυπωσιακά.
Υποστηρίζει επιπλέον, η Αξιωματική Αντιπολίτευση ότι η επιτάχυνση στην απονομή της δικαιοσύνης, την οποία προσπαθεί να επιτύχει το παρόν νομοσχέδιο, θα αποβεί σε βάρος της ποιότητας των δικαστικών αποφάσεων. Ξεχνά όμως, να αναφέρει ότι η ποιότητα των δικαστικών αποφάσεων δεν τέθηκε ποτέ υπό αμφισβήτηση κατά το παρελθόν, αφού οι δικαστικοί μας λειτουργοί υπήρξαν πάντοτε, παρά τις δυσκολίες και τα εμπόδια, άριστα καταρτισμένοι, απόλυτα ευσυνείδητοι και άμεμπτοι, στο μέγιστο ποσοστό τους. Το έντονο πρόβλημα υπήρχε στην ταχύτητα της απονομής της δικαιοσύνης και μόνο σε αυτό.
Εξάλλου, κυρίες και κύριοι της Αξιωματικής Αντιπολίτευσης, δεν θα έπρεπε να ξεχνάτε ότι η επιτάχυνση στην απονομή της δικαιοσύνης αποτελεί αναπόσπαστο μέρος της ποιότητας αυτής, καθώς και ότι η ποιότητα ενός πολιτικού συστήματος διαφαίνεται, αλλά και αναγνωρίζεται και από την ταχύτητα με την οποία λαμβάνει και υλοποιεί αποφάσεις.
Είναι, λοιπόν, κρίμα για την Αξιωματική Αντιπολίτευση να είναι ακριβή στα πίτουρα και φθηνή στο αλεύρι. Αντί να αντιμετωπίζει με απαξίωση τη δικαιοσύνη θα έπρεπε να σκεφθεί το απλούστατο, το οποίο και αυτό ξέχασε να αναφέρει στην τοποθέτηση της: ότι η μεταφορά δικαστικής ύλης από τα πρωτοδικεία στα ειρηνοδικεία εκτός των άλλων, σημαίνει πρακτικά για τους διαδίκους λιγότερα έξοδα λόγω μικρότερων παραβόλων και αμοιβών δικηγόρων.
Και αυτό σε μία περίοδο έντονης οικονομικής  κρίσης…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε  συνάδελφε..</Speech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Σας παρακαλώ εάν θέλετε να μην πετάγεστε και να μη με διακόπτετε. Καταλάβατε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε)..</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ήρεμα, κυρία συνάδελφε.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Αυτό καταδεικνύει την ποιότητα του πολιτικού σας πολιτισμού. Να είστε καλά.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστούμε για την αξιολόγηση!</Speech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Και αυτό, κυρία Κωνσταντοπούλου, λοιπόν, σε μία περίοδο έντονης οικονομικής κρίσης -αυτό που μόλις προανέφερα- είναι μία αξιοσημείωτη ανάσα που δυστυχώς όμως δεν συμπεριλαμβάνεται στην επιχειρηματολογία των κατά τα άλλα υπερασπιστών των αδυνάτων και των μη εχόντων.
Κύριε  Πρόεδρε, κυρίες και κύριοι συνάδελφοι, ο Ιρλανδός συγγραφέας και ποιητής Ρίτσαρντ Σέρινταν έλεγε: «Γίνε δίκαιος πριν γίνεις γενναιόδωρος». Αυτά τα λόγια θα επιθυμούσα ειλικρινά να δω να ασπάζονται οι συνάδελφοι της Αξιωματικής Αντιπολίτευσης και να αναγνωρίσουν το δίκαιο των ρυθμίσεων που προτείνονται στο σχέδιο νόμου, που σήμερα καλούμαστε να ψηφίσουμε, πριν αποφασίσουν να γίνουν γενναιόδωροι σε αντιπολιτευτική διάθεση και επιχειρηματολογία άνευ ουσίας που μόνο κακές υπηρεσίες  προσφέρει στον τόπο μας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε για την ακριβή τήρηση του χρόνου.
Το λόγο έχει ο κ. Κουτσογιαννακόπουλος Κωνσταντίνος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κύριε  Πρόεδρε, ειλικρινώς δεν είχα πρόθεση να συμμετάσχω στη συζήτηση αυτή. Προεκλήθην όμως συνεπεία της τοποθετήσεως της πλευράς του ΣΥΡΙΖΑ. Διότι, έχοντας υπηρετήσει ως δικηγόρος είκοσι επτά χρόνια το λειτούργημα αυτό και έχοντας ζήσει, καλή ώρα, τα της δικαιοσύνης όχι όμως υπό την εκδοχήν του υποκριτικού λόγου αλλά της πραγματικότητος, της ζώσης πραγματικότητος δεν μπορούσα να διανοηθώ ποτέ ότι θα αναλώναμε όλες αυτές τις ανθρωποώρες, όλη αυτήν την ενέργεια, όλη αυτήν την προσπάθεια, όλο αυτόν τον κόπο για ένα πράγμα ομολογουμένως αυτονόητο που όχι όπως είπε ο κ. Γεωργιάδης «πενταμελές μαθητικό θα το είχε λύσει» αλλά αν μπορούσε αυτήν τη στιγμή ο κόσμος να μας παρακολουθεί ή κυρίως οι συνάδελφοι και οι ειρηνοδίκες, που ουσιαστικά γι’ αυτούς γίνεται ο λόγος, φοβούμαι ότι θα συγκατάνευαν σιωπούντες με αποδοκιμασία.
Μία διάταξη μόνη, ένα άρθρο μόνον το οποίο έχει το μανδύα του σχεδίου νόμου προκάλεσε συνεδριάσεις επιτροπών, εισηγητικές εκθέσεις, ελεγκτικών και δεν συμμαζεύεται. Και αυτό γιατί; Γιατί δεν υπήρχε κάποιο άλλο νομοσχέδιο να έλθει αυτή η διάταξη σαν μία απλή τροπολογία. 
Με συγχωρείτε,  κύριοι συνάδελφοι, το θέμα της μεταφοράς ύλης προς τα ειρηνοδικεία, μεταξύ μας οι δικηγόροι το κουβεντιάζουμε εδώ και οχτακόσια χρόνια. Το ότι αυτό θα έπρεπε να υποστηριχθεί αναλόγως, ήταν αυτονόητο. Η ανάγκη της τοποθετήσεως των εκατόν εξήντα ειρηνοδικών, που με χαρά άκουσαν ότι προσλαμβάνονται και τοποθετούνται, είναι η αναγκαία και ικανή συνθήκη για να ανταποκριθούν σε αυτό το ρόλο.
Δεν θα μπω στην ουσία άλλων πραγμάτων, το ότι έχουμε κάνει τη δικαιοσύνη εισπρακτικό μηχανισμό, κυρία Γιαταγάνα…</Speech>
<Speech><Parlmember>ΜΑΡΙΑ-ΧΡΥΣΟΥΛΑ ΓΙΑΤΑΓΑΝΑ</Parlmember>: … (δεν ακούστηκε)</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Δεν έχω αποφασίσει ακόμη γι’ αυτό, κυρία Γιαταγάνα. Όταν θα αρχίσω να…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι διάλογοι, κύριοι συνάδελφοι. Παρακαλώ.</ChairmanSpeech>
<Speech><Parlmember>ΜΑΡΙΑ-ΧΡΥΣΟΥΛΑ ΓΙΑΤΑΓΑΝΑ</Parlmember>: …(δεν ακούστηκε)</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Δεν νομίζω να είχαμε διαφωνία και σε αυτό. Στο ότι..</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι διάλογος είπα!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: ..ασφαλιστικών εισφορών ή επιταγών και πάει λέγοντας.
Αντί, λοιπόν, να συζητούμε για άλλα πράγματα, πώς θα ελαφρύνουμε ύλη, πώς θα ελαφρύνουμε διαδικασίες, εμείς σήμερα κυριολεκτικώς διυλίζουμε τον κώνωπα. Λυπούμαι που  το λέω. Είναι τραγικό αυτό.
Δεν ήμουν άμαθος. Έχω διατελέσει δώδεκα χρόνια σε νομαρχιακά συμβούλια, άλλα δύο στο περιφερειακό. Αλλά, περίμενα ότι η συνθήκη η αναγκαία και ικανή επιβάλλει μια κατεύθυνση εξορθολογισμού των πραγμάτων, όχι ανορθολογισμού.
Και κάτι ακόμα απλό. Πάντα έλεγα -ειδικά τότε που δεν είχαμε τις βάσεις των νομικών δεδομένων που να έχουμε τη δυνατότητα αμέσως να ενημερωνόμαστε για τις τροπολογίες που γίνονταν ότι ψάχναμε διατάξεις δικονομικές στα νομοσχέδια περί πετρελαιοειδών. Είχε συμβεί και αυτό. Είμαι σαφώς, ξεκάθαρα κατά της μεθοδολογίας των τροποποιήσεων και των τροπολογιών με μορφές και με μεθόδους που τις έχουμε ακούσει, τις έχουμε δει, τις έχουμε γευτεί ειδικά –λέει- σε κάτι μεταμεσονύκτιες ώρες. Δηλαδή, ποιες; Αυτές που κάτι υπέκρυπταν και κάτι υποκρύπτουν. 
Αλλά το ξέρουμε πολύ καλά όσοι ξέρουμε τα νομικά, όσο τα ξέρουμε ο καθένας. Αλλά τι λένε τα βασικά; Λένε ότι υπάρχουν γενικές αρχές. Υπάρχει κατάσταση ανάγκης, κατάσταση αμύνης, το σημαντικό και το σπουδαίο ή και το απρόβλεπτο. Υπό τέτοια λογική είναι αυτονόητη η προσέγγιση ότι όταν θέλουμε να διευκολύνουμε μία κατάσταση, ναι, θα τηρήσουμε ενδεχομένως διαφορετικά τη διαδικασία αλλά υπό ποία εκδοχή; Την εκδοχή ότι ο τύπος να υπηρετεί την ουσία.
Και η τροπολογία αυτή, για την οποία τόσος λόγος έγινε,  η οποία δεν υποκρύπτει απολύτως τίποτα –αναφέρθηκαν σε αυτά άλλοι συνάδελφοι, δεν θα τα επαναλάβω- είναι τακτοποιητικού χαρακτήρος που αντανακλά ουσία για ένα κομμάτι της ελληνικής κοινωνίας το οποίο είναι ευάριθμο, δημιούργησε εδώ μέσα αυτόν τον κολασμό.
Ειλικρινώς προστρέχω και στα όσα είπε ο κ. Παυλόπουλος. Να εξορθολογήσουμε τα πράγματα διότι έχουμε άλλα, πολύ πιο σπουδαία, πολύ πιο σημαντικά να αντιμετωπίσουμε.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, τον κύριο συνάδελφο.
Το λόγο έχει ο κ. Αυγενάκης για επτά λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε  Πρόεδρε.
Κύριε  Υπουργέ, κυρίες και κύριοι συνάδελφοι, την παρούσα χρονική στιγμή η χώρα διέρχεται μία από τις κρισιμότερες περιόδους στην ιστορία της. Η παρατεταμένη ύφεση αλλά και η συρρίκνωση της οικονομίας επιτάσσουν το συγχρονισμό των προσπαθειών μας, προσπαθειών, όμως, που πρέπει να γίνουν από όλους τους εταίρους της παρούσας τρικομματικής Κυβέρνησης κατ’ αρχάς, αλλά και όλων των πολιτικών δυνάμεων αν είναι δυνατόν σε αυτήν την Αίθουσα.
Είναι ανάγκη να εξέλθει η χώρα το γρηγορότερο δυνατό από την κρίση και να πετύχει τους εθνικούς στόχους του φθινοπώρου. Στόχος πρώτος: Η εφαρμογή ενός δίκαιου προγράμματος περικοπών ύψους 11,5 δισεκατομμυρίων. Στόχος δεύτερος: Η είσπραξη 31 δισεκατομμυρίων από το Διεθνές Νομισματικό Ταμείο. Στόχος τρίτος: Η ολοκλήρωση της ανακεφαλαίωσης των τραπεζών. Στόχος τέταρτος: Η παράταση του χρόνου αποπληρωμής των δανειακών μας υποχρεώσεων. Τέλος, στόχος πέμπτος η προετοιμασία ενός δίκαιου, σταθερού, βελτιωμένου και εφαρμόσιμου χωρίς διακρίσεις φορολογικού συστήματος.
Η Κυβέρνηση και ο Πρωθυπουργός της χώρας, κ. Σαμαράς, καταβάλλουν κάθε δυνατή προσπάθεια για το καλύτερο αποτέλεσμα. Το παρόν νομοσχέδιο είναι μία πρώτη απόδειξη της προσπάθειας αυτής, καθώς δείχνει εμπράκτως ότι λειτουργεί με γνώμονα τον εξορθολογισμό και την εύρυθμη λειτουργία του ευρύτερου δημοσίου τομέα.
Κυρίες και κύριοι συνάδελφοι, ο ν.4055/2012 προβλέπει τη μεταφορά από τα μονομελή πρωτοδικεία στα ειρηνοδικεία όλης της χώρας σημαντικού μεγέθους της δικαστικής ύλης, γεγονός που αποδεικνύει τις αυξημένες ανάγκες των ειρηνοδικείων σε υλική υποδομή και φυσικά ανθρώπινο δυναμικό.
Επί της ουσίας ο ν.4055/2012 αποσυμφορίζει σημαντικά το μονομελές πρωτοδικείο χωρίς να επιβαρύνει υπέρμετρα το ειρηνοδικείο, επιταχύνει τις διαδικασίες της δίκαιης δίκης, εξυπηρετεί και βελτιώνει τη ζωή των πολιτών κατ’ επέκταση.
Με τις τροποποιούμενες διατάξεις του παρόντος νομοσχεδίου παρέχεται ο κατάλληλος χρόνος προκειμένου να επιτευχθούν επαρκώς και όχι με προχειρότητα οι παραπάνω αλλαγές. Επιπλέον, με το ν. 4055/2012 διασφαλίζεται η εύκολη πρόσβαση των συμπολιτών μας στη δικαιοσύνη.
Στο σημείο αυτό επιτρέψτε μου να κάνω μια σημείωση. Η κοινωνία, οι πολίτες στις μέρες μας θέλουν, απαιτούν, ζητούν δικαιοσύνη σε όλους τους τομείς, δικαιοσύνη στη φορολογία, δικαιοσύνη στα μέτρα που έρχονται, δικαιοσύνη στην εθνική προσπάθεια που ξεκινάει, αλλά πιο πολύ ζητούν δικαιοσύνη στο χώρο της δικαιοσύνης και δεν μπορούν να ανεχθούν άλλο την ατιμωρησία.
Με το παρόν νομοσχέδιο τίθεται στην ουσία ένα πρακτικό ζήτημα βελτίωσης της λειτουργίας και απονομής της δικαιοσύνης.
Κυρίες και κύριοι συνάδελφοι, στόχος είναι η απονομή της δικαιοσύνης και όχι η τυπολατρία. Το νομοσχέδιο που συζητάμε σήμερα είναι ομόφωνο αίτημα των δικηγορικών συλλόγων της χώρας και όλης της νομικής κοινότητας και πραγματικά δυσκολεύομαι να καταλάβω τις ενστάσεις της Αντιπολιτεύσεως.
Διότι, κυρίες και κύριοι συνάδελφοι, αν δεν προβούμε σε μετάθεση χρόνου, θα δημιουργηθούν σοβαρά προβλήματα στην καθημερινή λειτουργία των ειρηνοδικείων. Καλό είναι να θυμηθούμε, όσοι δεν γνωρίζουν, όσοι δεν το έζησαν σε αυτήν την Αίθουσα, κατά το παρελθόν πόσες χιλιάδες υποθέσεις εκκρεμούσαν, όταν πραγματοποιήθηκε η μετάθεση πολλών αρμοδιοτήτων από το Συμβούλιο της Επικρατείας στα εφετεία, τα οποία τότε δεν ήταν επαρκώς προετοιμασμένα. Γι’ αυτό, λοιπόν και η χρονική μετάθεση ενός εξαμήνου είναι αναγκαία και κατά την άποψή μου, επιβεβλημένη.
Θέλω, επίσης, να αναφερθώ και στις συγχωνεύσεις των ειρηνοδικείων στις οποίες τις τελευταίες μέρες γίνεται ιδιαίτερη αναφορά. Είμαι απολύτως βέβαιος ότι η συγχώνευσή τους θα πρέπει πραγματικά να πραγματοποιηθεί με γνώμονα τον εξορθολογισμό τους κράτους, την αποδοτικότητά τους και την προσφορά τους στο κοινωνικό σύνολο, λαμβάνοντας όμως υπ’ όψιν και τα αιτήματα, ενστάσεις, ιδιαιτερότητες της κάθε τοπικής κοινωνίας. Δεν μπορούμε και δεν πρέπει φυσικά να αγνοήσουμε τις τοπικές κοινωνίες.
Κύριε Υπουργέ, με αφορμή τη σημερινή συζήτηση, θα ήθελα να κάνω μια αναφορά σε ένα ζήτημα του Ηρακλείου, πιο συγκεκριμένα του Δήμου Βιάννου. Αυτό αφορά την κατάργηση του ειρηνοδικείου σε μία περιοχή που προσφάτως επλήγη από πυρκαγιές. Η κατάργηση του ειρηνοδικείου, δηλαδή, μιας νευραλγικής υπηρεσίας για την περιοχή είναι βέβαιο πως θα συμβάλει επιπλέον στην ταλαιπωρία των ήδη ταλαιπωρημένων πολιτών του δήμου αυτού, οι οποίοι θα αναγκάζονται να μεταβούν αρκετά χιλιόμετρα πιο μακριά, στο ειρηνοδικείο του Καστελίου για να διευθετήσουν τις δικαστικές τους υποθέσεις.
Γι’ αυτόν το λόγο, παρακαλώ πάρα πολύ -και είμαι βέβαιος πως θα το κάνετε- να λάβετε σοβαρά υπ’ όψιν σας τις ιδιαιτερότητες, αλλά και τις αντικειμενικές συνθήκες ανά περιοχή προτού προβείτε σε οποιαδήποτε συγχώνευση.
Τέλος, θα ήθελα να κάνω μία μικρή αναφορά στην τροπολογία του νομοσχεδίου η οποία παρέχει στις αθλητικές ανώνυμες εταιρείες τη διευκόλυνση του ενός μήνα για την υποβολή φορολογικής και ασφαλιστικής ενημερότητας. Είναι μία εξέλιξη η οποία έδωσε μεν μία ανάσα στις ήδη ταλαιπωρημένες αθλητικές ανώνυμες εταιρείες, ωστόσο διευκολύνει τη διαδικασία να εισπραχθούν οφειλές προς το δημόσιο και βεβαίως, διευκολύνει το ξεκίνημα επιτέλους της λειτουργίας του πρωταθλήματος.
Πέρα, όμως, από το σκέλος της ρύθμισης αυτής η οποία γίνεται με τη τροπολογία, είναι απαραίτητη και η ρύθμιση των δόσεων για τις φορολογικές και ασφαλιστικές εισφορές των αθλητικών ανωνύμων εταιρειών, που είναι βεβαίως αρμοδιότητα του Υπουργείου Οικονομικών. Είναι μία ρύθμιση που η Κυβέρνηση οφείλει να εισάγει και φυσικά, η Κυβέρνηση στη σημερινή δύσκολη οικονομική δυσκολία οφείλει να συμβάλει με αυτόν τον τρόπο στη συνέχιση της λειτουργίας των αθλητικών ανωνύμων εταιρειών. Γνωρίζω πολύ καλά ότι αρκετές ομάδες της Super Leaque -και όχι μόνο- ή του τόπου μας, του Εργοτέλη για παράδειγμα, αλλά και πολλών άλλων ποδοσφαιρικών σωματείων περιμένουν πώς και πώς πλέον μια ρύθμιση και των οφειλών, του αριθμού των δόσεων.
Παρακαλώ πολύ από το σημερινό Βήμα της Βουλής τον αρμόδιο Υπουργό να εξετάσει διεξοδικά και αυτή τη διάσταση του χρόνου και του αριθμού των δόσεων για την αποπληρωμή των οφειλών.
Κυρίες και κύριοι συνάδελφοι, σαφώς και υπερψηφίζω το παρόν σχέδιο νόμου και την τροπολογία. Ασφαλώς δίνω θετική ψήφο, δεδομένου ότι χρειάζεται χρόνος προσαρμογής. Σκοπός είναι να συνδράμουμε όλοι μαζί για να έχουμε θετικές εξελίξεις, αλλά και ουσιαστικές αλλαγές και εμείς στηρίζουμε την προσπάθεια ενός νέου ενδυναμωμένου ειρηνοδικείου, που θα εξυπηρετεί πραγματικά τους πολίτες, αλλά και θα μπορεί να ανταποκριθεί στα αυξημένα καθήκοντά του, όταν και εφόσον θα είναι κατάλληλα προετοιμασμένο για το σκοπό αυτό.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε, κύριε Αυγενάκη.
Κύριε Υπουργέ, θα μιλήσετε τώρα; Τελείωσαν οι ομιλητές και θα ακολουθήσουν οι δευτερολογίες.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δικαιούστε να μιλήσετε δεκαοκτώ λεπτά κατά τον Κανονισμό. Θα χρειαστείτε όλο τον χρόνο;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Θα φροντίσω να είμαι σύντομος, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. Εγώ θα σας δώσω δεκαπέντε λεπτά και βλέπουμε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε.
Κατ’ αρχάς, θέλω να απαντήσω στην κριτική που μου έγινε όσον αφορά την τροπολογία και τη δέσμευσή μου στην επιτροπή ότι δεν θα δεχθώ οποιαδήποτε τροπολογία. Έγινε η ερώτηση από τον κ. Παυλόπουλο.
Όντως, το Υπουργείο Δικαιοσύνης δεν έφερε καμμία τροπολογία και συμφωνώ στη λογική που λέει ότι δεν μπορούν άσχετες τροπολογίες να έρχονται στα νομοσχέδια. Συμφωνώ, επίσης, στη λογική του «το μη χείρον βέλτιστον». Το λέω, γιατί, όπως αποδείχθηκε σήμερα, υπήρξε ένα πρόβλημα υπερεπείγον και έπρεπε να δοθεί λύση από το Σώμα. Νομίζω ότι σε αυτό στην ουσία δεν διαφωνεί καμμία από τις παρατάξεις. Τι θα κάνουμε, λοιπόν, σε αυτήν την περίπτωση;
Επίσης, συνεπεία ότι η τροπολογία έγινε δεκτή με την έγκριση της Βουλής, θεωρώ ότι το σχέδιο νόμου πρέπει να αλλάξει, ώστε να είναι και τυπικά εντάξει. Κατ’ αρχάς στον τίτλο: «Μετάθεση χρόνου έναρξης ισχύος διατάξεων του ν. 4055/2012» θα πρέπει να προστεθεί το «και άλλες διατάξεις», ως άρθρο 1 να περιλαμβάνει την παλιά ρύθμιση 1 και 2 και να γίνει Α΄ και Β΄, το άρθρο 2 να περιλαμβάνει την τροπολογία και το άρθρο 3 ότι η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως.
Κυρίες και κύριοι συνάδελφοι, είχαμε τη δυνατότητα στην επιτροπή να συζητήσουμε τα όσα αφορούν το συζητούμενο σχέδιο νόμου, όπου και επισημάναμε τόσο την αναγκαιότητα όσο και τη σπουδαιότητα της διάταξης την οποία φέραμε προς ψήφιση.
Προς ενημέρωση του ελληνικού Κοινοβουλίου και του ελληνικού λαού, θα ήθελα συνοπτικά να επαναλάβω για ποιο λόγο μεταθέτουμε χρονικά τη μεταφορά της αρμοδιότητας και κατ’ επέκταση, της δικαστικής ύλης από τα μονομελή πρωτοδικεία στα ειρηνοδικεία, με χρόνο έναρξης την 1η Μαρτίου του 2013, μεταφορά που θα επαναλάβω και εγώ ότι ζητά ολόκληρη η νομική κοινότητα.
Με σειρά διατάξεων του ν. 4055/2012 μεταφέρεται από τα μονομελή πρωτοδικεία στα ειρηνοδικεία της χώρας σημαντικό μέγεθος δικαστικής ύλης η οποία προβλέπεται στα άρθρα 1, 4, 5, 17 και 20 του ν. 4055/2012, εκούσια δικαιοδοσία, σύσταση σωματείων, δημοσίευση διαθηκών, έκδοση κληρονομητηρίων. Είναι ένα γεγονός που επαυξάνει τις τρέχουσες ανάγκες των ειρηνοδικείων σε υλική υποδομή και ανθρώπινο δυναμικό.
Η αξιολόγηση της σημερινής κατάστασης καταδεικνύει την έλλειψη κατάλληλης προετοιμασίας των ειρηνοδικείων εν όψει της επικείμενης μεταφοράς ύλης. Κατά συνέπεια, η μεταφορά ύλης στις 16 Σεπτεμβρίου 2012, όπως προβλέπει η τροποποιούμενη μεταβατική διάταξη του ν. 4055/2012 θα δημιουργήσει πολύ σοβαρά προβλήματα στην καθημερινή λειτουργία των ειρηνοδικείων, η δικάσιμη των οποίων προσδιορίζεται και μέχρι σήμερα μετά την πάροδο ετών, από το 2013 έως και το 2017 και σε ορισμένες περιπτώσεις, όπως πολλοί συνάδελφοι ανέφεραν, το 2018 και το 2019.
Με την εισαγόμενη ρύθμιση δίνεται στα ειρηνοδικεία ο αναγκαίος χρόνος για την κατάλληλη προετοιμασία τους τόσο από την άποψη υλικοτεχνικής υποδομής όσο και από την άποψη της επιμόρφωσης του ανθρώπινου δυναμικού τους, των δικαστών και των υπαλλήλων εν όψει των αυξημένων αναγκών που θα προκύψουν με σειρά διατάξεων του ν. 4055/2012, που αφορά μεταφορά δικαστικής ύλης από τα μονομελή πρωτοδικεία στα ειρηνοδικεία της χώρας.
Επιπλέον, μέχρι την 1η Μαρτίου 2013 θα έχουν ενταχθεί πλήρως στις υπηρεσίες των ειρηνοδικείων οι εκατόν εξήντα ειρηνοδίκες, η πρόσληψη των οποίων ολοκληρώθηκε και άρχισε ήδη η εξάμηνη άσκησή τους. Το προτεινόμενο σχέδιο νόμου αφορά άμεσα σε όλους τους παράγοντες της διαδικασίας απονομής της δικαιοσύνης από τα ειρηνοδικεία της χώρας, διαδίκους, δικαστές, δικηγόρους, δικαστικούς υπαλλήλους. Η αποφυγή των διαφαινόμενων δυσλειτουργιών στα ειρηνοδικεία θα επηρεάσει ευεργετικά τη διαδικασία της πρωτοβάθμιας απονομής της δικαιοσύνης, ευνοώντας τα εύλογα συμφέροντα του συνόλου των ανωτέρω παραγόντων.
Με την προτεινόμενη προς ψήφιση διάταξη δεν προκαλείται οικονομική επιβάρυνση του κρατικού προϋπολογισμού, απεναντίας θα επαναλάβω ότι η αποφυγή των απειλούμενων δυσλειτουργιών των ειρηνοδικείων και η διασφάλιση ομαλών συνθηκών στην εκτέλεση του δικαιοδοτικού τους έργου μόνο ευνοϊκές συνέπειες θα έχει για την οικονομία. 
Η εξασφάλιση ομαλών συνθηκών πρωτοβάθμιας απονομής της δικαιοσύνης και η αποφυγή δυσλειτουργιών στα ειρηνοδικεία, που θα επιτευχθεί με την εύθετη μεταφορά δικαστικής ύλης σε αυτά, αναμένεται να επιφέρει θετικές συνέπειες για το κοινωνικό σύνολο και ειδικότερα για τους διαδίκους. 
Η επαρκής και κατάλληλη προετοιμασία των ειρηνοδικείων της χώρας στο χρονικό διάστημα που μεσολαβεί μέχρι την 1η Μαρτίου του 2013 θα διασφαλίσει την πλήρη ετοιμότητά τους σε επίπεδο υποδομής, αλλά και ανθρωπίνου δυναμικού, ώστε η σκοπούμενη και αναγκαία μεταφορά ύλης από τα υπερφορτωμένα μονομελή πρωτοδικεία να συντελεστεί με ομαλό και ασφαλή τρόπο χωρίς να θέτει σε κίνδυνο ή να δυσχεραίνει το δικαιοδοτικό τους έργο. 
Όπως αντιλαμβάνεστε, υπάρχει αναγκαιότητα να ψηφιστεί η διάταξη αυτή, αφού, όπως προείπα, στις 16 Σεπτεμβρίου ξεκινά το νέο δικαστικό έτος και υπό την έννοια αυτή θα υπάρξει πρόβλημα στα ειρηνοδικεία. 
Κυρίες και κύριοι συνάδελφοι, επιτρέψτε μου με αφορμή τη συζήτηση αυτή να σας δώσω περισσότερα στοιχεία για τη δράση του Υπουργείου, η οποία ως στόχο έχει τη γρηγορότερη, αλλά –επαναλαμβάνω- και ποιοτικότερη απονομή της δικαιοσύνης, διότι και η διάταξη αυτή σ’ αυτό το σκοπό αποσκοπεί, αυτό το σκοπό εξυπηρετεί. Οι νομοθετικές  πρωτοβουλίες που θα πάρουμε το επόμενο διάστημα καλύπτουν το σύνολο του δικανικού μας συστήματος και ως στόχο έχουν τη γρήγορη και εύρυθμη λειτουργία αυτού. 
Στο πλαίσιο του προγράμματος δημοσιονομικής προσαρμογής και των γενικότερων διορθωτικών αλλαγών, που καλείται να εφαρμόσει η ελληνική Κυβέρνηση, βασική προτεραιότητα αποτελεί η αναμόρφωση και ο εκσυγχρονισμός του συστήματος απονομής δικαιοσύνης. 
Η βελτίωση της ποιότητας και λειτουργικότητας του δικαστικού συστήματος  με την επιφύλαξη πάντοτε των συνταγματικών αρχών και της ανεξαρτησίας της δικαιοσύνης είναι ουσιώδης σημασίας, όχι μόνο για την επανεκκίνηση μιας νέας σχέσης εμπιστοσύνης πολίτη και δικαστικού συστήματος και την εμπέδωση του αισθήματος δικαίου στην κοινωνία, αλλά κατ’ επέκταση για την ορθή και δίκαιη λειτουργία της αγοράς και της οικονομίας, που για μένα είναι πάρα πάρα πολύ σημαντικό. 
Βασικό προαπαιτούμενο προς την κατεύθυνση αυτή αποτελεί η ύπαρξη ενός σύγχρονου, άμεσα προσβάσιμου και αποτελεσματικού δικαιοδοτικού συστήματος, ενός εύρυθμου, σύγχρονου και λειτουργικού δικαστικού μοντέλου, που να μην αποτρέπει, αλλά αντίθετα να ενθαρρύνει τις ιδιωτικές επενδύσεις παρέχοντας τα εχέγγυα αμερόληπτης και ταχείας δικαστικής κρίσης, ενός συστήματος που θα διορθώσει τις εγγενείς δυσλειτουργίες και αδικίες του, θα δώσει ευκαιρίες στους νέους επιχειρηματίες -Έλληνες και ξένους- θα καταπολεμήσει τη διαφθορά, θα αμβλύνει τις ανισότητες και θα ενισχύσει τη δημιουργική αναμόχλευση της οικονομίας, δημιουργώντας ασφάλεια δικαίου –επαναλαμβάνω- και αποκαθιστώντας το αίσθημα της δικαιοσύνης στη συνείδηση του πολίτη. 
Στο πλαίσιο αυτό στρατηγικός στόχος του Υπουργείου είναι ως το τέλος της τρέχουσας προγραμματικής περιόδου του ΕΣΠΑ να έχει πραγματοποιηθεί το όραμα του νομικού κόσμου και να εφαρμόζεται στην καθημερινή δικαστηριακή πρακτική η ηλεκτρονική δίκη, δηλαδή η διεξαγωγή της διαδικασίας να πραγματοποιείται χωρίς την παρουσία εγγράφων -paperless δηλαδή- αλλά μόνο με τη χρήση τεχνολογιών πληροφορικής. 
Παράλληλα, λοιπόν, με τις νομοπαρασκευαστικές και διοικητικές ενέργειές του το Υπουργείο έχει εκπονήσει και υλοποιεί πρόγραμμα έργων για την ψηφιακή δικαιοσύνη, το e-justice, με δύο κύριους άξονες: τη διοικητική αναδιοργάνωση και τις τεχνολογίες πληροφορικής και επικοινωνιών. Η εισαγωγή νέων τεχνολογιών στη δικαιοσύνη έχει καθυστερήσει σημαντικά στην Ελλάδα, παρά το γεγονός ότι υπάρχει σημαντική εμπειρία από επιτυχείς εφαρμογές στο εξωτερικό, ενώ οι υποστηρικτικές τεχνολογίες έχουν φτάσει σε υψηλό βαθμό ωριμότητας. 
Παράλληλα, υπάρχουν βέλτιστες πρακτικές, οι οποίες μπορούν να μεταφερθούν στη χώρα, ώστε να λύσουν μακροχρόνια προβλήματα, όπως οι καθυστερήσεις στην απονομή της δικαιοσύνης και οι δυσλειτουργίες που προκύπτουν από γραφειοκρατικές διαδικασίες. 
Απώτερος στρατηγικός στόχος του Υπουργείου αποτελεί –θα το επαναλάβω- η διεξαγωγή των δικών χωρίς τη χρήση εγγράφων. Για το λόγο αυτό το Υπουργείο έχει καταρτίσει ένα εκτεταμένο πρόγραμμα έργων, το οποίο περιλαμβάνει έναν αριθμό από παρεμβάσεις διοικητικής βελτιστοποίησης. Τα έργα αυτά περιλαμβάνουν τόσο βραχυπρόθεσμες, όσο και μεσομακροπρόθεσμες δράσεις και  παρεμβάσεις. Το σχέδιο δράσης που έχει εκπονηθεί για την ηλεκτρονική δικαιοσύνη και τη διοικητική αναβάθμιση αποτελεί την αποτύπωση των προσπαθειών του Υπουργείου για την εκτέλεση δράσεων ηλεκτρονικής διακυβέρνησης στα πεδία δραστηριότητάς του. 
Το συνολικό κόστος των υλοποιούμενων και σχεδιαζόμενων παρεμβάσεων ανέρχεται περίπου στα 100 εκατομμύρια ευρώ και θα καλυφθεί κατά κύριο λόγο από πόρους του ΕΣΠΑ μέσω των επιχειρησιακών προγραμμάτων «Ψηφιακή σύγκληση και διοικητική μεταρρύθμιση». 
Πολύ συνοπτικά ιδιαίτερη αναφορά πρέπει να γίνει στο έργο της ηλεκτρονικής κατάθεσης δικογράφων δια της χρήσης προηγμένων ηλεκτρονικών υπογραφών, που ήδη υλοποιείται με επιτυχία στο Πρωτοδικείο της Αθήνας, ενώ προβλέπεται η επέκτασή του και στα λοιπά δικαστήρια της επικράτειας. 
Ήδη εξασφαλίσαμε σε συνεργασία με τον κ. Βολουδάκη άλλες σαράντα χιλιάδες ηλεκτρονικές υπογραφές, οι οποίες σταδιακά θα δοθούν στους δικηγόρους. Αλλά και η υλοποίηση της δυνατότητας της ηλεκτρονικής κατάθεσης των προτάσεων και των σχετικών της δίκης εγγράφων στο μείζον θέμα της αποϋλοποίησης των ενσήμων, που ήδη έχει νομοθετηθεί από το Υπουργείο μας, είναι στις πρωτοβουλίες που έχουμε αναλάβει για την ηλεκτρονική επίδοση δικαστικών εγγράφων, την ηλεκτρονική κατάθεση δικογράφου, τη διοικητική δίκη, αλλά και την ηλεκτρονική υποβολή της μήνυσης. 
Ο σχεδιασμός αυτός συνδέεται άμεσα με την ανάγκη για την υλοποίηση έργων κεντρικού κυβερνητικού σχεδιασμού ηλεκτρονικής διακυβέρνησης και διασύνδεσης των διαφόρων μητρώων του δημόσιου τομέα. 
Σημαντικό για τη δράση στο πλαίσιο αυτό αποτελεί η έγκριση του έργου σχετικά με τη σύμπραξη δημοσίου και ιδιωτικού δικαίου, μέσω ΣΔΙΤ δηλαδή, για την ψηφιακή καταγραφή, αποθήκευση και διάθεση πρακτικών συνεδριάσεων. Το έργο αφορά στην επέκταση της τήρησης πρακτικών με τη μέθοδο της μαγνητοφώνησης-απομαγνητοφώνησης σε  όλα τα πρωτοδικεία και τα εφετεία της χώρας, την τήρηση ηλεκτρονικού αρχείου, την εφαρμογή τεχνολογιών αναγνώρισης φωνής και την παροχή εξωστρεφών διαδικτυακών υπηρεσιών προς τους δικηγόρους, πολίτες, αλλά και δικαστές. 
Κυρίες και κύριοι συνάδελφοι, κομβικό σημείο αποτελεί σε συνάρτηση με τη σημερινή διάταξη που φέρνουμε προς ψήφιση η ενίσχυση και ανάδειξη των ειρηνοδικείων σε πυλώνες απονομής πρωτοβάθμιας δικαιοσύνης. 
Στο πλαίσιο αυτό, όπως ήδη σας ανέφερα, με το ν. 4055∕2012 σημαντικός αριθμός υποθέσεων εκούσιας δικαιοδοσίας θα ανήκει στην αρμοδιότητα των ειρηνοδικείων, ενώ σε πολλές περιπτώσεις –και αυτό το υπογραμμίζω- ειδικά για την κήρυξη ιδιόγραφης διαθήκης ως κύριας, για την έκδοση κληρονομητηρίου και για την εγγραφή του σωματείου στα βιβλία των σωματείων δεν θα απαιτείται έκδοση δικαστικής απόφασης, αλλά αντίθετα η σχετική διαδικασία ολοκληρώνεται με πράξη ή διάταξη του ειρηνοδίκη προς το σκοπό της επιτάχυνσης της απονομής της δικαιοσύνης. 
Τι θα έχει πρακτικά αυτό ως αποτέλεσμα; Ο πολίτης θα εξυπηρετείται άμεσα και αποτελεσματικά χωρίς να περιμένει ενάμιση και δύο χρόνια για να πάρει δικάσιμο, αλλά η υπόθεσή του θα διεκπεραιώνεται σε μια μόνο μέρα. Αυτό δίνει απάντηση και στο ερώτημα του αξιότιμου συναδέλφου του κ. Λοβέρδου. Μεγάλος αριθμός υποθέσεων που είχαν ορισμένη δικάσιμο θα φύγουν πολύ νωρίτερα και σίγουρα θα έρθουν πολύ νωρίτερα σε δικάσιμο. 
Παράλληλα, ο θεσμός των ειρηνοδικών ενισχύεται με ένα σημαντικό αριθμό νέων δικαστών. Ήδη πρόσφατα προσελήφθησαν, όπως είπαν όλοι οι συνάδελφοι, εκατόν εξήντα ειρηνοδίκες, ογδόντα παραπάνω απ’ ό,τι είχε αρχικά σχεδιαστεί, προκειμένου να ανταποκριθούν τα ειρηνοδικεία στις αυξημένες κατά τα ως άνω αρμοδιότητές τους, οι οποίοι κατόπιν της δημοσίευσης στην Εφημερίδα της Κυβερνήσεως του προεδρικού διατάγματος της τοποθέτησής τους στα ειρηνοδικεία της χώρας ξεκινούν την άσκησή τους. 
Τέλος, είναι σε εξέλιξη μια σημαντική προσπάθεια του Υπουργείου Δικαιοσύνης, Διαφάνειας και Ανθρωπίνων Δικαιωμάτων, με σκοπό τη συγχώνευση σημαντικού αριθμού ανενεργών ή υπολειτουργούντων ειρηνοδικείων ανά την επικράτεια. Οι συγχωνεύσεις αυτές και η συνεπακόλουθη ενίσχυση των διατηρούμενων ειρηνοδικείων με ειρηνοδίκες και υπαλλήλους, πέραν της εξοικονόμησης πόρων, θα έχουν ως αποτέλεσμα τα ειρηνοδικεία της χώρας -και αυτό είναι το σημαντικότερο- να μπορέσουν να ανταποκριθούν ικανοποιητικά τόσο σε σχέση με τις υποδομές λειτουργίας του όσο και με την επιμόρφωση του ανθρωπίνου δυναμικού τους, εν όψει των αναγκών που θα προκύψουν από τη μεταφορά δικαστικής ύλης σε αυτά, με κριτήρια –επαναλαμβάνω- αποδοτικότητας, αποτελεσματικότητας και κυρίως προσβασιμότητας, αφού λαμβάνουμε υπ’ όψιν και τη νησιωτική Ελλάδα. 
Σας ενημερώνω ότι με τη συγχώνευση των ειρηνοδικείων θα γλιτώσουμε ενοίκια και λειτουργικό κόστος που πληρώνει ο ελληνικός λαός, ο Έλληνας φορολογούμενος, χωρίς καμμία ανταποδοτικότητα, διατηρώντας ειρηνοδικεία, όπως ήδη έχει λεχθεί από συναδέλφους της Αξιωματικής Αντιπολίτευσης, για δύο και τέσσερις και δέκα υποθέσεις το χρόνο. 
Αναρωτιέμαι, κυρίες και κύριοι συνάδελφοι -επειδή έγινε σχετική επίκληση από την κ. Κωνσταντοπούλου ότι δήθεν η Κυβέρνηση «μαρτύρησε» στην τρόικα για ακόμη μία οδηγία και ακόμη μία κακή επιταγή την οποία θα πρέπει να εφαρμόσουμε- αν πρέπει να μας πει η τρόικα ότι δεν πρέπει να ακολουθούμε τις ίδιες λογικές και τις ίδιες πρακτικές κατασπατάλησης των χρημάτων του ελληνικού λαού. Έχουμε ανάγκη να μας το πει κανένας ξένος αυτό; Δεν το καταλαβαίνουμε μόνοι μας; Εκτός αν συμφωνείτε με τέτοιες λογικές, τότε να μας τις πείτε. Δεν νομίζω ότι είναι αυτό που συμφέρει τον ελληνικό λαό και δεν νομίζω ότι είναι αυτό που δίνει απάντηση στα προβλήματα σήμερα του ελληνικού λαού. 
Το Υπουργείο, κυρίες και κύριοι συνάδελφοι, έχει αναλάβει την ευθύνη που του αναλογεί και προχωρεί με αποφασιστικότητα και ταχύτατους ρυθμούς στην αναμόρφωση και το συνολικό εκσυγχρονισμό του συστήματος απονομής της δικαιοσύνης, υλοποιώντας τη ρητή δέσμευση που έχει αναληφθεί πρωτίστως ενώπιον της ελληνικής κοινωνίας. Θα μείνουμε πιστοί στο στόχο αυτό και θα αναζητήσουμε συμμάχους σε όλα τα πολιτικά κόμματα. 
Χαίρομαι, γιατί με τη συγκεκριμένη ρύθμιση –που βοηθά, επαναλαμβάνω, στη γρήγορη και αποτελεσματική και ποιοτική απονομή της δικαιοσύνης- συμφωνεί η Πλειοψηφία της Αίθουσας. 
Μέσα στη λογική, λοιπόν, αυτή ζητώ την υπερψήφιση του εν λόγω νομοσχεδίου. 
Ευχαριστώ πολύ. 
(Χειροκροτήματα)
(Στο σημείο αυτό ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Κωνσταντίνος Καραγκούνης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθεί η σελ. 149)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Παναγιώτης Λαφαζάνης, Κοινοβουλευτικός Εκπρόσωπος του ΣΥΡΙΖΑ.
Κύριε Λαφαζάνη, έχετε το λόγο για δώδεκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε. 
Νομίζω ότι δεν είμαστε και τόσο παράξενοι όταν λέμε να εφαρμοστεί ο Κανονισμός σε ένα πάρα πολύ κρίσιμο θέμα που άπτεται της σωστής λειτουργίας της Βουλής. Φανταστείτε, δηλαδή, να έχουμε άρθρο 1 εδώ –γιατί ένα άρθρο έχουμε- και να αρχίσουν να πέφτουν βροχή οι τροπολογίες την Παρασκευή στη μία παρά δέκα, μία παρά εννιά, μία παρά οκτώ σε άσχετα πράγματα και να εισάγονται εδώ και να μη μιλά κανείς σε αυτήν την Αίθουσα και να λέμε «Μπράβο! Τι ωραία που γίνονται!», ενώ ρητά λέει το αντίθετο ο Κανονισμός. 
Ο Κανονισμός δεν αλλάζει δι’ εγέρσεως. Όσες φορές και να σηκωθείτε τα ελληνικά μένουν ελληνικά, κύριε Βορίδη, δεν τα αλλάζουμε. Αν ξέρετε, δι’ εγέρσεως δεν μπορείτε να τροποποιείτε και το Σύνταγμα, δεν μπορούν να τροποποιούνται και οι νόμοι. Όταν λέει κάτι ο Κανονισμός, πρέπει να το εφαρμόζουμε και να το σέβονται αυτοί που εγείρονται κάθε φορά και αυτοί που δεν εγείρονται και να σκέφτονται τι κάνουν. 
Το άρθρο 88 παράγραφος 3, λέει με σαφήνεια, κυρίες και κύριοι, ότι οι τροπολογίες πρέπει να σχετίζονται με το κύριο αντικείμενο του νομοσχεδίου ή της πρότασης νόμου. Πείτε μου εσείς κάποια σχέση που μπορεί να έχει αυτή η ρύθμιση που μας εισήγαγε ο κ. Ιωαννίδης με το νομοσχέδιο. Όταν ήμουν μικρός, τον έβλεπα και τον θαύμαζα, ήταν παίκτης του Άρη στο μπάσκετ, ήταν ίνδαλμά μου τότε. Τώρα, όμως, αφού μας διάβασε για δύο λεπτά το περιεχόμενο, τη δικαιολογητική βάση της τροπολογίας του, έφυγε. 
Είδατε με τι άνεση εισάγουμε πια διά τροπολογιών τα νομοσχέδια; Δεν ήρθε ο κ. Ρουπακιώτης. Φαντάζομαι ότι θα έχει πάρα πολλές ενασχολήσεις. Είναι σεβαστό. Ο Υφυπουργός είναι εδώ. Έχει την υπομονή –μάλιστα και στην επιτροπή, αλλά και στην Ολομέλεια- να μας ακούει όλους. Είναι πάρα πολύ σεβαστό. Το εκτιμούμε αφάνταστα. Δεν ήρθε ο κ. Ρουπακιώτης, βεβαίως και ο κ. Ιωαννίδης άρον-άρον διάβασε εκεί πέρα κάτι, αλλά τον αντίλογο δεν θα τον ακούσει. Έχουμε να πούμε ορισμένα πράγματα και επί της τροπολογίας του. Νομίζω ότι είναι αξιόλογα. 
Ορίστε, τι συμβαίνει, όταν νομοθετούμε με αυτόν τον τρόπο. Αντιλαμβάνεστε ότι δεν θέλουμε να αλλάξουμε παλιές συνήθειες. Αναφέρομαι σε όλους. Αν θέλετε, να μην εξαιρέσω και τη δική μας παράταξη στο μέρος που έχει και αυτή μία ευθύνη. Πρέπει να αλλάξουν, όμως, κάποιες συνήθειες. Πρέπει να αλλάξουν. Δεν γίνεται να μην πονέσουμε και να βγάλουμε τα πράγματα από την κρίση στην οποία έχουμε περιέλθει. Πρέπει κάτι να πονέσει, κάτι να αλλάξει, κάποιος να καταλάβει ότι πρέπει να δουλεύει διαφορετικά η Βουλή, η Κυβέρνηση, οι Υπουργοί, όχι με την παλιά πεπατημένη «δεν βαριέσαι, δεν πειράζει, θα τους πάω μία Παρασκευή απόγευμα την τροπολογία –με το ζόρι το κάναμε Παρασκευή, άλλες φορές το φέρναμε Παρασκευή βράδυ και Σάββατο- θα τους τη φέρω και -τι θα κάνουν;- θα την ψηφίσουν, αναγκασμένοι οι Βουλευτές της συγκυβέρνησης, εν ονόματι της πειθαρχίας –ας πούμε- και της καλής πορείας της συγκυβέρνησης να μην εγερθούν, θα περάσει, εγώ θα διαβάσω κάτι και θα φύγω». Δεν γίνεται έτσι, όμως. Δεν γίνεται έτσι. Αυτή η λειτουργία είναι μία από τις αιτίες –δεν λέω η μόνη, μπορεί να μην είναι και η βασικότερη- που παίζουν σημαντικό ρόλο. 
Θα πω, όμως, δυο λόγια και για την ουσία της τροπολογίας, διότι το θέμα είναι πελώριων διαστάσεων και δεν είναι απλό. Κάθε χρόνο ακούμε τα ίδια, ότι πρέπει να σώσουμε το πρωτάθλημα. Και επειδή πρέπει να σωθεί το πρωτάθλημα, κάνε αβαρίες από εδώ, κάνε αβαρίες από εκεί, κάνε ρυθμίσεις, έκτακτες νομοθετικές παρεμβάσεις. Δεν γίνεται, όμως, έτσι να συντηρούνται πρωταθλήματα, διότι βλέπετε πηγαίνουν και με αυτόν τον τρόπο από το κακό στο χειρότερο. Δεν είναι κάτι το οποίο το λέει ο ΣΥΡΙΖΑ. Το λέτε όλοι σας. Νομίζω ότι είναι κοινή διαπίστωση. 
Κατ’ αρχάς, μια και μιλάμε για τη δικαιοσύνη, κύριε Υφυπουργέ, τι θα γίνει με τα ειδικά μισθολόγια; Μπορείτε να μας δώσετε μία θέση επ’ αυτού; Είναι μία παρέμβαση που θέλετε να κάνετε την οποία περιφέρετε από εδώ και από εκεί, τη συζητάτε σε όλα τα πεδία μεταξύ των τριών κομμάτων, ανά δύο, ανά τρεις, τη συζητάτε με την τρόικα, στα εσωτερικά σας κ.λπ.. Τι θα γίνει; Θα κάνετε αυτό το κουτσούρεμα των ειδικών μισθολογίων κατά 12%, όπως ήδη έχετε προδιαγράψει; Αυτό θα είναι ταφόπετρα για το σύνολο των δραστηριοτήτων που αφορούν τα ειδικά μισθολόγια, αλλά και για τους δικαστικούς. Θα ήθελα να το έχετε υπ’ όψιν σας αυτό, ότι έτσι υποβαθμίζετε μέχρι διαλύσεως την ελληνική δικαιοσύνη. Και το κάνετε εσείς οι οποίοι ρουσφετολογήσατε αγρίως στο πεδίο της δικαιοσύνης.
Ήμουν σε αυτό το Βήμα τότε που είχατε φέρει επί Αλογοσκούφη την περίφημη αυτή ρύθμιση που έδινε κάποιες αυξήσεις –φυσιολογικό να δοθούν αυξήσεις- αρκετά ικανοποιητικές –θα έλεγα- ειδικές αυξήσεις για τους δικαστικούς. Δεν σταματήσατε, όμως, εκεί. Φέρατε και μία «ρυθμισάρα» η οποία έδινε ένα δώρο αναδρομικών πάνω από 1 δισεκατομμύριο ευρώ και το ψηφίσατε διακομματικά. Φωνάζαμε τότε «εντάξει οι αυξήσεις, αλλά, ρε παιδιά, μήπως είναι πολλά τα αναδρομικά; Μήπως είναι πάρα πολλά; Πάνω από 1 δισεκατομμύριο ευρώ;». Όμως, τότε ήταν η περίοδος των λεγόμενων «παχιών αγελάδων» για τις ειδικές κατηγορίες, για αυτούς με τους οποίους θέλουμε να έχουμε μία ειδική σχέση και όλοι σπεύδουν τότε να εξυπηρετούν. 
Τώρα, βεβαίως, πρέπει να πέσει βαρύς ο πέλεκυς και να πάμε σε ακραίες καταστάσεις, όπου δεν θα επιβιώνουν άνθρωποι πλέον και θα έχουμε δικαστές που θα πένονται κυριολεκτικά. Φοβάμαι ότι δεν θα είναι αυτό το τελευταίο που θα γίνει. Μιλάμε για δικαστικούς, μιλάμε για γιατρούς, μιλάμε για αξιωματικούς, μιλάμε για τα Σώματα Ασφαλείας, μιλάμε για πανεπιστημιακούς.
Τι θα γίνει επ’ αυτού; Θα περιμένουμε πότε θα τελειώσουν οι διαπραγματεύσεις; Έχετε άποψη; Έχετε θέση;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι ο Υπουργός Δικαιοσύνης, κύριε Λαφαζάνη, αυτός ο οποίος θα απαντήσει τι θα γίνει με τους πανεπιστημιακούς!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, αλλά τι να κάνω εγώ τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα απαντήσει για τους δικαστές ενδεχομένως. Με συγχωρείτε που σας διέκοψα, αλλά…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, αφού τώρα καταλαβαίνετε τι λέω!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επί των οικονομικών…</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τα καταλαβαίνουμε πολύ καλά!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως τα καταλαβαίνετε! Και εσείς ως δικαστικός νομίζω ότι δείχνετε μία ιδιαίτερη κατανόηση σ’ αυτό το θέμα πάνω στο οποίο μιλώ.
Η δικαστική ύλη, λοιπόν, μετατίθεται έξι μήνες για τα ειρηνοδικεία. Κατ’ αρχάς, το «έξι μήνες» δεν πιστεύω να το πιστεύετε. Θα είναι έτοιμα τα ειρηνοδικεία να δεχθούν αυτού του είδους τη δικαστική ύλη σε έξι μήνες; Κοιτάξτε, σε έξι μήνες θα έχουν πάκο τις υποθέσεις με τα υπερχρεωμένα νοικοκυριά, οι οποίες πληθύνονται αστραπιαία, ταχύτατα. Και όσο περνάνε οι μέρες, αυτός ο όγκος θα πολλαπλασιάζεται. Πνίγονται τα ειρηνοδικεία! Και είναι και υποθέσεις λεπτές, οι οποίες δεν είναι εύκολο να τις φέρει κανείς σε πέρας και είναι πολύ κρίσιμες γιατί αφορούν τη ζωή και το μέλλον οικογενειών! Εδώ πρέπει να κάνετε ειδικές παρεμβάσεις στις ρυθμίσεις και για την ταχύτητα της απόδοσης δικαιοσύνης, αλλά και να αλλάξετε και τις ίδιες τις ρυθμίσεις, όσον αφορά τη διευκόλυνση των νοικοκυριών, για να μπορέσει να ανασάνει ο κόσμος! Τα ειρηνοδικεία, λοιπόν, μόνο μ’ αυτές τις υποθέσεις δεν μπορούν να αντεπεξέλθουν. 
Βεβαίως, το πρόβλημα είναι τεράστιο. Αυτό που αναφέρω τώρα, δηλαδή η αδυναμία των νοικοκυριών να μπορέσουν να ανταποκριθούν στις υποχρεώσεις τους, δεν αφορά μόνο τα ειρηνοδικεία. Βουλιάζει το τραπεζικό σύστημα, το οποίο το ενισχύετε με πακτωλούς χρημάτων! Απίστευτο! Το μεγαλύτερο οικονομικό και κοινωνικό σκάνδαλο που έχει γίνει σ’ αυτήν τη χώρα, είναι ότι έχουν πάρει πάνω από ένα ΑΕΠ οι τράπεζες και αντί να διευκολύνουν τους δανειολήπτες, τους παραπέμπουν στα ειρηνοδικεία. Τρέχουν στα ειρηνοδικεία, μπας και βρουν το δίκιο τους! Και είναι θετικό ότι αρκετοί ειρηνοδίκες βλέπουν με καλό τρόπο τη δουλειά τους και βοηθούν κόσμο! Πράγματι βοηθούν κόσμο! 
Όμως, σας λέω ότι ο όγκος είναι τεράστιος! Δεν μπορούν αυτά τα πράγματα να υλοποιηθούν. Πολύ περισσότερο που ένα μέρος απ’ αυτήν, τη δικαστική ύλη πάει στα ειρηνοδικεία και αυτήν την ώρα δεν μπορούν να ανταποκριθούν τα ειρηνοδικεία! Δεν είναι η αποστολή τους, δεν είναι η φύση τους, για να ασχοληθούν μ’ αυτήν τη δικαστική ύλη!
Όμως, πέραν αυτού, σας είπα ότι υπάρχει αυτό το μείζον θέμα, διότι και τώρα μ’ αυτήν τη ρύθμιση που κάνετε στις τράπεζες –το είχαμε πει τότε, ήμουν εισηγητής, αν θυμάμαι καλά- παραπέμψατε πάλι τεράστια ύλη στα δικαστήρια, στα ειρηνοδικεία. Ενώ έπρεπε οι ρυθμίσεις να ήταν απλές και να γινόταν αυτόματα, δυστυχώς τώρα, για να γίνουν αυτές οι ρυθμίσεις, πρέπει να ταλαιπωρούνται τα ειρηνοδικεία, δηλαδή πάλι τα δικαστήρια!
(Στο σημείο αυτό κτυπά προειδοποιητικά το κουδούνι λήξεως του χρόνου ομιλίας του κυρίου Βουλευτή)
Πολύ κακώς, λοιπόν, φέρνετε αυτήν τη ρύθμιση, την οποία δεν θα μπορέσετε να φέρετε σε πέρας. Αυτό που χρειάζεται η δικαιοσύνη αυτήν τη στιγμή είναι αναβάθμιση, αναπροσανατολισμό, ανεξαρτησία, στήριξη και όχι πολιτικές υποβάθμισης και διάλυσης σαν και αυτές τις οποίες εφαρμόζετε!
Θα ήθελα να πω δυο λόγια, κύριε Πρόεδρε –επιτρέψτε μου για ένα λεπτό μόνο από το χρόνο μου- για το θέμα της τροπολογίας, παρ’ όλο που λείπει ο αρμόδιος Υπουργός. Τι γίνεται με τις ΠΑΕ; Τι γίνεται μ’ αυτές τις ΠΑΕ, τέλος πάντων; Εδώ θα πάμε στη λογική της «προεδράρας»; Διότι αυτές είναι οι αλλεπάλληλες ρυθμίσεις! Η «προεδράρα»! Δεν είμαι ειδικός, δεν ασχολούμαι πολύ μ’ αυτά τα θέματα αθλητισμού, αλλά λόγω και των οικονομικών ενασχολήσεων, βλέπω τα έσοδα που έχουν οι ΠΑΕ. Ε, δεν είναι τα έσοδα των ΠΑΕ τόσο μικρά, όσο λέγεται! Μιλάμε για ΠΑΕ οι οποίες έχουν έσοδα εκατομμύρια ευρώ κάθε χρόνο! Είναι και επαρχιακές ΠΑΕ! 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Πώς είναι, λοιπόν, δυνατόν να έχει μία ΠΑΕ επτά, οκτώ, δέκα, δεκαπέντε, είκοσι εκατομμύρια έσοδα –δεν μιλώ για τις πιο μεγάλες- και να χρωστά τη μάνα της και τον πατέρα της; Πώς γίνεται αυτό; Δεν είναι λίγα τα έσοδα για να ανταποκριθεί στο ρόλο της και στον κόσμο της και να εμφανίσει και καλό θέαμα και να κάνει μία καλή προσπάθεια! Όμως, γιατί; Διότι υπάρχει η «προεδράρα», αυτή η διοίκηση η οποία αρχίζει και ξοδεύει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, έχετε περάσει προ πολλού το χρόνο!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνει παιχνίδι σε βάρος των φιλάθλων, με νοσηρές καταστάσεις, με νοσηρές πελατειακές σχέσεις, οι οποίες καμμιά φορά υποκρύπτουν και άλλες αμαρτωλές δουλείες!
Και ερχόμαστε εδώ, λοιπόν, και αντί να ελέγξουμε αυτά τα πράγματα και να μπει ένα φρένο, κάθε χρόνο αυτήν την εποχή έχουμε την ειδική ρύθμιση! Θα τελειώσει κάποτε; Ελπίζετε ότι θα τελειώσει, όσο συνεχίζετε μ’ αυτόν τον τρόπο; Δεν θα τελειώσει ποτέ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε Λαφαζάνη!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θα τελειώσει ποτέ!</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Μα, δεν είναι ρύθμιση αυτό!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πώς δεν είναι ρύθμιση, κύριοι; Αν δεν είναι ρύθμιση, τότε γιατί την εισάγετε; Μας δουλεύετε κιόλας; Με συγχωρείτε! Εισάγετε μία ρύθμιση, η οποία είναι φωτογραφική, απαράδεκτη και δίνει τη δυνατότητα αυτά τα οποία έπρεπε να έχουν γίνει εγκαίρως, να παραπεμφθούν στο μέλλον, πέραν του γεγονότος ότι έχουν γίνει διάφορες παρανομίες, προκειμένου να φθάσουν οι ΠΑΕ για να παίρνουν επαγγελματικό πρωτάθλημα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, έχετε προ πολλού ξεπεράσει το χρόνο!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είμαστε υπέρ των ΠΑΕ, παρ’ όλο που έχουμε διαφορετική αντίληψη για το ρόλο του επαγγελματικού ποδοσφαίρου. Είμαστε υπέρ των φιλάθλων, υπέρ των ομάδων, αλλά…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, γιατί αγνοείτε την υπόδειξη της Έδρας;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελείωσα. Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Χριστοφιλοπούλου, Κοινοβουλευτική Εκπρόσωπος του ΠΑΣΟΚ.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Πρόεδρε, ευχαριστώ. Θα προσπαθήσω να μην εξαντλήσω το χρόνο μου και να μείνω στην ουσία.
Κυρίες και κύριοι συνάδελφοι, η Βουλή, η Ολομέλεια συνεδριάζει σήμερα για να διευκολύνει την εφαρμογή ενός νόμου και, μάλιστα, μίας σειράς διατάξεων και όχι συνολικά του νομοθετήματος.
Έχουν ακουστεί πολλά και διαφορετικά. Έχουμε συζητήσει και διαδικαστικά και για άλλα θέματα και για θέματα μείζονα της χώρας, όπως η πολύ σημαντική προσπάθεια που γίνεται αυτήν τη στιγμή από μία κυβέρνηση συνεργασίας να αυξηθεί η αξιοπιστία της χώρας τόσο στο εσωτερικό, όσο και στο εξωτερικό. Εκφράζουμε, πραγματικά, τη λύπη μας που έχει χαθεί τόσο πολύτιμος χρόνος για μία τόσο αυτονόητη ρύθμιση!
Εξηγούμαι και ερωτώ το Σώμα για το εξής: Ο ν. 4055/2012 είναι πανάκεια; Όχι βέβαια, κατά τη γνώμη μας! Ούτε αυτός ο νόμος ούτε κανένας άλλος νόμος είναι πανάκεια και λύνει τα πάντα! Ωστόσο, κύριε Υπουργέ, κυρίες και κύριοι συνάδελφοι, είναι ένα σοβαρό νομοθέτημα, ένας νόμος που προσπαθεί να φέρει ουσιαστικές εκσυγχρονιστικές αλλαγές στο σύστημα της δικαιοσύνης στη χώρα μας, ένας νόμος που μπορεί γι’ αυτόν το λόγο να έχει επιπτώσεις και στην εξυπηρέτηση του πολίτη που θέλει να βρει το δίκιο του, άρα στην εμπέδωση ενός κράτους δικαίου καλύτερου, ουσιαστικότερου, ποιοτικότερου εν μέσω οικονομικής κρίσης αλλά βεβαίως και στην όλη προσπάθεια της χώρας να πάει ταχύτερα, αποτελεσματικότερα και χωρίς εμπόδια καθυστερήσεων σε μία οικονομική ανάκαμψη.
Ο ν. 4055/2012 εισήγαγε, πράγματι, νέους θεσμούς, αλλά και ενίσχυσε καινοτομίες, όπως την καινοτομία της πρότυπης δίκης, με όσες ενστάσεις και αν έχει κανείς γι’ αυτό. Και είναι σημαντικοί οι θεσμοί, κύριε Υπουργέ, μεταξύ άλλων και της δικαστικής μεσολάβησης, αλλά βεβαίως και της ηλεκτρονικής κατάθεσης δικογράφων.
Σας άκουσα με πολύ μεγάλη προσοχή και ένας από τους λόγους που μιλώ, είναι για να πω ότι τα όσα είπατε και τα όσα κατέγραψα, θέλουμε να τα παρακολουθήσουμε στενά, θέλουμε να ασκήσουμε δημιουργική κριτική και έλεγχο, ζητώντας από εσάς να επισπεύσετε κατά το δυνατόν τις διαδικασίες προετοιμασίας και τελικής έναρξης του μεγάλου εγχειρήματος της ηλεκτρονικής δίκης που αυτό μαζί με τη μεταφορά της δικαστικής ύλης θα δώσει μία ανάσα. 
Και δεν διαφωνούμε, γιατί άκουσα πολύ προσεκτικά από τον ομιλητή της ΔΗΜΑΡ, κ. Πανούση, να μιλάει για διαδικασίες απλοποίησης, αποποινικοποίησης. Βεβαίως και αυτές είναι πολύ ουσιαστικό σκέλος να γίνει το δικαστικό μας σύστημα πιο αποτελεσματικό στην υπηρεσία του πολίτη και της ανάπτυξης. Αν θέλετε, υπάρχει ένα πλέγμα, υπάρχουν διαφορετικοί άξονες. Ο στόχος είναι ο ίδιος.
Κι ερχόμαστε σήμερα εδώ σε ένα νομοθέτημα που όπως είπα, δεν είναι μεν πανάκεια, αλλά βεβαίως εισάγει σημαντικές καινοτομίες, να διευκολύνουμε μία εφαρμογή, μία εφαρμογή της μεταφοράς δικαστικής ύλης προς τα ειρηνοδικεία, για τα οποία ακούστηκαν εδώ πολλές απόψεις -δεν θέλω να κουράσω κι εγώ- για το πώς και γιατί μπορεί να διευκολυνθεί αυτή μέσω της επιμόρφωσης των νέων ειρηνοδικών, μέσω της δυνατότητας να έχουν τον κατάλληλο εξοπλισμό έγκαιρα σε έξι μήνες από τώρα. Λυπάμαι πάρα πολύ, αγαπητέ κύριε συνάδελφε, κύριε Λαφαζάνη  που σας άκουσα να λέτε ότι δεν θα γίνει. Εγώ λοιπόν λέω να γίνει. Κι εγώ θα ασκήσω μαζί σας κριτική. 
Θα συμφωνήσω κάπου αλλού μαζί σας. Είπατε να φύγουμε από την πεπατημένη. Ξέρετε κάτι όμως, κύριοι του ΣΥΡΙΖΑ και γενικότερα κύριοι συνάδελφοι; Το να φύγουμε από την πεπατημένη δεν είναι μόνο θέμα διαδικαστικό. Είναι και θέμα ουσίας να φύγουμε από την πεπατημένη. Μία από τις «πεπατημένες» του ελληνικού μεταπολιτευτικού πολιτικού συστήματος ήταν η μεν αντιπολίτευση να λέει «όχι» σε όλα και η εκάστοτε συμπολίτευση να λέει «ναι» σε όλα και να ωραιοποιεί. Μήπως πρέπει να μην το κάνουμε αυτό πια;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …(δεν ακούστηκε)</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κυρία Κωνσταντοπούλου δεν μπορείτε αν δεν μιλήσετε. Τι να κάνουμε;
Μήπως κατ’ εξοχήν αυτή η συγκυρία είναι η συγκυρία που επιβάλλει να μην το κάνουμε τώρα αυτό; Εμείς μεν να ωραιοποιούμε τα πάντα, οι οποίοι στηρίζουμε την Κυβέρνηση, αλλά κι εσείς να έχετε την απόλυτη λογική του μηδενισμού των πάντων και του να πετάμε την μπάλα στην εξέδρα; 
Εγώ θα συμφωνήσω ότι κακώς και είναι μη συναφές το αντικείμενο της τροπολογίας, αλλά δεν αποτελεί ρύθμιση χρεών των ΠΑΕ. Άρα πηγαίνοντας στην ουσία, απολύτως στην ουσία -η Εισηγήτριά μας κ. Τζάκρη το είπε νομίζω ξεκάθαρα- εφόσον πρόκειται για ένα μήνα και μόνο παράτασης της υποχρέωσης να είναι εντάξει φορολογικά οι ΠΑΕ, ο ένας μήνας αυτός παράτασης σε τίποτα δεν αποτελεί ρύθμιση χρεών ή κάποια άλλη χαριστική ρύθμιση των ΠΑΕ ή των ΚΑΕ, τουλάχιστον κατά τη δική μου ανάγνωση. 
Άρα γιατί συζητήσαμε τόσο πολύ; Συμφωνώ ότι κακώς ήρθε. Μπορούσε να έρθει σε ένα άλλο. Δεν υπάρχει όμως άλλο νομοθέτημα. Είναι πολύ σημαντικό να έρθει τώρα. Κανείς δεν θέλει βεβαίως, κύριε Λαφαζάνη να έρθουν οι δέκα τροπολογίες την Παρασκευή. Κι εμείς μαζί σας θα είμαστε. Δεν μπορεί να έρθουν Παρασκευή δέκα διαφορετικές τροπολογίες.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομοσχέδιο ολόκληρο ήρθε.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Όμως έχουμε φάει τουλάχιστον μία ώρα και έχουμε παραβεί και τον Κανονισμό για τον οποίο κόπτεστε. Γι’ αυτό λέω να μην κάνετε a la carte χρησιμοποίηση των θεσμών, του Κανονισμού, της Βουλής, της δημοκρατίας όπως σας βολεύει κάθε φορά, γιατί συζητήσαμε επί μία ώρα και πήρατε το λόγο επανειλημμένα και εκτός Κανονισμού. Ζήτησα κάποια στιγμή το λόγο, κύριε Πρόεδρε, δεν μου δόθηκε, δεν ήσασταν εσείς στην Έδρα. Δεν το θέτω προσωπικά. Δεν έκανα θέμα. Ξέρετε γιατί δεν έκανα θέμα; Γιατί τούτο εδώ το Βήμα δεν είναι Βήμα για να εντυπωσιάζουμε τους πολίτες, ούτε για να λέμε ωραία λόγια ούτε για να απευθύνω κι εγώ στον κ. Καραγκούνη εφ’ όλης της κυβερνητικής ύλης. 
Μίλησε ο Πρόεδρος μας, κ. Βενιζέλος, σήμερα το πρωί για την ανάγκη μίας συνολικής στρατηγικής εξόδου από την κρίση, για την ανάγκη ενός συνολικού σχεδίου για το οποίο θα συζητήσει αύριο με τον Πρωθυπουργό μαζί με τον κ. Κουβέλη και την ένταξη τόσο της παράτασης, την οποία παράταση θυμίζω την έχουμε προβλέψει ήδη στη δανειακή σύμβαση στην περίπτωση που οι δείκτες και ιδιαίτερα οι δείκτες της ύφεσης επιδεινωθούν. Θα μπορούσα, λοιπόν, κι εγώ επί ώρα να μιλώ γι’ αυτό και να ρωτώ τον Υπουργό εδώ ποια είναι η θέση του για τα ειδικά μισθολόγια των δικαστικών των πανεπιστημιακών και άλλων. Γιατί; Για να κερδίσω τις εντυπώσεις; Όχι βέβαια. 
Ας μείνουμε στην ουσία. Η ουσία, λοιπόν, είναι ότι πρέπει να υπερψηφιστεί η διάταξη, η οποία δίνει την ανάσα εκείνη στη διοίκηση, στην Κυβέρνηση εν προκειμένω που πρέπει να εφαρμόσει το νόμο, των έξι μηνών για να προετοιμαστούν τα ειρηνοδικεία. Βεβαίως μπορούμε να ανεχθούμε.  Όμως παρακαλώ πολύ μέσα από τον Υφυπουργό να περάσει αυτό το μήνυμα, ότι ούτε εμείς θέλουμε κάθε τόσο και λιγάκι να αναγκαζόμαστε. Ήταν η ανοχή μας, δεν είναι ατελείωτη, δεν πρέπει να υπάρχουν τροπολογίες παρά μόνο σε ήσσονος τυπικά ζητήματα όπως αυτό. Εμείς το βάζουμε ως τυπικό ζήτημα, τυπικό διαδικαστικό ζήτημα και κυρίως ένας από τους λόγους που μας κάνει να το ανεχθούμε αυτό, είναι ότι αυτό είναι υπέρ της εισπράξεως χρήματος από το δημόσιο, χρήματος το οποίο αλλιώς μπορούσε και να χαθεί και να έχουμε σημαντικές δυσλειτουργίες από αυτό και μόνο.
Άρα λοιπόν υπερψηφίζουμε και το κομμάτι της τροπολογίας και παρακαλούμε, κύριε Υπουργέ να είμαστε εξαιρετικά φειδωλοί σε τέτοιου είδους διαδικασίες.
Τελειώνοντας, νομίζω ότι τόσο η συζήτηση σήμερα όσο και τις επόμενες ημέρες που έχουμε και επερωτήσεις και κοινοβουλευτικό έλεγχο ας υπάρχει μία δυνατότητα να υπάρχει φειδώς κάθε φορά στα όσα λέμε. Να μην τα λέμε απλώς για να μας ακούσουν κάποιοι να λέμε ωραία λόγια ή για να μας ακούσουν να λέμε μηδενιστικές απλοποιήσεις και γενικότητες. Ας είναι αυτή η Βουλή η πιο ουσιαστική Βουλή, η Βουλή η οποία θα κάνει συστηματική δουλειά και θα έχει λιγότερα επικοινωνιακά πυροτεχνήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία Χριστοφιλοπούλου.
Το λόγο έχει ο κ. Βασίλειος Καπερνάρος Κοινοβουλευτικός Εκπρόσωπος των Ανεξάρτητων Ελλήνων.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επειδή αυτή η Βουλή πρέπει να είναι όπως είπε η Κοινοβουλευτικός Εκπρόσωπος του ΠΑΣΟΚ, θα αναφερθώ σε ορισμένα σημεία τα οποία δεν εθίγησαν…
(Θόρυβος στην Αίθουσα)
Κύριε Πρόεδρε, μη μου χρεώνετε το χρόνο.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Έχω θυμώσει διότι…</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Γιατί θυμώσατε; Δεν κατάλαβα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν υπάρχει λόγος να συζητάμε και μάλιστα με ένταση εδώ μέσα. Έχω δώσει το λόγο στον Κοινοβουλευτικό Εκπρόσωπο των Ανεξάρτητων Ελλήνων.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Περιμένω να δω ποια θα νικήσει, κύριε Πρόεδρε, αλλά μη μου χρεώνετε το χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, δεν υπάρχει θέμα, κύριε Καπερνάρο. Σας παρακαλώ, κυρία συνάδελφε. Ήρξασθε των χειρών αδίκων.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Με συγχωρείτε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, παρακαλώ συνεχίστε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ, κύριε Πρόεδρε. 
Θα είμαι σύντομος γιατί σέβομαι την καταπόνηση των αξιότιμων συναδέλφων μου σε αυτήν την Αίθουσα λόγω και του αργού της ώρας αλλά και γιατί πολλοί από εμάς είμαστε από τις 9.30 η ώρα το πρωί στην Επιτροπή Δημόσιας Τάξης. 
Αξιότιμε κύριε Πρόεδρε, θα αναφερθώ κατά πρώτον στο νομοθέτημα υπό τον τίτλο «Προσθήκη- τροπολογία» που αφορά τον Υπουργό Αθλητισμού κ. Ιωαννίδη και έχω να πω το εξής: Σε μία έξαρσή του είπε ο κύριος Υπουργός Αθλητισμού ότι ο κ. Βορίδης κάλυψε το θέμα, κάλυψε τα πάντα και τους πάντες. 
Δεν κάλυψε ούτε τα πάντα, ούτε τους πάντες. Ο κ. Βορίδης ως κοινοβουλευτικός συνήγορος κάλυψε μόνο τον κ. Ιωαννίδη. Αυτό γιατί το λέω; Δεν θα αναφερθώ στη σκοπιμότητα ή μάλλον αν θέλετε σε αυτά που αναφέρθηκαν από άλλους συναδέλφους, ότι δεν είναι ρύθμιση χρεών κ.λπ. και γι’ αυτό ακριβώς δεν ενοχλεί και το γεγονός ότι λείπει ο κύριος Υπουργός. Ευτυχώς που είναι εδώ ο κ. Βορίδης διότι το θέμα είναι καθαρά νομικό. Γιατί; Διότι, αιτιολογική έκθεση: Δεδομένου ότι υπάρχει αδήριτη ανάγκη ομαλής έναρξης και εύρυθμης λειτουργίας των επαγγελματικών πρωταθλημάτων, κρίνεται απαραίτητο να διευκολυνθούν οι ομάδες που συμμετέχουν στα επαγγελματικά πρωταθλήματα, παρέχοντάς τους παράταση ενός μηνός στην προθεσμία προσκόμισης φορολογικής και ασφαλιστικής ενημερότητας. 
Για ποιο λόγο το θέμα είναι καθαρά νομικό; Διότι η αιτιολογική έκθεση, δηλαδή η πεμπτουσία αυτού του νομοθετήματος όπου αποσκοπεί στο να ψηφίσουμε να παραταθεί κατά ένα μήνα η προσκόμιση της φορολογικής και ασφαλιστικής ενημερότητας, ενώ θα έχει αρχίσει το πρωτάθλημα, αποπνέει όχι νομιμότητα αλλά αποπνέει νομιμοφάνεια. 
Γιατί; Διότι κατ’ αρχάς δεν έχει καμμία νομική έννοια η λέξη «εύρυθμη» σε νομοθέτημα. 
Δεν έχουμε να κάνουμε με κανονισμό εύρυθμης λειτουργίας στον εσωτερικό κανονισμό μίας επιχείρησης αλλά έχουμε να κάνουμε με νόμο. Εδώ θα έπρεπε να μπουν οι λέξεις «ομαλής έναρξης και νόμιμης λειτουργίας», διότι έχουμε καθαρά το θέμα εάν η λειτουργία των επαγγελματικών πρωταθλημάτων είναι νόμιμη ή όχι, γιατί το νομοσχέδιο για να γίνει νόμος διέπεται από την αρχή της νομιμότητας. Δεν μπορούμε λοιπόν, να λέμε εύρυθμη λειτουργία παρά νόμιμη λειτουργία και να διευκολυνθούν οι ομάδες.
Κατ’ αρχάς, πόσες ομάδες; Όλες οι ομάδες; Ποιες ομάδες; Διότι εάν πούμε ότι είναι όλες οι ομάδες, εδώ υπάρχει ένα ζήτημα. Εάν όμως, είναι μερικές ομάδες πρέπει να γνωρίζουμε ποιες ομάδες. Γιατί όταν αφήνουμε να δημιουργούνται εξαρτημένοι αντανακλαστικοί συνειρμοί, δηλαδή όλες οι ομάδες, τότε εντάξει. Όταν όμως, είναι λίγες ομάδες, ποιες ομάδες; Το ρωτώ γιατί εμένα το μυαλό μου πάει στο ρουσφέτι. Όταν δε λέμε «διευκόλυνση», πάλι δεν έχουμε νομική έννοια, διότι η αρχή της νομιμότητας δεν διευκολύνει. Ή ψηφίζουμε ένα νόμο που ισχύει για όλους, σύμφωνα με την αρχή της ισότητας, της ισοπολιτείας, της ισονομίας, ή δεν ισχύει. 
Πολύ σωστά, λοιπόν, ακούστηκαν ορισμένες απόψεις. Μιας και είπαμε ότι ας είναι αυτή η Βουλή τέτοια –ακούσαμε και τις νουθεσίες της Κοινοβουλευτικής Εκπροσώπου του ΠΑΣΟΚ- ώστε να μην γίνονται τα ίδια, δεν πρέπει να γίνονται τα ίδια που να αποπνέουν τέτοιες μαραζιάρικες εκδοχές, ότι σ’ ένα μήνα θα προσκομίσουν φορολογική και ασφαλιστική ενημερότητα. Ξέρετε που είναι η έλλειψη νομιμότητας; Στο ότι οι άλλες ομάδες που θα συμμετέχουν στο πρωτάθλημα, θα  έχουν πληρώσει εμπροθέσμως και θα έχουν προσκομίσει τα απαραίτητα δικαιολογητικά για να συμμετάσχουν στο πρωτάθλημα, δηλαδή αυτοί θα πορεύονται νομίμως και οι άλλοι με ένα τέτοιο νομοθέτημα -που επαναλαμβάνω αποπνέει νομιμοφάνεια- θα αγωνίζονται χωρίς τα απαραίτητα πιστοποιητικά που απαιτεί ο νόμος. Για παράδειγμα, δεν μπορεί να πάρει ταυτότητα άδειας ασκήσεως λειτουργίας ή να ανανεώσει την ταυτότητά του ο δικηγόρος, εάν δεν προσκομίσει ασφαλιστική και φορολογική ενημερότητα. Η ομάδα εκείνη όμως, θα παίζει μπάλα, θα συμμετέχει στο πρωτάθλημα με το ενδεχόμενο και να μην προσκομίσει τα έγγραφα και άρα, τότε θα υποβιβαστεί.
Συνεπώς, εμείς ψηφίζουμε, κύριε Πρόεδρε, αυτό το νομοθέτημα όχι για κανένα άλλο λόγο, όχι γιατί διέπεται από την αρχή την νομιμότητας, αλλά για να διευκολύνουμε αυτές τις ομάδες. Κακώς εισάγονται τέτοια νομοθετήματα προς ψήφιση, κακώς εισάγονται τέτοια σχέδια νόμου για να γίνονται νόμοι του κράτους, διότι σημαίνει ότι δεν γυρίσαμε σελίδα. Εν πάση περιπτώσει, το ψηφίζουμε αυτό για να μην είστε καλοί εσείς και κακοί εμείς που δεν το ψηφίζουμε. 
Πάμε τώρα στο δεύτερο θέμα όσον αφορά τα ειρηνοδικεία, που είναι η μετάθεση χρόνου έναρξης ισχύος διατάξεων του ν.4055/2012. Εδώ είμαι υποχρεωμένος, αξιότιμε κύριε Πρόεδρε, να επισημάνω, το γεγονός ότι εμείς εισάγουμε νέα ήθη. Αυτό εις απάντηση αυτών που είπε η κυρία Κοινοβουλευτική Εκπρόσωπος του ΠΑΣΟΚ. Και εισάγουμε νέα ήθη, διότι η κ. Γιαταγάνα είπε ότι θα το καταψηφίσει, ενώ ο ομιλών θα το ψηφίσει. Και αυτό ευρισκόμενοι σε καταπληκτική κομματική σύμπνοια. Δεν έχουμε διαφορετικές στρατηγικές εμείς. Δεν αναφέρομαι ούτε σε πρόσωπα, ούτε σε γεγονότα, ούτε σε κόμματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε. Ομιλείτε ως Κοινοβουλευτικός Εκπρόσωπος που σημαίνει ότι οι Ανεξάρτητοι Έλληνες θα το ψηφίσουν και αυτό. Η κ. Γιαταγάνα ήταν ομιλήτρια που εξέφρασε την προσωπική της άποψη.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εμείς έχουμε πει ότι ψηφίζουμε κατά συνείδηση, χωρίς τον κίνδυνο διαγραφής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, να το διευκρινίσετε αυτό. Ψηφίζετε κατά συνείδηση, επομένως.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ναι, το έχουμε πει ήδη στην επιτροπή. Εμείς ψηφίζουμε κατά συνείδηση χωρίς τον κίνδυνο διαγραφής και επαναλαμβάνω εν πλήρη κομματική σύμπνοια. Να, τα νέα ήθη που λέμε. 
Κύριε Πρόεδρε, το γεγονός ότι ο ομιλών, η ταπεινότητά μου, το ψηφίζει με επιφύλαξη είναι γιατί είχα ζητήσει από τον αξιότιμο κύριο Υφυπουργό, να παραταθεί ο χρόνος του εξαμήνου. Και αυτό γιατί; Διότι μπορεί να μην έχουμε την εμπειρία σ’ αυτή την Αίθουσα, ίσως να μην την αποκτήσω ποτέ, ούτε θα βάλω στοίχημα πολιτικής εμπειρίας. Θα βάλω όμως, στοίχημα δικηγορικής εμπειρίας και πιστεύω ότι θα το κερδίσω. Γι’ αυτό και επέμενα εξαρχής στον αξιότιμο κύριο Υφυπουργό να παραταθεί ο χρόνος του εξαμήνου, για να βοηθήσουμε την κατάσταση. Γιατί τριάντα πέντε χρόνια μόνο δικηγόρος των ακροατηρίων, από τους λίγους, γνωρίζω ποια ήταν η κατάσταση, όταν μεταφερθήκαμε από το Αμπασαντέρ ως εφετείο και πήγαμε στα καινούργια κτήρια όπου βγαίνοντας από την αίθουσα ή και μέσα στην αίθουσα την ίδια ώρα που δικάζαμε ο μαρμαράς έτριβε τα μάρμαρα. Αυτό είχε σαν αποτέλεσμα  οποιοδήποτε χρώμα κι αν είχε το κουστούμι μας όταν μπαίναμε, να βγαίνουμε με λευκό κουστούμι. Εάν αυτή είναι μια κατάσταση που πρέπει να επαναληφθεί, τότε την ευθύνη την έχετε εσείς, εάν εμείς διαψευσθούμε.
(Στο σημείο αυτό την Προεδρική Έδρα  καταλαμβάνει η ΣΤ΄ Αντιπρόεδρος της Βουλής κ.  ΜΑΡΙΑ ΚΟΛΛΙΑ-ΤΣΑΡΟΥΧΑ ) 
Ποιο είναι το θέμα; Έχει ωφελιμιστική πρακτική αυτό το νομοθέτημα; Δηλαδή, θα καλύψει μια ενδεχομένως κατάσταση που θα δημιουργηθεί όντας μεταφέροντας αρμοδιότητες από το μονομελές στο ειρηνοδικείο μέσα στην καρδιά του χειμώνα, μέσα στον πυρήνα της δικαστικής περιόδου; Δηλαδή, ποιος δικηγόρος θα δικάσει στις 28 Φλεβάρη και την 1η Μαρτίου θα φύγει από το ειρηνοδικείο να πάει να δικάσει στο Λαύριο; Δεν πρέπει να λάβουμε υπ’ όψιν τους δικηγόρους; Ούτως ή άλλως αποτελούν εν ευτελεία, τουλάχιστον οι του Δικηγορικού Συλλόγου Αθηνών, ο κ. Κανελλόπουλος πιστεύω ότι δεν θα με διαψεύσει. Δεν είναι ότι θα πάμε μια υπόθεση και σε ένα λεπτό θα τελειώσει. Είναι η επιβάρυνση. Έχετε μιλήσει με το ειρηνοδικείο Θεσσαλονίκης ας πούμε, όπου για ρύθμιση χρεών δανειοληπτών -το αναφέραμε αυτό, κυρία Πρόεδρε- η δικάσιμος είναι τέσσερα χρόνια; Έχουμε ασφαλιστικά ας πούμε εμείς στο ειρηνοδικείο Περιστερίου. Κατ’ αρχάς το ειρηνοδικείο Περιστερίου θα συγχωνευθεί και με ποιο; Έχετε διαπιστώσει την ύλη του ειρηνοδικείου Περιστερίου σε σχέση με το ειρηνοδικείο Νίκαιας; Ποιο με ποιο θα συγχωνευθεί, για να πούμε και εμείς την πρότασή μας, για να δούμε τι γίνεται; Αυτά δεν τα έχετε ρυθμίσει. 
Εν όψει αυτού, λοιπόν, και λόγω της ελλείψεως εμπειρίας, τι σημασία έχει εάν είναι εκατόν εξήντα ή εκατόν σαράντα; Ο κ. Παυλόπουλος νωρίτερα είπε για το αν είναι κατάλληλος ο δικαστής να δικάζει. Είναι κατάλληλος να δικάσει ο δικαστής που θα διοριστεί τώρα, ο ειρηνοδίκης, σε σχέση με τον έμπειρο, ο οποίος έχει δεκαπέντε, είκοσι χρόνια στο ειρηνοδικείο; Θα είναι αυτή δίκαιη εκδίκαση της υποθέσεως για να πούμε ότι υπάρχει δίκαιη απόφαση και άρα συνολικά έχουμε δίκαιη δίκη;
Είπα μερικά πράγματα, κυρία Πρόεδρε, για να ληφθούν υπ’ όψιν, διότι αναφερθήκαμε περισσότερο στην επιβαρυντικότητα των πινακίων. Δεν είχαμε κανένα άλλο λόγο, γι’ αυτό και σας είπαμε το εξάμηνο, για λόγους πρακτικής επαναλαμβάνω ωφελιμιστικής: να μην ταλαιπωρηθεί ο κόσμος, να μην καταπονείται, διότι είναι βέβαιο θα πάει να δικάσει στις 28 του μηνός στην Ευελπίδων και μετά θα φύγει να πάει στο Καπανδρίτι ή στο Ίλιον ή στην Καλλιθέα στα ειρηνοδικεία, για να δικάσει. 
Η συνάδελφός μου κ. Κωνσταντοπούλου από το ΣΥΡΙΖΑ είπε ότι δεν θα το ψηφίσουν διότι δεν θέλουν να νομιμοποιήσουν τον ν.4055. Εμείς θα ψηφίσουμε όπως ακριβώς είπαμε, αλλά επ’ ουδενί νομιμοποιούμε, κυρία Πρόεδρε –να με ακούει και ο κύριος Υφυπουργός, τα είπαμε και προχθές- αυτό το νόμο τον ν. 4055. Και το λέω με πολύ σεβασμό στην Αίθουσα και κυρίως στα πρόσωπα της Αιθούσης -ο ομιλών έχει κάθε λόγο να το λέει και λυπάμαι που έφυγε ο συνάδελφός σας, γιατί είχα να αναφερθώ σε αυτόν- διότι είναι ένας νόμος ντροπή, ένας νόμος όνειδος, ένας νόμος καταισχύνη, ένας νόμος που προσβάλλει το νομικό μας πολιτισμό, ένας νόμος που ευτελίζει και εξευτελίζει την προσωπικότητα του Έλληνα πολίτη. Είναι ένας νόμος που δεν κατοχυρώνει τη δίκαιη δίκη, είναι ένας νόμος του οποίου ο σκοπός είναι όχι η απονομή δικαίου, αλλά βιαζόμαστε για να κονομήσουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γιατί το λέω αυτό; Ήθελα να πω στον κ. Μαρκογιαννάκη νωρίτερα το εξής: Κύριε Μαρκογιαννάκη, σε κοιτάζω στα μάτια και λέω ότι αυτός ο νόμος είναι τρισάθλιος, διότι σε καμμία χώρα της υποσαχάριας Αφρικής δεν θα βρούμε κράτος με μονομελές εφετείο κακουργημάτων, δεν θα βρούμε κράτος να έχει μονομελές εφετείο κακουργημάτων, ενός ανδρός δικαστήριο που θα βάζει μέχρι και είκοσι χρόνια κάθειρξη. Είκοσι χρόνια στον έμβιο τάφο από ένα άτομο. Δεν υπάρχει ευνομούμενη πολιτεία, δεν υπάρχει τεταρτοκοσμική πολιτεία να έχει αυτή τη διάταξη. Είναι ντροπή, είναι εξευτελισμός! 
Και να σας πω κάτι που αν το ακούσει πρωτοετής φοιτητής Νομικής φοβάμαι πώς θα αντιδράσει. Είπε κάποιος -μακριά από εδώ εκεί που είναι- ότι θα μας πάρουν με τις πέτρες. Μακάρι να πάρουν αυτόν, αλλά φοβάμαι ότι θα πάρουν κι εμάς, αν δεν επαναφέρουμε το νόμο αυτό να τον διορθώσουμε. Σας εκτιμώ πολύ, κύριε Υφυπουργέ, αλλά είναι πάρα πολύ σοβαρό το θέμα και θα σας πω γιατί. Δεν είναι δυνατόν αυτό. Δηλαδή, είναι θέμα αρμοδιότητας της χλεύης να πάμε και να πούμε στο δικαστή ή στη δικαστίνα ότι υποβάλλω αίτηση εξαιρέσεως στο μονομελές εφετείο κακουργημάτων, και την αίτηση εξαιρέσεως να την δικάσει η ίδια. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρακαλώ, θα ήθελα ένα λεπτό ακόμα.
Δηλαδή, είναι σαν κάποιος να έχει ένα σπίτι στη Μύκονο και καλεί την πολεοδομία ο άλλος και πάει η πολεοδομία να ελέγξει το σπίτι και το σπίτι ήταν του ελεγκτή και λέει ότι ήταν νόμιμο, ενώ ήταν παράνομο. Τέτοιοι είναι οι νόμοι σε αυτή τη χώρα.
Τελειώνοντας, κυρία Πρόεδρε, θα ήθελα να αναφερθώ σε αυτά τα θέματα που δεν αναφέρθηκαν κάποιοι συνάδελφοι. Δεν θέλω να κάνω άσκοπες επαναλήψεις, ούτε θέλω να ταλαιπωρήσω. Με συμπυκνωμένα νοήματα θα πω ότι ο νόμος αυτός, κύριε Υφυπουργέ, έχει να κάνει και με το εξής: Είναι πρόχειρος, είναι μη σοβαρός, προέρχεται από ανθρώπους που δεν γνωρίζουν νομικά. 
Και θα ήθελα προηγουμένως τον κ. Μαρκογιαννάκη -διότι υπάρχουν συνάδελφοί μου που εκτιμώ και που θα τον ρωτήσουν μη γνωρίζοντας νομικά, ακόμη και δικηγόροι όταν δεν είναι στις αίθουσες των ποινικών δικαστηρίων, μπορεί να μη γνωρίζουν τις λεπτομέρειες που γνωρίζω- να τον κοιτάω στα μάτια και να του πω αν αυτοί οι νόμοι είναι δίκαιοι ή όχι.
Και κάτι άλλο. Είναι δυνατόν να καταθέτουμε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ολοκληρώνω, κυρία Πρόεδρε.  
Είναι σημαντικά αυτά τα λόγια για να προκαλέσουν τον κύριο Υφυπουργό να φέρει αυτό το νόμο να τον επανεξετάσουμε, διότι είναι προσβλητικός για το μέλλον των παιδιών μας, αν θέλουμε αυτή η Βουλή να είναι όπως είπε η κυρία εκπρόσωπος του ΠΑΣΟΚ.
Κύριε Υφυπουργέ, δεν είναι δυνατόν να πάει ένας Έλληνας πολίτης βρισκόμενος στη σημερινή κατάσταση, που επικαλέστηκαν όλοι και να δίνει διακόσια ευρώ μόνο και μόνο γιατί καταθέτει το ένδικο μέσο της εφέσεως. Είναι πρόστυχο. Διακόσια και τριακόσια ευρώ για μια αναίρεση. Το κράτος δεν πληρώνει ούτε μία δραχμή και ποσώς ενδιαφέρει τον Βαρδινογιάννη. Εάν θέλουν να πάρουν τα διακόσια ευρώ -διότι μπορεί ενδεχομένως να ματαιωθεί η έφεση, να μην δικαστεί, αλλά ο δικαστής να τη διαβάσει και να χάσει χρόνο- ας το κάνουν δύο μήνες πριν την εκδίκαση. Θα είναι δίκαιο και όχι όπως τώρα, για να εκδικαστεί η έφεση σε ενάμιση χρόνο. 
(Στο σημείο αυτό κτυπάει επανειλημμένα το κουδούνι λήξης του χρόνου ομιλίας του κυρίου Βουλευτή)
Κυρία Πρόεδρε, τελειώνω.
Είναι ντροπή τέτοια θέματα που αφορούν τη δικαιοσύνη, γιατί η δικαιοσύνη είναι το βασικότατο στοιχείο, το οποίο συνθέτει και αποτελεί την ποιότητα της ζωής μας. Είδα ποιοι το έχουν υπογράψει. Δεν θα ήθελα να το έχει υπογράψει ο κ. Βορίδης. Εν πάση περιπτώσει, έχω να πω ότι αυτούς τους σημαντικούς νόμους δεν πρέπει -γιατί είπε και ο κ. Κακλαμάνης προηγουμένως για τροπολογίες που δεν είναι τροπολογίες αλλά ντροπολογίες που περνάνε στα κλεφτά-…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην ανοίγετε άλλες παρενθέσεις. Κλείστε τις παρενθέσεις, κύριε συνάδελφε. Ολοκληρώστε, σας παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τελειώνω. 
…και με δοτές κυβερνήσεις, όπως η κυβέρνηση Παπαδήμου, κυβερνήσεις εθνικού σκοπού, δήθεν μοναδικού σκοπού να περνάνε τέτοια νομοθετήματα.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε συνάδελφε.
Το λόγο τώρα έχει ο κ. Νικόλαος Κούζηλος, Βουλευτής του Λαϊκού Συνδέσμου-Χρυσή Αυγή για έξι λεπτά, γιατί με ενημέρωσε ότι έχει μιλήσει συνάδελφός σας άλλα έξι λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Η πρόθεση της τροπολογίας αυτής σε αυτό το νομοσχέδιο αποδεικνύει και πάλι την τρομερή προχειρότητα με την οποία αντιμετωπίζει όλα σχεδόν τα ζητήματα η συγκυβέρνηση του μνημονίου σας. Είναι άσχετη η τροπολογία σε σχέση με το νομοσχέδιο που σήμερα συζητείται κανονικά.
Το θέμα όσον αφορά τη φορολογική και ασφαλιστική ενημερότητα των αθλητικών ανωνύμων εταιρειών έπρεπε να έχει ρυθμιστεί ήδη από καιρό. Η ρύθμιση αυτή μπορεί πράγματι να αποτελεί τη λύση στο θέμα, γιατί μια σειρά από αθλητικές ανώνυμες εταιρείες δεν έχουν ακόμα εξασφαλίσει τη φορολογική και την ασφαλιστική τους ενημερότητα, ενώ έχουν ξεκινήσει το πρωτάθλημα και δεν τους έχει δοθεί αυτή η χρονική παράταση, όπου μπορεί να δημιουργηθεί μια ένταση και αναστάτωση στο χώρο του αθλητισμού. 
Η ρύθμιση αυτή μπορεί να δείχνει τη μια λύση τώρα στο θέμα αυτό, αλλά το πνεύμα της ρύθμισης κινείται σε λάθος κατεύθυνση. Καλλιεργεί αυτή η ρύθμιση μια παραβατικότητα κάποιων αθλητικών ανωνύμων εταιρειών. Διάφορες αθλητικές ανώνυμες εταιρείες, αντί να θέτουν σαν κύριο μέλημά τους τη φορολογική και ασφαλιστική τους ενημερότητα, δεν δίνουν την απαραίτητη σημασία στο όλο θέμα. 
Το χρονικό αυτό διάστημα που δίνεται στις ανώνυμες εταιρείες για εξασφαλίσουν τη φορολογική και την ασφαλιστική τους ενημερότητα δεν πρέπει να επεκταθεί άλλο σε καμμία περίπτωση, όπως δεσμεύτηκε και ο κ. Ιωαννίδης. Ακόμη κι αν περάσει αυτή η διάταξη τελικά, δεν πρέπει να διαιωνίζεται επ’ αορίστως. Το ζήτημα, πρέπει να κλείσει.
Γνωρίζουμε όλοι ότι ο αθλητισμός έχει ένα λαϊκό έρεισμα και απαλύνει τις δυσκολίες που περνά ο ελληνικός λαός. Οι φίλαθλοι ευελπιστούν ότι οι ιδιοκτήτες των ομάδων και σωματείων πλέον θα τακτοποιούν σε εύλογο χρονικό διάστημα όλες τις εκκρεμότητες, κυρίως τις οικονομικές των ομάδων τους. 
Δεν θέλω να επεκταθώ περισσότερο στο ζήτημα. Ελπίζω πάντως πως αυτή η κυβέρνηση του μνημονίου θα δείξει την ίδια ευαισθησία που δείχνει απέναντι στις αθλητικές ανώνυμες εταιρείες σε σχέση με τη χρονική διευκόλυνση που παρέχει για την εξασφάλιση φορολογικής και ασφαλιστικής ενημερότητας και για τους Έλληνες φορολογούμενους που παλεύουν με τα δυσβάσταχτα φορολογικά και άλλα βάρη.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ, κύριε συνάδελφε.
Το λόγο έχει ο κ. Νικόλαος Τσούκαλης, για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύρια Πρόεδρε. Δεν θα εξαντλήσω το χρόνο. Θα είμαι πολύ πιο σύντομος. Κάποιες επισημάνσεις θα κάνω μόνο.
Κυρία Πρόεδρε, η νέα πολιτική ηγεσία του Υπουργείου Δικαιοσύνης έχει επιφορτιστεί με ένα βαρύτατο καθήκον. Είναι το Υπουργείο αυτό το οποίο είναι επιφορτισμένο ουσιαστικά να φέρει σε αυτή εδώ τη Βουλή όλα εκείνα τα νομοθετήματα, τα οποία ουσιαστικά θα αποκαθάρουν το πολιτικό σύστημα από τις ανομίες του. Είναι επιφορτισμένο να υλοποιήσει τα κεφάλαια εκείνα της κοινής προγραμματικής συμφωνίας που αναφέρονται στη διαφάνεια, στην αξιοκρατία, και στην αποκατάσταση του πολιτικού συστήματος και ίσως μελλοντικά και στη συζήτηση για τη συνταγματική αναθεώρηση. Όμως, σαν αρχή πρέπει να επισημάνουμε ένα γεγονός, το οποίο βεβαίως στην πορεία θα πρέπει να το αποφύγουμε συστηματικά. 
Μέχρι αυτήν τη στιγμή αυτή εδώ η Αίθουσα έχει ασχοληθεί με δύο νομοσχέδια, τα οποία ουσιαστικά έχουν ένα και αποκλειστικό στόχο: να διευκολύνουν την εφαρμογή δύο άλλων νομοσχεδίων. Και αυτό είναι βεβαίως χαρακτηριστικό ενδεικτικό της παθογένειας γενικότερα του πολιτικού συστήματος με τον τρόπο που νομοθετεί και με τον τρόπο ουσιαστικά που -κυρίως αυτό- εφαρμόζει τους νόμους που ψηφίζει. 
Εδώ θα ήθελα να κάνω μια επισήμανση, κύριε Υφυπουργέ. Σκοπεύουμε σαν Δημοκρατική Αριστερά να απευθυνθούμε σε εσάς και με σχετική ερώτηση. Είναι καλό να υπενθυμίσουμε σε αυτή την Αίθουσα ότι πρόσφατα αποκτήσαμε ένα πλήρες θεσμικό πλαίσιο όσον αφορά την καλή νομοθέτηση. Δεν ήταν νομοσχέδιο αρμοδιότητάς σας, ήταν νομοσχέδιο αρμοδιότητας του κ. Ρέππα, της Δημόσιας Διοίκησης, τότε διοικητικής αποκέντρωσης. Είναι ένα νόμος πλέον που ενσωμάτωσε όλη την εμπειρία της Ευρωπαϊκής Ένωσης σε σχέση με τους κανόνες καλής νομοθέτησης. 
Παρ’ όλο που δεν είναι αρμοδιότητάς σας, θέση μας είναι ότι πρέπει να συμβάλετε, παρέμβετε ουσιαστικά ούτως ώστε να κερδηθεί το στοίχημα των κανόνων της καλής νομοθέτησης αυτού του νόμου. Χρόνος έναρξης υλοποίησης του συγκεκριμένου νόμου είναι η 1η Οκτωβρίου 2012.
Δηλαδή, σε ένα μήνα θα πρέπει το ελληνικό δημόσιο, η Δημόσια Διοίκηση, αλλά και το Κοινοβούλιο να είναι πανέτοιμα να διαχειριστούν αυτό το τεράστιο ζήτημα. Οι πληροφορίες μου λένε ότι δυστυχώς, οι προηγούμενες Κυβερνήσεις δεν έκαναν τίποτα προκειμένου να προετοιμάσουν το έδαφος και πολύ φοβάμαι ότι θα έρθει ένα νέο νομοσχέδιο που θα παρατείνει και εκείνη την προθεσμία. Αυτά είναι τα μεγάλα στοιχήματα της νέας Κυβέρνησης στις εξετάσεις που δίνει απέναντι στον ελληνικό λαό.
Ένα δεύτερο ζήτημα. Την εξάμηνη προθεσμία να τη δώσουμε, αν και η θέση η δική μου από την προηγούμενη συζήτηση ήταν ότι ίσως να μην επαρκεί –σύμφωνα με τον κ. Καπερνάρο- το εξάμηνο προκειμένου να είμαστε πανέτοιμοι για τη μεταβίβαση αυτή της νέας αρμοδιότητας στα ειρηνοδικεία, μιας γιγαντιαίας νέας δωσιδικίας που πραγματικά μας έχει προβληματίσει όλους. 
Συγχρόνως, στην ομιλίας σας αναφέρατε με αναλυτικό τρόπο το επιχειρησιακό σχέδιο του Υπουργείου. Αυτό το οποίο περιμένουμε είναι πώς αυτό το επιχειρησιακό σχέδιο θα έχει καταληκτική ημερομηνία, τουλάχιστον στα κρίσιμα σημεία, όταν οι αρμοδιότητες θα αρχίσουν να ασκούνται από τα ειρηνοδικεία. Αυτό το εξάμηνο δεν πρέπει να είναι σε καμμία περίπτωση νεκρός χρόνος. Δεν πρέπει να είναι μία παράταση απλώς και μόνο αυτής της κατάστασης που επικρατεί. Πρέπει ουσιαστικά με ένα χρονοδιάγραμμα αυστηρό, το οποίο και εμείς ως Βουλή πρέπει να ελέγχουμε, να προετοιμαστούμε για τη μεταβίβαση αυτής της δωσιδικίας.
Έχουμε επαναλάβει πάρα πολλές φορές σε αυτήν την Αίθουσα ποιες είναι οι παθογένειες της ελληνικής δικαιοσύνης και για ποιο λόγο έχουμε φτάσει σε αυτό το σημείο να μην έχουμε απλώς και μόνο καθυστέρηση απονομής της δικαιοσύνης, αλλά ουσιαστικά αρνησιδικία με όλα τα συνεπακόλουθα. Και γνωρίζουμε πάρα πολύ καλά ότι η κατάσταση στη δικαιοσύνη έχει συμβάλει ουσιαστικά καθοριστικά στη διαμόρφωση αυτών των συνθηκών της απίστευτης κρίσης που βιώνει ο τόπος. Πρέπει όμως να καταλάβουμε κάτι, το οποίο εμείς που εντρυφούμε, που διακονούμε τη δικαιοσύνη -που διακονούσαμε μέχρι πρότινος- το έχουμε κατανοήσει: Δεν αρκεί μόνο να ασχολούμαστε με την κεφαλή της δικαιοσύνης όσον αφορά τη γενικότερη απονομή της δικαιοσύνης. Όταν όλες οι υποθέσεις, όλες οι κοινωνικές αντιδικίες οδηγούνται χωρίς το παραμικρό φιλτράρισμα στην αρμοδιότητα του δικαστή, τότε πλέον το παιχνίδι είναι χαμένο. Το τι συμβαίνει σε όλη την Ευρώπη και σε όλο το δυτικό κόσμο το γνωρίζουμε. Ξέρουμε ποιος είναι το αριθμός των δικαστών, ξέρουμε πόσες υποθέσεις εκδικάζονται, ποια είναι η ποιότητα των αποφάσεων, ξέρουμε το χρόνο απονομής της δικαιοσύνης. Για ποιο λόγο; Γιατί εκεί μεσολαβούν τα ενδιάμεσα φίλτρα, ο περίφημος θεσμός της διαμεσολάβησης, όχι της δικαστικής. Ψηφίσαμε ένα νόμο στη Βουλή. Ενώ εφαρμόζεται με επιτυχία σε όλες τις χώρες της Ευρώπης, στην Ελλάδα, ενώ έχει ψηφιστεί ο νόμος, ακόμα απ’ ό,τι γνωρίζω δεν υπάρχουν οι διαμεσολαβητές, δεν έχουν πιστοποιηθεί. Θεσμοί άλλοι, φιλικών διακανονισμών, θεσμοί που μπορούν να επιλύουν τις διαφορές, πριν οδηγηθούν στη δικαιοσύνη: αυτή είναι η λύση, προκειμένου να φτάσουμε σε ένα καλό αποτέλεσμα. 
Τώρα όσον αφορά την τροπολογία -και τελειώνω, κυρία Πρόεδρε- η Δημοκρατική Αριστερά θα ψηφίσει τη συγκεκριμένη τροπολογία, όμως θέλουμε να καταστήσουμε σαφές το εξής. Σε καμμία άλλη περίπτωση δεν θα δεχθούμε, κυρία Πρόεδρε, και νομίζω όλο το Κοινοβούλιο δεν πρέπει να αποδεχθεί να ψηφίζει υπό το καθεστώς οιονεί εκβιασμού. Δεν μπορεί να δίδονται τα προσωρινά δελτία στις ομάδες αυτές με τη διαβεβαίωση «την Τρίτη θα ψηφιστεί η τροπολογία». Δεν μπορεί να προκαταλαμβάνεται η απόφαση του Κοινοβουλίου. Αυτό είναι το πρώτο.
Δεύτερον, η Δημοκρατική Αριστερά δεν θα δεχθεί τη στιγμή που θα λήξει η παράταση να εκβιαστεί πάλι υπό το καθεστώς τετελεσμένων, γιατί υπάρχει και αυτή η υπόνοια. Αν κάποιες ομάδες δεν καταφέρουν να εξασφαλίσουν τις ενημερότητες και με τα τετελεσμένα που θα έχουν διαμορφωθεί από την πορεία εξέλιξης του πρωταθλήματος, ίσως κάποιοι να βρεθούμε κάτω από το καθεστώς του ίδιου εκβιασμού. Και βεβαίως σε καμμία, μα καμμία περίπτωση δεν θα επαναληφθεί αυτό που πάρα πολλές φορές έχει συμβεί στο παρελθόν, να έρχονται ρυθμίσεις που να διακανονίζουν τα χρέη των ανωνύμων εταιρειών. Μία απλή ανάγνωση των σχετικών Πρακτικών της Βουλής στους προηγούμενους διακανονισμούς -και αναφέρομαι στους δυο διακανονισμούς του κ. Ορφανού το 2004 και το 2007, για να μην αναφέρω τον κ. Βενιζέλο και παλαιότερα- τελειώνουν με πανομοιότυπο τρόπο. Καμμία, μα καμμία επανάληψη στη συγκεκριμένη ρύθμιση. Από εδώ και πέρα το ελληνικό κράτος θα συμπεριφέρεται στις ανώνυμες ποδοσφαιρικές εταιρείες όπως και στους υπόλοιπους Έλληνες. Αυτή είναι η κατάσταση. 
Να θυμίσω -αξίζει να το γνωρίζουμε- ότι τα χρέη όλων των ΠΑΕ έναντι του ελληνικού δημοσίου στο τέλος του 2011 ήταν 230 εκατομμύρια ευρώ. Και τα 230 αυτά εκατομμύρια ευρώ σχηματίστηκαν μετά την ευνοϊκή ρύθμιση του κ. Ορφανού το 2007. Ενδιάμεσα οι έλεγχοι στις ανώνυμες εταιρείες ήταν ανύπαρκτοι. Και ξέρετε ότι αυτή η έλλειψη ελέγχων αποθράσυνε ουσιαστικά όλους τους παράγοντες. Αυτές είναι οι θέσεις της Δημοκρατικής Αριστεράς όσον αφορά το συγκεκριμένο νομοσχέδιο και δηλώνουμε ότι επί της αρχής βεβαίως και επί των άρθρων το ψηφίζουμε.
Ευχαριστώ πολύ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε και εμείς, κύριε Τσούκαλη.
Το λόγο έχει ο κ. Μαυρουδής Βορίδης, Κοινοβουλευτικός Εκπρόσωπος της Νέας Δημοκρατίας, για δώδεκα λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κυρία Πρόεδρε.
Διαβάζω το νομοθετικό κείμενο το οποίο προτείνεται προς το Σώμα από την Κυβέρνηση: «Οι διατάξεις των άρθρων 1, 4, 5, 17 και 20 ισχύουν από την 1η Μαρτίου του 2013 και η διάταξη του άρθρου 8 ισχύει από τη 16η Σεπτεμβρίου του 2012». Αυτό ψηφίζουμε σήμερα. Το συζητάμε από τις 18.00΄ η ώρα. Καλά να είμαστε, για πέντε ώρες συζητάμε αυτό, κυρίες και κύριοι συνάδελφοι. 
Και το συζητάμε αυτό, κυρίες και κύριοι συνάδελφοι, γιατί στην πραγματικότητα δεν θέλουμε να συζητήσουμε αυτό. Θέλουμε να συζητήσουμε για την οικονομική κρίση. Θέλουμε να συζητήσουμε για την κατάσταση στη δικαιοσύνη. Θέλουμε να συζητήσουμε για το νόμο ο οποίος παρατείνεται, αλλά δεν θέλουμε να συζητήσουμε γι’ αυτό. Γιατί, αν θέλαμε να συζητήσουμε γι’ αυτό, είναι προφανές, κυρίες και κύριοι συνάδελφοι, ότι θα είχαμε όλοι τελειώσει σε τριάντα λεπτά, εξαντλώντας κάθε πιθανή παραλλαγή του θέματος και κάθε πιθανό επιχείρημα. Γιατί τι να πεις για μια παράταση; Ή τη δίνεις ή δεν τη δίνεις. Ή  πιστεύεις ότι χρειάζεται να δοθεί ή πιστεύεις ότι δεν χρειάζεται να δοθεί. Πόσο πολύ να μιλήσουμε για την αναγκαιότητα μίας παρατάσεως; Αυτό όμως είναι ενδεικτικό και μια γενικότερης αντίληψης που επικρατεί στην ελληνική πολιτική ζωή και αυτό είναι που πρέπει να αλλάξει. 
Αυτήν την άλλη αντίληψη πρέπει να υιοθετήσουμε, να πηγαίνουμε στην ουσία.
Θέλω να πω στους συναδέλφους της Αξιωματικής Αντιπολίτευσης, για να μην ανησυχούν, το εξής: Θα υπάρξει πεδίο δόξης λαμπρό για αντιπολίτευση για τα μεγάλα και τα σημαντικά. Μην εξαντλούν την ορμή τους στην παράταση, στις τρεις γραμμούλες. Μην την εξαντλούν την ορμή τους, οικονομία! Διότι και η ορμή δεν είναι ανεξάντλητος.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η δική μας είναι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Και αυτή σας διαβεβαιώ -και θα το διαπιστώσετε- ότι δεν είναι ανεξάντλητος. Δεχθείτε το αυτό ως εμπειρία, μικρά –την καταθέτω- κοινοβουλευτική. 
Πάμε τώρα στο μείζον. Η Κοινοβουλευτική Ομάδα της Νέας Δημοκρατίας, κύριε Υφυπουργέ, θα υπερψηφίσει –σας το λέμε ευθέως- όχι με χαρά. Γιατί; Διότι εμείς είμαστε σε μία άλλη λογική. Εμείς θέλουμε γρήγορα τις μεταρρυθμίσεις. Εμείς δεν θέλουμε τις παρατάσεις. Εμείς θέλουμε να εφαρμόζονται τα πράγματα. Εμείς θέλουμε να προχωρούν.
Το ψηφίζουμε γιατί πειθόμεθα από τις εξηγήσεις που μας δώσατε. Το ψηφίζουμε, κύριε Υφυπουργέ, γιατί κατανοούμε ότι μεσολάβησαν δύο εκλογικές αναμετρήσεις και η χώρα έχασε χρόνο και το ψηφίζουμε γιατί πράγματι μας πείθετε, για τους λόγους όπου εξηγήσατε, ότι χρειάζεται παράταση για να εφαρμοστούν οι διατάξεις για τα ειρηνοδικεία.
Θέλω όμως να τονίσω εδώ το διακύβευμα, γιατί επιμένουμε στην ταχύτητα των συγκεκριμένων μεταρρυθμίσεων. Γιατί υπάρχει πρόβλημα με την ταχύτητα απονομής της δικαιοσύνης στην Ελλάδα. Και αυτό μας αφορά όλους, αφορά τους πολίτες αλλά αφορά και την οικονομική ανάπτυξη.
Υπάρχει ένα επιχείρημα σήμερα, κυρίες και κύριοι συνάδελφοι, στην Αίθουσα, ότι η κατάσταση από πλευράς ταχύτητας απονομής δικαιοσύνης πρέπει να παραμείνει ως έχει. Και επειδή άκουσα πολλά για τα μνημόνια, θέλω να ακούσω, ανεξαρτήτως μνημονίων ή μη μνημονίων, αν υπάρχουν συνάδελφοι εδώ που είναι ικανοποιημένοι με την ταχύτητα απονομής της δικαιοσύνης, γιατί παρεμπιπτόντως από τις καταδίκες που έχουμε στο Δικαστήριο Ανθρωπίνων Δικαιωμάτων, περίπου το 80% αφορούν σε καθυστερήσεις απονομής της δικαιοσύνης. Να μείνει έτσι, λοιπόν; 
Δεν ξέρω αν ο νόμος είναι η πανάκεια. Ξέρω ότι προσπαθεί να κερδίσει χώρο με τη μετακίνηση ορισμένων υποθέσεων –ειδικώς γι’ αυτά που μιλάμε- εκουσίας δικαιοδοσίας από τα πρωτοδικεία στα ειρηνοδικεία, να απελευθερώσει πρωτοδίκες να χειριστούν κάποιες άλλες υποθέσεις. Αυτή είναι η προσπάθεια. Προφανώς δεν είναι οριστική, προφανώς δεν είναι συνολική, προφανώς δεν είναι η απόλυτη λύση, αλλά είναι μία προσπάθεια! 
Γι’ αυτό λέμε ότι δεν χαιρόμαστε με την καθυστέρηση, δεν χαιρόμαστε με την παράταση, δεν χαιρόμαστε με την ψήφο που δίνουμε, κατανοούμε όμως τις αναγκαιότητες και δίνουμε την ψήφο. Θα προτιμούσαμε όμως στο εξάμηνο, αν είναι δυνατόν –παρ’ ότι δίνεται ως παράταση- να κάνετε ό,τι μπορείτε, κύριε Υφυπουργέ, για να γίνει το συντομότερο δυνατό ό,τι είναι δυνατό να γίνει. 
Ακόμα κι αν οι προβλέψεις συναδέλφων μου είναι δυσοίωνες ως προς την εφαρμογή, το χρόνο της εφαρμογής, να εξαντλήσει η διοίκηση –αυτή νομίζω ότι πρέπει να είναι η εντολή του Σώματος- την προσπάθειά της να κάνει ό,τι μπορεί να εφαρμοστούν οι διατάξεις πιο γρήγορα. 
Έρχομαι στο δεύτερο μεγάλο ζήτημα για το οποίο η Αξιωματική Αντιπολίτευση εξήντλησε τα κοινοβουλευτικά της όπλα. Δεν είχαν χρόνο και υπό αυτήν την έννοια αιφνιδιάστηκαν γιατί δεν μπόρεσαν να διαβάσουν από την Παρασκευή μέχρι τα σήμερα μία σελίδα, η οποία περιέχει περίπου εκατόν πενήντα λέξεις νομοθετικού κειμένου! Να τα λέμε αυτά, όταν μας έφερναν νομοθετήματα ολόκληρα, νόμους ολόκληρους να διαβάσουμε από την Παρασκευή μέχρι την Τρίτη…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όπως το πρώτο μνημόνιο.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να τα λέγαμε αυτά τότε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς τα εγκρίνατε αυτά.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να τα λέμε όμως για τη μισή σελίδα, είναι προφανής η κατάχρηση κάθε εννοίας κοινοβουλευτικού δικαιώματος και μάλιστα …</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Δεν είπαμε αυτό.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Μη διακόπτετε, κύριε συνάδελφε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Υπάρχει Προεδρείο, κύριε συνάδελφε.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κάντε εσείς την παρατήρηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τώρα διακόπτετε και εσείς κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Σεβόμαστε όλους τους ομιλητές…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Εσείς τι λέτε; Δεν μπορώ να σταματήσω τον κύριο συνάδελφο; Θα πείτε στο Προεδρείο τι θα κάνει; 
Συνεχίστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κυρία Πρόεδρε. 
Και μάλιστα λέγοντας το επιχείρημα: «ξέρετε δεν είναι σχετική η διάταξη με το κύριο νομοθέτημα», εγώ θα σας έλεγα το εξής, για όποιους ξέρουν κατ’ ελάχιστο τις νομοθετικές πρακτικές. Αν εφαρμοστεί αυτό με αυστηρό τρόπο, τότε σημαίνει ότι καμμία επείγουσα νομοθετική ρύθμιση δεν θα μπορεί να έρθει. Γιατί τότε …</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αφήστε όμως, αφήστε.
Πρέπει να ρυθμίσουμε παραδείγματος χάριν αυτό το ζήτημα που έχει επείγοντα χαρακτήρα –αναντίρρητα έχει επείγοντα χαρακτήρα, γιατί ξεκινάει το πρωτάθλημα στην ουσία κατά παράβαση νόμου. Θα τον εφαρμόσουμε το νόμο ή όχι; 
Αν εφαρμόσουμε το νόμο, όσες ΠΑΕ δεν έχουν προσκομίσει φορολογική και ασφαλιστική ενημερότητα δεν πρέπει να συμμετέχουν. Έτσι δεν είναι; Θα τον εφαρμόσουμε, λοιπόν, ή όχι; Ή λέτε να περιμένουμε, κυρίες και κύριοι συνάδελφοι της Αξιωματικής Αντιπολίτευσης, πότε θα έχει νομοσχέδιο το Υπουργείο Παιδείας και δη σχετικό με τον αθλητισμό; 
Να ερμηνεύσω και λίγο αυστηρά τη διάταξη. Το να πούμε ότι ένα νομοσχέδιο του Υπουργείου Παιδείας έχει μέσα διατάξεις για την ανώτατη εκπαίδευση, τι σχέση έχει με το πρωτάθλημα η ανώτατη εκπαίδευση; Να την κάνω αυστηρή. Να περιμένω νομοσχέδιο που θα είναι για τον αθλητισμό ώστε να ρυθμίσω αυτό το θέμα. 
Λέτε να είναι αυτό το πνεύμα της διατάξεως του συνταγματικού νομοθέτη; Αυτό ήρθατε να πείτε στην Αίθουσα; Αυτό έρχεστε να πείτε στους φιλάθλους ή στο επαγγελματικό ποδόσφαιρο; Αυτά έρχεστε να τους πείτε; Ότι για λόγους τυπικούς και όλως -ας το πω- φορμαλιστικούς, αν έκανε δεκτή την αίτησή σας το Σώμα, αυτή τη στιγμή θα έπρεπε να αποκλειστούν ΠΑΕ από τη συμμετοχή τους στο πρωτάθλημα. Γιατί; Γιατί δεν υπήρχε κατάλληλο νομοσχέδιο του Υπουργείου Παιδείας και δη αθλητικό νομοσχέδιο για να κάνουμε αυτή τη ρύθμιση.
Αυτό θέλουμε να πούμε σήμερα στους πολίτες; Αυτό τους είπατε; Αυτό τους είπατε! Αυτό ακριβώς τους είπατε και αυτό είναι που πρέπει να ακούγεται, γιατί αυτή είναι η αντίληψη σας για τα δημόσια πράγματα, για την πολιτική. Είναι η αντιπολίτευση για την αντιπολίτευση, όταν δεν υπάρχει πραγματικός λόγος. Χωρίς κανένα λόγο! Και ευτυχώς και νουνεχώς η μεγάλη πλειοψηφία του Σώματος σας απέκρουσε, σας απέρριψε και βεβαίως προχωρεί στη ρύθμιση αυτή.
Πού είναι το μεγάλο ζήτημα της ρυθμίσεως, κυρίες και κύριοι συνάδελφοι, για την οποία κάναμε όλο αυτό το θέμα; Για να δούμε τώρα και την ουσία της ρυθμίσεως. Τι ρυθμίσαμε έτσι φοβερά, κύριοι συνάδελφοι; Ένα μήνα για να μας φέρουν φορολογική και ασφαλιστική ενημερότητα. Αυτό ρυθμίσαμε.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κι αν δεν τις φέρουν;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αν δεν τις φέρουν, εφαρμόζεται ο νόμος ή εν πάση περιπτώσει θα μας πει ποια είναι η πρόθεση της Κυβέρνησης.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Θα βρείτε 100 εκατομμύρια…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα αποφασίσουμε τώρα; Θέλετε; Δεν έχουμε τη δυνατότητα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Κύριε Βορίδη, μην κάνετε διάλογο. Συνεχίστε την αγόρευσή σας και ολοκληρώστε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν έχουμε τη δυνατότητα. Τη νομοθετική πρωτοβουλία την έχει η Κυβέρνηση. Όταν θα ανακύψει…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς είστε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να μην συγχέετε, σας παρακαλώ πολύ, τα πράγματα. Δεν θέλω να ακουστώ διδακτικός και πάλι. Το σιχαίνομαι αυτό, αλλά χρειάζεται μια διάκριση. Εμείς είμαστε η Κοινοβουλευτική Ομάδα της Νέας Δημοκρατίας. Η Κυβέρνησις είναι η Κυβέρνησις. Να ξέρετε ότι τα καθήκοντα μας τα ελεγκτικά και τα κοινοβουλευτικά και έναντι της Κυβερνήσεως τα ασκούμε. 
Λέτε τι θα γίνει μετά το μήνα; Ψηφίστε εσείς τώρα το μήνα και θα δούμε τι θα γίνει μετά το μήνα. Ρυθμίστε εσείς τώρα το ζήτημα και θα δούμε τι θα γίνει μετά από αυτό. Εκτός κι αν η θέση σας είναι ότι σήμερα πρέπει να εφαρμόσουμε τη νομοθεσία και να αποκλείσουμε τις ομάδες. Είναι αυτή η θέση σας;</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Αυτή είναι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για να το ακούσω αυτό ωραία, δυνατά και καθαρά, όχι πίσω από κανονιστικά τερτίπια, όχι πίσω από φορμαλισμούς. 
Να την ακούσω τη θέση σας, ότι θα τις αποκλείσουμε τις ομάδες. Για πείτε το. 
(Θόρυβος από την πτέρυγα του ΣΥΡΙΖΑ – ΕΚΜ)
Πείτε το, ότι πρέπει να τις αποκλείσουμε τις ομάδες, να χάσουμε τα χρήματα, να δεχόμαστε εν συνεχεία τις διάφορες εταιρείες -«μαϊμού». Γιατί τότε θα έρχεστε να μας λέτε: «Μα, γιατί δεν ακούτε τους οπαδούς της α΄, της β΄, της γ΄ ομάδας;» Τότε θα αρχίσετε να μας τα λέτε αυτά. Τότε θα μιλάτε για αναλγησία, θα λέτε ότι δεν ακούμε και δεν είμαστε ευαίσθητοι στα κοινωνικά αιτήματα. 
Πάρτε θέσεις καθαρές! Αυτό, κυρίες και κύριοι συνάδελφοι της Αξιωματικής Αντιπολιτεύσεως, είναι που συμβάλλει και στη βελτίωση της Κυβερνήσεως: οι καθαρές θέσεις, όχι οι θέσεις που κρύβονται πίσω από διάφορα τέτοια παιχνίδια. 
Τελειώνω, κυρία Πρόεδρε, λέγοντας το εξής. Θέλω να ελπίζω –κι εκεί πρέπει όλοι να βοηθήσουμε- ότι και η Βουλή θα συμβάλει στην επιτάχυνση του έργου της. Τι σημαίνει αυτό; Πρώτα απ’ όλα να μην κοπτόμεθα για νομοθεσία. Νομοθεσία έχουμε πολλή και λιγότερο νομοθετικό έργο δεν μας βλάπτει. 
Τι χρειαζόμαστε περισσότερο; Χρειαζόμαστε πιο πολύ κοινοβουλευτικό έλεγχο, πιο πολλή πίεση στην Κυβέρνηση, πιο πολύ έλεγχο της διοικήσεως. Νομοθεσία έχουμε πολλή. Γι’ αυτό ας δούμε και ας κάνουμε σκέψεις και σε ό,τι αφορά τη λειτουργία αυτής της Αίθουσας, που θα καταστήσει ταχύτερη τη δημιουργία νόμων και αποτελεσματικότερο τον έλεγχο της Κυβέρνησης από το Σώμα. Αυτό το καταθέτω ως μια κατεύθυνση, ως μία στρατηγική σκέψη για το πώς πρέπει να κινηθεί το Κοινοβούλιο από εδώ και πέρα. Γιατί και το Κοινοβούλιο πρέπει να δουλέψει εντατικότερα, πρέπει να δουλέψει αποτελεσματικότερα, πρέπει να δουλέψει ταχύτερα, προκειμένου να διευκολύνει τη μεγάλη προσπάθεια που κάνει συνολικά η χώρα.
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Σας ευχαριστούμε, κύριε Βορίδη. 
Ολοκληρώθηκαν και οι ομιλίες των Κοινοβουλευτικών Εκπροσώπων. 
	Εισερχόμαστε στις δευτερολογίες των εισηγητών. 
Το λόγο έχει ο κ. Ηλίας Βλαχογιάννης για επτά λεπτά.</ChairmanSpeech> 
	<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, στην πρωτολογία μου προσπάθησα να τοποθετήσω στην πραγματική της διάσταση τη συγκεκριμένη διάταξη νόμου, η οποία ήταν τόσο απλή και τόσο κατανοητή. Λέει δηλαδή ότι ένας νόμος, ο οποίος ψηφίστηκε με μία ευρύτατη πλειοψηφία από το ελληνικό Κοινοβούλιο, για λόγους αντικειμενικούς δεν μπορούσε να εφαρμοστεί στην ολότητά του, όσον αφορά κάποιες διατάξεις που αφορούσαν τη μεταφορά δικαστικής ύλης από τα μονομελή πρωτοδικεία στα ειρηνοδικεία για λόγους αντικειμενικούς –επειδή μεσολάβησαν δύο εκλογικές αναμετρήσεις, επειδή δεν πρόλαβαν να προσληφθούν οι ειρηνοδίκες και δεν πρόλαβαν να καταρτιστούν όλοι οι παράγοντες της δίκης- έπρεπε να δοθεί μία παράταση χρόνου η οποία, κατά την Κυβέρνηση, έπρεπε να είναι εξάμηνης διάρκειας. Κι αυτή η εξάμηνη διάρκεια είναι αρκετή έτσι ώστε να προετοιμαστεί η Κυβέρνηση και το νέο δικαστήριο, κυρίως το νέο ειρηνοδικείο, για να λειτουργήσει εύρυθμα. 
Πραγματικά, αυτή η τόσο ξεκάθαρη διάταξη νόμου θα έπρεπε από μόνη της να ψηφιστεί από την ολότητα του Κοινοβουλίου. Μάλιστα οι ενστάσεις, απ’ ό,τι άκουσα, δεν ήταν γι’ αυτήν καθεαυτήν την παράταση, αλλά για το αν αρκεί η εξάμηνη παράταση. Η διαβεβαίωση της Κυβέρνησης είναι ότι αρκεί αυτή η εξάμηνη παράταση. Άρα, θα περίμενα να ψηφιστεί. Όμως δεν μπορούμε να συμφωνήσουμε ούτε σ’ αυτό το τόσο μικρό ζήτημα. Και βρίσκουν πολλούς λόγους για να αρνηθούν την ψήφισή του. Ένας λόγος είναι ότι διαφωνούν με το ν. 4055/12. Μα εκείνος ο νόμος που ψηφίστηκε με μια ευρύτατη πλειοψηφία, δεν δοκιμάστηκε ακόμη στην πράξη. Οι νόμοι κρίνονται από την μακροβιότητά τους και τους κρίνει όλος ο νομικός κόσμος και κυρίως η κοινωνία. Ας αφήσουμε επομένως αυτόν το νόμο να λειτουργήσει στην ολότητά του και μετά, αν χρειάζονται διορθωτικές κινήσεις, προφανώς θα  αναληφθούν απ’ αυτούς που έχουν τη σχετική δικαιοδοσία. Εδώ όμως εκλήφθη αυτή η τροπολογία, αυτή η διάταξη νόμου ως μία αφορμή για να ασκηθεί μια συνολική αντιπολίτευση εναντίον της Κυβέρνησης για τον τρόπο απονομής της δικαιοσύνης, λες και ευθύνεται μόνον  η σημερινή Κυβέρνηση για τον τρόπο απονομής της δικαιοσύνης, λες και δεν ξέρουμε πώς λειτουργεί η δικαιοσύνη επί τόσα χρόνια. Και η δικαιοσύνη, κυρίες και κύριοι συνάδελφοι, είναι μέρος της ελληνικής κοινωνίας. Με τους ίδιους ρυθμούς που δουλεύει η ελληνική Δημόσια Διοίκηση, δουλεύει κι η ελληνική δικαιοσύνη. Βραδυπορεί. Όλοι το γνωρίζουμε. Μακάρι να λάβουμε όλα εκείνα τα μέτρα, να αναληφθούν όλες εκείνες οι πρωτοβουλίες, έτσι ώστε οι συχνές αναβολές δικών που οδηγούν σε αρνησιδικία ή ο χρόνος που χρειάζεται για να οδηγηθεί μία υπόθεση στο δικαστήριο, που οδηγεί σε αρνησιδικία πολλές φορές, και η ταλαιπωρία των πολιτών, όλα αυτά να αποτελέσουν έναυσμα για μία πραγματική συζήτηση για τη λειτουργία της δικαιοσύνης, στην οποία όλες οι πτέρυγες της Βουλής και όλοι οι παράγοντες της δίκης γενικότερα και της κοινωνίας είναι πρόθυμοι να καταθέσουν ειλικρινείς και εποικοδομητικές προτάσεις. Αυτός είναι ο ρόλος του Κοινοβουλίου, ιδιαίτερα ο ρόλος ο δικός μας, τώρα που η χώρα έχει τόσα πολλά προβλήματα και οι πολίτες περιμένουν από εμάς να ομονοήσουμε τουλάχιστον στα μικρά, αφού δεν μπορούμε να ομονοήσουμε στα μεγάλα.
Γι’ αυτό, κυρίες και κύριοι συνάδελφοι, χαίρομαι που η μεγάλη πλειοψηφία του Κοινοβουλίου ψηφίζει αυτήν τη διάταξη, κι επίσης χαίρομαι επειδή, απ’ ό,τι άκουσα, δεν υπάρχουν σοβαρές ενστάσεις για τη συγκεκριμένη διάταξη νόμου από κανέναν συνάδελφο. Υπάρχουν γενικότερες ενστάσεις για το δικαιϊκό μας σύστημα και κυρίως για τη λειτουργία της δικαιοσύνης. 
Όσο για την τροπολογία την οποία έφερε η Κυβέρνηση και ειδικότερα ο Υφυπουργός κ. Ιωαννίδης, πιστεύω ότι όλοι έχουμε αντιληφθεί και ξέρουμε την πραγματικότητα την οποία αντιμετωπίζουν όλες οι ΠΑΕ που είναι ανώνυμες εταιρείες. Οι οικονομικές δυσκολίες που υπάρχουν σ’ όλες τις εταιρείες στην Ελλάδα υπάρχουν και στις ΠΑΕ. Αν δεν βρεθεί ένας πλούσιος «παράγοντας», αντιμετωπίζουν όλες προβλήματα. Όμως το ποδόσφαιρο είναι ένα λαοφιλές άθλημα από το οποίο πολύς κόσμος ζει και πολύς κόσμος θέλει να δει τις αγαπημένες του ομάδες να αγωνίζονται. Θα αρνηθούμε, λοιπόν, για μία παράταση ενός μηνός, να δώσουμε την ευκαιρία να ξεκινήσει το πρωτάθλημα και να εισπράξει και το κράτος κάποια έσοδα από την τακτοποίηση των εκκρεμοτήτων που έχουν με τους ασφαλιστικούς φορείς και με το Υπουργείο Οικονομικών; 
Η διαβεβαίωση του Υπουργείου είναι ότι ο μήνας είναι μήνας. Όσοι δεν συμμορφωθούν, θα υποστούν τις κυρώσεις. Ας μην προστρέξουμε να προκαταλάβουμε το τι θα γίνει μετά από έναν μήνα. Ας αναλάβουν όλοι τις ευθύνες τους. Και πάντως εμείς που ψηφίζουμε, ψηφίζουμε με καθαρή συνείδηση ότι δίνουμε έναν μήνα παράταση για να συμμορφωθούν  όλοι, όπως έχουν υποχρέωση εκ του Συντάγματος και του νόμου. 
Πιστεύω, κυρίες και κύριοι συνάδελφοι, ότι αυτή η διάταξη νόμου πρέπει να ψηφιστεί απ’ όλο το Κοινοβούλιο κι είμαι βέβαιος ότι αυτό θα πράξουμε. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε, κύριε συνάδελφε.
Το λόγο έχει η κ. Ζωή Κωνσταντοπούλου για επτά λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, θα χρησιμοποιήσω ένα δικαστικό και δικηγορικό ανέκδοτο για να αναφερθώ σ’ αυτά που μας είπατε. Θυμίζετε αυτόν που σκότωσε τους γονείς του και εν συνεχεία εκλιπαρούσε το δικαστήριο να του επιδείξει επιείκεια επειδή ήταν ορφανός. Έτσι κι εσείς, με τον ν. 4055/2012, αυτόν τον δικαιοκτόνο νόμο, σκοτώσατε τη δίκαιη δίκη και σήμερα κλαίτε αφ’ ενός για την κατάσταση στην οποία περιήγατε τη δικαιοσύνη, αφ’ ετέρου γιατί ο νόμος σας δεν μπορεί να εφαρμοστεί. 
Είπατε, κύριε Υφυπουργέ, ότι ολόκληρη η νομική κοινότητα ζητά να μετατεθεί χρονικά η εφαρμογή του νόμου σας, του ν. 4055, του νόμου του κ. Παπαϊωάννου. Όχι, κύριε Υπουργέ. Ολόκληρη η νομική κοινότητα, την οποία θα ακούγαμε αν είχατε επιτρέψει και συναινέσει στην πρόσκληση φορέων, ζητά την κατάργηση του νόμου αυτού και η απλή μετάθεση της έναρξης ισχύος του αποτελεί απλώς ένα ημίμετρο και μια «ασπιρίνη» στο τεράστιο κακό που έχει επιφέρει ο νόμος αυτός στη δίκαιη δίκη και στην κατάσταση της δικαιοσύνης στη χώρα μας. Κι αυτό ισχύει όχι μόνο για τις διατάξεις που αφορά η παρούσα πρωτοβουλία σας αλλά και για διατάξεις σαν αυτές που ήδη εφαρμόζονται, όπως αυτές για τα μονομελή εφετεία κακουργημάτων, διάταξη ακραία αντισυνταγματική. Διότι σας θυμίζω ότι το άρθρο 97 του Συντάγματος ρητώς ορίζει ότι τα κακουργήματα δικάζονται από μεικτά ορκωτά δικαστήρια και μόνον κατ’ εξαίρεση από εφετεία που, όταν το Σύνταγμά μας ψηφιζόταν, ήταν πολυμελή, επταμελή για την ακρίβεια, και εν συνεχεία φροντίσατε, ΠΑΣΟΚ και Νέα Δημοκρατία, να τα συρρικνώσετε μέχρις εκμηδενίσεως. 
Η στάση της Δημοκρατικής Αριστεράς πραγματικά θυμίζει προφάσεις εν αμαρτίαις. Το ψηφίζετε κύριοι της ΔΗΜΑΡ και το νομοθέτημα και την τροπολογία. Έχετε ρίξει τόσο νερό στο κρασί σας που η στάση σας δεν θυμίζει σε τίποτε ένα αριστερό κόμμα. 
Ο ν. 4055 αποτελεί μνημόσυνο για τη δίκαιη δίκη. Είναι ένας νόμος –και  έπρεπε να τα πείτε αυτά στη Βουλή, κύριε Υπουργέ- ο οποίος ήρθε στη Βουλή χωρίς να έχει υπάρξει νομοπαρασκευστική επιτροπή, ενώ υπήρχαν νομοπαρασκευαστικές επιτροπές που επεξεργάζονταν νέους κώδικες. Είναι ένας νόμος τον οποίο συνέταξε μία «ομάδα κρούσης» ή «ομάδα δράσης», όπως την ονόμασε ο προηγούμενος Υπουργός, αποτελούμενη από ανώτερους και από ανώτατους δικαστές, χωρίς να ακούσει τους φορείς, χωρίς να ακούσει τους επηρεαζόμενους και κυρίως –θα το πω γιατί με πονάει και θα έπρεπε να πονάει και εσάς- χωρίς να ακούσει τους νεώτερους δικαστές, τους νεώτερους πρωτοδίκες, τους νεώτερους ειρηνοδίκες, στους οποίους πετάτε πραγματικά, σαν να ήταν σκουπίδι, ολόκληρη τη δικηγορική και δικαστική ύλη και τους καλείτε να ανταποκριθούν. Και μάλιστα άρον-άρον με ασφυκτικές προθεσμίες.
Άκουσα για το όραμά σας για μία ηλεκτρονική δίκη και δεν μπορώ παρά να επικαλεστώ τον Μπέρτολτ Μπρέχτ: «Όποτε ακούω τη λέξη όραμα, ανθρώπινο κρέας μου μυρίζει». Και αντίστοιχα, όποτε ακούω τη λέξη «επιτάχυνση» στον τομέα της δικαιοσύνης και πάλι ανθρώπινο κρέας μου μυρίζει, διότι δυστυχώς μέσα από πενήντα τουλάχιστον «επιταχυντικούς» νόμους που ψήφισαν το ΠΑΣΟΚ και η Νέα Δημοκρατία σε όλη τη διάρκεια της Μεταπολίτευσης, κονιορτοποιήθηκε το δικαίωμα του πολίτη για πρόσβαση στη δικαιοσύνη, συνεθλίβη εντελώς το δικαίωμα σε δίκαιη δίκη. 
Γι’ αυτά, λοιπόν, τα οράματα και γι’ αυτόν τον αγγελικό κόσμο των ηλεκτρονικών δικών και των χωρίς χαρτιά διαδικασιών θα πρέπει να μιλήσετε στους πολίτες, οι οποίοι στοιβάζονται σε άθλιες αίθουσες χωρίς θέρμανση για ώρες επί ωρών, χωρίς ποτέ να γίνεται η δίκη τους διότι είναι υπερφορτωμένα τα πινάκια. Γι’ αυτόν το νόμο πρέπει να μιλήσετε στους δικηγόρους, των οποίων ο χρόνος και η υπόσταση έχει εντελώς ισοπεδωθεί από αυτήν τη νομοθεσία και από αυτήν την κατάσταση που εσείς έχετε δημιουργήσει. Θα πρέπει να μιλήσετε στους δικαστικούς υπαλλήλους που κουβαλούν με καροτσάκια του σούπερ μάρκετ τις δικογραφίες, κύριε Υπουργέ και θα πρέπει να μιλήσετε και στους δικαστές που καλούνται να μελετούν τις δικογραφίες στα σπίτια τους αφού δεν υπάρχει κανένας χώρος για να ασκούν ευόρκως τα καθήκοντά τους μέσα στα δικαστικά κτήρια.
Όσο για τη μαγνητοφώνηση των δικών, στην οποία αναφερθήκατε -επειδή έχω την τύχη, την τιμή αλλά και τη βάσανο να περνάω πάρα πολλές ώρες από τη ζωή μου μέσα σε ποινικά δικαστήρια- σας ενημερώνω για το εξής: Η μαγνητοφώνηση έχει ψηφιστεί επί κυβερνήσεως Νέας Δημοκρατίας, το 2005, για τα κακουργήματα. Ισχύει ως άρθρο 142Α του Κώδικα Ποινικής Δικονομίας από το 2005. Ξέρετε πόσες φορές έχει εφαρμοσθεί, κύριε Υπουργέ; Καμμία. Καμμία! 
Το να φέρνετε, λοιπόν, σήμερα μία ρύθμιση και να μας λέτε ότι επεκτείνετε την εφαρμογή μίας ρύθμισης που δεν εφαρμόζεται με απόφαση των δικαστηρίων που επικαλούνται έλλειψη υλικοτεχνικής υποδομής, είναι τουλάχιστον κοροϊδία.
Λυπάμαι που ο κ. Παυλόπουλος -τον οποίο εκτιμώ- αναφέρθηκε στις εκλογές και στην ανωτέρα βία που δήθεν αυτές συνιστούν ως λόγο για την κατάσταση στη δικαιοσύνη.
(Στο σημείο αυτό κτυπάει προειδοποιητικά το κουδούνι λήξης του χρόνου ομιλίας της κυρίας Βουλευτού)
 Δεν είναι οι εκλογές ούτε δικαιολογία ούτε αφορμή για να δικαιολογήσει η Κυβέρνηση την πλήρη ολιγωρία της στο πεδίο τομέα της δικαιοσύνης.
Επίσης, έχω να πω, ότι λυπάμαι που αναφέρθηκε ότι το ειρηνοδικείο καλείται τώρα να ασχοληθεί με ανώδυνες δήθεν υποθέσεις. Οι υποθέσεις εκούσιας δικαιοδοσίας είναι υποθέσεις στις οποίες η πολιτεία έχει προβλέψει παράσταση εισαγγελέα και, επομένως, ούτε ανώδυνες είναι ούτε αδιάφορες. Γιατί πιστεύω ότι κανένας μας δεν θέλει να σκεφθεί ότι είναι ανώδυνο, φερ’ ειπείν το να κλείνεται ένας άνθρωπος χωρίς τη συναίνεσή του σε ένα ψυχιατρείο. Αυτή είναι η ακούσια νοσηλεία, το γνωρίζετε φαντάζομαι, κύριε Υπουργέ. 
Με όλα αυτά υποβαθμίζεται η ποιότητα της δικαιοσύνης, με όλα αυτά ουσιαστικά παραβιάζεται το δικαίωμα του πολίτη σε δίκαιη δίκη.
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Κυρία Πρόεδρε, επιτρέψτε μου για δύο λεπτά να αναφερθώ στην τροπολογία,  γιατί είχα επιφυλαχθεί.
Το άρθρο 74 παράγραφος 5 του Συντάγματος, ρητώς ορίζει -και καλόν είναι να μην ακούμε κορώνες συνταγματολόγων σαν αυτές που άκουσα από τον κ. Λοβέρδο στην Αίθουσα αυτή για το πόσο καλά παραβιάζετε το Σύνταγμα ΠΑΣΟΚ και Νέα Δημοκρατία επί τόσες δεκαετίες- ότι προσθήκη ή τροπολογία άσχετη με το κύριο αντικείμενο του νομοσχεδίου ή της πρότασης νόμου δεν εισάγεται για συζήτηση. 
Και το να παίζει η Κυβέρνηση αυτή με το φίλαθλο αίσθημα των πολιτών, το να παίζει η Κυβέρνηση αυτή με τους απλούς φιλάθλους, με τους απλούς πολίτες, μου θυμίζει πρακτικές και πολιτικές του «άρτον και θεάματα», που ακολουθούσαν άλλα καθεστώτα. Οι απλοί φίλαθλοι και οι απλοί πολίτες πληρώνουν το εισιτήριό τους για να πάνε στο γήπεδο. Και αν αυτήν τη στιγμή κάποιες διοικήσεις των ΠΑΕ δεν έχουν πληρώσει τα οφειλόμενα σε εισφορές και φόρους, θα πρέπει αυτά να συζητηθούν και να εξηγηθούν και εκείνοι οι οποίοι ζητούν τη διευκόλυνση να εξηγήσουν γιατί ζητούν αυτήν τη διευκόλυνση και επίσης να απαντήσουν σε εκείνες τις ΠΑΕ, οι οποίες ήταν συνεπείς και φορολογικά και ασφαλιστικά. 
Ο κ. Βορίδης είπε -χτυπώντας και αυτός το χέρι του στα έδρανα αυτής της Βουλής κατά τον διδάξαντα κ. Βενιζέλο- ότι είναι μισή σελίδα, εκατόν πενήντα λέξεις η τροπολογία. Δεν μας είπε όμως πόσα δισεκατομμύρια κοστίζει, πόσα δισεκατομμύρια χρωστούν, πόσα εκατομμύρια χρωστούν, ποια είναι τα ποσά. Και θα θέλαμε να το ακούσουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ ολοκληρώστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κυρία Πρόεδρε, σε ένα λεπτό το πολύ. Σας ευχαριστώ για την ανοχή.
Επίσης θα ήθελα να πω ότι η θέση του ΣΥΡΙΖΑ- Ενωτικού Κοινωνικού Μετώπου είναι ότι πρέπει να υπάρχει απόλυτη τήρηση των φορολογικών και ασφαλιστικών υποχρεώσεων των ΠΑΕ όπως απαιτείται από κάθε ανώνυμη εταιρεία και δεν μπορεί να εισάγονται διακρίσεις, διακριτική μεταχείριση, χαριστικές ρυθμίσεις χωρίς να περνάνε από την αρμόδια επιτροπή, που είναι των Οικονομικών Υποθέσεων και του Εμπορίου, χωρίς να ελέγχονται κοινοβουλευτικά, με αυτές τις ρυθμίσεις της τελευταίας στιγμής, από τις οποίες δεν ωφελείται ο αθλητισμός, δεν ωφελούνται οι αθλητές, δεν ωφελούνται οι φίλαθλοι, αλλά ωφελούνται κάποιοι διοικητές, ιδιοκτήτες ή διαχειριστές ΠΑΕ από αυτούς που συνήθως αφήνουν «σμπαράλια» τις ΠΑΕ και τα αθλητικά σωματεία και φεύγουν.
Ολοκληρώνω λέγοντας το εξής: Δεν μπορεί να επικαλείται κανείς σε αυτήν την Αίθουσα τα κοινοβουλευτικά του χρόνια ως γαλόνια. Έχουμε Κοινοβουλευτική Δημοκρατία, έχουμε έλεγχο ή θα έπρεπε να έχουμε κι εμείς θα κάνουμε ό,τι μπορούμε για να έχουμε έλεγχο της Κυβέρνησης από τη Βουλή και δεν μπορεί ποτέ κανείς να επικαλείται και δεν μπορείτε, κύριοι του ΠΑΣΟΚ και της Νέας Δημοκρατίας, υπό την υποστήριξη και της ΔΗΜΑΡ δυστυχώς, να επικαλείσθε την κοινοβουλευτική πρακτική που οδήγησε τη χώρα μας σε αυτό το κατάντημα, σε αυτό το χάλι ως δικαιολογία για να εξακολουθήσετε να ασελγείτε εις βάρος της δημοκρατίας, εις βάρος της δικαιοσύνης, εις βάρος της ισοπολιτείας, εις βάρος της ισονομίας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ – ΕΚΜ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Το λόγο έχει η κ. Θεοδώρα Τζάκρη, ειδική εισηγήτρια του ΠΑΣΟΚ.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Πραγματικά ένα και μόνο άρθρο, μία και μόνο διάταξη, κυρία Πρόεδρε, γιατί περί αυτού πρόκειται, αυτό αφορά το νομοσχέδιο κατ’ ευφημισμόν που συζητούμε σήμερα στην Ολομέλεια, με την οποία παρατείνεται απλά η έναρξη ισχύος της εφαρμογής συγκεκριμένων διατάξεων του ν. 4055/12, με την οποία μεταφέρονται αρμοδιότητες, υποθέσεις ουσιαστικά εκούσιας δικαιοδοσίας και ορισμένα ασφαλιστικά μέτρα χωρίς αντιδικία από τα μονομελή πρωτοδικεία στα ειρηνοδικεία, δεν είχε τύχει ποτέ στο παρελθόν τέτοιας πολυτελούς διαδικασίας, δεν είχε τύχει πραγματικά τόσων μεγάλων μεγαλείων. 
Ποια είναι αυτά τα μεγαλεία; Να συζητείται αυτή η διάταξη ως αυτοτελές νομοσχέδιο σε δύο αναγνώσεις στην αρμόδια επιτροπή και βεβαίως σήμερα με μόνη συζήτηση επί της αρχής και επί των άρθρων στην Ολομέλεια. Και βεβαίως σε παρελθούσες εποχές, όπου πρέπει να σημειώσω βεβαίως ότι η χώρα μας δεν είχε βυθιστεί και δεν τελούσε σε τόσο βαθιά κρίση σε όλα της τα επίπεδα, αντίστοιχες διατάξεις που απαρτίζουν το συζητούμενο σήμερα νομοσχέδιο –που νομοσχέδιο να το κάνει ο θεός!- θα μπορούσαν να περάσουν πραγματικά είτε με τη μορφή της μεταβατικής ισχύος διάταξης σε ένα νομοσχέδιο είτε με τη μορφή της τροπολογίας ενδεχομένως σε ένα νομοσχέδιο με όχι τόσο συναφές περιεχόμενο με τη διάταξη την οποία θα συζητούσαμε.
Και είπαμε να αφήσουμε στο περιθώριο κοινοβουλευτικές πρακτικές του παρελθόντος, πρακτικές ενδεχομένως απαράδεκτες, καταχρηστικές και του Συντάγματος και του Κανονισμού της Βουλής και να προχωρήσουμε και να επιδείξουμε με αυτόν τον τρόπο την πρόθεσή μας και τη διάθεσή μας ως κοινοβουλευτικοί άνδρες και γυναίκες να βαδίσουμε το δρόμο του κοινοβουλευτικού ορθολογισμού.
Κυρία Πρόεδρε, επιτρέψτε μου να πω ότι δεν θα καταφεύγαμε σε αυτήν τη διαδικασία της συζήτησης με τον πολυτελή τρόπο που ανέφερα προηγουμένως, αν υπήρχε, κύριε Υπουργέ, νομοθετική πρωτοβουλία από την πλευρά του Υπουργείου Δικαιοσύνης.
Και το λέω αυτό διότι έχουν περάσει δυόμισι μήνες από τις τελευταίες εκλογές, έχει παρέλθει κατά την άποψή μου και ο μήνας του μέλιτος και η περίοδος χάριτος και δεν έχει προετοιμάσει πραγματικά η πολιτική ηγεσία του Υπουργείου Δικαιοσύνης κάποιο νομοσχέδιο που θα έρθει στη Βουλή προς ψήφιση, όπου εκεί θα μπορούσαν να έρθουν ως συναφείς οι διατάξεις τις οποίες συζητούμε σήμερα ή η διάταξη αυτή η μοναδική; 
Προς θεού, κύριε Υπουργέ, δεν λέω να προχωρήσουμε σε διαδικασίες βιομηχανικής παραγωγής για να δικαιολογήσουμε, αν θέλετε, και την ύπαρξή μας ως κοινοβουλευτικοί. Σε κάθε περίπτωση, όμως, γνωρίζω –και το εξέθεσα και στον αρμόδιο Υπουργό- ότι η προηγούμενη πολιτική ηγεσία του Υπουργείου Δικαιοσύνης είχε αφήσει έτοιμα προς κατάθεση στη Βουλή νομοσχέδια. 
Και αναφέρομαι και στο πολύ πιο σοβαρό νομοσχέδιο που αφορά τις διατάξεις περί ναρκωτικών, που είχε περάσει μάλιστα δύο αναγνώσεις στο Υπουργικό Συμβούλιο και στο πολύ σοβαρό νομοσχέδιο που αφορά την ενσωμάτωση κοινοτικής οδηγίας για την καταπολέμηση του ρατσισμού και της ξενοφοβίας, το Σωφρονιστικό Κώδικα –είναι εδώ ο κ. Πανούσης- τον οποίο είχε προετοιμάσει και επεξεργαστεί και η αρμόδια κοινοβουλευτική επιτροπή, καινούργιος Ποινικός Κώδικας, παρεμβάσεις σχετικότατες στο Οικογενειακό Δίκαιο, νομοσχέδιο για τα blogs. Μια σωρεία νομοθετημάτων, τα οποία θα μπορούσαν να προετοιμαστούν και να έρθουν. Νομίζω ότι η διάρκεια των δυόμισι μηνών ήταν επαρκής χρόνος για να προετοιμαστούν και να έρθουν στη Βουλή προς ψήφιση τέτοια νομοσχέδια.
Μας είπε βεβαίως ο κ. Βορίδης –το έχω σημειώσει, όπως ακριβώς το είπε- ότι δεν κοπτόμεθα για το νομοθετικό έργο και ότι έχουμε περάσει ως χώρα, ως Βουλή πάρα πολλούς νόμους και ότι δεν χρειαζόμαστε άλλους και ότι αυτό που είναι σημαντικό στην παρούσα συγκυρία είναι να προχωράει η διαδικασία του κοινοβουλευτικού ελέγχου. Πρωτότυπο, ομολογουμένως, δηλαδή να περιορίζεται η δραστηριότητα του Κοινοβουλίου σε άσκηση μόνο κοινοβουλευτικού ελέγχου της Κυβέρνησης. Πρωτότυπο ομολογουμένως!
Και αν εν πάση περιπτώσει δεν είναι στις προθέσεις του Υπουργείου Δικαιοσύνης να φέρει προς ψήφιση στη Βουλή νομοσχέδια -αυτό βεβαίως εναπόκειται σε εσάς, εσείς έχετε τη νομοθετική πρωτοβουλία- τουλάχιστον κύριε Υφυπουργέ, και να το μεταφέρετε σας παρακαλώ και στον κύριο Υπουργό, ας έρθει στη Βουλή να μας ενημερώσει για την αξιολόγηση νομοθετημάτων που έχουν ψηφίσει οι προηγούμενες Βουλές, που έχουν ψηφιστεί στις προηγούμενες κοινοβουλευτικές περιόδους να δούμε -αφού δεν θέλετε να προβούμε στο νομοθετικό έργο- και να κρίνουμε. Πώς λειτούργησαν αυτά; Εξυπηρετούν τους σκοπούς για τους οποίους ψηφίστηκαν; Έχουν κάποια αποτελεσματικότητα;
Και στον αντίποδα ακριβώς η Αξιωματική Αντιπολίτευση και ο ΣΥΡΙΖΑ εκτιμούν ότι η διαδικασία την οποία έχουμε σήμερα, να συζητούμε δηλαδή από τις έξι η ώρα, όπως είπε ο κ. Βορίδης, ένα και μόνο άρθρο που συναπαρτίζει το συζητούμενο νομοσχέδιο, προσφέρεται κατά πολύ στο να εξαπολύσουμε σε όλους τους τόνους κορώνες –έχω σημειώσει- περί κατάλυσης της δημοκρατίας, κοινοβουλευτικής εκτροπής, πραξικοπήματος, συνταγματικής εκτροπής. 
Για ποιο λόγο; Για το λόγο ότι μεταθέτουμε την έναρξη ισχύος διατάξεων που μεταφέρουν αρμοδιότητες από τα μονομελή πρωτοδικεία στα ειρηνοδικεία, με την οποία η αναγνώριση σωματείου και άλλες σοβαρές υποθέσεις εκούσιας δικαιοδοσίας για την οποία δεν υπάρχει καν αιτιολογία να σας ενημερώσω και όπως είπατε και εσείς, κύριε Υπουργέ, δεν θα εκδίδεται καν απόφαση, αλλά πράξη του ειρηνοδίκη. Και ξέρουμε πάρα πολύ καλά ότι οι υποθέσεις εκούσιας δικαιοδοσίας ουσιαστικά τα δικόγραφα προετοιμάζονται από τους διαδίκους, από τους δικηγόρους ουσιαστικά και η ορθότητά τους μόνο ελέγχεται από τους δικαστές, όπως το ίδιο συμβαίνει βεβαίως και στη διαδικασία των ασφαλιστικών μέτρων και στη διαδικασία των προσημειώσεων. Αυτή η διαδικασία, λοιπόν, προσφέρεται για τους σκοπούς που είδαμε.
Νομίζω ότι βρισκόμαστε στον αντίποδα και αυτή η διαδικασία και ο τρόπος με τον οποίο έγινε η αντιμετώπισή της είναι κοινοβουλευτικός ευτελισμός.
 Και πρέπει επίσης να πω προς την Αξιωματική Αντιπολίτευση ότι αυτό βρίσκεται σε πλήρη αντιπαράθεση με αυτό που ζει έξω η κοινωνία. Η κοινωνία είναι βυθισμένη στην ύφεση, η κοινωνία μαστίζεται από την ανεργία. Και ειλικρινά πιστεύω –βέβαια εγώ δεν είμαι η αρμόδια να σας υποδείξω με ποιο τρόπο θα πολιτεύεται ο ΣΥΡΙΖΑ- ότι δεν σας προσφέρει και κάτι πολιτικά. Διότι, η κοινωνία έξω λέει ότι πραγματικά αυτοί οι τριακόσιοι άνδρες και γυναίκες του Κοινοβουλίου δεν έχουν τίποτα σοβαρότερο να αντιπαρατεθούν;
Θέλω να πω, κυρία Πρόεδρε, ότι τουλάχιστον δεν ξέρω πόσο χρήσιμοι είμαστε πλέον για το κοινωνικό σύνολο, τουλάχιστον όμως ας είμαστε πρακτικοί. Μια αντίστοιχη διαδικασία, ένα αντίστοιχο νομοθέτημα θα μπορούσε να είχε ολοκληρωθεί ταχύτατα, μέσα σε ταχύτατο χρόνο, εν ομοφωνία όλων των παρατάξεων.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία-Κόλλια Τσαρουχά</Parlmember>): Ολοκληρώστε, όμως.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Κυρία Πρόεδρε, θα ολοκληρώσω. Δεν έχω, όμως, εξαντλήσει ούτε καν το χρόνο.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Επιλεκτική μεταχείριση, κυρία Πρόεδρε.</Speech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ας πω ότι δεν το προσέξατε.
Θα πω αυτό επομένως. Ας είμαστε πρακτικοί, κυρία Πρόεδρε. Εκτιμώ ότι έχει γίνει από αυτήν την εξαντλητική, πολυτελή συζήτηση σήμερα στην Ολομέλεια της Βουλής κατανοητό από τη συντριπτική πλειοψηφία των κοινοβουλευτικών ανθρώπων εδώ ότι είναι αναγκαίο και κατανοητό να πάμε σε αυτήν την παράταση στην έναρξη ισχύος του συγκεκριμένου νόμου σε ό,τι αφορά τις συγκεκριμένες διατάξεις και ότι αυτή είναι απολύτως επιβεβλημένη, απολύτως δικαιολογημένη και απολύτως ορθή και αυτονόητη.
Από εκεί και πέρα, αυτά που είπα, κυρία Πρόεδρε, για τη συγκεκριμένη μία μόνο διάταξη, ένα μόνο άρθρο του συγκεκριμένου νομοσχεδίου κατά πολλώ δε μάλλω ισχύουν και για την εισαγόμενη τροπολογία. Νομίζω ότι υπάρχει διαδικασία του κατεπείγοντος έστω και υπό καθεστώς εκβιασμού, όπως πολύ σωστά είπε ο κ. Τσούκαλης, γιατί πραγματικά το επαγγελματικό πρωτάθλημα έχει ξεκινήσει και δύο επιλογές έχουμε ή το επαγγελματικό πρωτάθλημα να συνεχιστεί ή εν πάση περιπτώσει να σταματήσει. Κι εμείς στο ΠΑΣΟΚ λέμε ότι θα πρέπει να συνεχιστεί και να δώσουμε πραγματικά την ευκαιρία –νομίζω ότι δεν έπεσε ζάχαρη στο νερό με ένα μήνα- σε αυτούς που πραγματικά έχουν τις προϋποθέσεις να προσκομίσουν μέσα σε ένα μήνα τα απαραίτητα δικαιολογητικά, δηλαδή τη φορολογική και την ασφαλιστική ενημερότητα που ζητείται για να μπορούν να συμμετάσχουν στο πρωτάθλημα νόμιμα.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία-Κόλλια Τσαρουχά</Parlmember>): Ευχαριστούμε, κυρία Τζάκρη.
Το λόγο έχει η κ. Μαρίνα Χρυσοβελώνη εκ μέρους των Ανεξάρτητων Ελλήνων.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε.
Θα ήθελα να πω δύο λόγια για το άρθρο 8, η εφαρμογή του οποίου αρχίζει άμεσα δηλαδή από τις 16 Σεπτεμβρίου και δεν παίρνει παράταση όπως τα υπόλοιπα άρθρα. Μιλώ συγκεκριμένα για τη δυνατότητα κατάθεσης προτάσεων και υποβολής εγγράφων ενώπιον των πολιτικών δικαστηρίων με τα ηλεκτρονικά μέσα, κάτι που προβλέπεται από το άρθρο 237 παράγραφος 7 του Κώδικα Πολιτικής Δικονομίας, καθώς και τη δυνατότητα τήρησης πρακτικών των συζητήσεων ενώπιον των πολιτικών δικαστηρίων με τη μέθοδο της φωνοληψίας που προβλέπεται από το άρθρο 256 παράγραφος 3 του Κώδικα Πολιτικής Δικονομίας.
Πρόκειται για δύο λειτουργίες μηχανοργάνωσης των δικαστηρίων τις οποίες φυσικά όλοι επιθυμούν να εφαρμοστούν και γιατί όχι και στα ειρηνοδικεία. Θα έλεγα, ασφαλώς και στα ειρηνοδικεία. Ο εκσυγχρονισμός, βέβαια, όπως τον προβλέπει ο ν.4055 είναι δυνητικός και στις δύο περιπτώσεις. Αλλά το Υπουργείο Δικαιοσύνης μας διαβεβαιώνει πως απέχουμε ένα με δύο μήνες από την τελική εφαρμογή.
Πραγματικά κανείς δεν θα ήταν περισσότερο χαρούμενος από εμένα ως μάχιμη δικηγόρος. Θα ήθελα να δω ψηφιακά πιστοποιητικά, ψηφιακές υπογραφές σε δικόγραφα. Το θέμα όμως είναι εάν έχει γίνει η κατάλληλη προετοιμασία για κάτι τέτοιο. Λέτε ότι έχετε ολοκληρώσει το  πιλοτικό στάδιο των ηλεκτρονικών υπογραφών και ότι θα αρχίσετε να τις μοιράζετε μαζικά στους συναδέλφους μέσω των οικείων δικηγορικών συλλόγων από το μήνα Σεπτέμβρη.
Αυτό όμως σημαίνει ότι και το δικαστηριακό σύστημα θα πρέπει να είναι απόλυτα έτοιμο να υποδεχθεί και να διαχειριστεί ευαίσθητα ηλεκτρονικά έγγραφα όπως είναι τα δικόγραφα. Σημαίνει πως όλοι οι κρίκοι της αλυσίδας επεξεργασίας των υποθέσεων θα είναι εξίσου δυνατοί έτσι ώστε να μην κατακερματιστεί η διαδικασία, διότι εάν συμβεί κάτι τέτοιο δεν θα υπάρχει καμμία διαδικασία στην περίπτωση αυτή. 
Υπογραμμίζω την ιδιαίτερα ευαίσθητη πλευρά του θέματος, γιατί αν το σύστημα δεν λειτουργήσει υπάρχει πάρα πολύ μεγάλος κίνδυνος να χαθούν προθεσμίες, καθώς επίσης να πληγούν και άλλα δικαιώματα των διαδίκων που πηγάζουν από αυτές. 
Αυτός ακριβώς ήταν και ο λόγος για τον οποίο οι Ανεξάρτητοι Έλληνες αιτηθήκαμε τόσο στην επιτροπή όσο και στην πρωτολογία μου την παράταση των προθεσμιών. Διότι, απ’ όσο γνωρίζουμε, εκκρεμούν ακόμα κάποια διαδικαστικά θέματα ηλεκτρονικής κατάθεσης δικογράφων, άρα και διαχείρισης των ψηφιακών πιστοποιητικών.
Το κυριότερο, όμως, πρόβλημα είναι πόσο έχει καθυστερήσει η σχετική εκπαίδευση εκείνων οι οποίοι εμπλέκονται στη χρήση του ηλεκτρονικού συστήματος. Λαμβάνω σαν παράδειγμα τη χορήγηση ψηφιακών υπογραφών σε συναδέλφους δικηγόρους, όπου πέραν της πιλοτικής εμπλοκής μερικών εκατοντάδων, για παράδειγμα στην Αθήνα, δεν έχει γίνει τίποτα το ουσιαστικό για την εκπαίδευση των περισσοτέρων από το Υπουργείο.
Εδώ, θέλω να θυμίσω τις προσπάθειες ηλεκτρονικής λειτουργίας αρκετών δικαστηρίων μέχρι σήμερα, οι οποίες όμως γνώρισαν σχεδόν, θα έλεγα, μηδενική επιτυχία στην πράξη. Πρέπει εδώ να αναρωτηθούμε τι συνέβη, τι δεν πήγε καλά, γιατί η τεχνολογία δεν έχει προχωρήσει ούτε όσο θα μπορούσε, αλλά ούτε και όσο θα έπρεπε να προχωρήσει στα ελληνικά δικαστήρια. Το θέμα της ψηφιακής υπογραφής είναι αλήθεια πως δεν αποτελεί στην προκειμένη περίπτωση αποκλειστική ευθύνη του Υπουργείου Δικαιοσύνης, γιατί υπάρχει και το κομμάτι της ηλεκτρονικής διακυβέρνησης το οποίο αναμφισβήτητα το χειρίζεται το Υπουργείο Διοικητικής Μεταρρύθμισης. Εκεί, όντως, στο παρελθόν την εποχή κατά την οποία Υπουργός ήταν ο κ. Παυλόπουλος, απέτυχε η διάδοση της ψηφιακής υπογραφής κατ’ αρχήν σε διοικητικές υπηρεσίες του δημοσίου.
Ελπίζω πραγματικά να μην ξαναδούμε, να μην ξαναζήσουμε σήμερα κάτι παρόμοιο με τα δικαστήρια. Γι’ αυτό όλοι όσοι έχουμε ζήσει τη δικαστηριακή πραγματικότητα ζητήσαμε στην επιτροπή από το Υπουργείο Δικαιοσύνης να αυξήσει την προθεσμία προσαρμογής στον ένα χρόνο, δηλαδή, μέχρι το Σεπτέμβριο του 2013. Εν πάση περιπτώσει, θεωρώ ότι πολύ σύντομα η πραγματικότητα θα σας δώσει το μήνυμα και δυστυχώς, θα δικαιώσει τις δικές μας απόψεις επί του θέματος αυτού.
Εδώ, θέλω να υπογραμμίσω για άλλη μια φορά ότι κατά μείζονα λόγο για τα ειρηνοδικεία δεν υπάρχει περίπτωση άμεσης προσαρμογής τους. Το λειτουργικό πρόβλημα των ειρηνοδικείων χειροτερεύει εξαιτίας δύο επιβαρυντικών παραγόντων, πρώτον, των συγχωνεύσεων που θέλετε να κάνετε στα ειρηνοδικεία όλης της χώρας και δεύτερον, της μεταφοράς πρόσθετης δικαστικής ύλης σε αυτά από τα μονομελή πρωτοδικεία.
Σήμερα, δηλαδή, αναφερόμαστε στα ειρηνοδικεία που θα υποδεχθούν αυτήν τη νέα δικαστική ύλη, χωρίς όμως, όπως είπα και στην πρωτολογία μου, να γνωρίζουμε μέχρι τώρα για το ποια και πόσα ειρηνοδικεία είναι αυτά. Ελπίζουμε επ’ αυτού να έχουμε σύντομη ενημέρωση από τον Υπουργό κ. Ρουπακιώτη. Σε μια τέτοια περίπτωση θα ήταν πάρα πολύ ωφέλιμο να τεθούν και άλλα λειτουργικά θέματα της δικαιοσύνης, όπως για παράδειγμα, η άμεση ποιοτική αναβάθμιση των δικαστηρίων. Αυτή μπορεί να επιτευχθεί μέσα από τη διαρκή επιμόρφωση, τη μηχανοργάνωση και την καλύτερη ενημέρωση των εμπλεκομένων.
Επίσης, υπάρχει και το συναφές ποιοτικό ζήτημα του χρόνου έκδοσης των αποφάσεων. Ως δικηγόρος, γνωρίζω πολύ καλά τα προβλήματα της δικαστηριακής πράξης, που είναι κοινά σε όλα τα δικαστήρια. Αυτό, όμως, δεν πρέπει να μας εμποδίσει να αναζητήσουμε και κάποιες άλλες αιτίες στις τεράστιες καθυστερήσεις που σημειώνονται στην πρόοδο του δικαστικού έργου. Επισημαίνω το υπαρκτό ζήτημα το οποίο όλοι όσοι ασχολούμαστε το βλέπουμε συχνά, με τον έλεγχο και την επιθεώρηση των δικαστηρίων. Μέσα από τη δυσλειτουργία δημιουργούνται προβλήματα τόσο στην ομαλή πρόοδο των υποθέσεων όσο και στον ασφαλή τρόπο επεξεργασίας των δικογραφιών.
Αυτά είναι όλα τα ποιοτικά ζητήματα που θα πρέπει σύντομα να συζητήσουμε, κύριε Υπουργέ και να επιλυθούν όσο το δυνατόν πιο γρήγορα. Αυτός, άλλωστε, είναι και ο δικός μας ρόλος ως Βουλευτών και βέβαια και του Υπουργείου. Αυτές τις παρεμβάσεις του νομοθέτη αναμένουν όλοι και είμαι βέβαιη πως σε αυτές τις βοήθειες προσβλέπει ιδιαίτερα η δικαιοσύνη.
Αυτές τις βοηθητικές παρεμβάσεις περιμένουμε και εμείς, οι Ανεξάρτητοι Έλληνες, να εξετάσουμε σε ένα επόμενο νομοσχέδιο το οποίο ελπίζουμε να είναι πιο ρεαλιστικό και λιγότερο αντιφατικό από το σημερινό, το οποίο δηλώνω ότι ψηφίζουμε με τις σοβαρές επιφυλάξεις τις οποίες διατυπώσαμε και στην επιτροπή και τις οποίες επανέλαβα στην πρωτολογία μου.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Τέλος, σε ό,τι αφορά την τροπολογία, θα την ψηφίσουμε οι Ανεξάρτητοι Έλληνες, με τις επιφυλάξεις τις οποίες διατύπωσα στην πρώτη μου ομιλία, στις οποίες δεν αναφέρομαι για να μην επαναληφθώ και σε εκείνες τις οποίες διατύπωσε ο Κοινοβουλευτικός μας Εκπρόσωπος, ο συνάδελφος κ. Καπερνάρος.
Όμως, τούτο δεν λύνει με ξεκάθαρο τρόπο τις υπάρχουσες εκκρεμότητες. Μιλώ γενικότερα για τη συμμετοχή των ποδοσφαιρικών μας ομάδων στα επαγγελματικά πρωταθλήματα. Για παράδειγμα, στο Βόλο, στην εκλογική μου περιφέρεια, έχουμε ταλαιπωρηθεί ιδιαίτερα με τον αποκλεισμό των ποδοσφαιρικών ομάδων. Γι’ αυτόν το λόγο και καταλήγοντας, οφείλω να ζητήσω εκ νέου από τον αρμόδιο Υπουργό να δει άμεσα, ειδικά το πρόβλημα με την Football League, καθώς αφορά το δημόσιο συμφέρον, δηλαδή, αυτό της πολιτείας, όπως εκπροσωπείται θεσμικά από εσάς.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία Χρυσοβελώνη.
Ο κ. Γιάννης Πανούσης, εκ μέρους της Δημοκρατικής Αριστεράς, ως ειδικός αγορητής, έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κυρία Πρόεδρε, κύριοι συνάδελφοι, έχουν ειπωθεί όλα και τα αντίθετά τους. Θα μου επιτρέψετε, λοιπόν, να διατυπώσω κάποιες σκέψεις επ’ ευκαιρία.
Σε συνθήκες οικονομικής κρίσης η δικαιοσύνη αποκτά έναν πρόσθετο, κρίσιμο ρόλο, πέραν της εφαρμογής του νόμου. Αποτελεί τον κύριο παράγοντα κοινωνικής ειρήνης, συμφιλίωσης του κράτους με τον πολίτη και τελικά, εμπιστοσύνης στη δημοκρατία. Άρα, το ερώτημα δεν είναι τεχνικό ούτε λειτουργικό. Σχετίζεται ευθέως με την κουλτούρα των δικαστών, που πρέπει να αρνηθούν να γίνουν το μακρύ χέρι της εξουσίας και με τη δημοκρατική νομιμοποίηση των θεσμών, που σημαίνει πως επαναβεβαιώνουμε όλοι την πίστη μας στο κοινωνικό συμβόλαιο.
Σε περίοδο γενικευμένης ανομίας, όπου όλα επιτρέπονται, όλα συμψηφίζονται και όλα συγχωρούνται και πλήρους καχυποψίας όλων προς όλους και ιδίως προς το πολιτικό σύστημα, φοβάμαι πως κάθε Έλληνας αισθάνεται νομοθέτης, δικαστής και εκτελεστής και δεν αισθάνεται την ανάγκη να κριθούν οι πράξεις του από τη δικαιοσύνη. Έχει απονομιμοποιηθεί το πολιτικό σύστημα και έχει συμπαρασύρει μαζί του και την απονομιμοποίηση της δικαιοσύνης.
Φοβάμαι ότι η δίκαιη δίκη δεν προϋποθέτει απλώς οργανωτικές αναδιατάξεις, αλλά σεβασμό των πολιτών στους θεσμούς και των θεσμών προς τους πολίτες, κάτι που λείπει. Για να το πετύχουμε, θέλουμε καλούς νόμους και όχι νόμους μιας χρήσης. Θέλουμε ανεξάρτητους και μορφωμένους δικαστές και όχι φοβισμένους εφαρμοστές του νόμου. Θέλουμε διαφάνεια στη δημόσια ζωή και όχι θεσμικές συγκαλύψεις των παρανομούντων.
Δεν με πειράζει που ανοίξαμε το διάλογο σε διάφορες πτυχές του δικαιϊκού συστήματος. Νομίζω ότι έτσι δικαιώνεται η Βουλή και οι Βουλευτές και δεν καθιστάμεθα διεκπεραιωτές υπουργικών νομοσχεδίων. Ως προς τη ρύθμιση για τις ΠΑΕ, δεν έχει τόση σημασία η ρύθμιση αυτή καθεαυτή όσο θα είχε μια αιτιολογική έκθεση, όπου θα περιγράφονταν οι παθογένειες του επαγγελματικού αθλητισμού και θα υπήρχε και μια πολιτική δέσμευση για έναν αθλητικό νόμο ρήξης με το σκοτεινό παρελθόν της διαπλοκής.
Θα ήθελα να κάνω και μία τελευταία σκέψη. Κατά τη γνώμη μου, απόλυτη αλήθεια δεν υπάρχει. Φοβάμαι ότι υπάρχει απόλυτη μονοδρομική αλαζονεία στη λογική του άσπρου και του μαύρου. Γι’ αυτό βλάπτει ιδιαίτερα την υγεία της δημοκρατίας άποψη περί κομμάτων εισαγγελέων και περί κομμάτων κατηγορουμένων. Στον κοινοβουλευτικό πολιτικό διάλογο δεν μοιράζουμε κατάρες και δογματισμούς, απλώς διαφωνούμε και περιμένουμε την ιστορία να μας δικαιώσει ή να μας διαψεύσει.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε συνάδελφε.
Ο ειδικός αγορητής του Κομμουνιστικού Κόμματος Ελλάδας κ. Ιωάννης Γκιόκας έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κυρία Πρόεδρε.
Κυρίες και κύριοι Βουλευτές, δεν θα ασχοληθώ με το νομοσχέδιο και με την τροπολογία που κατατέθηκε. Θεωρώ ότι έχουμε εξαντλήσει το θέμα και κατά τη διάρκεια της συζήτησης στην επιτροπή και σήμερα στην Ολομέλεια. Πήρα το λόγο μόνο και μόνο για να θέσω το ζήτημα της τροπολογίας που έχει καταθέσει το Κομμουνιστικό Κόμμα Ελλάδας και αφορά την ανάγκη να μπει ένα τέρμα σε αυτή τη φάμπρικα διώξεων που υπάρχει σε βάρος ανθρώπων, σε βάρος αγροτών μόνο και μόνο για το γεγονός της συνδικαλιστικής τους δράσης, της συμμετοχής τους σε κινητοποιήσεις, σε μια δραστηριότητες που αφορούσαν την προστασία του εισοδήματός τους, την προστασία των δικαιωμάτων τους, την αντιμετώπιση των οξυμένων προβλημάτων τους.
Κανένα κόμμα, δυστυχώς, δεν τοποθετήθηκε στο συγκεκριμένο ζήτημα, παρά το γεγονός ότι η συγκεκριμένη τροπολογία είναι και συναφής, για να πιάσω το νήμα σε σχέση με την τροπολογία που συζητούσαμε πριν, αφορά το Υπουργείο Δικαιοσύνης. 
Προφανώς, κανένα κόμμα δεν θεωρεί σημαντικό να ασχοληθεί με ένα θέμα, που αφορά το γεγονός ότι δεκάδες, εκατοντάδες αγρότες σέρνονται στα δικαστήρια με βάση μια σειρά διατάξεων του Ποινικού Κώδικα, το άρθρο 290 και τα επόμενα του Ποινικού Κώδικα, που αφορούν κυρίως την παρακώληση των συγκοινωνιών. 
Ας μας πει, τουλάχιστον, ο Υπουργός στη δευτερολογία του τι προτίθεται –αν  προτίθεται- να κάνει κάτι σε σχέση με αυτό το σημαντικό ζήτημα, το οποίο ταλαιπωρεί δεκάδες ανθρώπους όλα αυτά τα χρόνια.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε.
Κύριε Υπουργέ,  έχετε το λόγο για εννέα λεπτά</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε. 
Κατ’ αρχάς, θα αναγκαστώ πάλι να κάνω διόρθωση γιατί μάλλον από δική μου παράβλεψη θα πρέπει να έρθει το άρθρο 3, όπως το είχα ήδη φέρει, διότι  στην τροπολογία του κ, Ιωαννίδη υπάρχει προθεσμία, η οποία λέει ότι η ισχύς της διατάξεως της προηγούμενης παραγράφου άρχεται από τις 23 Αυγούστου 2012. Οπότε, προτείνω να παραμείνει ως έχει, ως την έφερα, εκτός, δηλαδή, αν ορίζεται διαφορετικά στις επιμέρους διατάξεις. Είναι το άρθρο 3.
Όσον αφορά την τελευταία παρατήρηση του συναδέλφου από το Κομμουνιστικό Κόμμα της Ελλάδας, γνωρίζω τη συγκεκριμένη τροπολογία. Είναι ένα θέμα το οποίο εξετάζεται.
Κυρίες και κύριοι συνάδελφοι, θέλω να κάνω κάποιες παρατηρήσεις σε σχέση με όσα ειπώθηκαν από όλους τους συναδέλφους, οι οποίοι πήραν το λόγο.
Κατ’ αρχάς, δεν θέλω να κάνω κανένα σχόλιο για το γεγονός ότι αναφέρθηκε ότι λείπει ο Υπουργός. Όντως, είναι πολύ μεγάλες οι υποχρεώσεις που έχουμε και αυτό έρχεται να απαντήσει και στην τοποθέτηση της κ. Τζάκρη. Εγώ ήμουν στις αρμόδιες επιτροπές. Η Κυβέρνηση εκπροσωπείται. Δεν έχω να κάνω κανένα άλλο σχόλιο.
Θα πάμε και στην ουσία. Όντως, η συγκεκριμένη διάταξη, όπως είχε έρθει από το ν. 4055∕2012, έπρεπε να ισχύσει και έπρεπε ήδη τα ειρηνοδικεία να λειτουργούν με τη μεταφορά εννοώ της ύλης από 16 Σεπτεμβρίου του 2012. Γιατί δεν λειτουργούν; Γιατί δεν διορίστηκαν ειρηνοδίκες. Ο βασικός πυλώνας για να λειτουργήσει αυτή η διάταξη είναι οι εκατόν εξήντα ειρηνοδίκες, οι οποίοι έπρεπε να είχαν διοριστεί, να είχαν ξεκινήσει τη θήτευσή τους από το Μάρτιο ή τον Απρίλιο του 2012. Στη συνέχεια μεσολάβησαν οι δύο εκλογές και είχαν ως αποτέλεσμα να μην μπορούν πρακτικά να είναι έτοιμα τα ειρηνοδικεία να φέρουν το βάρος όλης αυτής της ύλης που έρχεται από τα μονομελή πρωτοδικεία.
Θα συμφωνήσω απόλυτα με το συνάδελφο, τον κ. Βορίδη, ότι πρέπει να επιταχύνουμε σε όλα. Και η λογική αυτής της Κυβέρνησης είναι να επιταχύνει σε όλα, σε όλες τις μεταρρυθμίσεις που πρέπει να γίνουν, σε όλες τις αλλαγές που πρέπει να γίνουν, που όλος ο κόσμος το βλέπει ότι πρέπει να γίνουν και δεν γίνονται. Εκεί πρέπει να ρίξει το βάρος η Κυβέρνηση και σε αυτό έχουμε ιερή υποχρέωση να το φέρουμε γρήγορα εις πέρας, διότι όσο γρηγορότερα κάνουμε τις μεταρρυθμίσεις, όσο γρηγορότερα κάνουμε τις αλλαγές, όσο γρηγορότερα μειώσουμε τις σπατάλες, όσο γρηγορότερα εκμεταλλευθούμε τα χρήματα που μπορούμε να πάρουμε είτε από το ΕΣΠΑ είτε από άλλες πηγές, τόσο καλύτερα και τόσο –θα έλεγα- πιο ανακουφιστικά θα δούμε τι θα κάνουμε για τον κόσμο, ο οποίος αυτήν τη στιγμή δέχεται όντως μεγάλη πίεση και στα οικονομικά του και στα εισοδήματά του.
Αυτό δίνει απάντηση και για τα ειδικά μισθολόγια και για τις μειώσεις μισθών και συντάξεων. Όσο συνεχίζουμε σε αυτήν την λογική, τόσο λοιπόν δεν θα δίνουμε λύση στο πρόβλημα και η λογική μας θα ήταν απλά να μεμψιμοιρούμε, χωρίς να λέμε στον κόσμο τι προτείνουμε.
Αυτή η Κυβέρνηση έχει πει ξεκάθαρα από την πρώτη στιγμή δια του Πρωθυπουργού, του κ. Σαμαρά, ότι προτεραιότητά μας είναι οι αλλαγές, ότι προτεραιότητά μας είναι οι μεταρρυθμίσεις, οι οποίες αυτές πραγματικά θα φέρουν την οικονομική ανακούφιση στον κόσμο αλλά κυρίως την πολυσυζητημένη ανάπτυξη.
Θέλω να απαντήσω στο αν θα είμαστε έτοιμοι σε έξι-επτά μήνες, μέχρι την 1η Μαρτίου 2013, δηλαδή αν θα είναι έτοιμα τα ειρηνοδικεία. Βεβαίως και θα είναι έτοιμα. Όπως είπα και πριν, έπρεπε να ήταν έτοιμα από τις 16 Σεπτεμβρίου του 2012. Είναι ικανό το διάστημα να τελειώσει και η εξάμηνη θητεία και να προετοιμαστούν τα ειρηνοδικεία, όπως πρέπει να ετοιμαστούν και στο έμψυχο υλικό, όπως είπα πριν, αλλά και στην οργάνωσή τους.
Επίσης, θέλω να απαντήσω στο συνάδελφο, τον κ. Καπερνάρο, ο οποίος αναφέρθηκε στα Ειρηνοδικεία της Αττικής και του Πειραιά. Το προεδρικό διάταγμα δεν αφορά τα Ειρηνοδικεία της Αττικής και του Πειραιά, γιατί μιλήσατε για το Ειρηνοδικείο Περιστερίου. 
Αναφέρθηκε από έτερο συνάδελφο ο θεσμός της διαμεσολάβησης, τον οποίο το Υπουργείο Δικαιοσύνης τον θεωρεί ως σημαντικό και το έχουμε ως πρώτη προτεραιότητά κυρίως να τον επικοινωνήσουμε στον κόσμο, να μάθει ο κόσμος για το θεσμό της διαμεσολάβησης. Θα πρέπει απλά να αναφέρω ότι έχουν ολοκληρωθεί όλες οι διαδικασίες για τη διαμεσολάβηση από το Σεπτέμβρη. Θα έχουν ήδη πιστοποιηθεί οι διαμεσολαβητές.
Επίσης, θέλω να κάνω δύο σχόλια σε όσα είπε η κ. Κωνσταντοπούλου για τη μαγνητοφώνηση πρώτα απ’ όλα και την απομαγνητοφώνηση. Ακριβώς, η λογική είναι όταν τελειώσει το έργο αυτό και θα μπορεί να έχει επεκταθεί σε όλα τα δικαστήρια, να είναι υποχρεωτική η μαγνητοφώνηση-απομαγνητοφώνηση και θα είναι υποχρεωτική όταν θα τελειώσει το έργο. Επειδή αναφέρθηκε και έγινε ένα σχόλιο ότι αποτελεί όραμα του Υπουργείου Δικαιοσύνης, δεν είναι όραμα. Σας είπα και πριν και σας εξέθεσα ότι αυτήν τη στιγμή τρέχουν έργα 100 εκατομμυρίων ευρώ και στη λογική αυτή είναι όταν ολοκληρωθούν, να μπορέσουμε να δώσουμε λύσεις, να μην αποτελεί απλά όραμα, αλλά να αποτελεί πραγματικότητα. Έτσι θα λειτουργήσει και έτσι θα ολοκληρωθεί και η ψηφιακή, η ηλεκτρονική -όπως λέμε- δικαιοσύνη.
Αναφερθήκατε στο ν. 4055∕2012, τον εκτρωματικό, τον επονείδιστο νόμο, τον οποίο ψήφισε η πλειοψηφία του ελληνικού Κοινοβουλίου της προηγούμενης κυβέρνησης. Θέλω να πω ότι με όλα τα αρνητικά και όλα τα θετικά που εγώ πιστεύω ότι έχει -γιατί περισσότερα είναι τα θετικά- έχει ως στόχο τη γρηγορότερη και την ποιοτικότερη –θα επαναλάβω- απονομή της δικαιοσύνης, όχι μόνο υπήρξε νομοπαρασκευαστική επιτροπή αλλά υπήρξε και ευρύτατος διάλογος με συμμετοχή όλων από το νομικό κόσμο στην επιτροπή αυτή.
Θέλω να τελειώσω λέγοντας ότι -και νομίζω κατέστη σαφές από τη σημερινή συζήτηση- θα πρέπει να μένουμε -και το είπα και στην επιτροπή της Βουλής- στην ουσία των πραγμάτων και όχι σε εντυπωσιασμούς. Η ελληνική κοινωνία δεν αντέχει άλλο εντυπωσιασμό. Είναι μια ρητορική, μια διαλεκτική παλαιότερων δεκαετιών. Εμείς δεν είμαστε σ’ αυτήν την λογική, είμαστε μια Κυβέρνηση των έργων και όχι των λόγων.
Θα δώσω και απάντηση στην εξαίρετη συνάδελφο, την κ. Τζάκρη, ότι -πιστέψτε με- θα είναι πολλές οι νομοθετικές πρωτοβουλίες που θα έρθουν στο αμέσως επόμενο διάστημα και θα έχουμε τη δυνατότητα να συζητήσουμε για όλα αυτά.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα μπορούσα να έχω το λόγο, κυρία Πρόεδρε,  για ένα λεπτό;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έχει μιλήσει ο Κοινοβουλευτικός Εκπρόσωπος. Αφού το ξέρετε, κλείνει ο Υπουργός τη συζήτηση.</Speech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Θα πρέπει να πάρουμε κι εμείς τότε το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε το λόγο για ένα λεπτό, κύριε Λαφαζάνη, γιατί έχει ολοκληρωθεί η διαδικασία.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, δεν ανοίγω κανένα άλλο θέμα. Ακούστε πρώτα τι θα πω.
Αυτό που θέλω να τονίσω είναι την πλήρη και απόλυτη συμφωνία του ΣΥΡΙΖΑ με την τροπολογία που κατέθεσε το Κομμουνιστικό Κόμμα Ελλάδας. Είναι μία πάρα πολύ σοβαρή, πάρα πολύ κρίσιμη τροπολογία, που άπτεται του περιεχομένου του νομοσχεδίου.
Θα σας παρακαλούσα, κύριε Υφυπουργέ –λείπει ο Υπουργός, ο οποίος έχει και τη νομοθετική πρωτοβουλία και ο οποίος θα μπορούσε να αναλάβει αυτήν την πρωτοβουλία τώρα με ένα θετικό τρόπο- να ενεργήσετε και όχι απλώς να σκεφθείτε, αλλά αν είναι δυνατόν να εκφράσετε μία θετική άποψη επ’ αυτής της τροπολογίας και να εισάγετε εσείς σε ένα επόμενο νομοσχέδιο μία ρύθμιση που να ρυθμίζει αυτό το θέμα με ένα δίκαιο τρόπο. Μιλάμε για αγρότες οι οποίοι διώκονται αδίκως, διώκονται για αγώνες που έχουν κάνει. Δυστυχώς, αυτές οι διώξεις είναι εκδικητικές, είναι αυταρχικές, είναι απαράδεκτες και θέλουν να πλήξουν τον αγροτικό κόσμο και κυρίως το αγροτικό κίνημα. 
Με αυτήν την έννοια, σας παρακαλώ, κύριε Υπουργέ, να τοποθετηθείτε θετικά, έστω στα λόγια, φραστικά, αυτήν τη στιγμή επί της τροπολογίας και σε δεύτερη φάση να έχουμε μία θετική ανταπόκριση.
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θέλετε να τοποθετηθείτε;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ. 
Κυρίες και κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Μετάθεση χρόνου έναρξης ισχύος διατάξεων του ν. 4055/2012 και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012 και άλλες διατάξεις» έγινε δεκτό επί της αρχής κατά πλειοψηφία. 
Εισερχόμαστε στην ψήφιση του άρθρου. 
Ερωτάται το Σώμα: Γίνεται δεκτό το άρθρο 1 του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
   ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό κατά πλειοψηφία. 
Εισερχόμαστε στην ψήφιση της τροπολογίας με γενικό αριθμό 14 και ειδικό αριθμό 2. 
Ερωτάται το Σώμα: Γίνεται δεκτή η τροπολογία με γενικό αριθμό 14 και ειδικό αριθμό 2;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
   ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 14 και ειδικό αριθμό 2 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο. 
Εισερχόμαστε στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
   ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012 και άλλες διατάξεις» έγινε δεκτό κατά πλειοψηφία επί της αρχής και επί των άρθρων. 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Μετάθεση χρόνου έναρξης ισχύος διατάξεων του ν. 4055/2012 και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(να μπει το νομοσχέδιο  σελ.234α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.47΄ λύεται η συνεδρίαση για την Πέμπτη 30 Αυγούστου 2012 και ώρα 9.30΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	4/9/2012 9:33:00 πμ	Από:	Καλαρώνη Μαίρη
Εκτυπώθηκε:	28/8/2012 7:12:00 μμ</body>
</html>