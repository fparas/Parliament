<html><head><meta name="cp:revision" content="3"><meta name="date" content="2012-01-26T11:31:00Z"><meta name="Company" content="OTS"><meta name="Keywords" content=""><meta name="meta:word-count" content="58100"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="58100"><meta name="dcterms:created" content="2012-01-26T11:29:00Z"><meta name="dcterms:modified" content="2012-01-26T11:31:00Z"><meta name="Last-Modified" content="2012-01-26T11:31:00Z"><meta name="Last-Save-Date" content="2012-01-26T11:31:00Z"><meta name="meta:character-count" content="313742"><meta name="Template" content="Normal.dot"><meta name="meta:save-date" content="2012-01-26T11:31:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-01-26T11:31:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-01-26T11:29:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2012-01-26T11:29:00Z"><meta name="xmpTPg:NPages" content="1"><meta name="resourceName" content="19-1-2012.doc"><meta name="Last-Author" content="m.velioti"><meta name="w:comments" content=""><meta name="Character Count" content="313742"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>19-1-2012                                     4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΞΕ΄
Πέμπτη  19 Ιανουαρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 12ο Δημοτικό σχολείο Πετρούπολης ,το 3ο Δημοτικό σχολείο Νέας Αρτάκης Εύβοιας, το 1ο Δημοτικό Σχολείο Αγ.Παρασκευής Αττικής, το 2ο Δημοτικό Σχολείο Μελισσίων Αττικής, το 1ο Γυμνάσιο Χαλανδρίου, το 1ο Γυμνάσιο Βόλου και το 2ο Γυμνάσιο Πτολεμαΐδας, σελ. 
3. Επί διαδικαστικού θέματος, σελ. 
4. Αναφορά στις συλλήψεις του κυκλώματος εκβιαστών στη Θεσσαλονίκη, σελ. 
5. Επί του Κανονισμού, σελ. 
 

Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της  Παρασκευής 20 Ιανουαρίου 2012, σελ. 
 

Γ. ΝΟΜΟΘΕΤΙΚΗ ΕΡΓΑΣΙΑ 
 Συζήτηση επί των άρθρων και των τροπολογιών του σχεδίου  του σχεδίου νόμου του Υπουργείου Οικονομικών: &quot;Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015&quot;, σελ

ΠΡΟΕΔΡΕΥΟΝΤΕΣ
ΑΠΟΣΤΟΛΑΤΟΣ Β.
ΑΡΓΥΡΗΣ Ε. 
ΖΗΣΗ Ρ.
ΝΙΚΟΛΑΪΔΟΥ Β.
ΠΟΛΥΔΩΡΑΣ Β.
ΟΜΙΛΗΤΕΣ

Α. Επί διαδικαστικού θέματος:
ΑΛΕΥΡΑΣ Α. , σελ.
ΑΠΟΣΤΟΛΑΤΟΣ Β. , σελ.
ΑΡΓΥΡΗΣ Ε. , σελ.
ΖΗΣΗ Ρ. , σελ.
ΚΑΚΛΑΜΑΝΗΣ Α. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΙΛΤΙΔΗΣ Κ. , σελ.
ΚΟΥΤΣΟΥΚΟΣ Γ. , σελ.
ΛΑΦΑΖΑΝΗΣ Π. , σελ.
ΝΙΚΟΛΑΪΔΟΥ Β. , σελ.
ΠΑΠΑΔΗΜΟΥΛΗΣ Δ. , σελ.
ΠΟΛΥΔΩΡΑΣ Β. , σελ.
ΣΤΑΜΑΤΗΣ Δ. , σελ.
ΤΑΣΟΥΛΑΣ Κ. , σελ.
ΧΑΤΖΗΔΑΚΗΣ Κ. , σελ.

Β. Επί της αναφοράς στις συλλήψεις του κυκλώματος εκβιαστών στη Θεσσαλονίκη:
ΒΕΝΙΖΕΛΟΣ Ε. , σελ.
ΚΑΜΜΕΝΟΣ Π. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Γ. Επί του Κανονισμού:
ΚΑΜΜΕΝΟΣ Π. , σελ.

Δ. Επί του σχεδίου νόμου του Υπουργείου Οικονομικών:
ΑΗΔΟΝΗΣ Χ. , σελ.
ΑΛΕΥΡΑΣ Α. , σελ.
ΑΜΟΙΡΙΔΗΣ Ι. , σελ.
ΑΠΟΣΤΟΛΑΤΟΣ Β. , σελ.
ΑΡΑΠΟΓΛΟΥ Χ. , σελ.
ΑΥΓΕΝΑΚΗΣ Ε. , σελ.
ΒΕΝΙΖΕΛΟΣ Ε. , σελ.
ΒΟΡΙΔΗΣ Μ. , σελ.
ΓΕΙΤΟΝΑΣ Κ. , σελ.
ΓΚΙΟΥΛΕΚΑΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΜΜΕΝΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΤΣΕΛΗ Λ. , σελ.
ΚΑΨΗΣ Π. , σελ.
ΚΕΓΚΕΡΟΓΛΟΥ Β. , σελ.
ΚΕΦΑΛΟΓΙΑΝΝΗΣ Ε. , σελ.
ΚΙΛΤΙΔΗΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΟΥΠΑΚΗ Ε. , σελ.
ΚΟΥΤΡΟΥΜΑΝΗΣ Γ. , σελ.
ΚΟΥΤΣΟΥΚΟΣ Γ. , σελ.
ΚΡΙΤΣΩΤΑΚΗΣ Μ. , σελ.
ΛΑΦΑΖΑΝΗΣ Π. , σελ.
ΜΑΓΚΟΥΦΗΣ Χ. , σελ.
ΜΑΡΚΑΚΗΣ Π. , σελ.
ΜΑΡΚΟΠΟΥΛΟΣ Κ. , σελ.
ΞΥΝΙΔΗΣ Σ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΟΥΤΣΗΣ Δ. , σελ.
ΠΟΛΑΤΙΔΗΣ Η. , σελ.
ΠΡΩΤΟΠΑΠΑΣ Χ. , σελ.
ΡΕΝΤΑΡΗ - ΤΕΝΤΕ  Ό. , σελ.
ΣΚΡΑΦΝΑΚΗ Μ. , σελ.
ΣΤΑΜΑΤΗΣ Δ. , σελ.
ΤΑΣΟΥΛΑΣ Κ. , σελ.
ΤΖΑΒΑΡΑΣ Κ. , σελ.
ΤΣΩΝΗΣ Ν. , σελ.
ΧΑΛΒΑΤΖΗΣ Σ. , σελ.
ΧΑΤΖΗΔΑΚΗΣ Κ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ  Γ΄
ΣΥΝΕΔΡΙΑΣΗ  ΞΕ΄
Πέμπτη 19 Ιανουαρίου 2012
Αθήνα, σήμερα στις 19 Ιανουαρίου 2012, ημέρα Πέμπτη και ώρα 09.48΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της Ε΄ Αντιπροέδρου αυτής κυρίας ΒΕΡΑΣ ΝΙΚΟΛΑΪΔΟΥ.
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015».
Στη σημερινή συνεδρίαση θα ολοκληρωθεί ο κατάλογος των ομιλητών επί της A΄ ενότητας των άρθρων 1 έως 8 και μετά θα συζητηθούν τα λοιπά άρθρα 9 έως 35 και οι τροπολογίες ως μία ενότητα.
Το Σώμα συμφωνεί;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το Σώμα συμφώνησε ομοφώνως.
Το  λόγο έχει ο Βουλευτής της Νέας Δημοκρατίας κ. Κωνσταντίνος Γκιουλέκας.
Ορίστε, έχετε το λόγο για επτά λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΚΙΟΥΛΕΚΑΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, διαβάζοντας κανείς το υπό συζήτηση νομοσχέδιο θα έλεγε ότι πρόκειται για μια σπουδή της Κυβέρνησης να λύσει διάφορα θέματα που βρίσκονται σε εκκρεμότητα. Διαπιστώνει, όμως, κανείς ότι δεν είναι τα άκρως επείγοντα θέματα, που θα δικαιολογείτο σε αυτήν την Κυβέρνηση να τα φέρει προς ψήφιση, προς ρύθμιση, στην παρούσα Βουλή. 
Και εξηγούμαι γιατί το λέω αυτό, κύριε Υπουργέ. Το λέω αυτό, γιατί έχει γίνει κάποια παρανόηση. Η Κυβέρνηση Παπαδήμου είναι μια Κυβέρνηση που στερείται λαϊκής νομιμοποίησης. Είναι μια Κυβέρνηση διορισμένη και είναι μια Κυβέρνηση που σχηματίστηκε από τη συμφωνία τριών κομμάτων, προκειμένου να ρυθμίσει άκρως επείγοντα θέματα, θέματα δηλαδή τα οποία πραγματικά εξυπηρετούσαν εθνική ανάγκη, δηλαδή το να προχωρήσει στη δανειακή σύμβαση, να προχωρήσει στο κούρεμα την ανταλλαγή δηλαδή των ομολόγων που έχουν στα χέρια τους ιδιώτες και από εκεί και πέρα να οδηγήσει τη χώρα άμεσα σε εκλογές. Δεν είναι μία κυβέρνηση, η οποία πρέπει να έρθει με σπουδή να λύσει διάφορα θέματα που ούτε η τρόικα επιτάσσει ούτε κάποιος άλλος λόγος δίνει έναν κατεπείγοντα χαρακτήρα σε αυτά τα θέματα, για να πούμε ότι τώρα πρέπει να τα ρυθμίσουμε, τώρα πρέπει να τα λύσουμε, δεν υπάρχει άλλος χρόνος. Και ξαφνικά, έρχεται η παρούσα Βουλή να ρυθμίσει θέματα άσχετα με την τρέχουσα επικαιρότητα. Θέματα, βεβαίως, τα οποία αν κανείς, μετά την πρώτη ανάγνωση τα ξαναδιαβάσει, θα δει ότι πίσω απ’ αυτά κρύβεται η βούληση του ΠΑΣΟΚ, να ελέγξει καταστάσεις.
Συγκεκριμένα, κύριε Υπουργέ, θα σας αναφέρω την παράγραφο 10 του άρθρου 2, όπου εκεί, αφού συνεχώς αποτυγχάνετε να ελέγξετε τα διοικητικά συμβούλια του παλιού συνδέσμου ΟΤΑ μείζονος Θεσσαλονίκης -ειδικά για τη Θεσσαλονίκη μας κάνετε την τιμή, φέρνετε ολόκληρο άρθρο για τη Θεσσαλονίκη-  έρχεται ο κ. Κουκουλόπουλος, με μια έτσι, εκπληκτική χειρουργική πολιτική μαεστρία και φέρνει ένα άρθρο, το οποίο «από τα μαλλιά το τραβάει» κανείς και δεν  μπορεί να αντιληφθεί τι ακριβώς εννοεί. Και γιατί το κάνει αυτός; Ακριβώς διότι δεν μπορεί με άλλον τρόπο να ελέγξει το διοικητικό συμβούλιο για τη διαχείριση των στερεών αποβλήτων, πίσω από την οποία, απ’ ό,τι γράφεται και λέγεται, κρύβονται πάρα πολλά. 
Κύριε Υπουργέ, με συγχωρείτε, επιτάσσει η Τρόικα –το λέω αυτό για διάφορα άρθρα- το λέει κανείς, επιτάσσει το Κοινοτικό Δίκαιο να προχωρήσουμε άμεσα σε ρυθμίσεις τέτοιου είδους, όπως για τα θέματα της διαχείρισης των στερεών αποβλήτων; Επιτάσσει η τρόικα να προχωρήσουμε τώρα στο ζήτημα της ρύθμισης των δικηγορικών εταιρειών, όταν πριν από ελάχιστο χρόνο, στις 12 Δεκεμβρίου του 2011, ο Υπουργός Δικαιοσύνης ο κ. Παπαϊωάννου, με απόφασή του –την έχω εδώ, κύριε Υπουργέ- λέει ότι συστήνουμε ειδική νομοπαρασκευαστική επιτροπή για την επεξεργασία τροποποιήσεων των διατάξεων του ν.δ. 3026/54, περί του Κώδικα των Δικηγόρων; Δεν καταλαβαίνω. Συστήνετε πριν από δεκαπέντε ημέρες μια επιτροπή για να ρυθμίσει και να επεξεργαστεί θέματα του Κώδικα περί Δικηγόρων, μεταξύ των οποίων, είναι και το θέμα της ίδρυσης και λειτουργίας δικηγορικών εταιρειών. 
Και ξαφνικά, μέσα σε αυτό το πολυνομοσχέδιο, έρχεστε και φέρνετε και αυτό το θέμα, παρακάμπτοντας την επιτροπή που εσείς οι ίδιοι, δηλαδή ο ομοϊδεάτης σας Υπουργός ο κ. Παπαϊωάννου, συνέστησε πριν από λίγο καιρό. Ποια η σπουδή; Μας εξηγήσατε εδώ; Εξήγησε ο Υπουργός Οικονομικών ή ο Υπουργός Δικαιοσύνης, ποια η σπουδή, ποιος ο λόγος, ξαφνικά να φέρει το ζήτημα σε αυτό το πολυνομοσχέδιο; Μήπως δεν αντιληφθήκατε το ρόλο αυτής της Κυβέρνησης; Ή ισχύει αυτό που λέει ο λαός μας ότι «βρήκαμε παπά να θάψουμε πέντε-έξι» τώρα και περνάτε στο πολυνομοσχέδιο ό,τι εκκρεμότητες είχατε προκειμένου να τις κλείσετε, και γι’ αυτό δείχνετε μια τρομερή σπουδή. Δεν έχετε αντιληφθεί, κύριε Υπουργέ, ότι δεν είστε πλέον πλειοψηφία, παρά μόνο τυπικά μέσα στη Βουλή, αλλά στο λαό είστε μια οικτρά μειοψηφία; Και είστε μία οικτρά μειοψηφία, γιατί δυόμισι χρόνια οδηγήσατε τον τόπο δυστυχώς στην ανέχεια, στην εξαθλίωση και οδηγήσατε τους Έλληνες πολίτες στο να ζούνε τη χειρότερη περίοδο της ζωής τους. Τα τινάξατε όλα στον αέρα και έρχεστε σήμερα με αυτό το πολυνομοσχέδιο να ολοκληρώσετε το «εθνοσωτήριο» καταστροφικό σας έργο, περνώντας και τέτοιες διατάξεις; 
Φέρνετε τη ρύθμιση για τα αντικειμενικά κριτήρια. Τέσσερα φορολογικά νομοσχέδια, φέρατε έως τώρα. Επιτέλους! Δυόμισι χρόνια δεκατέσσερα φορολογικά νομοσχέδια. Δεν μπορούσατε εκεί να περάσετε αυτές τις ρυθμίσεις; Περνάτε εδώ τα αντικειμενικά κριτήρια, ενώ ο ίδιος ο Υπουργός των Οικονομικών ο κ. Βενιζέλος έχει εξαγγείλει ότι πολύ σύντομα θα φέρει προς συζήτηση ένα ολοκληρωμένο σχέδιο φορολογικού νόμου, για να μπορέσει να επεξεργαστεί όλα αυτά τα ζητήματα. Ειλικρινά, αυτή την «υψηλή κοπτική-ραπτική», την πασοκική «κομματική ραπτική», την οποία κάνετε δεν την αντιλαμβάνομαι. 
Κύριε Υπουργέ, ποια η ανάγκη να φέρουμε αντικειμενικά κριτήρια εδώ, όταν εσείς ο ίδιος αναγγείλατε πως θα φέρετε σε λίγο φορολογικό νόμο; Θα περιμένουμε μια εξήγηση.
 Και επειδή δεν έχω πολύ χρόνο, μπαίνω πολύ γρήγορα στο άρθρο 2, παράγραφος 10. 
Ακούστε, κυρίες και κύριοι συνάδελφοι, σατανικό τρόπο, σατανική σύλληψη για να μπορέσουν να αλλοιώσουν τα αποτελέσματα και να αλώσουν το σύνδεσμο ΟΤΑ μείζονος Θεσσαλονίκης, που σήμερα με τον «ΚΑΛΛΙΚΡΑΤΗ» λέγεται ΦΟΣΔΑ. Ακούστε λίγο το ιστορικό.
Ο «ΚΑΛΛΙΚΡΑΤΗΣ» τι προβλέπει; Προβλέπει ότι σε κάθε Περιφέρεια δημιουργείται ένας Φορέας Διαχείρισης Στερεών Αποβλήτων, ένας ΦΟΔΣΑ. Στην Αττική, λοιπόν, δημιουργήθηκε αυτός ο ΦΟΔΣΑ, έγιναν εκλογές σύμφωνα με τα όσα ορίζει ο «ΚΑΛΛΙΚΡΑΤΗΣ», τελείωσαν οι εκλογές, το ΠΑΣΟΚ δεν ενοχλήθηκε, γιατί εκεί ήλεγχε την πλειοψηφία των εκλεκτόρων και έτσι έβγαλε δικό του διοικητικό συμβούλιο. Έλα, όμως, που στη Θεσσαλονίκη δεν μπορεί να το κάνει αυτό, δεν μπορεί να βγάλει διοικητικό συμβούλιο; 
Τι σκαρφίστηκε, λοιπόν, ο κ. Κουκουλόπουλος; Ακούστε έμπνευση. Ειδικά, λέει τώρα, ενώ στην Αττική έγιναν οι εκλογές με τον «ΚΑΛΛΙΚΡΑΤΗ», θα τροποποιήσουμε τον «ΚΑΛΛΙΚΡΑΤΗ», θα τροποποιήσουμε και τον ισχύοντα Κώδικα Δήμων και Κοινοτήτων που ορίζει ότι με πληθυσμιακά κριτήρια πρέπει να βγαίνουν οι εκλέκτορες και να στέλνονται για να ψηφίσουν το διοικητικό συμβούλιο αυτού του ΦΟΔΣΑ και από δω και μπρος, εκεί που εκκρεμούν αυτές οι εκλογικές διαδικασίες για την ανάδειξη διοικητικών συμβουλίων των ΦΟΔΣΑ, θα γίνει –ακούστε!- με τον εξής σατανικό τρόπο, με μία περίεργη αλχημεία, όπου η Θεσσαλονίκη τώρα θα στείλει…
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Αμέσως, κυρία Πρόεδρε, σε μισό λεπτό τελειώνω.
Η Θεσσαλονίκη, η οποία πληθυσμιακά είναι πέντε και έξι φορές μεγαλύτερη από το Δήμο Λαγκαδά, θα στείλει έξι αντιπροσώπους και ο Δήμος Λαγκαδά, που είναι πέντε και έξι φορές μικρότερος, ίσως και εφτά φορές, πληθυσμιακά από τη Θεσσαλονίκη, θα στείλει οκτώ αντιπροσώπους. Ακούστε, δηλαδή, σατανικό σχέδιο! 
Αυτό σας λέω ότι είναι η πασοκική «κοπτική-ραπτική» του κ. Κουκουλόπουλου και των υπολοίπων συντρόφων του στην Κυβέρνηση Παπαδήμου για να ελέγξει το διοικητικό συμβούλιο. Αν είναι δυνατόν! Δηλαδή, με άλλα λόγια, για να το καταλάβουν και όσοι δεν ξέρουν την πραγματικότητα της Θεσσαλονίκης, ο Δήμος, ας πούμε, Περιστερίου θα στέλνει περισσότερους αντιπροσώπους από ό,τι στέλνει ένας δήμος ο οποίος είναι πέντε, έξι ή δέκα φορές μεγαλύτερος από το Δήμο Περιστερίου. Αυτό συμβαίνει.
Αυτό κάνει με το άρθρο 2, παράγραφος 10, ο κ. Κουκουλόπουλος και δεν έχει εξηγήσει κανείς, ποια είναι η ανάγκη να έλθει κάτι τέτοιο σε αυτό το πολυνομοσχέδιο. Βεβαίως, το εξηγούμε εμείς. Η ανάγκη είναι πολιτική, η ανάγκη είναι κομματική. Γιατί η διαχείριση στερεών αποβλήτων, πράγματι, είναι ένα θέμα που ενδιαφέρει φαίνεται πολύ κάποιους και προσπαθούν με τέτοιου είδους διατάξεις, μέσα από το πολυνομοσχέδιο, να το περάσουν.
Λυπούμαστε ειλικρινά. Σε αυτές τις διατάξεις είναι βέβαιο ότι θα βρείτε την αντίθεση, όχι μόνο Βουλευτών της Νέας Δημοκρατίας, αλλά πιστεύω και πολλών Βουλευτών της Συμπολίτευσης και πιστεύω επίσης, κύριε Υπουργέ, ότι δεν είναι σωστή η πρακτική αυτή και δεν είναι σωστό το μήνυμα που στέλνετε στον ελληνικό λαό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ, προσπαθήστε να ολοκληρώσετε. Έχει τελειώσει ο χρόνος σας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΚΙΟΥΛΕΚΑΣ</Parlmember>: Την ώρα που ο ελληνικός λαός πένεται και έχει τεράστια οικονομικά προβλήματα, του στέλνετε εσείς το μήνυμα ότι προσπαθείτε να ικανοποιήσετε κομματικά συμφέροντα με τα πολυνομοσχέδια σας. Είναι το χειρότερο μήνυμα που επιλέγετε να στείλετε αυτή τη στιγμή.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εγώ σας ευχαριστώ.
Το λόγο έχει τώρα ο Βουλευτής του ΠΑΣΟΚ κ. Δημήτριος Παπουτσής.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, παρά το γεγονός πως δεν είμαι θιασώτης μιας λογικής που θέλει τα κόμματα που κυβερνούν σήμερα τον τόπο να αντιπολιτεύονται μεταξύ τους με όρους συμβατικούς, όπως είχαμε συνηθίσει κατά το παρελθόν, δεν μπορώ να μην σχολιάσω την τοποθέτηση του προλαλήσαντος συναδέλφου της Νέας Δημοκρατίας, αλλά και άλλων συναδέλφων, που τοποθετήθηκαν από την πλευρά του μέχρι χθες κόμματος της Αξιωματικής Αντιπολίτευσης στην Αίθουσα, αλλά και όλο αυτό το διάστημα όπου συναγωνίζονται να πείσουν ότι δεν έχουν σχέση με την ανάγκη ακόμη και σήμερα να κυβερνηθεί αυτός ο τόπος, βάζοντας και από τη δική τους πλευρά μια ειλικρινή προσπάθεια σε αυτή την ανάγκη και βέβαια, θέλοντας να μας πείσουν ότι η Νέα Δημοκρατία σήμερα είναι «γλάστρα», επιτρέψτε μου την έκφραση, σε αυτή την Κυβέρνηση του κ. Παπαδήμου, λες και δεν συμμετέχει με κορυφαία στελέχη της και τους δύο Αντιπροέδρους της ή λες και δεν συμμετέχει στην ανάγκη να υπάρξουν λύσεις για όσα προβλήματα χρονίζουν εδώ και δεκαετίες στον τόπο μας. 
Κυρίες και κύριοι συνάδελφοι, παρ’ ότι η νομοθετική παραγωγή κατά τα δύο προηγούμενα χρόνια ήταν ιδιαίτερα σημαντική, τόσο από άποψη όγκου, όσο και από πλευράς σπουδαιότητας και σίγουρα χωρίς αντίστοιχο ιστορικό προηγούμενο, από μόνα τους, όμως, αυτά τα δύο χαρακτηριστικά αναπόφευκτα δημιούργησαν και κάποια προβλήματα, κυρίως κατά την εφαρμογή όλου αυτού του νομοθετικού έργου.
Συγκεκριμένα και σε αναφορά με το συζητούμενο σχέδιο νόμου, έχω να παρατηρήσω ότι ο τρόπος με τον οποίο το συγκεκριμένο σχέδιο νόμου έχει δομηθεί, δεν είναι σίγουρα ο πλέον ενδεδειγμένος, αναφορικά με το πώς θα έπρεπε να παράγεται γενικότερα το νομοθετικό έργο στην πατρίδα μας. Γιατί, πέραν του γεγονότος ότι το νομοσχέδιο έρχεται τελευταία στιγμή με τη διαδικασία του κατεπείγοντος, πέραν του γεγονότος ότι ο χρόνος για την επεξεργασία από την αρμόδια επιτροπή της Βουλής ήταν ελάχιστος, επιπρόσθετα οι διατάξεις του σχεδίου νόμου είναι πολλαπλές. Πρόκειται για ένα μωσαϊκό διατάξεων, που αφορούν σχεδόν το σύνολο των αρμοδιοτήτων όλων των Υπουργείων.
Εξυπακούεται, λοιπόν, ότι υπάρχουν πολλά θέματα στα οποία δεν έχουμε ούτε τη δυνατότητα, αλλά ούτε και το χρόνο να τα εξετάσουμε με τον ενδεδειγμένο τρόπο με τον οποίο οφείλουμε να εξετάζουμε τις νομοθετικές πρωτοβουλίες σε αυτές τις περιπτώσεις.
Κατ’ αρχάς, θα σχολιάσω σύντομα κάποια άρθρα, τα οποία κατά τη γνώμη μου κινούνται σε μία αναμφισβήτητα θετική κατεύθυνση.
Συγκεκριμένα, αναφέρομαι στην πολύ θετική ρύθμιση που προβλέπεται από το άρθρο 2 και αφορά τον ισοσκελισμό των προϋπολογισμών των υπερχρεωμένων δήμων και των περιφερειών. Πρόκειται για μία ρύθμιση, την οποία αναμέναμε καιρό οι Βουλευτές. Μάλιστα, με συναδέλφους μου, είχαμε καταθέσει και σχετική επιστολή προς τους τότε αρμοδίους Υπουργούς Εσωτερικών και Οικονομικών, γιατί ανησυχούσαμε για το δυσοίωνο, όπως εξελισσόταν, οικονομικό μέλλον των δήμων και των περιφερειών. Με τις διατάξεις του άρθρου 2, λοιπόν, παρέχεται το απαραίτητο εκείνο νομοθετικό πλαίσιο που θα βοηθήσει τους οργανισμούς αυτοδιοίκησης, δήμους και περιφέρειες, να εκπληρώσουν την αποστολή τους ενισχυμένοι οικονομικά είτε όπως προβλέπεται από την παράγραφο του άρθρου 2 είτε όπως προβλέπεται από την παράγραφο 3 του ίδιου άρθρου.
Μια άλλη διάταξη που με βρίσκει σύμφωνο και για την οποία κατά κάποιο τρόπο εργάστηκα και προσωπικά μέσω των διαδικασιών του κοινοβουλευτικού ελέγχου, αλλά και μέσω επιστολών μου προς τους αρμοδίους Υπουργούς της Κυβέρνησης, ώστε να βρεθεί κοινός στόχος και να επιλυθεί το ζήτημα, είναι αυτή που προβλέπεται από το άρθρο 21 του Γ’ Κεφαλαίου. Συγκεκριμένα, πρόκειται για το άρθρο που αφορά στη ρύθμιση των οφειλών των ασφαλισμένων όλων των ταμείων, όπως επίσης και του κλάδου των οφειλετών από τους ιδιοκτήτες των ταξί με ιδιαίτερα ευνοϊκούς όρους. Είναι αυτονόητο ότι παρατηρήθηκε κατά τα τελευταία δύο χρόνια, όπου και βάθυνε η κρίση, ότι κυρίως οι μικροί και μεσαίοι επαγγελματίες αδυνατούσαν να εξυπηρετήσουν τις ληξιπρόθεσμες οφειλές τους προς τους ασφαλιστικούς φορείς, λόγω της σημαντικής μείωσης του όγκου των εργασιών. Πρόκειται, λοιπόν, για μία ρύθμιση που κινείται σε θετική κατεύθυνση.
Πέραν των παραπάνω ευνοϊκών ρυθμίσεων, κύριε Υπουργέ, θα ήθελα, η συγκεκριμένη νομοθετική πρωτοβουλία να εμπλουτιστεί και με διατάξεις αναφορικά με το ειδικό τέλος ηλεκτροδοτούμενων δομημένων επιφανειών, το γνωστό και ως τέλος ή «χαράτσι» της ΔΕΗ, όπως είναι ευρύτερα γνωστό, για το οποίο επανειλημμένως σας έχω απασχολήσει στην Κυβέρνηση μέσω ερωτήσεων και αναφορών, αλλά και σχετικών επιστολών. Η ρύθμιση, αλλά και η εγκύκλιος, η οποία ακολούθησε για την αποσαφήνιση ορισμένων προβλημάτων που έχουν δημιουργηθεί από την οριζόντια εφαρμογή του μέτρου, πιστεύω πως θα έπρεπε στο μέλλον άμεσα να επεκταθεί και να συμπεριλάβει περιπτώσεις εξαίρεσης, που να περιλαμβάνουν, τουλάχιστον για το μέλλον τόσο την πρώτη κατοικία, όσο και την αγροτική κατοικία, ώστε στο μέτρο του δυνατού, να καταστεί αυτή η ρύθμιση αυτό που πραγματικά θα έπρεπε να είναι, ένας άμεσος και δίκαιος τρόπος φορολόγησης της πραγματικά μεγάλης δομημένης περιουσίας αυτών που έχουν υψηλή φοροδοτική ικανότητα. 
Έρχομαι τώρα στο άρθρο 12 του συζητούμενου σχεδίου νόμου, που προβλέπει τη σύσταση κλιμακίου ελέγχου των λαϊκών αγορών και υπαιθρίου εμπορίου. Η ουσία της ρύθμισης έγκειται στο γεγονός ότι, μεταφέροντας τα κλιμάκια ελέγχου από τις πρώην κρατικές περιφέρειες, αποκεντρωμένες διοικήσεις που υπάγονταν μέχρι τώρα, τα καθιστά γρηγορότερα και αποτελεσματικότερα στην επιτέλεση του έργου τους. 
Αναφορικά με τη ρύθμιση του άρθρου 12, θέλω να καταθέσω στα Πρακτικά της Βουλής και για τον αρμόδιο Υπουργό επιστολή των Προέδρων των Ομοσπονδιών Επαγγελματιών, Βιοτεχνών και Εμπόρων των πέντε νομών της Περιφέρειας της Ανατολικής Μακεδονίας και Θράκης, με την οποία προτείνουν συγκεκριμένη νομοθετική πρόταση τροποποίησης του ν. 3982 για την περαιτέρω καταπολέμηση του παραεμπορίου και της παραοικονομίας. 
(Στο σημείο αυτό ο Βουλευτής κ. Δημήτριος Παπουτσής καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Γνωρίζω ότι αυτή τη στιγμή είναι δύσκολο να προστεθεί κάποια συγκεκριμένη νομοθετική ρύθμιση. Ωστόσο, πιστεύω ότι οι προτάσεις των Προέδρων των πέντε πρώην νομών της Περιφέρειας Ανατολικής Μακεδονίας και Θράκης σε μια μελλοντική άμεσα επικείμενη νομοθετική πρωτοβουλία θα ληφθούν υπόψη. 
Θα ήθελα, σε συνέχεια των όσων στην αρχή διατύπωσα –και αναφέρθηκα ι σε προβληματικές γενικότερα διατάξεις- να αναφερθώ ειδικότερα στις  διατάξεις του άρθρου 6 αναφορικά με την ίδρυση δικηγορικών εταιρειών μεταξύ δικηγόρων, μελών διαφορετικών δικηγορικών συλλόγων. Δεν είναι άλλωστε τυχαίο ότι η συγκεκριμένη διάταξη έχει προβληματίσει όλο το νομικό και δικηγορικό κόσμο της χώρας, ενώ παράλληλα η Ολομέλεια των Προέδρων των δικηγορικών συλλόγων της χώρας, το υπόμνημα των οποίων καταθέτω στα Πρακτικά της Βουλής, ζητά να αποσυρθεί άμεσα. 
(Στο σημείο αυτό ο Βουλευτής κ. Δημήτριος Παπουτσής καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σε αυτό συντείνει κατά τη γνώμη μου το γεγονός ότι για το ζήτημα του ισχύοντος δικαίου σχετικά με τους όρους ίδρυσης δικηγορικών εταιρειών και τους όρους ίδρυσης υποκαταστημάτων δεν φαίνεται το ήδη υφιστάμενο δίκαιο να είναι σε αντίθεση με το δίκαιο της Ευρωπαϊκής Ένωσης ή με κάποια διάταξη, αν θέλετε, της μνημονιακής υποχρέωσης που έχει στο σύνολό της αναλάβει σήμερα η χώρα. 
Επιπρόσθετα, η προτεινόμενη τροποποίηση, σε καμμία περίπτωση δεν διασφαλίζει ότι θα επιτευχθεί αυτό το οποίο υποτίθεται ότι επιδιώκεται, δηλαδή να πάμε σε ένα μεγαλύτερο βαθμό προς την κατεύθυνση πραγμάτωσης ενός υγιούς και ελεύθερου ανταγωνισμού. Αντιθέτως, εύλογα θα μπορούσε να υποστηριχθεί ότι το υποτιθέμενο, δήθεν, μεγαλύτερο άνοιγμα του επαγγέλματος των δικηγόρων θα προκαλέσει -είμαι βέβαιος γι’ αυτό- τα αντίθετα με τα προσδοκώμενα αποτελέσματα, δηλαδή μονοπωλιακές καταστάσεις, καρτέλ, ίδρυση εικονικών και όχι ασφαλώς πραγματικών εταιρειών, με αποτέλεσμα και τη μείωση δημοσίων εσόδων. Χαρακτηριστικό των όσων ανέφερα είναι ότι για τις παραγράφους 3 και 4 του άρθρου, οι οποίες προβλέπουν εν προκειμένω τη σύσταση των λεγομένων εταιρειών-χταπόδι, ακόμη και αυτή η αιτιολογική έκθεση του νόμου...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Πρέπει να ολοκληρώσετε, κύριε συνάδελφε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: …δεν υπάγεται, σε καμμία περίπτωση, σε κάποια επαρκή αιτιολόγηση.
Επιπρόσθετα, είναι ακατανόητο, αν θέλετε, να συζητούμε σήμερα αυτήν τη νομοθετική ρύθμιση τη στιγμή που ήδη έχει αρχίσει τις εργασίες της η νομοπαρασκευαστική επιτροπή για την επεξεργασία του Κώδικα περί Δικηγόρων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Επιπλέον, λοιπόν, θεωρώ καθήκον μου να το διευκρινίσω αυτό από την πλευρά μου. Συντασσόμενος με τις απόψεις που διατυπώνουν η Ολομέλεια των Προέδρων των Δικηγορικών Συλλόγων της χώρας, θα ήθελα να γνωστοποιήσω ότι η συγκεκριμένη διάταξη του άρθρου 6 δεν έχει τη στήριξή μου.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και  εγώ σας ευχαριστώ.
Κυρίες και κύριοι συνάδελφοι, πριν δώσω το λόγο στον επόμενο ομιλητή, σας ενημερώνω ότι από τα άνω δυτικά θεωρεία παρακολουθούν τη συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και δύο εκπαιδευτικοί από το 12ο Δημοτικό Σχολείο Πετρούπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής της Νέας Δημοκρατίας κ. Κωνσταντίνος Τζαβάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember>: Ευχαριστώ, κυρία Πρόεδρε.
Κύριοι συνάδελφοι, τις τελευταίες μέρες ο δημόσιος πολιτικός διάλογος, αλλά και η συζήτηση στην Αίθουσα αυτή του Κοινοβουλίου τροφοδοτείται και ανατροφοδοτείται από ένα ερώτημα, ένα ερώτημα που έχει να κάνει με τη στάση της Νέας Δημοκρατίας απέναντι στην Κυβέρνηση Παπαδήμου. Μάλιστα και από πολύ υψηλά στελέχη της Κυβέρνησης έχει -όχι άπαξ- διατυπωθεί η απορία: «Επιτέλους, κύριοι της Νέας Δημοκρατίας, τι είστε; Συμπολιτευόμενη Αντιπολίτευσης ή αντιπολιτευόμενη Συμπολίτευση»;
Ε, λοιπόν, αυτό άπαξ δια παντός θέλουμε να το ξεκαθαρίσουμε. Εμείς είμαστε αυτό που έχουμε προσδιορίσει με την πολιτική συμφωνία την οποία εντίμως έχουμε κάνει με τους Αρχηγούς των άλλων δύο κομμάτων, για να στηρίξουμε την Κυβέρνηση Παπαδήμου, αναφορικά με την υψηλή αποστολή που έχει αναλάβει σε κρίσιμες για το έθνος στιγμές, να υλοποιήσει δηλαδή όλη τη διαπραγμάτευση και να τη φέρει σε αίσιο πέρας, που αφορά τη συμμετοχή ιδιωτών στην ανταλλαγή ομολόγων του ελληνικού δημοσίου, να συνάψει μετά από διαπραγμάτευση -και όχι κατά τον τρόπο που το είχε κάνει ο κ. Παπακωνσταντίνου- τη νέα δανειακή σύμβαση και να οδηγήσει τον τόπο στις εκλογές. 
Εντίμως, λοιπόν, στηρίζουμε αυτήν την Κυβέρνηση και εντίμως γνωρίζουμε ότι και ο κ. Παπαδήμος είναι σε θέση να καταλαβαίνει πως ουδέποτε εμείς παραιτηθήκαμε από το ρόλο μας ως Αξιωματική Αντιπολίτευση. Και αυτό προκύπτει από μία πολύ μεγάλη και θεωρώ γνωστή σε όλους πράξη που έκανε ο πρόεδρος της Νέας Δημοκρατίας. Δεν συμμετέχουμε στην Κυβέρνηση αυτή με μέλη της Κοινοβουλευτικής μας Ομάδας, γιατί, εάν το είχαμε κάνει αυτό, με βάση τη διάταξη του άρθρου 20 του Κανονισμού της Βουλής θα είχαμε στερηθεί το ρόλο της Αξιωματικής Αντιπολίτευσης σε αυτήν την Αίθουσα.
Άρα, από τη στιγμή που ο Πρωθυπουργός αυτής της Κυβέρνησης αποδέχθηκε να συμμετέχουμε σ’ αυτή την Κυβέρνηση με δύο Υπουργούς, που δεν είναι μέλη της Κοινοβουλευτικής Ομάδας της Νέας Δημοκρατίας σε αυτήν εδώ την Αίθουσα, σημαίνει ότι και ο ίδιος έχει αποδεχθεί ότι η Νέα Δημοκρατία θα ασκεί το ρόλο της Αξιωματικής Αντιπολίτευσης σ’ αυτήν εδώ την Αίθουσα και θα στηρίζει και την Κυβέρνηση, στο μέτρο και την έκταση που έχει συμφωνήσει με τους άλλους πολιτικούς αρχηγούς.
Πού είναι, λοιπόν, ο παραλογισμός και γιατί κάποιοι ξενίζονται; Αν το κάνουν βέβαια για φθηνό εντυπωσιασμό, αυτό είναι δικό τους θέμα και αφορά τους ίδιους και την ποιότητα του πολιτικού λόγου, τον οποίο παράγουν. Αν, όμως, με αυτό τον τρόπο θέλουν να υπονομεύσουν τη θέση της Νέας Δημοκρατίας σ’ αυτή την Αίθουσα ή τη λειτουργία του δημοκρατικού πολιτεύματος, προσφέρουν πολύ κακές υπηρεσίες στην πολιτεία. 
Θα πρέπει επιτέλους σ’ αυτό το συγκεκριμένο νομοσχέδιο, με βάση αυτή τη στάση την οποία εντίμως τηρούμε όλοι οι Βουλευτές της Νέας Δημοκρατίας, να μην επαινέσουμε αυτό το εγχείρημα σε όλες τις πλευρές και τις πτυχές των ρυθμίσεων τις οποίες περιλαμβάνει, έστω γιατί σε αυτές τις ρυθμίσεις πράγματι υπάρχουν διατάξεις που εισάγουν κατ’ επειγούσης φύσεως διαρθρωτικά ζητήματα, που έχουν να κάνουν με την εκπλήρωση ανειλημμένων υποχρεώσεων της χώρας απέναντι στους θεσμικούς συνομιλητές μας, για τα θέματα που ανέφερα προηγουμένως, αλλά ταυτόχρονα διαπιστώνουμε ότι σε αυτές τις συγκεκριμένες διατάξεις παρεισφρέουν ή -τουλάχιστον κατά τρόπο πονηρό νομοθετικά- έχουν συμπεριληφθεί και κάποιες οι οποίες εξυπηρετούν κομματικά την παράταξη του ΠΑΣΟΚ. 
Σε αυτές έχουν αναφερθεί οι συνάδελφοι που προλάλησαν εμού στο συγκεκριμένο θέμα, αλλά και εγώ θα ήθελα να συμπληρώσω αυτό που αφορά τη ρύθμιση του άρθρου 6, αναφορικά με τις τροποποιήσεις που εισάγει το συγκεκριμένο πολυνομοσχέδιο στον Κώδικα περί δικηγόρων.
Αναφέρομαι βασικά σ’ αυτό που έχει να κάνει με την προσθήκη άρθρου, με τον τίτλο και τη αρίθμηση 38Β΄ στο ν.δ. 3026/54. Εκεί, λοιπόν, στην παράγραφο 4 απαγορεύεται στους δικηγόρους να δίνουν συνεντεύξεις, απαγορεύοντας συγκεκριμένα την αναπαραγωγή δημοσιευμένων πληροφοριών και στοιχείων που αφορούν υποθέσεις που βρίσκονται σε εκκρεμότητα στα δικαστήρια.
Το ερώτημα που τίθεται είναι το εξής: Πρόκειται περί διατυπώσεως η οποία πράγματι αποδίδει τη βούληση του νομοθέτη για να ρυθμίσει το συγκεκριμένο θέμα, που είναι πράγματι ένα φαινόμενο που και πολλούς πολίτες, αλλά και πολλούς δικαστικούς λειτουργούς μπορεί να τους επηρεάσει στην άσκηση του λειτουργήματός τους; Πρόκειται, επαναλαμβάνω, περί ορθής διατυπώσεως; 
Γιατί, όταν γίνεται λόγος για αναπαραγωγή δημοσιευμένων πληροφοριών, σε τι διαπράττει παράβαση εκείνος που παίρνει κάτι που έχει λεχθεί δημοσίως και το αναπαράγει; Αυτό είναι κάτι για το οποίο κανένας δεν μπορεί να ψέξει, όχι μόνο το δικηγόρο, αλλά και τον οποιονδήποτε πολίτη. 
Γι’ αυτό, λοιπόν, θα ήθελα αυτή η συγκεκριμένη διάταξη για να αποδώσει –αν πράγματι έχω αντιληφθεί ορθά το πνεύμα της- την εξυπηρέτηση του στόχου τον οποίο θέλει να πετύχει, θα πρέπει τουλάχιστον ίσως να αποσυρθεί, γιατί υπάρχουν επαρκείς και αποτελεσματικές εγγυήσεις για τη μυστικότητα της διαδικασίας, τόσο στην προδικασία των ποινικών υποθέσεων, όσο και κατά τη διάρκεια της ακροαματικής διαδικασίας, αφού υπάρχει νομοθετική πρόβλεψη που απαγορεύει τη δημοσίευση κάποιων στοιχείων που άπτονται των προσωπικών στοιχείων και χαρακτηριστικών μιας υπόθεσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Αυτό, όμως, που ήθελα ιδιαιτέρως να τονίσω είναι το γεγονός που έχει να κάνει με την παράγραφο 4 του άρθρου 6 για τις δικηγορικές εταιρείες. Εδώ πράγματι, κύριε Υπουργέ, συμβαίνει το εξής: Με τη διαδικασία που ρυθμίστηκαν τα ζητήματα στην απελευθέρωση των επαγγελμάτων στον ν.3919, είχαμε όλοι συμφωνήσει ότι αυτό το συγκεκριμένο θέμα για το οποίο σήμερα έρχεται η ρύθμιση, με τον τίτλο μάλιστα της κατάργησης των τοπικών περιορισμών στην άσκηση της συλλογικής δικηγορικής δραστηριότητας, θα το είχαμε αφήσει εκτός ρυθμίσεως. Σήμερα όμως, η Κυβέρνηση το επαναφέρει και ο καθένας διερωτάται γιατί; Αφού μάλιστα, όπως ελέχθη, θα μπορούσε αυτό το συγκεκριμένο ζήτημα να έχει εισαχθεί προς ρύθμιση συνολική και συστηματική, στο υπό ψήφιση νομοσχέδιο που αφορά  τον νέο Κώδικα περί Δικηγόρων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θεωρώ, λοιπόν, ότι και αυτή η διάταξη θα πρέπει να αποσυρθεί και να έρθει πλέον, σε ολοκληρωμένη διατύπωση και συστηματική ενότητα με άλλες διατάξεις, που αφορούν τη οργάνωση του δικηγορικού λειτουργήματος.
Σας ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Ευχαριστούμε τον κ. Τζαβάρα.
Το λόγο έχει τώρα ο Βουλευτής του ΣΥΡΙΖΑ, κ. Μιχαήλ Κριτσωτάκης.
Ορίστε, κύριε Κριτσωτάκη, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κυρία Πρόεδρε, θέλω να πω ότι μάλλον συμμετέχουμε, όχι απλά σε μια συζήτηση για ένα σοβαρό νομοσχέδιο, πολυνομοσχέδιο μάλιστα, αλλά συμμετέχουμε και στο θέατρο του παραλόγου.
Υπάρχει μια κριτική από τη Νέα Δημοκρατία προς την πλευρά του ΠΑΣΟΚ και από την πλευρά του ΠΑΣΟΚ προς τη Νέα Δημοκρατία, για να δικαιολογήσουν το ότι συγκυβερνούν, αλλά και να παρουσιάσουν παράλληλα ότι διαφωνούν. Νομίζω ότι θα ήταν ένα πολύ ωραίο θέμα για θέατρο του παραλόγου. Να θυμίσω ότι ο Σκαρίμπας υπήρξε προδρομική προσωπικότητα σε αυτό τον τομέα και μας τον θυμίζουν.
Αλλά εγώ θα έλεγα ότι «μέτρον πάντων ο άνθρωπος». Και θα έλεγα: τι σχέση έχει όλη αυτή η συζήτηση για το ποιος φταίει μέσα στην Κυβέρνηση, όταν δεν γίνεται αναφορά στο υποκείμενο, σε εκείνον δηλαδή, που θα πληρώσει τα καλά ή τα κακά; Καλά δεν βλέπω να υπάρχουν πολλά σε αυτό το νομοσχέδιο, κυρίως κακά και μάλιστα, μαύρα.
Αν, λοιπόν, η πολιτική δεν είναι για την κοινωνία -δεν είναι για την πλειοψηφία της κοινωνίας εννοώ- τότε τι εξυπηρετεί; Εδώ νομίζω τίθεται και ένα ευρύτερο θέμα δημοκρατίας και θέμα Κοινοβουλίου. Όμως, δεν είναι μόνο το θέμα της πλειοψηφίας, δεν είναι μόνο το θέμα του Κοινοβουλίου, είναι και το γενικότερο θέμα το τι εξυπηρετεί η πολιτική τελικά, έτσι όπως έχει καταντήσει, πώς βουλευόμαστε δηλαδή σε αυτή την Αίθουσα, δεσποζόμενοι από τους περιορισμούς, οι οποίοι είναι βαρείς από το Διεθνές Νομισματικό Ταμείο, από τα μνημόνια, από τους εφαρμοστικούς και από αυτά που νομοθετούμε, για εξυπηρέτηση τους κυρίως και όχι για τον ελληνικό λαό.
Και η τρικομματική, θα έλεγα, συγκυβέρνηση του ΠΑΣΟΚ, της Νέας Δημοκρατίας και του ΛΑΟΣ, η Κυβέρνηση του κ. Παπαδήμου δηλαδή, συνεχίζει, όπως και η προηγούμενη μονοκομματική κυβέρνηση του ΠΑΣΟΚ, με μεγαλύτερη οξύτητα, να λαμβάνει, να προωθεί,  να εφαρμόζει  βίαια μέτρα και πολιτικές που στοχεύουν στην εξυπηρέτηση και στη διευκόλυνση του μεγάλου κεφαλαίου να ξεπεράσει την κρίση του, σε βάρος των εργαζομένων και ενάντια στα συμφέροντα των εργαζομένων βέβαια κυρίως, αλλά και των μικρών επιχειρήσεων και των αυτοαπασχολουμένων που τους συμπαρασύρει. 
Υπάρχουν βίαια μέτρα και πολιτικές που εφαρμόζονται, με βίαιους τρόπους, όπως οι πολιτικοί εκβιασμοί, η παραπληροφόρηση, η μιντιακή τρομοκρατία, μέτρα αστυνομικής βίας και καταστολής. Για παράδειγμα, οι χθεσινοβραδινές παρεμβάσεις Υπουργών της Κυβέρνησης και από την πλευρά του κ. Βενιζέλου κυρίως, αλλά και από την πλευρά του κ. Παπαϊωάννου ή η απάντηση του κυρίου Πρωθυπουργού στον Πρόεδρο της Κοινοβουλευτικής Ομάδας του ΣΥΡΙΖΑ, την περασμένη βδομάδα.
Το ίδιο αυτό νομοσχέδιο που συζητάμε, ο τρόπος που είναι δομημένο, είναι μια συρραφή δηλαδή, ανόμοιων πραγμάτων υπό το κράτος πίεσης, αγωνίας και φόβου, προδίδει μια προχειρότητα και μια βιασύνη. Αλλά παράλληλα, προδίδει και τους στόχους που έχει, για να ικανοποιήσει δηλαδή εντολείς και επικυρίαρχους της τρόικας, που ως άλλοι «Επιθεωρητές» του Γκόγκολ, που καταφτάνουν αμέσως τις επόμενες ημέρες, σκορπούν πανικό προετοιμασίας στους παραταγμένους προς επιθεώρηση τοπικούς παράγοντες. 
Με τις ρυθμίσεις που εισάγονται προς εφαρμογή με το σχέδιο νόμου που συζητάμε, επισπεύδεται η άμεση και πλήρης απελευθέρωση επαγγελμάτων, όπως οι οδικές μεταφορές στο άρθρο 5, οι δικηγόροι στο άρθρο 6, κ.λπ. και από ότι βλέπουμε σε δημοσιεύματα ανοίγουν λίγο με ταχυδακτυλουργικό τρόπο και τα υπόλοιπα επαγγέλματα, αρκετά. Προωθείται περαιτέρω η ιδιωτικοποίηση των δραστηριοτήτων του δημόσιου τομέα, όπως η είσπραξη των χρεών προς το δημόσιο, στο άρθρο 3, στην παράγραφο 11, η συμμετοχή των ιδιωτών γιατρών στα ΚΕΠΑ στο άρθρο 26, κ.α..
Επίσης, δρομολογείται το κλείσιμο και η συγχώνευση και η διάλυση των υπηρεσιών, όπως στο Υπουργείο των Οικονομικών, στο άρθρο 4, στην παράγραφο 9 με συνοπτικές διαδικασίες, με απλές υπουργικές αποφάσεις.
Καταργούνται ή συγχωνεύονται εταιρείες του ευρύτερου δημοσίου τομέα, όπως ο ΕΟΜΜΕΧ και άλλοι –άρθρα 16 και 17- που έχουν σημαντική προσφορά στη μικρή και τη μεσαία επιχειρηματικότητα ως ένα δώρο σε αυτούς που θα έλθουν να αντικαταστήσουν αυτές τις δράσεις και πρόκειται φυσικά για ιδιωτικά συμφέροντα. 
Θα έλεγα ότι εδώ είναι μεγάλο το θέμα, διότι αν κάποτε μιλήσουμε γι’ αυτό που πρέπει και όχι γι’ αυτό που γίνεται σήμερα, για την ανάπτυξη δηλαδή, δεν θα υπάρχουν αυτά τα εργαλεία –διότι θα έχουν ήδη διαλυθεί- και δεν θα μπορούμε να είμαστε αποτελεσματικοί. Νομίζω ότι υποθηκεύουν το μέλλον και υπονομεύουν θα έλεγα τις επόμενες δεκαετίες για την πορεία αυτών των πραγμάτων, όπως ακριβώς δεν έχουν το δικαίωμα να κάνουν και οι τρεις που συγκυβερνούν. 
Για να μην θεωρηθεί ότι τα περί εξυπηρέτησης των μεγάλων πολυεθνικών επιχειρήσεων είναι «λόγια του αέρα» και ότι λαϊκίζουμε και εμείς, όπως και οι υπόλοιποι, στο όνομα του εκσυγχρονισμού ή στο όνομα της ανάγκης, δεν έχετε παρά να δείτε το άρθρο 13 που αφορά στις ενδοομιλικές συναλλαγές. 
Με το άρθρο αυτό προβλέπεται η μετατροπή του προστίμου, σε περίπτωση που η επιχείρηση καταθέτει εκπρόθεσμα φάκελο τεκμηρίωσης ενδοομιλικών συναλλαγών από το ύψος του 10% των συναλλαγών που δεν δηλώθηκαν σε 5.000 πρόστιμο πλέον 500 ευρώ ανά ημέρα καθυστέρησης και με ανώτατο όριο τις 50.000 ευρώ. Το πρόστιμο παραμένει στο 10%, μόνο σε περίπτωση που η επιχείρηση δεν έχει καταθέσει ποτέ το φάκελο τεκμηρίωσης. Η αλλαγή του τρόπου επιβολής του προστίμου περιλαμβάνει και τις εκκρεμείς υποθέσεις. 
Για όσους καταλαβαίνουν τι γίνεται σε αυτό, νομίζω ότι εδώ ετοιμάζεται να γίνει ένα ακόμα μεγαλύτερο πάρτι. Οι ενδοομιλικές συναλλαγές των πολυεθνικών επιχειρήσεων είναι ίσως η κορυφαία πρακτική φοροδιαφυγής των μεγάλων επιχειρήσεων και αν δούμε σε ποιο ποσοστό ανέρχεται –σε οποιοδήποτε οικονομικό μέγεθος- η φοροδιαφυγή, τότε καταλαβαίνετε ότι όλα εκείνα τα λόγια «θα πατάξουμε, θα κάνουμε, θα δείξουμε» είναι όχι μόνο ψεύτικα, αλλά κινούνται στην αντίθετη κατεύθυνση από αυτό που λένε. 
Η τεχνική είναι απλή στη σύλληψη και αρκετά πολύπλοκη στην εφαρμογή και στην ανακάλυψη. Οι επιχειρήσεις του ιδίου ομίλου υπερκοστολογούν ή υποκοστολογούν τις μεταξύ τους συναλλαγές, πρώτες ύλες, ενδιάμεσα εμπορεύματα, δικαιώματα ευρεσιτεχνίας, παροχή δανείων με υψηλά επιτόκια, με σκοπό να μεταφέρουν τα κέρδη σε όποια χώρα επιλέγει η μητέρα εταιρεία. 
Με αυτό τον τρόπο η φορολόγηση των επιχειρήσεων στη χώρα όπου πραγματικά έγινε η πώληση των εμπορευμάτων ή των  υπηρεσιών θα λέγαμε ότι γίνεται προαιρετική. Η αλλαγή αυτού του προστίμου σημαίνει ότι το πρόστιμο γίνεται χάδι για τις περιπτώσεις φοροδιαφυγής, όπου τα ποσά ανέρχονται σε δισεκατομμύρια ευρώ. 
Δεν υπάρχει χρόνος, αλλά νομίζω ότι ένα πολύ σοβαρό ζήτημα που θα έπρεπε να αξιολογηθεί και το ζήτημα του Ταμείου Αξιοποίησης Ιδιωτικής Περιουσίας του Δημοσίου. Υπάρχουν όμως και άλλα θέματα. 
Εγώ θα ήθελα να καταθέσω ορισμένα έγγραφα για το ζήτημα των νομικών εταιρειών. Θα καταθέσω κάτι από το Δικηγορικό Σύλλογο Ηρακλείου, αλλά και από τα κεντρικά του Δικηγορικού Συλλόγου. 
Επίσης, υπάρχουν κάποια ζητήματα που δεν λύνονται –αντίθετα, περιπλέκονται με αυτό το νομοσχέδιο- και έχουν να κάνουν με το θέμα εκείνων που αδικούνται, σε σχέση με το νόμο για όσους έχουν ανήλικα παιδιά και που έχουν μια άμεση συνάρτηση με την εφεδρεία, αλλά και με το νομοσχέδιο, που ήδη έχετε φέρει και εφαρμόζετε, καθώς και με εκείνο που ετοιμάζετε και δεν θα ονομάζεται εφεδρεία, αλλά διαφορετικά. 
Τα καταθέτω, λοιπόν, αφού δεν έχω το χρόνο να αναπτύξω τα σχετικά θέματα. 
Ευχαριστώ, κυρία Πρόεδρε. 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ. 
Το λόγο έχει τώρα ο Βουλευτής του ΠΑΣΟΚ στο Νομό Φθιώτιδας κ. Νικόλαος Τσώνης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΩΝΗΣ</Parlmember>: Ευχαριστώ, κυρία Πρόεδρε. 
Βλέπω, κυρία Πρόεδρε και κύριε Υπουργέ, τους συναδέλφους της Νέας Δημοκρατίας πριν από την εισήγηση να κάνουν μια εισαγωγή, αναφέροντας το λόγο που συμμετέχουν ή όχι και αν συμμετέχουν ή όχι και μας έχουν μπλέξει. 
Έχω να τους πω κάτι που λέμε εμείς εκεί πάνω: Ήταν κάποιος και έλεγε «εγώ δέρνω το μαύρο, εγώ δέρνω το μαύρο, εγώ δέρνω το μαύρο». Και όταν ρωτούσαν το μαύρο, ο μαύρος έτσι αμέριμνος έλεγε «όποιος έχει μάτια βλέπει». Η κοινωνία, λοιπόν, έχει μάτια και βλέπει και αυτό το «λίγο μέσα, λίγο έξω, λίγο μνημόνιο, λίγο όχι, λίγο συμπολίτευση ή όχι» εγώ δεν μπορώ να το καταλάβω, αγαπητοί συνάδελφοι. 
Πάντως, κύριε Τζαβάρα, θα έλεγα, αυτό που όλος ο κόσμος λέει, ας έρθετε ετούτη εδώ τη στιγμή που είναι ιερή για την Ελλάδα να λύσουμε τη φοροδιαφυγή, το λαθρεμπόριο και όλα αυτά που τόσα χρόνια ούτε εσείς λύσατε, ούτε εμείς. Άρα, να μην λέτε, «εμείς θα τα λύσουμε». Γιατί να μην τα λύσει αυτή η Κυβέρνηση; Θα ήθελα κάποια στιγμή μία καθαρότατη απάντηση.
Για το νομοσχέδιο τώρα. Έχω υπογράψει -και θεωρώ ότι είναι σωστό- τις τρεις τροπολογίες της κ. Κατσέλη για τις εισπρακτικές εταιρείες, να σταματήσει αυτός ο τσαμπουκάς απέναντι στον κόσμο -απ’ ότι ξέρω ήταν και πρόταση του φίλου μου, κ. Κεγκέρογλου- τη χορήγηση του αποδεικτικού φορολογικής και ασφαλιστικής ενημερότητας σε αυτούς που και το δημόσιο τους χρωστάει και τη διευκόλυνση αποπληρωμής προς το δημόσιο και αυτών που μέχρι τώρα ήταν ενήμεροι, αλλά κάποια στιγμή αρχίζουν και ζορίζονται. Θεωρώ ότι είναι σωστά και χαίρομαι που, όπως έχω πληροφορηθεί, θα τα αποδεχτείτε.
Μία δεύτερη παρατήρηση για τα φορτηγά, κύριε Υπουργέ. Αλήθεια, δεν μπορώ να καταλάβω και περιμένω να δω πως θα ανακάμψει η οικονομία μας από αυτά που επιβάλλουμε τώρα. Επίσης, θεωρώ Υπουργέ μου ότι σε μερικά πράγματα -δυστυχώς είναι και πολλά- το κράτος μας είναι «φθηνό στο αλεύρι και ακριβό στα πίτουρα». Δηλαδή, τώρα εδώ δεν έχουμε χρήματα να πληρώνουμε τα εκτός έδρας της επιτροπής που θα πάει να κάνει τον έλεγχο στα φορτηγά, δεν γίνονται οι έλεγχοι ποιοι μεταφέρουν και τι μεταφέρουν και χάνουμε πολλά περισσότερα από το ότι δεν γίνονται οι έλεγχοι.
Για το άρθρο 6 για τους δικηγόρους θέλω να πω κάτι. Εγώ, όπως και για τους γιατρούς, για τη μεταβίβαση των δικηγορικών γραφείων, αλλά και κάποιων τίτλων της ιατρικής προς την περιφέρεια, είμαι και ήμουν τελείως αντίθετος. Και από εδώ περιμένω να δω πώς θα ανακάμψει η οικονομία μας. Έχω μία βεβαιότητα, που μόνο ο χρόνος μπορεί να μου δείξει αν είναι έτσι, ότι ο μέσος όρος των τιμών που διεκπεραιώνονται οι δικαστικές υποθέσεις μέσα σε ένα χρόνο θα είναι διπλάσιος.
Άρα, γιατί το βάζουμε; Προφανώς, βάζουμε αυτή τη διάταξη για να μειωθεί ο μέσος όρος του κόστους για τους πολίτες. Για να δούμε, θα γίνει έτσι; Γιατί, εγώ νομίζω ότι θα γίνει το αντίθετο; 
Θέλω να πω ένα τελευταίο για τις συνενώσεις των υπηρεσιών. Πολλές φορές είναι καλές, πολλές φορές απαραίτητο, θα έλεγα εγώ. Εδώ, όμως, υπάρχει η ίδια νοοτροπία. Με το ίδιο υλικό δηλαδή μαζεύουμε τέσσερις υπηρεσίες, τις κάνουμε μία, αλλά με την ίδια νοοτροπία δεν υπάρχει η αποδοτικότητα που πρέπει να υπάρξει.
Γι’ αυτό θεωρώ ότι πρέπει να αλλάξουν τα κριτήρια αξιολόγησης -να ένα κοινό πρόγραμμα που μπορούμε να έχουμε με τη Νέα Δημοκρατία, τους φίλους- να αλλάξει το πρότυπο αυτού που θα ανελιχθεί στην υπηρεσία, να έχει την αποδοτικότητα, να μην έχει μόνο την ημερομηνία πρόσληψης. 
Γεγονός είναι ότι ο δημόσιος υπάλληλος πρέπει να γίνει παραγωγικός, αποδοτικός και είναι και αυτό μία από τις αιτίες που μας έχει οδηγήσει μέχρι εδώ, όχι η μοναδική, αλλά χίλια δύο. Αυτά τα χίλια δύο να προσπαθήσουμε να τα λύσουμε και εγώ θα έλεγα με αυτή την Κυβέρνηση.
Ευχαριστώ, πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Κι εγώ σας ευχαριστώ. 
Το λόγο έχει ο Βουλευτής της Νέας Δημοκρατίας, κ. Κωνσταντίνος Μαρκόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κυρία Πρόεδρε, κυρίες και κύριοι συνάδελφοι, στη διήμερη συζήτηση αυτού του πολυνομοσχεδίου προσπαθώ να καταλήξω, εκτός από μερικές από τις διατάξεις, για το τι είναι αυτό το πολυνομοσχέδιο. Αυτό, λοιπόν, στο οποίο κατέληξα είναι ότι αυτό το πολυνομοσχέδιο είναι ένα σύμπλεγμα άρθρων και διατάξεων που φωτογραφίζουν απόλυτα, κύριε Υπουργέ, την αποτυχία της δίχρονης πρωθυπουργίας του Γιώργου Παπανδρέου και του Υπουργικού του Συμβουλίου ή να ικανοποιήσει δεσμεύσεις τις οποίες πήρε για τη χώρα και δεν ικανοποίησε είτε γιατί δεν μπορούμε να τις ικανοποιήσουμε είτε γιατί δεν ήσασταν ικανοί να τις ικανοποιήσετε –άρα, γιατί δεσμευθήκατε;- ή να διορθώσει αβλεψίες -τις οποίες πολλές φορές η Αξιωματική Αντιπολίτευση και τα άλλα κόμματα έχουμε επιχειρήσει να διορθώσουμε σε αυτήν την Αίθουσα, αλλά ομιλούσαμε σε ώτα μη ακουόντων- ή τελικά να βάλει μέσα σε αυτό το πολυνομοσχέδιο και άρθρα και διατάξεις, τα οποία  δεν έχουν σχέση ούτε με δεσμεύσεις της χώρας ούτε με αβλεψίες προηγούμενης κυβέρνησης, αλλά πολλές φορές μπορεί να έχουν σχέση και με κάποια lobby, που έχουν κάνει κάποιοι ισχυροί και ήρθαν σήμερα «από την πίσω πόρτα» σαν δεσμεύσεις στην τρόικα. 
Ένα χαρακτηριστικό παράδειγμα που δεν είναι στο νομοσχέδιο, αλλά ταλάνισε ολόκληρο το καλοκαίρι την τουριστική ανάπτυξη του τόπου και την κοινωνική συνοχή, ήταν το θέμα των ταξί. Έχει αποδειχθεί περίτρανα ότι το έβαλε ο κ. Ραγκούσης, ως μη όφειλε να το βάλει. 
Χθες ήρθε μία τροπολογία του κ. Βορίδη για τις διεθνείς μεταφορές, όπου στην πραγματικότητα η χώρα –μοναδική σε ολόκληρη την Ευρωπαϊκή Ένωση- κατόρθωσε να συμφωνήσει να κάνει κάτι που δεν προκύπτει από την ευρωπαϊκή νομοθεσία ούτε συμβαίνει σε καμμία ευρωπαϊκή χώρα, δηλαδή να επιτρέψει εσωτερικές μεταφορές σε μεταφορικές εταιρείες τρίτων χωρών. 
Και ερωτώ: Υπάρχει ακόμα δύναμη διαπραγμάτευσης ή εδώ έχουμε ατζέντες και αδυναμίες στο να στηρίξουμε τα συμφέροντα της χώρας και των κοινωνικών ομάδων; Έχετε δηλαδή ως Κυβέρνηση πραγματικά τη δυνατότητα να βλέπετε κατάματα όλες τις κοινωνικές ομάδες εξίσου ή εδώ υπάρχει μία σαλαμοποίηση της κοινωνίας, που θα φέρει το οριστικό σπάσιμο της κοινωνικής συνοχής; 
Διερωτώνται, ασφαλώς, οι συνάδελφοι: καλά, αυτός ο Βουλευτής της Νέας Δημοκρατίας δεν ψήφισε αυτήν την Κυβέρνηση; Ασφαλώς, για το συγκεκριμένο, με την πεποίθηση ότι η δύναμη των διακοσίων πενήντα πέντε και η στήριξη των τριών κομμάτων της Βουλής και αυτή η πολύ μεγάλη πλειοψηφία θα σας δώσει τη δύναμη να αντισταθείτε. Δεν ενωθήκαμε τρία διαφορετικά κόμματα, χωρίς καμμία σύγκλιση κυβερνητικού προγράμματος, αλλά μονάχα για το συγκεκριμένο, το PSI και τη δανειακή σύμβαση, δεν ενώσαμε τις δυνάμεις μας, για να υποχωρήσουμε έτι περαιτέρω σε μία κατεύθυνση αδυναμίας της χώρας και της κοινωνίας να ικανοποιήσει αυτά τα οποία ακούμε από τις διαρροές της Κυβέρνησης –από πού αλλού, άλλωστε;- ότι πρόκειται να έρθουν, αλλά ούτε για να αντισταθούμε και να κάνουμε τους καουμπόηδες της Ευρωπαϊκής Ένωσης, αλλά για να ικανοποιήσουμε το αυτονόητο. Εμείς γι’ αυτό είμαστε εδώ και η ψήφος του καθενός από εμάς –και η δική μου ταπεινή ψήφος- γι’ αυτό εδόθη σε αυτήν την Κυβέρνηση του κ. Παπαδήμου. 
Έχω, λοιπόν, την απαίτηση, ως Βουλευτής του ελληνικού Κοινοβουλίου, να δω κατάματα αυτήν την πολύ μεγάλη δύναμη των διακοσίων πενήντα πέντε, κυρίες και κύριοι συνάδελφοι. 
Και δεν θέλω να ακούω, παραδείγματος χάριν, το φίλτατο εισηγητή της Πλειοψηφίας να διερωτάται αν η Νέα Δημοκρατία είναι εντός της Κυβέρνησης ή είναι Αξιωματική Αντιπολίτευση. Ασφαλώς και είναι Αξιωματική Αντιπολίτευση, αλλά στηρίζει την Κυβέρνηση για τα πολύ συγκεκριμένα. Όποιος, όμως, διαφωνεί από εμάς είτε κατηγορείται για μεγάλη αγάπη και έρωτα προς το κομματικό συμφέρον είτε για λαϊκισμό. Τότε, κύριοι συνάδελφοι, όσοι το λένε αυτό, ας καταργήσουν τη Βουλή. Ας κλείσουν τα κόμματα, ας σφραγίσουν την Αίθουσα και ας αφήσουν αυτήν την Κυβέρνηση να διαγράψει με αποφάσεις την ιστορική της ευθύνη απέναντι στην κοινωνία για τις επόμενες γενιές. Όμως, η ιστορική ευθύνη θα καταγραφεί από την ιστορία. Δεν πρόκειται να συζητηθεί σε αυτήν την Αίθουσα. Θα καταγραφεί και εύχομαι με τα καλύτερα χρώματα και όχι με τα σκοτεινότερα.
Οφείλω, λοιπόν, να σας πω ότι ο χρόνος ΠΑΣΟΚ είναι εντελώς διαφορετικός πλέον από το χρόνο της Ελλάδας. Αυτό δηλαδή σημαίνει ότι αυτά τα οποία δεν έγιναν όλα αυτά τα δύο χρόνια μετά το μνημόνιο και τη δανειακή σύμβαση και αυτά που έγιναν τον τελευταίο χρόνο έχουν φέρει τη χώρα σε ακόμα δυσμενέστερη θέση. Περιγράφω τα πιο χαρακτηριστικά. Ενώ παραδείγματος χάριν το μισθολογικό κόστος του δημόσιου τομέα μειώθηκε κατά 3,6%, η αύξηση των εξόδων του δημόσιου τομέα είναι 7,1%. Υπάρχει ακόμα μετέωρο το ερώτημα, το οποίο πολλές φορές έχει τεθεί στη Νέα Δημοκρατία, πού πήγε αυτή η διαφορά. Αυτή η διαφορά είναι ακόμα βαθύτερη, αν σκεφθούμε ότι η μείωση των εισπράξεων των άμεσων φόρων το 2011 είναι 26,2%. Αυτή, λοιπόν, τη μεγάλη τρύπα, που είναι ορατή, είναι λογικό να θέλουμε να την καλύψουμε. Δεν υπάρχουν ευθύνες; Δηλαδή για ό,τι αποτυγχάνει σε αυτή τη χώρα και το πληρώνουν όλοι οι πολίτες κανείς δεν μπορεί να αναλάβει την ευθύνη και να ζητήσει συγγνώμη για τη μη υλοποίηση αυτών των δεσμεύσεων που ήρθαν και ψηφίστηκαν από αυτή τη Βουλή και δεν μπόρεσαν να υλοποιηθούν;
Έρχομαι στο νομοσχέδιο. Τι είναι αυτή η ιστορία της υπουργικής δυνατότητος να μειώνει τα πρόστιμα σε ενδοομιλικές συναλλαγές; Πόθεν προκύπτει αυτό; Και αν το βάλετε αυτό δίπλα στη μείωση των άμεσων φόρων, τι κάνουμε εδώ πέρα; Πήγαμε το αφορολόγητο για το φτωχό πολίτη στις 5.000 και μειώνουμε τα πρόστιμα για τις διαχρονικές παρανομίες των ενδοομιλικών συναλλαγών, που δεν μπόρεσε το κράτος να τις πιάσει ή να τις τιμωρήσει; Και αν την ίδια στιγμή, που ένα πολύ μεγάλο κομμάτι της κοινωνίας στοχοποιείται και που το κοινωνικό κράτος συρρικνώνεται, ενώ θα έπρεπε να είναι πιο αποτελεσματικό, όταν ο κόσμος γίνεται πιο φτωχός, την ίδια στιγμή που γίνονται όλα αυτά, πώς δικαιολογείται αυτή η Κυβέρνηση να θέλει στήριξη και χειροκρότημα από εμάς, όταν μειώνει το φόρο των τόκων των Ελλήνων καταθετών στην Ελβετία στη συμφωνία που έκανε το κράτος με τις ελβετικές αρχές από το 10% στο 7%;
Να, λοιπόν, ζητήματα που δεν έχουν περάσει από τη Βουλή, που αν τα μάθει η κοινωνία έξω, να ξέρετε ότι η κατακραυγή θα είναι πολύ μεγάλη.
Κλείνω με το θέμα των δικηγόρων. Εγώ δεν είμαι νομικός ούτε είναι ψηφοθηρικό αυτό το οποίο θα πω. Οφείλω, όμως, να σας πω ότι είναι άλλο πράγμα η απελευθέρωση ενός επαγγέλματος και άλλο πράγμα η διακίνηση των προσώπων μέσα στη χώρα, η οποία υπακούει υποχρεωτικά στο εσωτερικό δίκαιο. Δυστυχώς και σε αυτό τον τομέα υπερφαλαγγίσατε τις ελάχιστες αναγκαίες δεσμεύσεις της χώρας προς την ευρωπαϊκή νομοθεσία. Αυτό δείχνει ότι η δύναμη της Κυβέρνησης να διαπραγματευτεί είναι μικρότερη του αναμενομένου.
Εύχομαι η σημερινή συνάντηση των τριών Αρχηγών υπό τον Πρωθυπουργό κ. Παπαδήμο να δώσει μεγαλύτερη δύναμη στην ελληνική πολιτεία και στις πολιτικές δυνάμεις που στηρίζουν αυτή την Κυβέρνηση να κάνουν το σωστό και το δίκαιο. Οι αποφάσεις του επόμενου διμήνου θα χαρακτηρίσουν την πορεία της χώρας για τα επόμενα χρόνια και καθένας από εμάς, αλλά και κάθε κόμμα μέσα στη Βουλή νομίζω ότι θα διαγράψει με τις αποφάσεις του πραγματική ιστορία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σε κάθε περίπτωση το ταχύτερον που πρέπει να γίνει είναι να ληφθούν αυτές οι αποφάσεις και το ακόμα ταχύτερον -και ευχαριστώ για την ανοχή, κυρία Πρόεδρε- είναι να πάμε σε εκλογές. Διότι, όπως έλεγε κάποιος, το ισχυρότερο δικαστήριο είναι το λαϊκό δικαστήριο της Κυριακής των εκλογών, όπου θα κατατάξει τον καθένα κατά τα πεπραγμένα του και θα διαγράψει την ελπίδα για την χώρα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ.
Κυρία και κύριοι συνάδελφοι, έχω την τιμή να σας ενημερώσω ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού πρώτα ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και δύο εκπαιδευτικοί από το 3ο Δημοτικό Σχολείο Νέας Αρτάκης Ευβοίας.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Καλείται τώρα στο Βήμα η Βουλευτής του ΠΑΣΟΚ κυρία Χρύσα Αράπογλου.</ChairmanSpeech>
<Speech><Parlmember>ΧΡΥΣΑ ΑΡΑΠΟΓΛΟΥ</Parlmember>: Ευχαριστώ, κυρία Πρόεδρε.
Κύριε Υπουργέ, ό,τι πω στη συνέχεια της σύντομης ομιλίας μου στη συζήτηση επί των άρθρων δεν αίρει το σημαντικό, την ψήφο εμπιστοσύνης στην Κυβέρνηση και την αγωνία με την οποία παρακολουθούμε όλοι, θεωρώ, οι Βουλευτές του ελληνικού Κοινοβουλίου, ανεξαιρέτως αν υπερψήφισαν ή όχι την Κυβέρνηση. Η δική μας ψήφος, όμως, δεν είναι μόνο μια ψήφος συνευθύνης, αλλά είναι και μία ψήφος συνυπευθυνότητας για ό,τι γίνει από δω και πέρα, για τη θετική έκβαση των διαπραγματεύσεων για το PSI -που ελπίζω να είναι θετική και εύχομαι και πιστεύω με όλη μου τη δύναμη- για τη Δανειακή Σύμβαση και εν πάση περιπτώσει, για το μείζον, που είναι ο στόχος, δηλαδή, την έξοδο της χώρας από αυτή την αδιανόητη, ανεπανάληπτη ιστορική κρίση.
Ωστόσο, κυρία Πρόεδρε, δεν θα μπορούσαμε να παραλείψουμε ορισμένες παρατηρήσεις σε σχέση με τον τρόπο με τον οποίο νομοθετούμε, δηλαδή, την ποιότητα του νομοθετικού έργου, ανεξαρτήτως από τον κατεπείγοντα χαρακτήρα των μέτρων. Άλλωστε, σ’ αυτήν τη χώρα έχουμε μάθει δύο λέξεις, τη λέξη «κατεπείγον» και τη λέξη «κρίσιμο». Σαφώς και κατανοώ τον κατεπείγοντα χαρακτήρα σε εποχές, οι οποίες δεν είναι φυσιολογικές. Και οι εποχές που ζούμε δεν είναι φυσιολογικές. Ωστόσο, μία κρίσιμη παράμετρο, που αφορά την υστέρηση της χώρας και την επισημαίνουμε εμείς οι ίδιοι σε όλες τις ομιλίες μας, ανεξαρτήτως σε ποιο κόμμα ανήκουμε –την επισημαίνει, βέβαια και ο ΟΑΣΑ, αλλά και η τρόικα- που είναι η πολυνομία αντί της κωδικοποίησης του νόμου, με όλους αυτούς τους νόμους που ερχόμαστε να ψηφίσουμε με κατεπείγοντα χαρακτήρα, την επιδεινώνουμε. Στο τέλος είναι λογικό και εμείς να μη γνωρίζουμε ακριβώς τι ψηφίζουμε, αλλά και η δημόσια διοίκηση, δηλαδή όσοι καλούνται να εφαρμόσουν τους νόμους, να βρίσκεται προ διλημμάτων. Ως γνωστόν, οι πολυνομίες είναι αυτές οι οποίες οδηγούν και στα λεγόμενα «παραθυράκια» ή «μεγαλύτερα ανοίγματα» για τον τρόπο με τον οποίο μπορεί κανείς να μεταφράσει ένα νόμο.
Μία δεύτερη παρατήρηση έχει να κάνει με το ότι τα τελευταία χρόνια –και δεν είναι μόνο τα τελευταία δύο χρόνια, αλλά θα σας πω ότι είναι η τελευταία δεκαπενταετία- έχουμε μία πολιτική σύγχυση στις έννοιες και, κυρίως, σε ό,τι αφορά στην έννοια των μεταρρυθμίσεων. Μιλάμε για μεταρρυθμίσεις, χωρίς ποτέ να εξηγούμε ακριβώς τι εννοούμε, με αποτέλεσμα να έχουμε μυθοποιήσει κινήσεις της πολιτείας, πιθανόν αυτονόητες, οι οποίες ωστόσο δεν τελεσφορούν. 
Θα αναφερθώ στη δημόσια διοίκηση. Δεν είναι δυνατόν, δηλαδή, η εφεδρεία να ονομάζεται από τον Υπουργό μετά από δύο μήνες «το παράλογο» και να λέει ότι πρέπει να σταματήσει. Ούτε, βέβαια, χρειάζεται να έρθει ο κ. Ράιχενμπαχ και η Γαλλία με το Υπουργείο Εσωτερικών, για να υπογράψουμε μνημόνιο, προκειμένου να αξιολογήσουμε τη δημόσια διοίκηση στη χώρα μας μετά από μία τέτοια πολυλογία και πολυφωνία και εστίαση τόσων χρόνων στο θέμα.
Στην ίδια κατηγορία εντάσσω και αυτήν την υπόθεση του ανοίγματος των κλειστών επαγγελμάτων. Έχει χρόνια, λοιπόν, που φέρνουμε το θέμα, το ανοίγουμε, το μισανοίγουμε, το κλείνουμε, υπάρχουν οι εσωτερικές αντιπαραθέσεις, οι δημόσιες αντιπαραθέσεις, οι διακομματικές αντιπαραθέσεις και κανένας δεν μας δίνει στοιχεία για το πόσο μπορεί να αποτιμηθεί αυτό, ώστε να θεωρείται μείζον σε όλες αυτές τις δυσκολίες που έχουμε στην έξοδο της χώρας από την κρίση.
Θα αναφερθώ στο θέμα των δικηγόρων, γιατί θεωρώ ότι πρόκειται για μία υπερβολή. Κανένας δεν μπορεί να μας δώσει στοιχεία για το αν αυτό θα οδηγήσει σε μία «καρτελοποίηση», όπως ονομάζεται, δηλαδή εν τέλει σε οικονομικό πρόβλημα μία σειρά, δεκάδες χιλιάδες δικηγόρους –και μάλιστα δικηγόρους οι οποίοι βγαίνουν τώρα στο επάγγελμα- ή εν τέλει θα βοηθήσει τα ταμεία, ώστε να θεωρήσουμε πως είναι μείζον θέμα και να το φέρουμε και να το ξαναφέρουμε –αυτό είναι μία υστέρηση γενικώς του πολιτικού λόγου- και να το κάνουμε κυρίαρχο.
Θα παρακαλούσα, λοιπόν, πάρα πολύ το Υπουργείο να δει ξανά το θέμα μέχρι το τέλος αυτής της συζήτησης.
Υπάρχει, λοιπόν και ένα πρόβλημα στην αποτίμηση των πολιτικών. Δεν ξέρουμε εν τέλει, δεν έχει γίνει μία ουσιαστική συζήτηση, τεκμηριωμένη με στοιχεία, αν η συνταγή είναι λάθος, αν η εφαρμογή είναι λάθος, αν δεν διαβάσαμε σωστά τη συνταγογράφηση, αν από την αρχή δεν μας τα είπαν καλά. Στο σημείο στο οποίο βρισκόμαστε, βέβαια, δεν μπορούμε να κάνουμε αυτές τις αποτιμήσεις συνολικά, γιατί κατανοώ πως η στιγμή είναι πάρα πολύ κρίσιμη, σε σχέση με τη διαπραγμάτευση του PSI. Όμως, έχει υποχρέωση η Κυβέρνηση να φέρνει επιμέρους αποτιμήσεις για τις πολιτικές τις οποίες ασκεί, προκειμένου να δούμε αν εν τέλει όλα αυτά τα οποία κάνουμε είναι προς όφελος, δηλαδή υπάρχει ένα τελικό όφελος ή αν υπάρχουν προβλήματα που δημιουργούνται από συνεπαγωγές των πολιτικών μας. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Είχε συμφωνήσει ο Υπουργός Οικονομικών –και μάλιστα ήταν ο πρώτος που το είπε- ότι θα έπρεπε ήδη από το Φθινόπωρο να έχουμε μία πρώτη έκθεση για το ποιες κατηγορίες ανθρώπων πλήξαμε. Καταστρέφεται η μεσαία τάξη στη χώρα; Αυτό είναι μείζον ζήτημα. 
Σταματώ εδώ, όμως, να μιλώ γι’ αυτό το θέμα, για να μην καταχραστώ το χρόνο και λέω ότι τίθεται ένα ζήτημα αποτίμησης των πολιτικών, του ποιοι πληρώνουν την κρίση και σε τι ποσοστό.
Θα αναφερθώ στο τελευταίο το οποίο καθορίζει και τη στάση μου, σε σχέση με ένα άρθρο του πολυνομοσχεδίου, που είναι η ενημέρωση. Βεβαίως, κατανοώ ότι δεν μπορούμε να έχουμε καθημερινή ενημέρωση για το πώς πηγαίνουν οι διαπραγματεύσεις για το κούρεμα. Όμως, όσον αφορά το τι συμβαίνει με το Ταμείο Αποκρατικοποιήσεων, θεωρώ ότι η Βουλή έχει υποχρέωση, αλλά φυσικά και δικαίωμα να γνωρίζει τι ακριβώς συμβαίνει. Οι προσπάθειες που έκανα προσωπικά να καταλάβω, ομολογώ ότι δεν με διαφώτισαν ιδιαιτέρως.
(Στο σημείο αυτό χτυπάει το κουδούνι λήξεως του χρόνου ομιλίας της κυρίας Βουλευτού)
Ακούω ότι ο κ. Μητρόπουλος παρουσιάζει τα σχέδια σε φόρουμ επενδυτικά και οικονομικά, αλλά η Βουλή δεν έχει τα βασικά στοιχεία. Είναι γνωστό ότι δεν έχω ψηφίσει την ίδρυση του Ταμείου Αποκρατικοποιήσεων και στο μεσοπρόθεσμο τον Ιούνιο. 
Και τώρα, όμως, δεν θα ψηφίσω το άρθρο 7 το οποίο απ’ ό,τι βλέπω επιδεινώνει τα πράγματα, τα θολώνει λίγο περισσότερο και δημιουργεί, τουλάχιστον σε μένα, μεγάλες ανησυχίες και σε ό,τι αφορά την παράγραφο 5.α. και σε ό,τι αφορά την παράγραφο 6. και σε ό,τι αφορά την ισχυροποίηση του Συμβουλίου Εμπειρογνωμόνων για το οποίο, δεν υπάρχουν στοιχεία μέχρι σήμερα στη Βουλή. 
Θεωρώ, λοιπόν, ότι εσείς θα πρέπει να προκαλέσετε με έναν τρόπο μία ουσιαστική ενημέρωση του συνόλου της Βουλής, δηλαδή της Ολομέλειας της Βουλής, πιθανώς και της Επιτροπής Οικονομικών στην οποία θα μπορούσαμε όλοι να συμμετέχουμε, διότι είναι μείζονες οι ανησυχίες για το τι σημαίνει αποτίμηση περιουσιακών στοιχείων πριν την απόκτησή τους, όπως είναι και μεγάλες οι ανησυχίες για το τι σημαίνει δυνατότητα να παραδίδεις σε χρηματιστηριακές εταιρείες το δικαίωμα να διαπραγματεύονται σε τρέχουσες τιμές, χωρίς το άνοιγμα προσφορών. 
Για το λόγο αυτό, αλλά και ως συνέχεια της στάσης την οποία κράτησα και τον περασμένο Ιούνιο, καταψηφίζω το άρθρο 7 του νομοσχεδίου. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστούμε και εμείς. 
Το λόγο έχει ο Βουλευτής του ΛΑΟΣ κ. Ηλίας Πολατίδης.</ChairmanSpeech> 
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ευχαριστώ, κυρία Πρόεδρε. 
Το νομοσχέδιο έχει ένα ουσιαστικό πρόβλημα και αφού το έθεσα επί της αρχής, θα το θέσω και τώρα. Βέβαια, στην Αίθουσα αυτή τη στιγμή υπάρχει μόνο ένας Υπουργός και μάλιστα όχι σχετικός με τις διαπραγματεύσεις που έχουν γίνει. 
Στην Ελλάδα έχουμε ένα μεγάλο δημοσιονομικό πρόβλημα. Άρα, θα πρέπει όλα τα μέτρα να έχουν την έννοια ότι συνεισφέρουν στην επίλυση αυτού του προβλήματος. Ρώτησα τους Υπουργούς επί της αρχής και επαναλαμβάνω ότι όλα αυτά τα μέτρα θα έπρεπε να έχουν κοστολογηθεί και να λένε σε τι βαθμό συνεισφέρουν στην επίλυση του προβλήματος. Αν απλώς εγώ βλέπω μέτρα τα οποία είναι τρέχοντα, δεν συμφωνώ. Διότι μονίμως έχουμε ρυθμίσεις φορολογικών και ασφαλιστικών υποχρεώσεων, γεγονός το οποίο είναι κανόνας πλέον ανά έξι μήνες και συνήθως οι φορολογούμενοι περιμένουν και την επόμενη ρύθμιση. Δεν πρόκειται, λοιπόν, για κάποια τομή. 
Αποτελεί θέμα, επίσης, η υπόθεση των δικηγόρων η οποία θα μειώσει ξεκάθαρα τα δημόσια έσοδα, όπως και η προηγούμενη ρύθμιση, που δεν ξέρω αν έγινε κατ’ απαίτησην της τρόικας ή κατ’ απαίτησην κάποιων μεγαλοδικηγόρων τηλεοπτικών αστέρων οι οποίοι έχουν στο νου τους να κερδίσουν πολλά χρήματα από αυτό, γιατί μπορούν να το κάνουν ανά πάσα στιγμή. Ξέρουμε ότι η τρόικα δεν ζει σε στεγανά, αλλά έχει συναντήσει πάρα πολύ κόσμο, δέχεται προτάσεις και υιοθετεί ορισμένες από αυτές. Άρα, πολλές προτάσεις μπορεί να είναι συγκεκριμένων συμφερόντων, που έρχονται μέσω τρόικας. 
Δεν έχουμε, λοιπόν, καμμία συγκεκριμένη κοστολόγηση από το Γενικό Λογιστήριο του Κράτους για το τι θα συμβεί με την εφαρμογή αυτών των μέτρων, τα οποία προβλέπονται στο παρόν νομοσχέδιο. Δεν ξέρουμε πόσο ακριβώς θα βελτιωθεί η δημοσιονομική κατάσταση της χώρας, όπως δεν ξέρουμε και αν θα έχουμε κάποιο όφελος ή κάποια ζημία. Με το περιβόητο άνοιγμα των επαγγελμάτων θα έχουμε ζημία. Αυτό το κατανοεί όποιος γνωρίζει τη λειτουργία, τουλάχιστον των επαγγελμάτων που έχουν σχέση με την οικοδομή ή με το δικηγορικό επάγγελμα. 
Όμως, υπάρχει και ένα επίσης τρέχον θέμα που ανακύπτει στο άρθρο περί των τηλεοπτικών σταθμών. Εδώ, λοιπόν, συντηρείτε μια κατάσταση η οποία έχει δημιουργηθεί και βολεύει τα δύο κόμματα εξουσίας, γιατί είδαμε ότι και η Νέα Δημοκρατία έχει κάνει την ίδια ακριβώς πολιτική. Μας σέρνετε μια κατάσταση ημι-νομιμότητας, ημι-παρανομίας την οποία έρχεστε εδώ και τη συνεχίζετε. 
Επίσης, κάνετε μια διάκριση στα μέτρα που προβλέπονται για τους τηλεοπτικούς σταθμούς περιφερειακής και εθνικής εμβέλειας, όπου εκεί έχετε λιγότερες απαιτήσεις από αυτές που έχετε από τους τηλεοπτικούς σταθμούς περιφερειακής εμβέλειας. 
Εδώ υπάρχει ένα ξεκάθαρο ζήτημα δημοκρατίας, διότι, καλώς ή κακώς, τη φωνή της ελληνικής περιφέρειας, αλλά και τη φωνή της δημοκρατίας την εκφράζουν οι περιφερειακοί τοπικοί σταθμοί, οι οποίοι, είτε λόγω μεγέθους είτε λόγω του ότι δεν έχουν τη δυνατότητα να έχουν την ίδια ισχυρή πολιτική παρέμβαση που έχουν οι μεγαλοκαναλάρχες μέσω των τηλεοπτικών σταθμών εθνικής εμβέλειας, πραγματικά αφήνουν σε ένα βαθμό τους δημοσιογράφους να κάνουν τη δουλειά τους, εν αντιθέσει με τους μεγαλοδημοσιογράφους, τους οποίους γνωρίζουμε να είναι εκπρόσωποι τύπου του πολιτικού κατεστημένου. Έχουν πάψει εδώ και καιρό να είναι δημοσιογράφοι, αλλά είναι ακριβώς εκπρόσωποι τύπου του πολιτικού κατεστημένου.
Οι μεγαλοκαναλάρχες, σ’ αυτή την κατάσταση που έχει φτάσει η χώρα μας, δεν είναι άμοιροι ευθυνών. Η ελληνική τηλεόραση είναι -και επαναλαμβάνω η εθνικής εμβέλειας- ό,τι πιο σάπιο και διεφθαρμένο υπάρχει ανά τον κόσμο. Ό,τι πιο διεφθαρμένο πρότυπο ζωής υπάρχει, το έχει φέρει και το έχει εντάξει και το προωθεί στην ελληνική κοινωνία. Δεν είναι τυχαία η κατάσταση αυτή και φυσικά το όργιο φοροδιαφυγής κάθε φορά το οποίο γινόταν εκεί. Γνωρίζουμε ότι και με πολιτικές παρεμβάσεις εξασφάλιζαν δάνεια από τράπεζες, θαλασσοδάνεια, τα οποία χάθηκαν και τα οποία με κάποιον τρόπο θα πρέπει να έρθει να τα καλύψει το κράτος. Είναι χαρακτηριστικό το παράδειγμα, λοιπόν, ότι με αυτόν τον τρόπο μία ιδιωτική εξουσία χρησιμοποιήθηκε ούτως ώστε να αλώσει την ελληνική κοινωνία και να τη μετατρέψει προς την κατεύθυνση, την οποία ήθελαν οι συγκεκριμένες πολιτικές παρατάξεις που κυβέρνησαν.
Εδώ ερχόμαστε και άλλη μία φορά μεταφέρουμε την επίλυση του ουσιαστικού αυτού ζητήματος στο μέλλον. Πότε ακριβώς θα επιλυθεί, όμως, το συγκεκριμένο αυτό ζήτημα με έναν οριστικό τρόπο, ούτως ώστε να ξέρουμε ποιοι έχουν άδεια, με ποιον τρόπο την πήραν και για ποιο λόγο πρέπει να την έχουν, εφόσον έχουν τη συγκεκριμένη συμπεριφορά;
Όσον αφορά το άρθρο του Ταμείου Αξιοποίησης Ιδιωτικής Περιουσίας, όταν δημιουργήθηκε το Ταμείο Αξιοποίησης Ιδιωτικής Περιουσίας υπήρξαν διάφορες προτάσεις και υπήρξαν διάφορες σκέψεις να έχει όσο το δυνατόν ανεξάρτητη λειτουργία. Ξαφνικά, εδώ ερχόμαστε με τη ρύθμιση περί μετοχών, η οποία είναι απαράδεκτη και πρέπει να αποσυρθεί και ρυθμίζονται με τρόπο προκλητικό ζητήματα, τα οποία δεν ετέθησαν υπ’ όψιν του Διοικητικού Συμβουλίου του Ταμείου. Και δεν είδα καμμία εξήγηση του τι ακριβώς εξυπηρετεί η ανάθεση, στην ουσία, της ιδιωτικοποιήσεως όλων των δημοσίων οργανισμών που είναι στο Χρηματιστήριο με αυτόν τον τρόπο. Δεν δόθηκε καμμία πειστική απάντηση. Είναι δυνατόν να έρχεται η Κυβέρνηση να κάνει τέτοιες ρυθμίσεις και να μην εκφράζει την άποψή του και την γνώμη του το Διοικητικό Συμβούλιο του Ταμείου; Ποιον σκοπό ακριβώς εξυπηρετούν όλα αυτά; Ποιες σκοπιμότητες κρύβονται πίσω απ’ αυτό;
Μπορεί «η γυναίκα του Καίσαρα να μην είναι τίμια, αλλά πρέπει να φαίνεται τίμια». Κανονικά το ρητό λέει ότι «δεν αρκεί να είναι, αλλά πρέπει να φαίνεται κιόλας». Εδώ και «να μην είναι τίμια, πρέπει να φαίνεται τίμια». Πρέπει να δώσετε ρυθμίσεις διαφάνειας, οι οποίες δεν υπάρχουν στο παρόν νομοσχέδιο. Αντιθέτως, με μία συρραφή διατάξεων, οι οποίες αλληλοαναιρούνται και είναι αδύνατον να παρακολουθήσει κανείς το πού ακριβώς και με ποιον τρόπο θα χρησιμοποιηθούν, χειροτερεύει η κατάσταση περί διαφάνειας στο συγκεκριμένο άρθρο.
Σας ευχαριστώ, κυρία Πρόεδρε.
(Χειροκροτήματα από την πτέρυγα ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εμείς σας ευχαριστούμε, κύριε Πολατίδη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Κυρία Πρόεδρε, μία παρέμβαση για τη διαδικασία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Τελειώνουμε τώρα, κύριε Κιλτίδη.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Πριν τελειώσουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ορίστε, κύριε Κιλτίδη, έχετε το λόγο για ένα λεπτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Οι Υπουργοί που εμπλέκονται στο παρόν σχέδιο νόμου έχουν εξαγγείλει και προαναγγείλει τροπολογίες. Ως εισηγητές των κομμάτων τις αναζητούμε και δεν τις έχουμε. 
Παράκληση θερμή: μεταβιβάστε το αίτημα από την Ολομέλεια στην Κυβέρνηση να κατατεθούν οι τροπολογίες, διότι θα εισέλθουμε στη δεύτερη ενότητα και δεν έχουμε λάβει γνώση πολλών τροπολογιών, που προφορικώς προαναγγέλονται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Κύριε Κιλτίδη, ήταν εδώ ο Υπουργός. Ήδη έχει ενημερωθεί και θα έρθει πριν ξεκινήσει ο κατάλογος των ομιλητών.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Το θέμα δεν είναι ο ένας Υπουργός, αλλά όλοι οι εμπλεκόμενοι Υπουργοί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Θα ενημερώσω.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Και εγώ σας ευχαριστώ.
Το λόγο έχει ο κ. Παύλος Μαρκάκης, Βουλευτής του ΛΑΟΣ.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κυρία Πρόεδρε.
Είχα πει και στην κατ’ αρχήν συζήτηση ότι το νομοσχέδιο αυτό στην ουσία έχει επείγουσες ρυθμίσεις για το μεσοπρόθεσμο. 
Παρακολουθήσαμε, λοιπόν, μια ενδιαφέρουσα και πρωτοφανή διαδικασία στο Κοινοβούλιο. Και θέλω να τονίσω αυτό που είπε και ο εισηγητής μας ο κ. Κιλτίδης, ότι δεν φθάνει η μορφή του νομοσχεδίου, που είναι τέτοια που δεν ενημερώνει και δεν καθοδηγεί τη Βουλή επί της αρχής, μόνο για τις ρυθμίσεις του μεσοπρόθεσμου, αλλά μπαίνουν και χιλιάδες διατάξεις, οι οποίες συμπληρώνουν ατέλειες, ανεξάρτητα αν αυτές αναφέρονται στο μεσοπρόθεσμο ή όχι. Πολλές μπορεί να είναι και ρουσφετολογικές, μπορεί να είναι κάλυψη παρανομιών της προηγούμενης Κυβέρνησης. Δηλαδή το νομοσχέδιο έχει γίνει μια κολυμβήθρα του Σιλωάμ, όπου θεραπεύονται τα πάντα. 
Και δεν φτάνει μόνο αυτό. Κοντεύουμε στο τέλος της συζήτησης και ούτε οι εισηγητές δεν ξέρουν για τις τροπολογίες, ποιες μπαίνουν ή ποιες φεύγουν. Είχαμε και την τοποθέτηση του κ. Βενιζέλου χθες που ήρθε να μας μαλώσει. Είπε ότι δεν πρέπει να κάνουμε παρατηρήσεις στα άρθρα, αλλά υποχρεωτικά πρέπει να τα ψηφίσουμε, θέλουμε δεν θέλουμε, επειδή είμαστε συγκυβέρνηση.
Κάποιος έχει πληροφορήσει λάθος τον κ. Βενιζέλο. Εμείς συναισθανόμαστε τη συμμετοχή μας στην Κυβέρνηση για τους λόγους και τις προϋποθέσεις, ώστε να σώσουμε την πατρίδα μας από αυτή την οικονομική συγκυρία που έχει περιέλθει από την ευθύνη του ΠΑΣΟΚ και της Νέας Δημοκρατίας. Όμως, δεν θα απαλλοτριώσουμε ούτε τον εαυτό μας ως Βουλευτές, αλλά ούτε και το κόμμα μας στην κριτική που πρέπει να κάνουμε.
Κύριε Υπουργέ, θέλω να πείτε στον κ. Βενιζέλο ότι αφού είναι Κυβέρνηση του κ. Παπαδήμου, να πει στον Υπουργό Δικαιοσύνης να μη φέρνει στη Βουλή νομοσχέδια όπως αυτά για τα ναρκωτικά ή τον ρατσισμό, που απέσυρε και τα οποία τα ψηφίζει μόνο το ΠΑΣΟΚ. Έχουν δηλαδή δικαίωμα μερικοί Υπουργοί να φέρνουν νομοθετήματα, όπως είναι για τα ναρκωτικά που τα ψηφίζει μόνο η πτέρυγα του ΠΑΣΟΚ και δεν θα τα ψηφίσουν τα άλλα κόμματα και να μας φέρνουν εδώ υποχρεωτικά να ψηφίζουμε ακόμη και τα άρθρα με τα οποία δεν συμφωνούμε για τα οικονομικά μόνο νομοσχέδια;
Αν νομίζουν ότι αυτά τα θέματα μπορούν να αλλοτριώσουν τη συνείδηση των κομμάτων και των Βουλευτών, είναι πολύ γελασμένοι. Γι’ αυτό ο Πρόεδρός μας έχει ζητήσει σύγκλιση των Αρχηγών των κομμάτων, για να διευκρινιστούν αυτά τα θέματα. Και εκεί να πάει ο κ. Βενιζέλος και να πει «θέλουμε, δεν θέλουμε, τα ψηφίζουμε όλα και όσα θέλει το ΠΑΣΟΚ, θα τα ψηφίζει και χωριστά». Γίνεται αυτό; εκτός αν ψάχνουν για αφελείς. Αφελείς δεν είμαστε.
(Στο σημείο αυτό την Προεδρική Έδρα καταλαμβάνει ο ΣΤ’ Αντιπρόεδρος της Βουλής κ.  ΒΑΪΤΣΗΣ ΑΠΟΣΤΟΛΑΤΟΣ )
Όσον αφορά τα άρθρα, είπε ο κ. Βενιζέλος ότι απέσυρε το θέμα των airbus και θα το ξαναφέρει. Δεν ξέρω αν οι εισηγητές γνωρίζουν αν μπήκε ή βγήκε αυτό το θέμα των airbus. 
Υπάρχει το θέμα του Δήμου Ζωγράφου, όπου χαρίζονται 25 εκατομμύρια ευρώ. Το απέσυραν ή θα το ξαναφέρουν; Θα πρέπει να το ψηφίσουμε ή δεν πρέπει να το ψηφίσουμε υποχρεωτικά;
Με χαρά άκουσα πολλούς συναδέλφους, ακόμη και από την πλευρά του ΠΑΣΟΚ, που είπαν ότι αυτά τα άρθρα –το τάδε, το τάδε και το τάδε- δεν θα τα ψηφίσουν. Τι θα κάνει ο κ. Βενιζέλος; Θα τους μαλώσει; Ας πει στον Πρόεδρο τον κ. Παπανδρέου, να τους διαγράψει.
Αυτές τις παλικαριές να τις αφήσει ο κ. Βενιζέλος. Πιθανόν να έχει εκνευρισμό από άλλα θέματα που τον απασχολούν, αλλά δεν είναι δυνατόν να τα μεταφέρει στην Αίθουσα του Κοινοβουλίου.
Σας είπα τι έγινε με τα φορτηγά, πώς λάθη και παραλείψεις Υπουργών του ΠΑΣΟΚ μεταφέρθηκαν στους Υπουργούς που εκφράζονται από τον Λαϊκό Ορθόδοξο Συναγερμό. Καλά που έχει την ικανότητα των στελεχών μας ο κ. Βορίδης και τα κατάφερε. Πρέπει όμως να πούμε σ’ αυτήν την Αίθουσα ότι αυτό το ατόπημα –και χωρίς να το προκαλέσει καμμία τρόικα- είναι ενέργεια του κ. Ραγκούση ο οποίος από μόνος του μετέφερε την ημερομηνία έναρξης του νομοσχεδίου.
	Μιλάμε για δάνεια των δήμων στα οποία τούς γίνονται διευκολύνσεις ή τουλάχιστον για να μη φτάσουν σε χρεοκοπία, όπως προβλέπουν τα άρθρα. Μα, εννοείται ότι ο «Καλλικράτης» που ψήφισε ο κ. Ραγκούσης ήταν ένας τέλειος νόμος και θα εξυγίαινε τα οικονομικά των Οργανισμών Τοπικής Αυτοδιοίκησης και των περιφερειών. Πώς ερχόμαστε τώρα και ξαναδίνουμε δάνεια μέσω του Ταμείου Παρακαταθηκών και Δανείων χωρίς να ξέρουμε αν αυτό το ταμείο μπορεί να «σηκώσει» όλες τις οικονομικές επιβαρύνσεις που έχουν οι ΟΤΑ σ’ όλη την Ελλάδα; Μέσω του Ταμείου Παρακαταθηκών και Δανείων θα αναλάβει πάλι το ελληνικό κράτος την ευθύνη και την εγγύηση των υποχρεώσεων που θα πάρει το Ταμείο Παρακαταθηκών και Δανείων; Επομένως βρισκόμαστε σ’ ένα αδιέξοδο.
	Επίσης, έρχεστε και ρυθμίζετε θέματα για το μισθολόγιο και το βαθμολόγιο το οποίο ψηφίστηκε μόλις πριν από λίγες μέρες. Όταν δηλαδή οι Υπουργοί του ΠΑΣΟΚ το εισηγήθηκαν και μας το παρουσίασαν ως τον τέλειο νόμο, πώς έρχεστε σήμερα να κάνετε πληθώρα τροποποιήσεων για να φέρετε ένα νομοσχέδιο στη σωστή βάση και πού ξέρουμε ότι οι διατάξεις αυτές είναι οι σωστές και δεν ήταν οι προηγούμενες; 
Έρχομαι τώρα στα αντικειμενικά κριτήρια τα οποία θα μπουν για όλους τους επαγγελματίες, κάτι που ανατρέπει στην ουσία όλο το φορολογικό νομοσχέδιο. Ενώ ο κ. Βενιζέλος μας είχε υποσχεθεί εδώ και τέσσερις-πέντε μήνες ότι θα φέρει ένα εθνικό φορολογικό νομοσχέδιο που θα ισχύει, πετάει μία παράγραφο ή ένα άρθρο σε κάθε νομοσχέδιο που φέρνει και αλλάζει τα φορολογικά δεδομένα.
	Θα τελειώσω με τον ΕΟΠΥ. Ο κ. Λοβέρδος έχει εξαγγείλει ότι έχει έναν οργανισμό ο οποίος θα αντιμετωπίσει τα θέματα των γιατρών και του συστήματος υγείας. Αφού ήταν τόσο καλά προετοιμασμένος, γιατί κάθε λίγο και λιγάκι μας φέρνει τροπολογίες και αλλαγές διατάξεων για να αναλάβει πάλι το ΙΚΑ τις υποχρεώσεις του ΕΟΠΥ; Αυτό σημαίνει προχειρότητα και βιασύνη, σημαίνει αποφάσεις της κυβέρνησης του ΠΑΣΟΚ που ελήφθησαν βιαστικά και σε συνθήκες πανικού που δεν προάγουν τη λειτουργία του ελληνικού κράτους και που μάλλον το διαλύουν.
	Αυτές τις ευθύνες εμείς δεν πρόκειται να τις αναλάβουμε. Δεν θα αναλάβουμε προηγούμενες ευθύνες του ΠΑΣΟΚ και της Νέας Δημοκρατίας. Θα κρατήσουμε τον αυτόνομο λόγο μας σ’ όλες τις διατάξεις και σε όσα άρθρα ή νομοσχέδια έχουμε αντίθετη γνώμη, θα εκφράσουμε την αντίθεσή μας. Το να μας επιβάλλει ο κύριος Βενιζέλος τα ρουσφέτια του ΠΑΣΟΚ και τα λάθη του να τα ψηφίζουμε εμείς εκ των υστέρων στη Βουλή, δεν θα το κάνουμε. Αν νομίζει ότι θα το κάνουμε, είναι πολύ γελασμένος.
	Σας ευχαριστώ πολύ.
(Χειροκροτήματα από την πτέρυγα του ΛΑΟΣ)</Speech>
	ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε πολύ.
	Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής των Ελλήνων, είκοσι μαθητές και μία εκπαιδευτικός από το 1ο Δημοτικό Σχολείο Αγίας Παρασκευής Αττικής.
	Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
	Ολοκληρώθηκε η συζήτηση επί της ενότητας των άρθρων 1 έως και 8.
	Εισερχόμαστε στη συζήτηση των υπολοίπων άρθρων και των τροπολογιών.
	Το λόγο έχει ο εισηγητής της Πλειοψηφίας κ. Αθανάσιος Αλευράς για οκτώ λεπτά.</ChairmanSpeech>
	<Speech><Parlmember>ΑΘΑΝΑΣΙΟΣ ΑΛΕΥΡΑΣ</Parlmember>: Ευχαριστώ, κύριε Πρόεδρε.
	Πρώτον, θα ήθελα να κάνω την παρατήρηση ότι από την ενότητα την οποία εγκαταλείπουμε, δηλαδή την ενότητα των άρθρων 1 έως και 8, έχουν ανακύψει δύο εκκρεμότητες. Η πρώτη εκκρεμότητα αφορά στη διάταξη του άρθρου 5 για την οποία ο Υπουργός Μεταφορών έκανε μεν κάποιες τροποποιήσεις χθες το απόγευμα, αλλά χθες διάβασα ότι υπάρχουν σοβαρές αντιρρήσεις και ότι έχουν ανακύψει σοβαρά προβλήματα στη συνεννόηση με την τρόικα. Θα ήθελα να γνωρίζω αν έχουν διευθετηθεί τα ζητήματα του άρθρου 5 ή όχι. Αυτό αφορά την Κυβέρνηση.
Και το δεύτερο αφορά στην Κυβέρνηση. Εγώ θέλω να είμαι εντάξει με την κοινοβουλευτική μου συνείδηση. Φοβάμαι ότι η τοποθέτηση της Επιστημονικής Υπηρεσίας της Βουλής, η οποία μάλιστα αναφέρεται και στη νομολογία της ολομέλειας του Συμβουλίου της Επικρατείας, θέτει ένα σοβαρό ζήτημα συνταγματικότητας, σε σχέση με τη ρύθμιση το οποίο θα πρέπει να απασχολήσει την Κυβέρνηση, έτσι ώστε η διατύπωσή της να είναι σύμφωνη με τη νομολογία. 
Στην ενότητα που συζητάμε υπάρχουν άρθρα που αφορούν σε ζητήματα του Υπουργείου Ανάπτυξης και σε ζητήματα του παριστάμενου Υπουργού Κοινωνικών Ασφαλίσεων. 
Όσον αφορά στα ζητήματα του Υπουργείου Ανάπτυξης θέλω να επισημάνω τα εξής. Η πρώτη παρατήρηση έχει να κάνει με το γεγονός ότι με τις διατάξεις αυτές ρυθμίζονται σωστά μια σειρά ζητήματα. Υπάρχουν όμως ορισμένες επιφυλάξεις. 
Επιφύλαξη πρώτη: Η μεταφορά του ορισμού του ανώτατου αριθμού αδειών για τις λαϊκές αγορές και το υπαίθριο εμπόριο από τους δήμους στο γενικό γραμματέα της αποκεντρωμένης διοίκησης μπορεί να έχει κάποια εξήγηση, αλλά δε νομίζω ότι έχει απαντηθεί επαρκώς το γιατί. Γιατί δεν είναι καλύτερα οι δήμοι που έχουν το τοπικό συμφέρον και την τοπική γνώση των συνθηκών να αποφασίσουν για τον αριθμό των αδειών; Να απεμπλέξουμε αυτόν τον τομέα οικονομικής δραστηριότητας από τον παραπάνω γραφειοκρατικό φόρτο.
Η δεύτερη παρατήρηση έχει να κάνει με το ότι σωστά ο Υπουργός Ανάπτυξης, κ. Ξυνίδης, ανέπτυξε και στην επιτροπή και εδώ χθες το σκεπτικό με το οποίο κάνουμε τρεις δημόσιους φορείς, τη διαπίστευση, την τυποποίηση, την πιστοποίηση. Με τη διαφορά όμως ότι η ρύθμιση έτσι όπως γίνεται θίγει ένα σημαντικό αγαθό, όχι δημόσιο με τη στενή έννοια, ένα σημαντικό σήμα του δημόσιου τομέα, του ΕΛΟΤ. Απ’ αυτήν την άποψη πολλοί συνάδελφοι, από το ΠΑΣΟΚ και από άλλα κόμματα, έχουν προτείνει η νέα εταιρεία που θα δημιουργηθεί με τη συγχώνευση ΕΛΟΤ-ΕΒΕΤΕΑΜ, συγχώνευση κατά το κομμάτι της πιστοποίησης, να έχει στην επωνυμία της την ονομασία ΕΛΟΤ κάτι που θα της δώσει μια ισχυρή εμπορική αναγνώριση. 
Το δεύτερο ζήτημα είναι ότι θα πρέπει να ρυθμιστεί με επάρκεια το ζήτημα της μεταφοράς, της εισφοράς αν θέλετε του σήματος ΕΛΟΤ στο νέο φορέα της πιστοποίησης. Εδώ ναι μεν ο Υπουργός άφησε στη συζήτηση στην επιτροπή να διαφανεί μια θετική διάθεση, μέχρι στιγμής όμως δεν έχουμε δει τα αποτελέσματα αν αυτά τα πράγματα τα οποία φαίνονται λογικά και δικαιολογημένα θα γίνουν τελικά πράξεις στη νομοθεσία που θα ψηφίσουμε σε λίγο. 
Όσον αφορά στο ζήτημα των διατάξεων για τα πρόστιμα στις ενδοομιλικές συναλλαγές, θέλω να τονίσω ότι κακώς εμφανίζεται από μέλος της Αξιωματικής Αντιπολίτευσης ότι κάνουμε κάποια χαριστική ρύθμιση. Δεν μιλάμε για τις φορολογικές παραβάσεις που είναι μεγάλες και πολύ σημαντικές και σοβαρές που σχετίζονται με τις ενδοομιλικές συναλλαγές. Μιλάμε για πρόστιμα τα οποία μπαίνουν για εκπρόθεσμη υποβολή στοιχείων. Νομίζω ότι η εξήγηση που δόθηκε από την Κυβέρνηση τουλάχιστον εμένα μου φάνηκε πειστική και επαρκής, ότι δεν θα πρέπει να δημιουργούμε νομική σύγχυση για το ίδιο πράγμα να έχουμε συχνά δύο διαφορετικές διοικητικές ποινές. Και γι’ αυτό καλό είναι νομίζω αυτή η ρύθμιση να προχωρήσει.
Στα ζητήματα του Υπουργείου Κοινωνικών Ασφαλίσεων έχουμε τις ρυθμίσεις για τις δόσεις καταβολής των ληξιπρόθεσμων οφειλών. Νομίζω ότι δεν χρειάζεται να επισημάνω ξανά πόσο χρήσιμο είναι να δούμε αυτές τις ρυθμίσεις υπό το πρίσμα της πραγματικής αδυναμίας που αντιμετωπίζουν πάρα πολλές μικρομεσαίες ιδίως επιχειρήσεις να καταβάλουν ασφαλιστικές εισφορές. Είναι γνωστή η αντίθεσή μας επί της αρχής σε τέτοιου είδους ρυθμίσεις, παρ’ ό,τι όπως γνωρίζετε και το ΠΑΣΟΚ, ως Κυβέρνηση, έχει κάνει πολλές τέτοιες ρυθμίσεις και αυτό δυστυχώς δεν εγγράφετε στα θετικά του. Από εκεί και πέρα όμως βρισκόμαστε σήμερα σε μια δύσκολη κατάσταση και αυτό είναι κάτι που θα πρέπει να αντιμετωπίσουμε. 
Θα μου επιτρέψετε στα ζητήματα των άρθρων του Υπουργείου Ανάπτυξης να προσθέσω, επίσης, την αναφορά μου στο ζήτημα των εργαζομένων στον ΕΟΜΜΕΧ. Ειπώθηκαν ορισμένα πράγματα στην αρχή της συζήτησης και θα ήθελα να δω τις τελικές διατυπώσεις, έτσι ώστε να μην δημιουργηθούν προβλήματα. 
Επίσης, θα ήθελα να γνωρίσω και την τελική απάντηση της Κυβέρνησης σε σχέση με τους επιμέρους φορείς, δηλαδή αυτούς τους φορείς οι οποίοι καταργούνται μεν, αλλά είχαν μια κερδοφόρα -κατά τα δηλούμενα από τους ιδίους βεβαίως, δεν γνωρίζω το θέμα ειδικότερα- εμπορική δραστηριότητα. Γιατί δεν θα μπορούσαμε να βρούμε μια δυνατότητα μεταφοράς τους, για παράδειγμα, στην περιφέρεια, εάν και εφόσον μπορούν να δουλέψουν χωρίς επιχορηγήσεις για το ζήτημα αυτό;
Θα μου επιτρέψετε να κλείσω κάνοντας μια πολιτική αναφορά. Άκουσα και τον Κοινοβουλευτικό Εκπρόσωπο της Αξιωματικής Αντιπολίτευσης, ακούω και άλλους συναδέλφους από την Αξιωματική Αντιπολίτευση, ακούω και συναδέλφους τώρα τελευταία και από το ΛΑΟΣ .Υπάρχει μια ευρεία κοινοβουλευτική Πλειοψηφία που στηρίζει την Κυβέρνηση, αγαπητοί συνάδελφοι. Αποφασίσαμε να κάνουμε ένα γάμο ανάγκης, όχι ένα γάμο από έρωτα. Αυτό δεν σημαίνει ότι θα ερωτευτούμε. Δεν υπάρχει τέτοια περίπτωση και κανένας δεν το θέλει. Είμαι σίγουρος. Αν φαντάζεστε, όμως, ότι μετά το γάμο τις δουλειές στο σπίτι θα συνεχίζει να τις κάνει το ΠΑΣΟΚ, είστε γελασμένοι. Τις δουλειές θα τις κάνουμε μαζί, γιατί είναι δουλειές για τη χώρα. Αυτό πρέπει να το κατανοήσει ιδιαίτερα η Αξιωματική Αντιπολίτευση που συμπεριφέρεται ως Αξιωματική Αντιπολίτευση και ως Αξιωματική Συμπολίτευση. Και ως Αξιωματική Αντιπολίτευση εδικαιούτο να είναι μέχρι χθες, δεν δικαιούται να είναι σήμερα. 
Πρέπει να ξεκαθαρίσω επίσης, επειδή άκουσα ορισμένους συναδέλφους να λένε συνεχόμενα περί «πλυντηρίου» και ότι δεν θα γίνουμε πλυντήριο των λαθών του ΠΑΣΟΚ, ότι το μεγαλύτερο πλυντήριο που υπήρξε σ’ αυτήν την περίοδο ήταν το πλυντήριο, το οποίο κάναμε εμείς, η μπουγάδα που κάναμε εμείς στο απίστευτα μεγάλο χρέος το οποίο μας παρέδωσε η διακυβέρνηση της Νέας Δημοκρατίας και το ξεπλύναμε με πολύ μεγάλο κόπο κοινοβουλευτικά και με τεράστιο πολιτικό κόστος, όταν εσείς κρυβόσαστε. 
Θεωρώ, αδιανόητο, λοιπόν, σήμερα, όταν αναδεχτήκαμε ένα τεράστιο οικονομικό βάρος από τη διακυβέρνηση της Νέας Δημοκρατίας, να έρχεται η Αντιπολίτευση και να προσποιείται ότι δεν γνώριζε τίποτα. Δεν είναι σωστό. Το είπα και εχθές, το ξαναλέω και σήμερα. Δεν είναι δίκαιος τρόπος παιχνιδιού, δημιουργεί λάθος πολιτική αντίληψη στην ελληνική κοινωνία. Η ελληνική κοινωνία θέλει ένα σχέδιο εξόδου από την κρίση. Το σχέδιο εξόδου από την κρίση δεν μπορεί να διαμορφώνεται διαρκώς με option εξαιρέσεις. 
Φανταστείτε αν ερχόμουν και εγώ σήμερα εδώ σ’ αυτήν την Αίθουσα, όπως έκαναν τα άλλα δύο κόμματα και έλεγα ότι η Κοινοβουλευτική Ομάδα του ΠΑΣΟΚ από τα 35 άρθρα, τα 15 δεν τα ψηφίζει και δεν τα εισηγείται κανένας. Που θα πάει η χώρα έτσι; Νομίζω, λοιπόν, ότι η πολιτική ευθύνη επιβάλλει πολιτικές ηγεσίας και όχι πολιτικές κρυψίνοιας, πολιτικές που αποσκοπούν απλώς στο να καταγράφουν εκλογικά ποσοστά. Δεν θα κριθούμε από το εκλογικό μας ποσοστό, αγαπητοί συνάδελφοι. Δεν θα κριθούμε από το ποσοστό που θα πάρουμε στις επόμενες εκλογές. Θα κριθούμε από την ικανότητά μας να οδηγήσουμε τη χώρα εκτός της οικονομικής κρίσης και της ύφεσης, έξω από τον κύκλο αυτό του διαβόλου. 
Αυτή η επιτυχία μας θα μετρηθεί με ιστορικούς και όχι εκλογικούς όρους. Γνωρίζουμε πολύ καλά ότι αρκετοί από εμάς θα πληρώσουμε βαρύτατο προσωπικό και πολιτικό τίμημα, αλλά η σωτηρία της πατρίδας είναι το υπέρτατο καθήκον.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>):   Σας ευχαριστούμε πολύ, κύριε Αλευρά και για το κλείσιμο της ομιλίας σας.
Ως  καθ’ ύλην αρμόδιος, επειδή φέρατε εσείς το παράδειγμα του γάμου και του έρωτα, θα σας πω ότι η μισή Ελλάδα είναι παντρεμένη εξαναγκαστικά και θα σας διαβεβαιώσω να μην αποκλείεται καθόλου παράφορο έρωτα μετά από σύναψη τέτοιου γάμου.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι έξι μαθητές και μαθήτριες και δύο εκπαιδευτικοί από το 2ο Δημοτικό Σχολείο των Μελισσίων του Νομού Αττικής στο πλαίσιο ενιαίου αναμορφωμένου εκπαιδευτικού προγράμματος που οργανώνει το Ίδρυμα της Βουλής.
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο συνάδελφος εισηγητής της Νέας Δημοκρατίας, κ. Κωνσταντίνος Χατζηδάκης, για οκτώ λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember>: Κύριε Πρόεδρε, ο κ. Αλευράς αναφέρθηκε μόλις προηγουμένως στο βάρος, το οποίο σήκωσε το ΠΑΣΟΚ την περασμένη διετία. Ο Αρχηγός του ήταν, όχι ο δικός μας Αρχηγός, που είχε πει πριν από τις εκλογές του ’09 την περίφημη φράση «λεφτά υπάρχουν», όταν η Νέα Δημοκρατία προειδοποιούσε ότι λόγω και της διεθνούς κρίσεως έρχονται κάποια δύσκολα χρόνια. Επομένως, είναι πολύ αργά γι’ αυτές τις διαμαρτυρίες. Πληρώνετε τη δημαγωγία σας, πληρώνετε τα ψέματα και πληρώνετε και την ανικανότητα της διετίας που μεσολάβησε, κύριε Αλευρά. Αυτό είναι ξεκάθαρο, όπως είναι ξεκάθαρο και κάτι άλλο: Ότι το δόγμα Βενιζέλου, πως ό,τι φέρνει η Κυβέρνηση αυτή –και οποιαδήποτε Κυβέρνηση άλλωστε- πρέπει η Βουλή να το δέχεται, είναι πέρα από τις δημοκρατικές αντιλήψεις. Πώς να το κάνουμε; Η Βουλή δεν μπορεί να είναι μια βουβή Βουλή, η οποία αποδέχεται ακριβώς αυτά τα οποία της φέρνει η Κυβέρνηση σαν να είναι οι πλάκες του Μωϋσή. Δεν συμβαίνει σε κανένα Κοινοβούλιο της Ευρώπης και του κόσμου.
Η Κυβέρνηση έφερε κάποιο σχέδιο και τριακόσιοι αντιπρόσωποι του έθνους το συζητούν ελεύθερα, δημοκρατικά και προσπαθούν να το βελτιώσουν. Και αυτό είναι και το πνεύμα της Νέας Δημοκρατίας. Στηρίζουμε την Κυβέρνηση Παπαδήμου για την εντολή, την οποία έχει από τη Βουλή, με βάση και τις προγραμματικές της δηλώσεις, αλλά από εκεί και πέρα ασφαλώς δεν παραιτούμεθα του ρόλου μας, ως Βουλευτές. Εσείς οι ίδιοι άλλωστε που κάνετε αυτήν την κριτική για τη Νέα Δημοκρατία, ασκήσατε σφοδρότατη κριτική σε Υπουργούς της δικής σας Κυβερνήσεως, στο πλαίσιο αυτού του νομοσχεδίου. Επομένως, δεν καταλαβαίνω γιατί υπάρχουν, κύριε Πρόεδρε, από την πλευρά του ΠΑΣΟΚ δύο μέτρα και δύο σταθμά. Εκείνοι δικαιούνται και να στηρίζουν και να κάνουν κριτική, αλλά εμείς πρέπει να αποδεχόμαστε αυτά που φέρνει ο κ. Βενιζέλος,αυτά που φέρνει ο κ. Χρυσοχοΐδης, αυτά που φέρνει οποιοσδήποτε άλλος Υπουργός της Κυβέρνησης. 
Νομίζω ότι πρέπει το ΠΑΣΟΚ να προσγειωθεί στην πραγματικότητα. Αρκετά πια με αυτές τις συγχύσεις και για να γίνω πιο συγκεκριμένος, θέλω να πω ότι η πίεση της Νέας Δημοκρατίας ήταν μία πίεση που στο συγκεκριμένο νομοσχέδιο απέδωσε. Και θέλω να σας αναφέρω παραδείγματα για να δείτε πώς το νομοσχέδιο βελτιώθηκε χάρη στη δική μας πίεση. 
Παράδειγμα, η ρύθμιση για τα  Airbus, όπου ήθελε ο κ. Βενιζέλος η Βουλή να καλύψει την απόφαση της διυπουργικής επιτροπής, αποσύρθηκε με τη δική μας πίεση. Εάν δεν υπήρχε η πίεση, προφανώς θα παρέμενε μέσα στο νομοσχέδιο. Δεν είδα καμμία αντίδραση από την πλευρά του κ. Αλευρά, του εισηγητή του ΠΑΣΟΚ. 
Δεύτερον, η ρύθμιση για το επικουρικό της Εμπορικής Τραπέζης, το άρθρο 27, όπου προβλεπόταν ότι δεν θα καταβληθούν οι συντάξεις στους συνταξιούχους της Εμπορικής, επειδή δεν δίνει η διοίκηση του Ταμείου τα στοιχεία στο Υπουργείο. Είπαμε ότι πρέπει να επιβληθούν κυρώσεις στη διοίκηση, αντί να επιβληθούν κυρώσεις στους συνταξιούχους. Αποσύρθηκε η ρύθμιση αυτή, πάλι με πίεση δική μας.
Τρίτον, οι καλύτερες ρυθμίσεις που ήρθαν στο άρθρο 28 για την περιουσία των ασφαλιστικών φορέων. Έχουμε περισσότερες εγγυήσεις, μεγαλύτερη διαφάνεια στη λήψη των αποφάσεων, πάλι με δική μας πίεση. Η βελτίωση στο άρθρο 7 της διατύπωσης για τις χρηματιστηριακές εταιρείες στην εμπλοκή τους για τις αποκρατικοποιήσεις, η βελτίωση που ήρθε χθες το βράδυ. Πάλι μετά από τις δικές μας ενστάσεις. Η καλύτερη ρύθμιση για τους υπαλλήλους του ΕΟΜΜΕΧ, που ανακοινώθηκε χθες το βράδυ από τον κ. Ξυνίδη. Και πάλι με βάση τις πιέσεις της Νέας Δημοκρατίας, κυρίως, και κάποιων συναδέλφων του ΠΑΣΟΚ πρέπει να πω, το παραδέχομαι, κυρία Κατσέλη και με μία διακομματική προσπάθεια που έγινε και από τους συναδέλφους της Αριστεράς. Τα πρόστιμα για τις ενδοομιλικές που αυξάνονται. Και ο κ. Βλάχος κι εγώ και άλλοι συνάδελφοι της Νέας Δημοκρατίας, είχαμε θέσει το θέμα και στην επιτροπή και στην Ολομέλεια. Να, λοιπόν, που ο ρόλος της Βουλής μπορεί να είναι θετικός. Να, λοιπόν, πώς το νομοσχέδιο βελτιώνεται εξαιτίας του ελεύθερου διαλόγου.
Αν δεχόμασταν το δόγμα Βενιζέλου «ό,τι σας φέρνουμε πρέπει και να το υπογράφετε και να το εγκρίνετε», δεν θα είχαμε αυτές τις  βελτιώσεις, για τις οποίες μόλις σας μίλησα. 
Δεν υπάρχει περιθώριο για άλλες βελτιώσεις; Προφανώς υπάρχει, κύριε Πρόεδρε. Μιλώντας για τη συγκεκριμένη ενότητα των άρθρων είναι σαφές ότι εάν συζητήσουμε, μπορούμε να έχουμε πολύ καλύτερες ρυθμίσεις για τα θέματα των συγχωνεύσεων των οργανισμών. Εμείς είχαμε μιλήσει για δύο μόνο οργανισμούς, έναν για τις μικρομεσαίες επιχειρήσεις, έναν για την ποιότητα με συγχωνεύσεις όλων των υπολοίπων φορέων, για να κάνουμε οικονομίες κλίμακος και να έχουμε ένα πιο αποτελεσματικό μοντέλο.
Ο κ. Ξυνίδης καθυστερημένα χθες το βράδυ είπε: «Αντιλαμβάνομαι ότι υπάρχει μια διαφορετική πρόταση από τη Νέα Δημοκρατία. Θα την εξετάσουμε και θα δούμε τι μπορούμε να κάνουμε, μήπως μπορούμε έστω και στο μέλλον να ενσωματώσουμε κάποιες από αυτές τις αντιλήψεις». Εύχομαι να μην μείνουμε στη θεωρία και να γίνει πράξη, γιατί πραγματικά θεωρούμε πως οι δικές μας προτάσεις είναι πολύ πιο ολοκληρωμένες και πολύ πιο απλές για όλους και για τη διοίκηση και για τους υπαλλήλους και για τους πολίτες. 
Οι ρυθμίσεις για τα φορτηγά είναι κάτι για το οποίο θα ήθελα να εκμεταλλευτώ την παρουσία και του αρμόδιου Υπουργού του κ. Βορίδη. Έφερε, μετά από συνεννοήσεις με την τρόικα, μια ρύθμιση που επαναφέρει, κατά κάποιο τρόπο, τη δυνατότητα να εκδίδονται άδειες όχι μόνο για κοινοτικούς μεταφορείς, αλλά και για μη κοινοτικούς μεταφορείς υπό τον όρο της αμοιβαιότητας. 
Πραγματικά εμείς δεν το καταλαβαίνουμε. Δεν είναι υποχρέωση από το κοινοτικό δίκαιο. Σε καμμία περίπτωση δεν είναι υποχρέωση από το κοινοτικό δίκαιο και υπό αυτήν την έννοια θα θέλαμε να δοθούν διευκρινήσεις και θα θέλαμε να δούμε πώς εννοεί η Κυβέρνηση και τον όρο της αμοιβαιότητας, διότι δεν καταλαβαίνουμε για ποιο λόγο θα πρέπει να υπάρχουν δυο μέτρα και δύο σταθμά. Στην Ιταλία, στην Αυστρία, στη Φινλανδία να μην υπάρχει αυτή η υποχρέωση και στην Ελλάδα να υπάρχει η υποχρέωση για μη κοινοτικούς μεταφορείς. 
Κύριε Υπουργέ, παρακαλώ να έχουμε μια ξεκάθαρη τοποθέτηση σε αυτό το θέμα, γιατί γεννώνται εύλογα ερωτήματα. 
Επίσης, θα θέλαμε κάποιες απαντήσεις για τροπολογίες που έχουν κατατεθεί από τη Νέα Δημοκρατία επισήμως για προβλήματα των ΟΤΑ, για προβλήματα που σχετίζονται με το Δήμο Πειραιά, με το Δήμο Αμαρουσίου, με αιτήματα της ΠΕΔΑ, της πρώην ΤΕΔΚΝΑ, δηλαδή. Θα θέλαμε από τον κ. Κουκουλόπουλο να έρθει και να μας πει, πώς τοποθετείται σε αυτές τις τροπολογίες που κατατέθηκαν και επιχειρούν να απαντήσουν σε κάποια πιεστικά οικονομικά προβλήματα ορισμένων δήμων που απειλούνται με κατάρρευση. 
Θα θέλαμε, επίσης, να υπάρξει μια ξεκάθαρη τοποθέτηση από την πλευρά του Υπουργείου Παιδείας για την τροπολογία που κατατέθηκε ως προς τους υπαλλήλους που υπηρετούν στον οργανισμό για τις βιβλιοθήκες, διότι καταλαβαίνω ότι υπάρχει μια ανησυχία και η Υπουργός Παιδείας, που ήρθε χθες, δεν διευκρίνισε αυτή τη διάσταση.
Επομένως, κύριε Πρόεδρε, η στάση της Νέας Δημοκρατίας είναι πάρα πολύ σαφής. Καταλαβαίνουμε την κρισιμότητα των στιγμών. Καταλαβαίνουμε ότι πρέπει για τη συγκεκριμένη αποστολή της, για να ξεπεράσουμε τους κάβους του PSI και της δανειακής σύμβασης, να στηριχθεί η Κυβέρνηση Παπαδήμου, αλλά από εκεί και πέρα στα νομοσχέδια που έρχονται στη Βουλή, δεν θα σταματήσουμε να μιλάμε. Δεν θα σταματήσουμε να έχουμε ενστάσεις, όχι για να λειτουργούμε κατεδαφιστικά, αλλά για να λειτουργούμε υπεύθυνα και εθνικά. 
Αυτό κάναμε και σε αυτό το νομοσχέδιο, αυτό θα συνεχίσουμε να κάνουμε και μαθήματα υπευθυνότητας, από το κόμμα του ΠΑΣΟΚ ιδίως, δεν δεχόμαστε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Χατζηδάκη για τον ευδόκιμο λόγο του ιδιαιτέρως.
Συνεχίζουμε με τον ειδικό αγορητή του Κομμουνιστικού Κόμματος Ελλάδας, το Βουλευτή κ. Νικόλαο Καραθανασόπουλο.
Έχετε το λόγο για οκτώ λεπτά, επίσης, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Παρακολουθώ τις εξελίξεις σήμερα από το πρωί και βεβαίως από χθες το βράδυ άρχισε αυτή η επίθεση συκοφαντίας απέναντι στο ταξικό κίνημα, το οποίο δεν συμβιβάζεται και δεν υποτάσσεται σε προκατασκευασμένους διαλόγους οι οποίοι θα οδηγήσουν στο σφαγιαστήριο, στο θυσιαστήριο τα εναπομείναντα εργατικά δικαιώματα. Μιλάω για τον ψευδεπίγραφο αυτό κοινωνικό διάλογο ανάμεσα στους εταίρους, ο οποίος ετοιμάζει μια νέα επίθεση απέναντι στην αξία της εργατικής δύναμης, στο πλαίσιο της θωράκισης, της ανταγωνιστικότητας και της κερδοφορίας των μονοπωλιακών ομίλων. 
Και χθες η Κυβέρνηση διά των Υπουργών της και σήμερα εκπομπές ραδιοφωνικές, προσπαθούσαν να συκοφαντήσουν με κάθε τρόπο αυτή την προσπάθεια την οποία καταβάλλει πραγματικά το ταξικό κίνημα με κάθε μορφή, να παρεμποδίσει το τσάκισμα των δικαιωμάτων του και των κατακτήσεών του. Γιατί, βεβαίως, καμμία κατάκτηση δεν έγινε μέσα από τέτοιους προκατασκευασμένους διαλόγους και η εμπειρία που υπάρχει εδώ στην Ελλάδα, είναι ότι όλοι αυτοί οι διάλογοι οδήγησαν σε αφαίρεση εργατικών δικαιωμάτων. Αποτελεί πρόσχημα και διευκόλυνση ταυτόχρονα της κυβερνητικής προπαγάνδας, της προπαγάνδας δηλαδή των δυνάμεων που στηρίζουν την Κυβέρνηση και της τρόικας συνολικά ότι πρέπει η εργατική τάξη, τα πλατιά λαϊκά στρώματα να πληρώσουν τις συνέπειες της καπιταλιστικής κρίσης και ταυτόχρονα να υποστούν μια διαρκείας επιδείνωση της εργασιακής τους θέσης αλλά και του βιοτικού τους επιπέδου. 
Απ’ αυτήν την άποψη, το συγκεκριμένο νομοσχέδιο που συζητάμε διαμορφώνει ένα νέο τέτοιο ευρύτερο περιβάλλον και ανεξάρτητα των πολυδιατάξεων που έχει και αφορούν διαφορετικά Υπουργεία, έχει μια κόκκινη γραμμή η οποία διευκολύνει τη δράση του μεγάλου κεφαλαίου μέσα στο πλαίσιο της απελευθέρωσης της αγοράς και της συγκεντροποίησης ακόμη περισσότερο. Είναι φανερή, λοιπόν, η επιδίωξη της Κυβέρνησης να επιταχύνει αυτές τις διαδικασίες και με την τροπολογία που κατατέθηκε στο άρθρο 4 για την απελευθέρωση χωρίς εμπόδια εκατόν τριάντα έξι, εκατόν σαράντα νέων επαγγελμάτων και για τα άρθρα 5 που μιλάνε για τις οδικές μεταφορές αλλά και για το άρθρο 6 για τους δικηγόρους. 
Μάλιστα, όσο περνά το διάστημα αυτό, θα πέφτουν οποιεσδήποτε μάσκες των διαφόρων ότι μπορεί να υπάρξει και καλή απελευθέρωση. Η απελευθέρωση ευνοεί τους επιχειρηματικούς ομίλους, είναι σε βάρος των αυτοαπασχολούμενων, είναι σε βάρος των μικρών επαγγελματιών, είναι σε βάρος και των ίδιων των λαϊκών στρωμάτων για την παροχή των υπηρεσιών σε αυτούς τους κλάδους. Οι διατάξεις γίνονται ακόμα πιο επώδυνες από τη στιγμή που η Κυβέρνηση συνεχίζει να τροποποιεί πάνω στις τροποποιήσεις. 
Εμείς δεν έχουμε αυταπάτες ότι εάν παρέμενε ο όρος των χωρών-μελών της Ευρωπαϊκής Ένωσης ότι μπορούν να πάρουν άδεια, αυτό θα βελτίωνε τη θέση. Καμμία τέτοια αυταπάτη. Εξάλλου, γνωρίζετε πολύ καλά ότι το μεγάλο παιχνίδι, τα μεγάλα συμφέροντα γίνονται με τη Βουλγαρία. Μια σειρά επιχειρήσεις έχουν μεταφέρει την έδρα τους στη Βουλγαρία. Ταυτόχρονα, όμως, θέλουμε να αναδείξουμε σε σχέση με την αλλαγή η οποία υπήρξε -ότι μπορούν και από τρίτες χώρες να παίρνουν- ότι υπάρχουν τεράστια συμφέροντα οικονομικά και επιχειρηματικά που επέβαλαν αυτήν την αλλαγή. Και αυτά τα συμφέροντα έχουν ονοματεπώνυμο ακόμα και σε κράτη με τα οποία πρόσφατα η Κυβέρνηση και η σημερινή και η προηγούμενη, αυξάνει την στρατιωτική και οικονομική συνεργασία, όπως για παράδειγμα με το κράτος του Ισραήλ το οποίο ενδιαφέρεται, καθώς ένα πολύ μεγάλο τμήμα των οδικών μεταφορών του Ισραήλ εξυπηρετείται από τη δική μας επικράτεια. Άρα, λοιπόν, είναι τεράστια και πολύ μεγάλα τα συμφέροντα. 
Εμείς το λέμε καθαρά ότι όλες αυτές οι εξελίξεις θα οδηγήσουν σε ραγδαία επιδείνωση της θέσης πλατιών λαϊκών στρωμάτων και απ’ αυτήν την άποψη θα κάνουμε ό,τι μπορούμε για να αποτρέψουμε, να παρεμποδίσουμε αυτές τις εξελίξεις. Και βεβαίως, θα αξιοποιήσουμε τις όποιες δυνατότητες μας δίνονται στο Κοινοβούλιο.
Απ’ αυτήν την άποψη, θα καταθέσουμε αίτημα για ονομαστική ψηφοφορία και για τα άρθρα που αφορούν την απελευθέρωση αλλά και για μια σειρά άλλα  άρθρα που συζητούνται τώρα στο δεύτερο κύκλο, δηλαδή για το άρθρο 4, 5 και 6 που είναι τα άρθρα που εμπεριέχουν προϋποθέσεις που διευκολύνουν ακόμη περισσότερο, διευρύνουν ακόμη περισσότερο την απελευθέρωση της αγοράς. 
Επίσης, θα καταθέσουμε αίτημα για ονομαστική ψηφοφορία για τα άρθρα που αφορούν μια σειρά από δημόσιους οργανισμούς που στο πλαίσιο της συρρίκνωσης του δημόσιου τομέα οδηγούν στο ξεκλήρισμα αυτών των οργανισμών, στη συρρίκνωση, στην υποβάθμισή τους, για να αφήσουν ελεύθερο το χώρο στα ιδιωτικά συμφέροντα να αναπτύξουν τη δράση τους και ταυτόχρονα διαμορφώνουν τις προϋποθέσεις για επιδείνωση της θέσης των εργαζόμενων στους τομείς αυτούς μέσα από τις αναγκαστικές αποσπάσεις και μετατάξεις, αλλά ακόμη και μέσα από την εφεδρεία στην απόλυσή τους. 
Και μιλάμε για μια σειρά Οργανισμούς, οι οποίοι θα μπορούσαν να παίξουν ένα διαφορετικό ρόλο. Θα μπορούσαν να συμβάλουν, όπως για παράδειγμα ο ΕΟMΜΕΧ, στη στήριξη των πολύ μικρών επιχειρήσεων. Και βεβαίως μια σειρά από θυγατρικές εταιρείες του ΕΟΜΜΕΧ έπαιζαν και έναν τέτοιο ρόλο που διευκόλυνε, όπως για τα αργυρομεταλλεύματα, για την αργυροχρυσοχοΐα, για τον άργιλο, τέτοιου είδους δραστηριότητες που έβαζαν εμπόδια στη δράση του μεγάλου κεφαλαίου να κατακλύσει και αυτούς τους τομείς και τους κλάδους και που σήμερα με βάση αυτές τις εξελίξεις θα οδηγήσουν σε απόγνωση εκατοντάδες μικρές βιοτεχνίες. 
Η ίδια λογική έχει να κάνει και με τον ΕΛΟΤ, όπου ουσιαστικά η υποβάθμιση του ΕΛΟΤ και η κατάργηση της δυνατότητας για παροχή πιστοποίησης στις επιχειρήσεις διευκολύνει τις θυγατρικές επιχειρήσεις πολυεθνικών οι οποίες δραστηριοποιούνται στη χώρα μας στον τομέα της πιστοποίησης να μπουν ακόμη πιο δυναμικά και να μονοπωλήσουν και αυτόν τον τομέα, τον τομέα δηλαδή της πιστοποίησης. Άρα δηλαδή και για τα άρθρα που αναφέρονται στα συγκεκριμένα ζητήματα εμείς θα καταθέσουμε ονομαστική ψηφοφορία.
Αυτή η αγωνία, η μεγάλη αγωνία της Κυβέρνησης φαίνεται και από μία σειρά παλινωδίες. Στο προσχέδιο το οποίο είχε δοθεί στη δημοσιότητα υπήρχε η γνωστή διάταξη για την υπόθεση με τους βενζινοπώλες. Ουσιαστικά, αυτό το οποίο υπήρχε τότε αποκαθιστούσε ένα μεγάλο ζήτημα, ένα ζήτημα για μία σειρά από παραβάσεις που είχαν να κάνουν με την έγκυρη ενημέρωση, δηλαδή διοικητικού χαρακτήρα, αντιμετωπίζοντας παραβιάσεις τελωνειακές, δηλαδή ως λαθρεμπόριο. Αυτό το αποσύρατε. Για ποιο λόγο; Δηλαδή οι ογδόντα έξι στους εκατόν είκοσι βενζινοπώλες της Αιτωλοακαρνανίας έκαναν όλοι λαθρεμπόριο; Όταν η ίδια η Γενική Γραμματεία Τελωνειακών Υποθέσεων, το ίδιο το ΣΔΟΕ είπαν ότι δεν είναι έτσι τα πράγματα και ότι έχουμε διοικητικές παραβάσεις. 
Όμως, επιμένετε να παραμένουν αυτά τα τεράστια πρόστιμα από 100.000 έως 250.000 για το κάθε βενζινάδικο. Αφορούν πάνω από τα μισά βενζινάδικα σε όλη τη χώρα. Άρα δηλαδή μέσα από αυτήν τη διαδικασία, άμα επιμένει η Κυβέρνηση, θα οδηγήσετε στο κλείσιμο του 60%-70% των βενζινάδικων. Άρα, δηλαδή θα διευκολυνθούν οι μεγάλες εταιρείες να μονοπωλήσουν την αγορά μέσα από μία τέτοια επιδίωξη. 
Και εδώ πέρα δεν έχει δοθεί μία πειστική απάντηση γιατί η Κυβέρνηση απέσυρε το συγκεκριμένο τη στιγμή που δίνει χαριστικές ρυθμίσεις στο μεγάλο κεφάλαιο και όσον αφορά της ληξιπρόθεσμες οφειλές, αλλά και όσον αφορά το άρθρο 21 για τις οφειλές που έχει στα ασφαλιστικά ταμεία με αυτόν τον ισοπεδωτικό τρόπο, είτε αφορά επαγγελματία και βιοτέχνη ο οποίος δεν μπορεί να πληρώσει τα ασφαλιστικά ταμεία γιατί δεν έχει τη δυνατότητα είτε αφορά μεγάλη επιχείρηση η οποία παράνομα παρακρατεί τις εισφορές των εργαζόμενων και δεν τις αποδίδει στα ασφαλιστικά ταμεία, με την ίδια οριζόντια αντιμετώπιση και οι μεν και οι δε. Αυτό ταυτόχρονα διευκολύνει ουσιαστικά τη δράση. Αποτελεί ένα ακόμη εφαλτήριο στην επίθεση που δρομολογείται το επόμενο διάστημα με τη λεγόμενη μείωση του λεγόμενου μη μισθολογικού κόστους, που θα οδηγήσει σε ακόμη μεγαλύτερη επιδείνωση της θέσης των ασφαλιστικών ταμείων για να έρχεστε μετά και να λέτε: «Τα ασφαλιστικά ταμεία δεν δίνουν, να κόψουμε τις κύριες συντάξεις, να τις μειώσουμε ακόμη περισσότερο, να μειώσουμε και να κόψουμε τις επικουρικές συντάξεις».
Και η υποκρισία φτάνει στο μεγαλείο της με το άρθρο 28 που φαίνεται πώς θέλετε να αξιοποιηθεί η ακίνητη περιουσία των ασφαλιστικών ταμείων, όταν τη δίνετε έστω και για μια μεταβατική περίοδο -που ουδέν μονιμότερο εκ του προσωρινού δεν είναι στη χώρα μας- να αξιοποιείται η ακίνητη περιουσία έναντι μηδενικού ή και ενός υποτυπώδους οφέλους. 
Και από αυτήν την άποψη, ολοκληρώνοντας, κύριε Πρόεδρε, και τα άρθρα 21, 28, αλλά και το άρθρο 24 αποκαλύπτει την αντιλαϊκή σας, τη βάρβαρη, την ταξική σας πολιτική, την εκδικητική σας στάση απέναντι στους φτωχούς συνταξιούχους με αυτήν την τροποποίηση την οποία κάνετε στο άρθρο 24 για το δώρο Χριστουγέννων, Πάσχα και το επίδομα αδείας. Σε αυτά, λοιπόν, τα άρθρα το Κομμουνιστικό Κόμμα της Ελλάδας θα καταθέσει αίτημα για ονομαστική ψηφοφορία.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Καραθανασόπουλο από το Κομμουνιστικό Κόμμα Ελλάδας. 
Το λόγο έχει ο κ. Κωνσταντίνος Κιλτίδης από το Λαϊκό Ορθόδοξο Συναγερμό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ευχαριστώ κύριε Πρόεδρε. 
Αγαπητοί συνάδελφοι, εκτιμώ ότι η σημερινή μέρα είναι ιδιαιτέρως κρίσιμη και θα σηματοδοτήσει ούτως ή άλλως ζητήματα τα οποία κατατίθενται μέσα σε αυτήν την Αίθουσα αυτές τις δύο μέρες, με αφορμή τη συζήτηση για το επίμαχο σχέδιο νόμου. 
Γιατί γίνεται αυτό; Γιατί ο Λαϊκός Ορθόδοξος Συναγερμός -όπως και χθες ο Πρόεδρός μας Γιώργος Καρατζαφέρης είπε- τόνισε εξαρχής ότι ναι, συμμετείχαμε σε μια Κυβέρνηση ανάγκης, κατά το μη χείρον βέλτιστο. Προφανώς όμως η επιδίωξη της πολιτικής δεν μπορεί να είναι το λιγότερο κακό, πρέπει να είναι το δυνατόν καλύτερο. 
Και σήμερα καλούνται οι Αρχηγοί των κομμάτων να κάνουν αύριο αυτό που πρέπει κατά τη σύγκλιση και ομογενοποίηση, όπου θα στηρίξουν μια Κυβέρνηση υπό τον καταλληλότερο πλέον Πρωθυπουργό, τον κ. Παπαδήμο, για να δώσουν τη μάχη και της διεκδίκησης έναντι των εταίρων και δανειστών μας, αλλά και να ξεκαθαρίσουν επιτέλους στο εσωτερικό και του ελληνικού Κοινοβουλίου, αλλά και της ελληνικής κοινωνίας, τι είναι αυτό που αποκρυσταλλώνεται ως διαπραγματεύσιμο δεδομένο με τους δανειστές μας. 
Είναι βέβαιο ότι για τελευταία φορά –και εκτιμώ ότι έτσι θα είναι- ο Λαϊκός Ορθόδοξος Συναγερμός προσέρχεται σε αυτήν τη συζήτηση με αυτήν την άναρχη παρουσία. Χθες, στη συζήτηση του νομοσχεδίου -που δεν έπρεπε να έρθει- περί ναρκωτικών και κωδίκων, ήμασταν ξεκάθαροι ότι κάποιοι είναι βαθιά νυχτωμένοι αν νομίζουν ότι θα εκποιήσουμε τον πυρήνα των ιδεών μας. Είμαστε αδιαπραγμάτευτοι κατά τον πατριωτικό και κοινωνικό παρεμβατισμό μας.
Παραδείγματος χάριν, υπάρχει, θα έλεγα ότι στο φίλτατο συνάδελφο κ. Καραθανασόπουλο, ένα ζήτημα σήμερα, η Χαλυβουργία. Τάχα είναι κάποιοι πιο ευαίσθητοι; Έχουν την ικανότητα να ρίχνουν δάκρυα πιο φιλεύσπλαχνα προς τους πολίτες που δοκιμάζονται; Όχι. 
Η στάση όμως που κρατάμε κάποιοι -οι οποίοι είμαστε αλλοτριωμένοι κατά την κοινωνικότητα και την ιδιότητα που φέρουν ως αυτοί οι Έλληνες εργαζόμενοι- είναι ότι δεν λαμβάνουμε μέρος στη συζήτηση, γιατί δεν έχουμε ξεκαθαρίσει πού θέλουμε να πάμε. Αν ξεκαθαρίσει η Κυβέρνηση πού θέλουμε να πάμε, τότε προφανώς δεν μπορεί κανείς να παρεμποδίζει κανέναν, δεν μπορεί κανείς να κλείνει ένα εργοστάσιο που δίνει εργασία. Αν μεν σταματάει τους εκατό, δίνει σε άλλους οκτακόσιους. Είναι το καλύτερο δυνατό. 
Αυτές οι λογικές ούτως ή άλλως στη ζωή επικρατούν, όπως θα πρέπει να κυριαρχήσουν και στην πολιτική ως μικρογραφία της ζωής και ως εκείνη η κεντρομόλος δύναμη που δίνει τις φυγόκεντρες ροπές. 
Έτσι, λοιπόν, πολλά ακούγονται και προφανώς ορθώς ακούγονται. Προφανώς, η πλευρά των συναδέλφων του ΠΑΣΟΚ θέλει να δώσει μια συνέχεια σε αυτό που είναι. Προφανώς, οι συνάδελφοι της Νέας Δημοκρατίας θέλουν να αποποιηθούν κάτι που δεν θέλουν να είναι. Προφανώς και ο Λαϊκός Ορθόδοξος Συναγερμός, που «ως μη όφειλε» βρίσκεται σε αυτήν τη μάχη, είναι ο μόνος που μπήκε με ειλικρίνεια και ανιδιοτέλεια, δίνοντας τα καλύτερα θεσμικά στελέχη που είχε. Δεν είναι δυνατόν να αδικηθεί και νομίζω ότι όσοι το επιχειρούν, ματαιοπονούν. Οι πολίτες έχουν και γνώση και κρίση. 
Κάνω μια διακοπή, πριν αρχίσω για τα άρθρα. Έθεσα πριν στην κυρία Πρόεδρο, που προήδρευε πριν από εσάς, κύριε Πρόεδρε, ένα θέμα. Δηλαδή τώρα θα μου πουν συνάδελφοι του ΠΑΣΟΚ ότι το κάνουν με κάποια σκοπιμότητα; Ανακοινώθηκαν τροπολογίες από τους Υπουργούς που εμπλέκονται στο νομοσχέδιο. Ψάχνουμε να τις βρούμε -είμαι εισηγητής- και δεν τις έχω.
Δηλαδή τι να πω τώρα; Ότι όλα είναι αγγελικά πλασμένα ή είναι συμβατικά έστω φτιαγμένα, όπως πρέπει; Να μην ακουστεί αυτός ο λόγος μέσα στην Αίθουσα του Κοινοβουλίου ότι κάποιοι Υπουργοί καλά θα κάνουν να πάνε στο σπίτι τους, αφού δεν μπορούν να υπηρετήσουν το βασικότερο πράγμα, να λειτουργήσουν στοιχειωδώς όπως πρέπει μέσα σε αυτήν την Αίθουσα; Πολίτες μας βλέπουν και μας κρίνουν. 
Και ίσως να είναι καλό αυτό που κάνει το Κομμουνιστικό Κόμμα της Ελλάδας, που δίνει ένα χρόνο να ωριμάσουν τα κόμματα και να πάρουν τις αποφάσεις που πρέπει να πάρουν αυτές τις ημέρες, για να μην βρεθούμε στη δύσκολη θέση να εκχωρούμε τη συνείδησή μας για το καλό της πατρίδος,  μην πιστεύοντας πολλές διατάξεις, τις οποίες έχουν φέρει φύρδην μίγδην οι συνάδελφοι του ΠΑΣΟΚ ως Υπουργοί, βεβαίως στο παρόν σχέδιο νόμου.
Το 9, το 10, το 11 είναι νομίζω άρθρα διεκπεραιωτικά. Και προφανώς εκφράζουμε και εμείς την ευχή κάποτε αυτά να υλοποιηθούν, είναι για ηλεκτρονικούς πλειστηριασμούς, μητρώα για καταγραφή. Ξέρετε συνεχώς κάποιος Υπουργός όταν ήθελε να κάνει ένα νομοσχέδιο, έφερνε ένα νομοσχέδιο κάνοντας ένα μητρώο.
Το άρθρο 12 προφανώς, είναι προς τη σωστή κατεύθυνση. Αλλά ξεκαθαρίσαμε στον κ. Ξυνίδη ότι το έργο της έκδοσης των αδειών των λαϊκών αγορών και του υπαίθριου εμπορίου είναι έργο κατ’ εξοχήν των τοπικών κοινωνιών, της τοπικής αυτοδιοίκησης. Δεν είναι ανάγκη η αποκεντρωμένη διοίκηση να εμπλακεί σε αυτήν τη διαδικασία της εκδόσεως των αδειών. Καλό θα είναι το κράτος, το μακρύ χέρι του κράτους στην περιφέρεια που είναι οι αποκεντρωμένες διοικήσεις να είναι ο ελεγκτικός μηχανισμός. Και έχει λογική αυτό να συμβαίνει, για να μην είναι το «Γιάννης κερνάει, Γιάννης πίνει», δηλαδή αυτός που εκδίδει και ο ελέγχων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το άρθρο 13 μιλάει για τις σχετικές ποινές, που προβλέπονται.
Στο άρθρο 14 –αυτό το καλό έχει η συζήτηση, που πρέπει ο λόγος, ο διαφορετικός να ακούγεται, ο διάλογος να αναπτύσσεται και να συντίθεται κατόπιν ό,τι καλύτερο μπορεί να προκύψει- ο κ. Ξυνίδης τροποποίησε τη διάταξη για τα ποσοστά περί των κοινωνικών ομάδων που θα δικαιούνται συμμετοχή σε αυτές τις άδειες και θυμήθηκε αυτό που του καταθέσαμε να βάλει –και ορθώς έπραξε- για τους απεξαρτημένους προς επανένταξη, όπου προσομοιάζει -ξέρετε και αυτό- το επάγγελμα για την πλειάδα, για την πλειοψηφία των ανθρώπων αυτών που απεξαρτώνται από τις εξαρτήσεις για να κάνουν ένα έργο εφόσον είναι και προς επανένταξη. Και γιατί όχι, να επιδοτηθούν κιόλας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τα άρθρα 16 έως 20, για τον ΕΟΜΜΕΧ και τον ΕΛΟΤ, δηλώνουμε κατά τον κατηγορηματικότερο τρόπο, ως κόμμα, ως ιδεολογία του πατριωτικού και κοινωνικού παρεμβατισμού, ότι δεν διανοούμαστε κατά την ελεύθερη έκφραση και δημιουργία μέσα στις κοινωνίες να τσαλακωθεί και να διαλυθεί η ραχοκοκαλιά της κοινωνίας και δη της ελληνικής των μικρομεσαίων, των μικρών δημιουργών, των μικρών ιδιοκτητών. Είναι -και το πιστεύουμε- ουσία. Πρέπει πάση θυσία εδώ η Κυβέρνηση να ανατάξει πράγματα. Νομίζω εδώ υπήρχε και μια συμφωνία και με άλλους συναδέλφους, ότι κάτι πρέπει να προκύψει στρατηγικό για τους μικρομεσαίους αν θέλουν να αντικαταστήσουμε τον ΕΟΜΕΧ και κάτι στρατηγικό για την πιστοποίηση αν θέλουν να καταργήσουν τον ΕΛΟΤ.
Είναι ξεκάθαρες κουβέντες. Δεν ακούγεται τίποτα. Φταίνε οι συνάδελφοι, οι οποίοι πράγματι εκνευρίζονται όταν κατατίθενται οι απόψεις αυτές και δεν ακούγεται ούτε καν ο αντίλογος; Να επιχειρηματολογήσει ο συγκεκριμένος Υπουργός και όχι επειδή είναι εδώ ο κ. Βορίδης, όπως το έπραξε επανειλημμένως. Και δεν νομίζω ότι του δίνω τα εύσημα επειδή είμαστε στο ίδιο κόμμα. Είναι κοινή ομολογία ότι βρίσκεται εδώ συνεχώς και στην επιτροπή. 
Ως προς το άρθρο 20 για τις ασφαλιστικές εισφορές, μιλήσαμε για διπλασιασμό. Είναι ακριβώς η ίδια επιχειρηματολογία που αναφέραμε για τα χρέη προς το δημόσιο, αν θέλουμε κάποτε να σταματήσουν αυτές οι διαδικασίες, να είναι σε μεγαλύτερο βάθος χρόνου και οι κλίμακες να είναι περισσότερες, ώστε να μπορούν και οι μικροί να ανταποκριθούν και η πατρίδα, η χώρα, η πολιτεία, να δώσει ένα σήμα στην κοινωνία ότι αυτό δεν θα ξανασυμβεί, ότι επιτέλους σε αυτήν τη χώρα υπάρχει κάποτε το σημείο μηδέν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στην αυτόφωρη διαδικασία είδαμε τα τραγελαφικά που συνέβησαν. Πρέπει πάση θυσία να υπάρξει διαδικασία της ρύθμισης, κύριε Πρόεδρε, αν θέλουμε να υπάρχει αποτέλεσμα.
Έρχομαι στο άρθρο 25 που αφορά τους γονείς με ανάπηρα παιδιά. Θα καταθέσω ένα έγγραφο και θα ήθελα ειλικρινώς ο αρμόδιος Υπουργός κ. Κουτρουμάνης να το δει ευνοϊκά, διότι αλίμονο αν δεν υπάρχει ευαισθησία γι’ αυτούς τους ανθρώπους που έχουν την επιμέλεια αυτών των παιδιών. Ό,τι και να είναι, εκεί θα κριθεί στο κάτω-κάτω της γραφής μία κοινωνία και μια πολιτεία, δηλαδή στο πόσο θα είναι ευαίσθητοι απέναντι σε αυτούς που πάσχουν και σε αυτούς που κάνουν αυτήν την προσπάθεια.
(Στο σημείο αυτό ο Βουλευτής κ. Κωνσταντίνος Κιλτίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, είναι πολλά τα άρθρα και δυστυχώς θέλω λίγο χρόνο, αλλά πάω όσο γίνεται πιο γρήγορα.
Έρχομαι στα άρθρα από 26 έως 29. Το άρθρο 29 αφορά την αναπηρία κατά όμοιο τρόπο. Εδώ τίθεται ένα θέμα και ακούστε τι απερίγραπτα πράγματα συμβαίνουν σε αυτήν τη χώρα. Το Νοσοκομείο Παπαγεωργίου λειτουργεί κατά την έννοια της κρατικής λειτουργίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θα σας παρακαλούσα να τα πείτε λακωνικά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Οι υπάλληλοι προσλαμβάνονται με το νόμο περί ΑΣΕΠ, όπως σε όλο το υγειονομικό σύστημα. Προσέξτε τώρα. Αν κάποιος πέρασε από το Νοσοκομείο Παπαγεωργίου και εργάστηκε τρία χρόνια και κατόπιν πήγε στο ΕΚΑΒ ή σε κάποιο άλλο νοσοκομείο, δεν λαμβάνεται υπ’ όψιν η προϋπηρεσία στο Νοσοκομείο Παπαγεωργίου.
Δεν έχω καμμία ματαιότητα τοπικισμού, αλλά όταν κάποια πράγματα είναι εξόφθαλμα και εκτός κάθε λογικής και αγγίζουν όχι απλώς αλλά τα απώτατα όρια του παραλόγου, εννοείται ότι ο Υπουργός πρέπει να επιμεληθεί και να λυθεί αυτό το ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, κύριε συνάδελφε, ολοκληρώστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ως προς τον ΕΟΠΥΥ και τις αποσπάσεις από το Υπουργείο Εργασίας και το Υπουργείο Υγείας, τα ασφαλιστικά ταμεία είχαν μία αυτοτέλεια. Δεν κατάλαβα καλά! Ή έχουμε ανάγκη να μειώσουμε τους δημόσιους λειτουργούς ή δεν υπάρχει αυτή η ανάγκη και πρέπει αυτό το μήνυμα να το στέλνουμε όπως πρέπει με αυτούς που διαπραγματευόμαστε.
Τέλος, κύριε Πρόεδρε -και κλείνω με αυτό- θα ήθελα να πω κάτι που το ανέφερα πολλές φορές. Είναι απίστευτη αυτή η ακαταστασία από το Υπουργείο Υγείας και το Υπουργείο Εργασίας γύρω από τον ΕΟΠΥΥ. Αυτό θα μείνει πλέον ως αλήστου μνήμης γεγονός. Εύχομαι ειλικρινά μέρες που είναι να τους φωτίσει ο Θεός να κάνουν κάτι καλύτερο, πριν παρεκτραπούν τα πράγματα στο χώρο της υγείας.
Ως προς την τροπολογία του κ. Καρτάλη και του κ. Σαλαγιάννη για τους γεωργικούς συνεταιρισμούς, προφανώς, όταν οι γεωργικοί συνεταιρισμοί μπήκαν στη ρύθμιση για το 20% και κατόπιν υπήρξε άλλο νομοθέτημα που έγινε για το 100%, πρέπει και αυτοί που μπήκαν στην προηγούμενη ρύθμιση –με το 20% δηλαδή, όπως πολύ όμορφα λέει η συγκεκριμένη τροπολογία- να συμπεριληφθούν σε εκείνο το καθεστώς που προέβλεπε να είναι το 100% των εισφορών, οι οποίες τέλος πάντων πρέπει να καλύπτονται και να ρυθμίζονται.
Με αυτές τις σκέψεις, κύριε Πρόεδρε, πιστεύω ότι ο Λαϊκός Ορθόδοξος Συναγερμός και την πατρίδα θέλει να βοηθήσει σε αυτήν τη δύσκολη συγκυρία και προφανώς, αυτό είναι το ύψιστο πρόταγμα. Από εκεί και ύστερα, αναμένουμε τις γενικότερες εξελίξεις και εκεί θα καθορίσουμε και τη στάση μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ. 
Θα κρατήσουμε το ένθεον των μικρών δημιουργών που είστε υπέρ, κύριε Κιλτίδη.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Πρόεδρε, θέλετε να μιλήσετε μετά τον κ. Παπαδημούλη;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Για λίγο θα  ήθελα το λόγο επί της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ορίστε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, πολλές φορές από συναδέλφους έχει επισημανθεί το γεγονός ότι σε αυτό το νομοσχέδιο έχουν ενσωματωθεί πάρα πολλά νομοσχέδια και πολύ μεγάλα ζητήματα. Ο λαός μας λέει κάτι με τη χαρακτηριστική έκφραση «στην τούρλα του Σαββάτου».
Η χώρα είναι πράγματι σε μια πάρα πολύ δύσκολη στιγμή. Ξέρω ότι η Κυβέρνηση έχει το τεράστιο πρόβλημα των διαπραγματεύσεων που κάνει για το PSI, τη δανειακή σύμβαση. Το αναγνωρίζω πλήρως. Περιμένουμε όλοι να δούμε και ελπίζουμε στην αίσια έκβαση. 
Η Κυβέρνηση όμως έχει πενήντα. Όλα τα Υπουργεία εκτός από τους Υπουργούς έχουν Αναπληρωτές Υπουργούς, Υφυπουργούς, Αναπληρωτές Υπουργούς. Δεν είναι θέαμα αυτό. Εδώ μας τιμά ολόκληρος Υπουργός σήμερα. Χθες ήταν ένας Υφυπουργός για δύο ώρες, μετά ένας άλλος Υπουργός ασχέτων Υπουργείων. 
Παρακαλώ, λοιπόν, το Προεδρείο να διαβιβάζει προς την Κυβέρνηση ότι οφείλει τουλάχιστον στα τμήματα των άρθρων που συζητούμε από εδώ και πέρα να είναι κάποιος. Δεν συζητούμε μόνο θέματα του Υπουργείου Υποδομών. Πρέπει να είναι τουλάχιστον κάποιος Υφυπουργός και να τηρούμε τον τύπο. Αλλιώς δικαιολογείται πλήρως και η εικόνα της Αιθούσης. Αυτό θέλω να πω.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θα διαβιβαστεί.
Μετά τον κ. Κακλαμάνη, όπως σας είπα, το λόγο έχει ο ειδικός αγορητής του ΣΥΡΙΖΑ, κ. Παπαδημούλης.
Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε.
Όπως είπε και ο πρώην Πρόεδρος της Βουλής κ. Κακλαμάνης, το θέμα που κυριαρχεί σήμερα είναι η κορύφωση των διαπραγματεύσεων για το κούρεμα, για το PSI, για την ανταλλαγή ομολόγων με τους ιδιώτες. Γι’ αυτό η Βουλή έχει μαύρα μεσάνυχτα. Όσα μας είπε χθες ο κ. Βενιζέλος για το θέμα είναι γενικότητες που θα μπορούσε να μας τις έχει πει και πριν από χρόνια.
Το θέμα έχει φτάσει σε κόμπο και ο Πρωθυπουργός συγκαλεί σήμερα το απόγευμα, εξ όσων πληροφορούμαι, την τρόικα εσωτερικού, την τρόικα των Αρχηγών Παπανδρέου, Σαμαρά, Καρατζαφέρη. Το θέμα δεν είναι να κάνουμε κριτική εκ των υστέρων αλλά να πούμε και εκ των προτέρων τι πιστεύουμε. 
Ξέρουμε τι διεκδικεί η πλευρά των τραπεζών που εκπροσωπεί ο κ. Νταλάρα, ξέρουμε τι επιδιώκουν τα κερδοσκοπικά funds που ποντάρουν στην ενεργοποίηση των CDs, ξέρουμε τι απαιτεί και τι πιέζει το Διεθνές Νομισματικό Ταμείο, διαβάζουμε τι διαμηνύει η κ. Μέρκελ. Αυτό που δεν ξέρουμε έστω και στις γενικές του γραμμές, είναι τι διεκδικεί η ελληνική Κυβέρνηση.
Θέλουμε να σας πούμε τη δική μας γνώμη καθαρά. Χωρίς ένα κούρεμα πολύ μεγαλύτερο από το 50% που προβλέπει η απόφαση της 26ης Οκτωβρίου, χωρίς ένα επιτόκιο περί το 3%, χωρίς μια περίοδο αποπληρωμής πάνω από τριάντα χρόνια και χωρίς μια τριετή αναστολή αποπληρωμής τοκοχρεολυσίων, έτσι ώστε να ξαναβγεί σε θετικούς ρυθμούς ανάπτυξης η ελληνική οικονομία μειώνοντας την ανεργία και νοικοκυρεύοντας τα δημόσια οικονομικά της, το χρέος δεν μπορεί να είναι και να γίνει διαχειρίσιμο και θα επωφεληθούν οι τράπεζες και τα κερδοσκοπικά funds, τα οποία αγόρασαν στη δευτερογενή αγορά ομόλογα του ελληνικού δημοσίου στο 25% και στο 30% της αξίας τους. Θα κερδίσουν. 
Επιπλέον, γιατί δεν μπαίνει σ’ αυτήν τη ρύθμιση του χρέους και το κομμάτι των ομολόγων του ελληνικού δημοσίου που κατέχει η Ευρωπαϊκή Κεντρική Τράπεζα; Τι λέει επ’ αυτού ο Έλληνας Πρωθυπουργός; Θα λειτουργήσει ως ο εντολοδόχος των ελληνικών επιδιώξεων ή θα λειτουργήσει η συνείδηση του πρώην αντιπροέδρου της Ευρωπαϊκής Κεντρικής Τράπεζας; Αυτά είναι μεγάλα θέματα.
Έρχομαι τώρα σε ένα θέμα που επίσης έθιξε ο κ. Κακλαμάνης. Τα άρθρα που συζητούμε, κυρίες και κύριοι συνάδελφοι, είναι αρμοδιότητας του Υπουργείου Ανάπτυξης, του Υπουργείου Εργασίας, του Υπουργείου Παιδείας και μια προαναγγελθείσα τροπολογία του Υπουργείου Άμυνας, την οποία εγώ ως εισηγητής δεν την έχω πάρει ακόμα.
Αυτό που βλέπω είναι ότι στα κυβερνητικά έδρανα υπάρχει ένας Υπουργός Μεταφορών, αναρμόδιος πλήρως για όλα αυτά και απουσιάζει και το Υπουργείο Ανάπτυξης και το Υπουργείο Εργασίας και Κοινωνικής Ασφάλισης και το Υπουργείο Παιδείας και το Υπουργείο Άμυνας και το Υπουργείο Οικονομικών, που είναι ο βασικός μέτοχος αυτού του νομοσχεδίου-κουρελού. 
Είναι αυτή εικόνα Κυβέρνησης; Είναι αυτός σεβασμός στο Κοινοβούλιο; Είναι αυτός σεβασμός στους Βουλευτές –δεν λέω της Αριστερής Αντιπολίτευσης, που δεν μας πολυακούν, αλλά τους Βουλευτές από τη Νέα Δημοκρατία και από το ΠΑΣΟΚ και από το Λαϊκό Ορθόδοξο Συναγερμό, που ψήφισαν επί της αρχής το νομοσχέδιο, αλλά έχουν του κόσμου τις αντιρρήσεις και παρατηρήσεις;
Έρχομαι τώρα στα άρθρα. Θα σταθώ στα σημαντικότερα, γιατί δεν υπάρχει και κανείς να ακούσει και να αλλάξει κάτι. 
Όσον αφορά στο άρθρο 13 για τις ενδοομιλικές συναλλαγές, είναι ολοφάνερο ότι εδώ πέρα στην Ελλάδα για χρόνια, αξιοποιώντας και νομοθετικές τρύπες και το έλλειμμα πολιτικής βούλησης από τις κυβερνήσεις και την αδυναμία των μηχανισμών, υπάρχει ένα όργιο φοροδιαφυγής από κερδοφόρους πολυεθνικούς ομίλους. Και σας είπαμε να φέρετε μία νομοθετική ρύθμιση, για να ενισχύσετε το μηχανισμό που ασχολείται με αυτά, γιατί μέχρι τώρα τα τελευταία χρόνια το τμήμα που ελέγχει περιπτώσεις φοροδιαφυγής με κατάχρηση ενδοομιλικών συναλλαγών αποτελείται από έναν υπάλληλο, ο οποίος έχει εξετάσει ένα φάκελο. Βρήκε εκεί, κυρία Κατσέλη -επειδή περάσατε από αυτό το Υπουργείο- μεγάλης έκτασης κομπίνες.</Speech>
<Speech><Parlmember>ΛΟΥΚΑ ΚΑΤΣΕΛΗ</Parlmember>: Καταθέσαμε ερώτηση τριάντα οκτώ Βουλευτές.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το ξέρω. Το θέμα δεν είναι η ερώτηση. Το θέμα είναι να κλείνουμε τις πόρτες, διότι και επί των ημερών σας ένας ήταν ο υπάλληλος και ένας ήταν ο φάκελος και οι πληροφορίες μου λένε ότι είναι μεγάλη εταιρεία, η «ΜΑΚΡΟ». Αυτή είναι η πληροφόρησή μου, εσείς το κρατάτε μυστικό. Το θέμα είναι να κλείσει, επιτέλους, αυτή η τρύπα. Φέρτε νόμο! Φτιάξτε μία ισχυρή διεύθυνση! Επιβάλλετε πρόστιμα, όχι απλώς να τα καταλογίζετε, αλλά να τα εισπράττετε κιόλας!
Σχετικά με τα άρθρα 16 έως 20, που αφορούν τη στήριξη μικρομεσαίας επιχειρηματικότητας και την πιστοποίηση, τυποποίηση, «πετάτε μαζί με τα νερά και το μωρό». Αντί να εξυγιάνετε, να εξορθολογίσετε, να ενοποιήσετε, να διορθώσετε υπαρκτές αδυναμίες και στρεβλώσεις, δημιουργώντας ένα δημόσιο φορέα στήριξης της μικρομεσαίας επιχειρηματικότητας και ένα δημόσιο φορέα που να στηρίζει τους κανονισμούς στην πιστοποίηση, τυποποίηση, τα κάνετε εκεί πέρα «γης Μαδιάμ». Διαμαρτύρονται οι επιστημονικοί φορείς, οι άνθρωποι που εσείς διορίσατε επικεφαλής αυτών των οργανισμών, όπως ο ΕΟΜΜΕΧ, ο ΕΛΟΤ κ.λπ. και σας λένε ότι από αυτήν την ιστορία θα πάθει ζημιά σε μια στιγμή μεγάλης ύφεσης και η μικρομεσαία επιχειρηματικότητα και τα θέματα της ρυθμιστικής παρέμβασης του δημοσίου όσον αφορά κανονισμούς, πιστοποιήσεις, τυποποιήσεις. 
Αναφορικά με το άρθρο 21, δυστυχώς, απουσιάζει ο αρμόδιος Υπουργός ή όποιος αναπληρωτής του. Περιλαμβάνει νέες χαριστικές ρυθμίσεις προς όφελος της εργοδοσίας που δεν καταβάλλει τις ασφαλιστικές εισφορές των εργαζομένων -όχι τις δικές της μόνο, αλλά και των εργαζομένων- που κλέβει πόρους από τα ασφαλιστικά ταμεία, που έχουν μεγάλο πρόβλημα και εσείς της δίνετε νέες χαριστικές ρυθμίσεις. 
Όσον αφορά το άρθρο 28, παρά τις διορθώσεις που υπό την πίεσή μας –και μεμονωμένων συναδέλφων από άλλες πλευρές- έκανε ο κ. Κουτρουμάνης, παραμένει σε αυτό το άρθρο μία φωτογραφική ρύθμιση, όπου η Βουλή εγκρίνει και ψηφίζει –όσοι θα ψηφίσουν αυτό το άρθρο- την ενοικίαση για ένα χρόνο του μεγάλου και ιστορικού ξενοδοχείου «ΜΑΚΕΔΟΝΙΑ ΠΑΛΛΑΣ» στη Θεσσαλονίκη σε γνωστό όμιλο μεγαλοξενοδόχων με γνωστές πολιτικές διασυνδέσεις έναντι του τιμήματος των 5.000 ευρώ το μήνα. Σας αρέσει; Ψηφίστε το. Εμάς δεν μας αρέσει. Επιπλέον, αυτή η διάταξη λέει ότι και αν το κάνουν και άλλοι, νόμιμοι θα είναι και αυτοί. 
Υπό την πίεση τη δική μας, του Συνασπισμού Ριζοσπαστικής Αριστεράς,  κύριε Χατζηδάκη, του ΚΚΕ και με τη δική σας συνδρομή, η Κυβέρνηση έκανε κάποιες αλλαγές. Αφαίρεσε μία διάταξη που επιχείρησε κουτοπόνηρα να βάλει στο άρθρο 7, για να μετατρέψει τη Βουλή σε «πλυντήριο», βάζοντάς την να εγκρίνει στη ζούλα, σαν τον κλέφτη, χωρίς καν να το αναφέρει, την εκποίηση τεσσάρων Airbus έναντι του ευτελέστατου τιμήματος των 31 εκατομμυρίων ευρώ. 
Το είχατε βάλει όλοι μαζί, κύριε Βορίδη, αυτό, χωρίς να λέτε καν ότι πρόκειται για τα τέσσερα Airbus. Λέγατε «η υπ’ αριθμόν τάδε απόφαση της Επιτροπής Αποκρατικοποιήσεων», ποντάροντας στο ότι μπορεί να περάσει και κάτω από τη μύτη των Βουλευτών για να μην το πάρουν χαμπάρι.
Αφαιρέσατε το άρθρο 27 για το επικουρικό της Εμπορικής, αλλάξατε κάπως εκείνη την τρομακτική διάταξη που έλεγε ότι μπορεί να πουληθεί το 17% της ΔΕΗ μέσω μιας χρηματιστηριακής εταιρείας χωρίς βιβλίο προσφορών. Κάνατε κάποιες μικροαλλαγές στο άρθρο 28, αλλά συνολικά το πράγμα «μπάζει».
Θέλω εδώ να πω και κάτι ακόμη. Βλέπω αυτά τα καυγαδάκια ανάμεσα στους εταίρους της τρικομματικής συγκυβέρνησης, ΠΑΣΟΚ-Νέα Δημοκρατία-ΛΑΟΣ.
Στο όνομα της πατρίδας κάνετε όλες τις θυσίες, κύριε Χατζηδάκη, κύριε Κιλτίδη. Εγώ αυτό που βλέπω είναι ότι είστε τελικά εξίσου και 100% συνυπεύθυνοι για ό,τι παράγει αυτή η κυβέρνηση. Αν δεν σας αρέσει ότι αυτή η Κυβέρνηση αποτελείται κατά 80% από την αποτυχημένη κυβέρνηση του ΠΑΣΟΚ, θα έπρεπε να το διαπραγματευθείτε, όταν μπαίνατε στην Κυβέρνηση και να μη ζητάτε τώρα άλλη και μικρότερη κυβέρνηση. Και η Νέα Δημοκρατία και το ΛΑΟΣ προσυπέγραψαν μία οικονομική πολιτική διά της ψήφου εμπιστοσύνης τους στο να μείνει το ίδιο οικονομικό επιτελείο.
Ειδικά εσείς, κύριε Χατζηδάκη, δεν πρέπει να κρύβετε από τον ελληνικό λαό ότι για την οικονομική πολιτική είστε και θεσμικά συνυπεύθυνοι, ως Νέα Δημοκρατία, διότι στο οικονομικό επιτελείο συμμετέχει ως Υφυπουργός το δεξί χέρι του κ. Σαμαρά στα θέματα της οικονομίας, ο κ. Μουρμούρας, ο οποίος δεν είναι συμβασιούχος μιας μέρας. Είναι Υφυπουργός με πλήρεις αρμοδιότητες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, θέλω να πω ότι χθες διά του Κοινοβουλευτικού μας Εκπροσώπου, του κ. Λαφαζάνη, ζητήσαμε σε σειρά άρθρων, επειδή δεν έχουμε τον αριθμό των δεκαπέντε βουλευτών, να κατατεθεί πρόταση και από το ΚΚΕ -που έχει τον αριθμό- και από άλλους συναδέλφους και άλλων κομμάτων για ονομαστική ψηφοφορία. Νιώθουμε ικανοποιημένοι, γιατί αυτή η εξέλιξη υπάρχει. Αντιλαμβάνομαι ότι ενδεχομένως τα τρία κόμματα που συγκυβερνούν θα μεταθέσουν αυτήν την ψηφοφορία για τις αρχές της επόμενης εβδομάδας.
Περιμένω να δω με ενδιαφέρον αν στη σειρά των άρθρων, κύριε Αλευρά, που θα τεθούν σε ονομαστική ψηφοφορία θα υπάρξουν και κάποιοι συνάδελφοι από τα τρία κόμματα που θα τιμήσουν διά ψήφου, με συνέπεια λόγων και έργων, αυτά που είπαν στα λόγια.
Και τέλος…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πάρα πολύ, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Τριάντα δευτερόλεπτα, κύριε Πρόεδρε, σας παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Είμαστε στα δώδεκα λεπτά. Σας θερμοπαρακαλώ!</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Τριάντα δευτερόλεπτα, επειδή είναι ο μόνος Υπουργός εδώ και πρέπει να τον τιμήσουμε για την παρουσία του.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Να κλείσουμε, όμως, τώρα.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Διαβάζω, κύριε Βορίδη, ότι στη συνάντηση με την τρόικα προκλήθηκαν ενστάσεις και υπήρξαν εμπλοκές για το άρθρο 5, γιατί βρήκαν καινούργιες διατυπώσεις σε σχέση με αυτές που είχαν αφήσει πριν φύγουν και υπάρχει κάποιο πρόβλημα.
Θα θέλαμε να μας πείτε επ’ αυτού αν πρέπει να αναμένουμε κάποιες τροπολογίες ή το νερό που βάλατε στο κρασί σας με τη διόρθωση τους αρκεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Παπαδημούλη.
Και εγώ διαβάζω δε, από αυτούς που θέλουν να μάθουν ότι, αν χάσουμε το 65% και το 3,5% στον τόκο, θα συμφωνείτε μαζί με την «τρόικα» της Κυβέρνησης.
Κύριε Βορίδη, ο κ. Χατζηδάκης που ήθελε να σας «εκμεταλλευτεί» είναι εδώ.
Ο αξιότιμος Υπουργός Υποδομών, Μεταφορών και Δικτύων, ο κ. Μαυρουδής Βορίδης, έχει το λόγο, πριν εισέλθουμε στον κύκλο των ομιλητών επί των άρθρων και των τροπολογιών.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Κατ’ αρχάς, δεν νομίζω ότι υπάρχει κάποια πρόθεση από οποιοδήποτε μέλος της Κυβέρνησης να μην ακούει το Κοινοβούλιο ή ότι υπάρχει οποιαδήποτε θέση ότι δεν πρέπει να ασκείται κριτική από το Κοινοβούλιο στην οποιαδήποτε νομοθετική πρωτοβουλία της Κυβέρνησης. Νομίζω ότι το έχει αποδείξει και η διαδικασία, αλλά και η στάση σε πάρα πολλά ζητήματα και στο συγκεκριμένο νομοσχέδιο, ότι οι παρεμβάσεις είναι καλοδεχούμενες και στο βαθμό που αυτό κρίνεται ορθό και είναι εφικτό, γίνονται και αποδεκτές.
Όμως, αυτό είναι μίας τάξης συζήτηση. Η δεύτερη τάξη συζήτησης είναι ότι θα πρέπει να είμαστε όλοι ξεκάθαροι σε ζητήματα τα οποία αφορούν στην τήρηση των διεθνών υποχρεώσεων της χώρας. Θα μου επιτρέψετε να σας πω ότι και εκεί το ζήτημα είναι πολύ σημαντικότερο και κρισιμότερο από τις οποιεσδήποτε επιμέρους συμφωνίες ή διαφωνίες. Η χώρα οφείλει να δείχνει και να αποδεικνύει την αποφασιστικότητά της καθημερινά και αυτό πρέπει να εκφράζεται τόσο σε κυβερνητικό επίπεδο, όσο όμως και στο επίπεδο των πολιτικών δυνάμεων. 
Θα πρέπει, λοιπόν, να αποδεικνύει καθημερινά την αποφασιστικότητά της να ανατάξει την οικονομία της, να δημιουργήσει ανταγωνιστικό περιβάλλον, να ανασυγκροτήσει το ελληνικό δημόσιο και να κάνει εκείνες τις παρεμβάσεις που είναι απαιτούμενες, προκειμένου να διασφαλίσει την οικονομική της βιωσιμότητα.
Αυτό δεν είναι όρος πολιτικής και οικονομικής επιβίωσης της Κυβέρνησης, αλλά της χώρας. Αυτό είναι που μας αφορά και –όσο παράξενο και αν φαίνεται και ίσως να μην το έχουμε συνηθίσει- αυτό είναι που πρέπει να κάνει τον πολιτικό λόγο του κάθε συναδέλφου βαρύ, γιατί η κάθε κουβέντα πια εκτιμάται και μετριέται και ο κάθε συσχετισμός έχει τη σημασία του. Πρόκειται, λοιπόν, για ένα καινούργιο κρίσιμο περιβάλλον, μέσα στο οποίο πρέπει να ζήσουμε. 
Έχοντας πει αυτό, επιτρέψτε μου να θίξω ακόμα ένα θέμα. Εγώ αντιλαμβάνομαι ότι προφανώς υπάρχουν κόμματα μέσα στην Αίθουσα, ιδεολογίες, πολιτικές λογικές. Όμως, αυτό που πρέπει να αφαιρέσουμε από την Αίθουσα είναι οι μικροπολιτικές και μικροκομματικές σκοπιμότητες. Αυτά πρέπει να τα αφαιρέσουμε στην παρούσα φάση. Δεν πρέπει να υπάρχουν μικρές πολιτικές εκτιμήσεις, μικροκέρδη και μικροζημίες μέσα σ’ αυτήν τη διαδικασία. Πρέπει όλοι να έχουμε μπροστά μας συνεχώς τη μεγάλη εικόνα. Η μεγάλη εικόνα είναι ότι πρέπει να γίνει ό,τι είναι απαραίτητο για τη σωτηρία της χώρας. Ο καθένας φυσικά με τη συνείδησή του –δεν ελέγχουμε κανέναν εδώ- θα αξιολογήσει ποια πρέπει να είναι η προσωπική του στάση. Όμως, ελπίζω να συμφωνούμε όλοι ότι το κριτήριο πρέπει να είναι αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα ήθελα δύο, τρία λεπτά, για να εξηγήσω ένα θέμα.
Θα αναφερθώ απλώς στις συγκεκριμένες παρεμβάσεις, οι οποίες έχουν γίνει στο άρθρο 5 και συγκεκριμένα στη διάταξη η οποία τροποποίησε την παράγραφο 2 του άρθρου 1 του ν.3887.
Πώς είχε αρχικά η διατύπωση; Η αρχική διατύπωση στο ν.3887 ήταν η εξής: «Οι διατάξεις του νόμου αυτού εφαρμόζονται χωρίς καμμία διάκριση ως προς την εθνικότητα, όσων αιτούνται άδειες σύμφωνα με τα άρθρα 4 και 5, δηλαδή τις άδειες οδικού μεταφορέα.».
Εκεί, λοιπόν, η βασική διατύπωση την οποία τροποποιήσαμε αρχικώς, ήταν ότι οι άδειες χορηγούνται ανεξαρτήτως οιασδήποτε διακρίσεως εθνικότητας. Θέλω να είμαι ξεκάθαρος. Η πρόθεση του Υπουργείου δεν ήταν να κάνει μία παρέμβαση η οποία οδηγεί στο κλείσιμο της αγοράς. Απλώς, έτσι διατυπωμένη η διάταξη δημιουργούσε μία σύγχυση. Η σύγχυση που μου δημιουργούσε εμένα ήταν η εξής: Τι σημαίνει «ανεξαρτήτως εθνικότητας»; Σημαίνει, για παράδειγμα, ότι μία εταιρεία με έδρα τις Ηνωμένες Πολιτείες της Αμερικής, μπορεί να έρθει ως τέτοια να υποβάλει μία αίτηση στο Υπουργείο και έτσι να δημιουργείται μία αντίστοιχη υποχρέωση να της χορηγηθεί μία τέτοια άδεια; Δεν θα εμπίπταμε εδώ σε δυσκολίες που αφορούν στην εταιρική μορφή που μπορεί να είναι διαφορετική και μη αναγνωρισμένη στην Ελλάδα; Δεν θα εμπίπταμε σε δυσκολίες φορολογικής έδρας;
Δεν θα είχαμε, λοιπόν, να αντιμετωπίσουμε τέτοια ζητήματα;
Μ’ αυτήν την αρχική διατύπωση το «ανεξαρτήτως εθνικότητας», ένας κάτοικος Κίνας θα μπορούσε να στείλει μια επιστολή και να ζητάει να του χορηγηθεί μια άδεια οδικού μεταφορέα ενώ κατοικεί στην Κίνα και να πάρει έναν υπάλληλο να δουλεύει ένα φορτηγό, ενώ κατοικεί στην Κίνα. Θα μπορούσε να γίνει αυτό; Άρα, λοιπόν, αυτή ήταν κατ’ αρχήν η δυσκολία που είχαμε αυτήν τη διατύπωση. Είπαμε, λοιπόν, ότι αυτή η διατύπωση αντί να ξεκαθαρίζει τα πράγματα στο ν.3887, θα δημιουργήσει περίπλοκες συγχύσεις οι οποίες θα έπρεπε να αρθούν. 
Και προτείναμε να αρθούν αυτές οι συγχύσεις με την αφαίρεση της διατάξεως, ώστε να ισχύει ό,τι ισχύει γενικώς. Όπως μπορεί ο οποιοσδήποτε τρίτος υπήκοος να ζητήσει μια άδεια με βάση τις γενικές διατάξεις, να εφαρμοστούν οι γενικές διατάξεις και στην περίπτωση αυτού του νόμου. 
Αυτή η άρση της διατάξεως δημιούργησε την εντύπωση ότι πηγαίνουμε να «κλείσουμε» το επάγγελμα, να περιορίσουμε τον ανταγωνισμό. Δημιούργησε, λοιπόν, αυτήν την εντύπωση.
Και με αυτήν την παρέμβαση την οποία κάναμε, κύριε Χατζηδάκη, αναδιατυπώνουμε εδώ ουσιαστικά αυτό το άρθρο λέγοντας περίπου το αυτονόητο, ότι δηλαδή οι υπήκοοι τρίτων χωρών μπορούν να ζητήσουν άδειες υπό τις προϋποθέσεις που ορίζουν οι διεθνείς συνθήκες που έχει υπογράψει η χώρα μας και υπό τον όρο της αμοιβαιότητας. Λέμε, δηλαδή, περίπου το αυτονόητο.</Speech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Έτσι είναι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων):  Θα μου πείτε «και αν δεν το λέγαμε αυτό, αφαιρούσαμε κάτι;». Μα, απαντώ. Εάν υφίστανται οι διεθνείς συνθήκες που έχει υπογράψει η χώρα, τότε ήδη υπάρχει ένα θεσμικό πλαίσιο που ούτως ή άλλως μας δεσμεύει. Άρα δεν προσθέτουμε τίποτα. 
Ο όρος της αμοιβαιότητας τίθεται επίσης εκ περισσού, διότι προϋπόθεση για τη δραστηριοποίηση είναι η ύπαρξη αυτών των συνθηκών που θεωρώ αυτονόητο ότι διασφαλίζουν την αμοιβαιότητα. Εάν στο μέλλον ο νομοθέτης επιλέξει να καταρτίσει τέτοιου είδους διεθνή σύμβαση, γιατί εκτιμά ότι είναι σκόπιμο για την ελληνική αγορά, για τους Έλληνες πολίτες να δραστηριοποιηθούν και σε τρίτες αγορές, τότε είναι προφανές ότι θα το σταθμίσει και θα συνάψει μια τέτοιου είδους διεθνή σύμβαση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Σε ό,τι αφορά την Κυβέρνηση, είναι αυτονόητο -και προφανώς αποτελεί δέσμευση- ότι η αμοιβαιότητα αποτελεί βασική προϋπόθεση για οποιαδήποτε τέτοια διεργασία. Και η αμοιβαιότητα κρίνεται φυσικά από την Κυβέρνηση σταθμίζοντας μια σειρά από συμφέροντα. Προφανώς τα συμφέροντα της αγοράς είναι μέσα στις σταθμίσεις τις οποίες κάνει και φαντάζομαι ότι θα κάνει κάθε νουνεχής κυβέρνηση. 
Άρα νομίζω ότι όλη αυτή η συζήτηση πήρε μια διάσταση πολύ μεγαλύτερη από αυτή που της αναλογεί και της αξίζει. Θεωρώ ότι εδώ έχουμε ανησυχίες τις οποίες δεν δικαιολογεί στην πραγματικότητα το νομικό περιβάλλον και υπ’ αυτήν την έννοια νομίζω ότι πρέπει να ξαναμαζέψουμε τη διάσταση γι’ αυτήν τη συζήτηση εκεί που πραγματικά βρίσκεται. 
Όμως, επιτρέψτε μου μία τελευταία παρέμβαση η οποία αφορά στην κριτική που ασκεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, έχετε υπερβεί το χρόνο σας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Τελειώνω αμέσως, κύριε Πρόεδρε και σας ευχαριστώ για την κατανόησή σας. 
Ας ξεκαθαρίσουμε κάτι. Η Κυβέρνηση πιστεύει στην αξία του ανταγωνισμού, γιατί πιστεύει στην αξία της αγοράς, γιατί πιστεύει στην αξία της ελεύθερης οικονομικής δραστηριότητας. Βέβαια, υπάρχουν κι άλλες απόψεις, κολεκτιβιστικές. Τις ακούμε. Δεν είναι ότι δεν ακούμε τους Βουλευτές της Αριστεράς. Τους ακούμε. Όμως, διαφωνούμε. Δεν σημαίνει ότι δεν ακούμε. 
Από εκεί και πέρα, εγώ απλώς θα ήθελα να επισημάνω μια αντίφαση. Μου φαίνεται παράδοξο να εξανίσταται η Αριστερά για το ότι δήθεν δεν κλείνουμε επαρκώς την οικονομική δραστηριότητα, την ώρα που τουλάχιστον ένα τμήμα της υπερακοντίζει το άνοιγμα των συνόρων όχι απλώς στο κομμάτι μιας οικονομικής δραστηριότητας, αλλά σε ζητήματα πολιτισμού, ταυτότητας, ελεύθερης διακίνησης προσώπων και εν πάση περιπτώσει, ανάπτυξης μιας συνολικής παγκόσμιας κοινότητας. Από τη μια μεριά η παγκόσμια κοινότητα και από την άλλη μεριά, προς Θεού μην ανοίξετε, μην κάνετε και καμμιά διεθνή σύμβαση υπό τον όρο της αμοιβαιότητας, προκειμένου να δραστηριοποιηθεί κάποιος σε μια συγκεκριμένη αγορά. Αυτό νομίζω ότι ενέχει μια θεμελιακή αντίφαση και υπ’ αυτήν την έννοια, κάποια ώρα θα πρέπει αυτό να το αντιμετωπίσουν και αυτοί. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>):   Ευχαριστούμε πολύ τον κ. Μαυρουδή  Βορίδη, Υπουργό Μεταφορών, Υποδομών και Δικτύων.
 Ο Υπουργός Οικονομικών και Αντιπρόεδρος της Κυβερνήσεως κ. Ευάγγελος Βενιζέλος έχει το λόγο.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Θα ανακοινώσω ορισμένες νομοτεχνικές βελτιώσεις και τη στάση της Κυβέρνησης απέναντι σε ορισμένες τροπολογίες συναδέλφων και μετά θα παρακαλέσω να μου δώσετε και το λόγο επί της ουσίας του νομοσχεδίου. 
Στο άρθρο 1, θα παρακαλούσα και εκ μέρους του συναδέλφου μου Υπουργού Διοικητικής Μεταρρύθμισης να προστεθεί μία παράγραφος, την οποία περιλαμβάναμε στο αρχικό σχέδιο, αλλά την αποσύραμε στην επιτροπή προς  καλύτερη επεξεργασία, που αφορά τη μεταχείριση των Επιθεωρητών Δημόσιας Διοίκησης και των Οικονομικών  Επιθεωρητών. Προστίθεται ως παράγραφος στο άρθρο 1.
Η  τροπολογία με γενικό αριθμό 657 και ειδικό 141 που κατέθεσαν συνάδελφοι, για ένα πολύ συγκεκριμένο ζήτημα φορολογικής μεταχείρισης Γεωργικών Συνεταιρισμών, γίνεται αποδεκτή και προστίθεται ως παράγραφος στο άρθρο 3.
Η τροπολογία με γενικό αριθμό 672 και ειδικό 153. Tην πρώτη την είχαν καταθέσει οι συνάδελφοι κύριοι Καρτάλης, Παπαγεωργίου και Σαλαγιάννης. Η δεύτερη στην οποία αναφέρομαι τώρα, την κατέθεσαν οι συνάδελφοι κύριοι Νιώτης, Σκραφνάκη, Περλεπέ-Σηφουνάκη και Παρασύρης, που αφορά ένα ζήτημα του προσωπικού του Υπουργείου Πολιτισμού και Τουρισμού, επίσης, ενσωματώνεται ως παράγραφος στο άρθρο 4. 
Από την τροπολογία με γενικό αριθμό 651 και ειδικό αριθμό 136, που υπογράφουν πολλοί συνάδελφοι, με πρώτη υπογράφουσα την κ. Κατσέλη, ενσωματώνουμε στο άρθρο 4 όλη τη διατύπωση, πλην του τελευταίου εδαφίου, πλην δηλαδή του εδαφίου που λέει ότι για την έκδοση του αποδεικτικού ενημερότητας του ανωτέρω εδαφίου, δεν απαιτείται  προγενέστερη δήλωση του συναλλασσομένου προς στην αρμόδια ΔΟΥ για πρόταση συμψηφισμού του α΄ εδαφίου της παραγράφου 2 του άρθρου 83 του νομοθετικού διατάγματος 356/1974, διότι εάν δεν απαιτείται προηγούμενη δήλωση, δεν μπορεί η εφορία να ελέγξει τα δεδομένα. Άρα τα υπόλοιπα εδάφια, όπως είναι στη διατύπωση της τροπολογίας, ενσωματώνονται ως παράγραφος στο άρθρο 4.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>:  Πιστοποιητικό φορολογικής ενημερότητας;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών):  Μάλιστα, σε περιπτώσεις που υπάρχουν εκκαθαρισμένες βεβαιωμένες και αντιτάξιμες απαιτήσεις.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>:  Συγχαρητήρια,  είναι τομή!</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε.</ChairmanSpeech> 
<Speech><Parlmember>ΛΟΥΚΑ ΚΑΤΣΕΛΗ</Parlmember>: Κύριε Πρόεδρε, μπορώ να ρωτήσω κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Αμέσως μετά, κυρία Κατσέλη, παρακαλώ. Σας ευχαριστώ. 
Ο Αντιπρόεδρος της Κυβέρνησης και Υπουργός Οικονομικών έχει το λόγο για οκτώ λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριοι Βουλευτές, τις ημέρες αυτές διεξάγονται πολύ κρίσιμες διαβουλεύσεις με τους εκπροσώπους του ιδιωτικού τομέα, για τον τρόπο με τον οποίο θα μετάσχουν όσο πιο ριζοσπαστικά και γενναιόδωρα, αλλά εθελοντικά πάντα απαιτείται, στο πρόγραμμα για τη μακροπρόθεσμη βιωσιμότητα του ελληνικού δημοσίου χρέους. Είναι το περιβόητο PSI και ταυτόχρονα, έχουν αρχίσει και από αύριο μπαίνουν στην τελική τους φάση την πιο κρίσιμη, οι διαπραγματεύσεις με την τρόικα, για το νέο πρόγραμμα και τη νέα δανειακή σύμβαση. 
Όλα αυτά συμβαίνουν, ενώ επιδεινώνεται το διεθνές περιβάλλον. Αρκεί να αναφέρω το γεγονός που συνέβη πριν από λίγες  μέρες και προκάλεσε πολλές αναταράξεις στην Ευρωπαϊκή Ένωση και την Ευρωζώνη. Εννοώ την υποβάθμιση εννέα χωρών της Ευρωζώνης, μεταξύ των οποίων δύο χώρες με ΑΑΑ, τη Γαλλία και την Αυστρία. Θα είδατε ότι ετέθη  πλέον από μία από τις εταιρείες αξιολόγησης της πιστοληπτικής ικανότητας, ζήτημα υποβάθμισης πιστοληπτικής ικανότητος του ίδιου του μηχανισμού στήριξης της Ευρωζώνης του EFSF . 
Όλα αυτά δυστυχώς, επηρεάζουν το κλίμα μέσα στο οποίο διεξάγεται η διαβούλευση για το PSI και η διαπραγμάτευση για το νέο πρόγραμμα στήριξης της ελληνικής οικονομίας. 
Θέλω να είναι ενημερωμένη η Βουλή και ο ελληνικός λαός με ακρίβεια γύρω από τα θέματα αυτά. Ποιο είναι το ζητούμενο; Το ζητούμενο είναι  να καλύπτονται οι χρηματοδοτικές ανάγκες της χώρας μέχρι το 2015, δηλαδή  μέχρι την ολοκλήρωση του Μεσοπρόθεσμου Προγράμματος Δημοσιονομικής Στρατηγικής, χωρίς να υπάρξει κανένα απολύτως κενό. 
Για να μην υπάρχει κενό πρέπει να επαρκούν οι τρεις μεγάλοι πυλώνες, για την ακρίβεια οι δύο μεγάλοι κι ένας τρίτος συμπληρωματικός πυλώνας άντλησης πόρων. Ο μικρός συμπληρωματικός πυλώνας είναι το πρόγραμμα ιδιωτικοποιήσεων. Το πρόγραμμα ιδιωτικοποιήσεων στο οποίο είναι αφιερωμένο το άρθρο 7 του νομοσχεδίου, εξελίσσεται με βάση την ύπαρξη της αγοράς και τις δυνατότητες της αγοράς, γιατί αν δεν υπάρχει ενδιαφέρον, αν υπάρχει μόνο προσφορά και δεν υπάρχει καμμία ζήτηση δεν συγκροτείται αγορά. 
Άρα προσαρμοζόμαστε δυστυχώς σε χαμηλότερα επίπεδα, ακριβώς γιατί πρέπει να διαφυλάξουμε την αξία των περιουσιακών στοιχείων της χώρας, των στοιχείων που ανήκουν στην ιδιωτική -επαναλαμβάνω για πολλοστή φορά- περιουσία του δημοσίου. Δεν ανήκουν ούτε στη δημόσια κτήση, ούτε αποτελούν αντικείμενο προστασίας κατά το δημόσιο διεθνές δίκαιο, δηλαδή στοιχεία συνδεόμενα με την εθνική κυριαρχία ή με εθνικά κυριαρχικά δικαιώματα. 
Πάω, λοιπόν, τώρα στους δύο πυλώνες που συγκροτούν το πρόγραμμα χρηματοδότησης της ελληνικής οικονομίας μέχρι το 2015. Πρόκειται για τη συμμετοχή του επίσημου τομέα, γιατί δίπλα στο PSI υπάρχει κι ένα OSI Official Sector Involvement, είναι τα δάνεια από την Ευρωζώνη, από το EFSF και από το Διεθνές Νομισματικό Ταμείο. Ο δεύτερος πυλώνας είναι η συμμετοχή του ιδιωτικού τομέα και όταν λέμε συμμετοχή του ιδιωτικού τομέα, εννοούμε κυρίως τράπεζες, ασφαλιστικές εταιρείες, funds, ασφαλιστικά ταμεία και εννοούμε και σε πολύ μεγάλο βαθμό, ελληνικές τράπεζες και ελληνικά ασφαλιστικά ταμεία, καθώς οι Έλληνες κομιστές του δημοσίου χρέους είναι περίπου το 1/3 του συνόλου των ιδιωτών κομιστών του ελληνικού δημοσίου χρέους, το οποίο αυτήν τη στιγμή, ανέρχεται σε 206 δισεκατομμύρια ευρώ περίπου. Τόσο είναι το κατεχόμενο από ιδιώτες ή από ιδιωτικές οντότητες μέρος του ελληνικού δημοσίου χρέους. 
Πού βρίσκεται το υπόλοιπο ελληνικό δημόσιο χρέος; Μεταφέρεται σταδιακά στην πλευρά του επίσημου τομέα μέσω του μηχανισμού των δανείων, μέσω του μηχανισμού του αρχικού δανείου, δηλαδή αυτού που λέγεται ελληνική δανειακή ευκολία, Greek Loan Facility και μέσω του νέου δανείου το οποίο θα γίνει πραγματικότητα, αν καταλήξουμε στο νέο πρόγραμμα, εάν συμφωνήσουμε τους όρους, συμφωνήσουμε το χρηματοδοτικό σχήμα και υπογράψουμε τη δανειακή σύμβαση που τα ενσωματώνει όλα αυτά. Διότι η δανειακή σύμβαση περιλαμβάνει όρους και οι όροι είναι στην πραγματικότητα το νέο μνημόνιο, για να λέμε τα πράγματα με το όνομά τους και να ξέρει και η Βουλή και ο ελληνικός λαός τι εννοούμε. 
Άρα αυτήν τη στιγμή, για να αποκτήσουν νόημα όλα όσα κάνουμε, πρέπει το αποτέλεσμά τους να καλύπτει πλήρως τις μεσοπρόθεσμες χρηματοδοτικές ανάγκες της χώρας. Εάν προκύψει κενό, το κενό αυτό πρέπει να καλυφθεί μέσω μίας μεγαλύτερης συνεισφοράς του επίσημου τομέα, δηλαδή των κρατών-μελών της Ευρωζώνης άμεσα ή έμμεσα και δεν βλέπω στη φάση αυτή να υπάρχει καμμία ιδιαίτερη διάθεση ή ετοιμότητα να αυξηθεί το ποσό των 240 δισεκατομμυρίων που έχει προβλεφθεί για την Ελλάδα. Λέω «άμεσα ή έμμεσα» γιατί, όπως ξέρετε, ενώ τώρα έχουμε μία δανειακή σύμβαση με τις δεκαέξι χώρες-μέλη της Ευρωπαϊκής Ένωσης, με εξαίρεση της Σλοβακίας δεκαπέντε, τώρα η δανειοδότηση θα γίνει μέσω του EFSF, αλλά το EFSF έχει μετόχους στα κράτη-μέλη της Ευρωζώνης και εγγυητές στα κράτη-μέλη της Ευρωζώνης. 
Άρα δεν πρέπει να προκύπτει κενό. Έχει, λοιπόν, πολύ μεγάλη σημασία ο τρόπος με τον οποίο θα μετάσχει ο ιδιωτικός τομέας. Και θέλω απλώς να αρκεστώ σήμερα, σε μία πολύ λιτή δήλωση που έκανα και χθες το βράδυ, αλλά την επαναλαμβάνω και σήμερα, πως μετά από διακοπή μίας εβδομάδας περίπου, επανελήφθησαν χθες οι συνομιλίες που είχε ο Πρωθυπουργός κι εγώ, ως εκπρόσωποι της ελληνικής δημοκρατίας από τη μία μεριά, και οι εκπρόσωποι του IIF του Διεθνούς Χρηματοοικονομικού Ινστιτούτου από την άλλη μεριά ως εκπρόσωποι του Διεθνούς Τραπεζικού Συστήματος ή αν θέλετε, ας το πούμε έτσι, του Διεθνούς Ιδιωτικού Τομέα, παρ’ ότι, όπως αντιλαμβάνεστε, όταν θα καταλήξουμε σε ένα σχήμα και θα προβούμε στη δημόσια πρόσκληση, ο κάθε κομιστής ομολόγων του ελληνικού δημοσίου ατομικά θα κρίνει τον τρόπο της δικής του συμμετοχής. 
Βεβαίως, θέλω να αποσαφηνίσω πως εμείς έχουμε νομικά και τυπικά την ευθύνη της διαδικασίας. Αλλά εμείς στο πλαίσιο της ευρωπαϊκής αλληλεγγύης, την οποία αποζητούμε και στην οποία επενδύουμε και στο πλαίσιο του θεσμικού μας ρόλου ως κράτους-μέλους της Ευρωζώνης, που βρίσκεται υπό ειδικές συνθήκες –γιατί είμαστε εντεταγμένοι σε ένα πρόγραμμα στήριξης και βοήθειας και προσαρμογής- δεν αποφασίζουμε μόνοι μας, διότι δεν χρηματοδοτούμε μόνοι μας το πρόγραμμα. Ενεργούμε πάντα σε συνεννόηση με τους θεσμικούς μας εταίρους, σε στενή συνεργασία με τα κράτη-μέλη της Ευρωπαϊκής Ένωσης, σε στενή συνεργασία με τους θεσμούς της Ευρωπαϊκής Ένωσης, την Επιτροπή, την Κεντρική Τράπεζα, το EFSF και σε συνεργασία με το Διεθνές Νομισματικό Ταμείο.
Πρέπει, επίσης, να σας πω ότι τις τελευταίες μέρες είχαμε εξελίξεις που θα έπρεπε να τις πληροφορηθεί η Βουλή. Μετά από αναμονή αρκετών εβδομάδων, άναψε το πράσινο φως για την υποβολή του αιτήματος της χώρας προς το Διεθνές Νομισματικό Ταμείο, προκειμένου αυτό να κινήσει τη διαδικασία για το νέο πρόγραμμα και χθες, σε άτυπη συνεδρίαση του Διοικητικού Συμβουλίου του Ταμείου στην Ουάσιγκτον, δόθηκε η έγκριση στα στελέχη του Ταμείου να αρχίσουν τις συνομιλίες με την ελληνική Κυβέρνηση για το νέο πρόγραμμα. Αυτό τυπικά δεν είχε συμβεί μέχρι χθες το βράδυ. Αυτό θα καταστεί πράξη αύριο το πρωί, που θα δεχθώ στο Υπουργείο Οικονομικών την αντιπροσωπεία της τρόικα με τους επικεφαλής της, προκειμένου να αρχίσουμε επισήμως πλέον, τη διαπραγμάτευση για το νέο πρόγραμμα.
Προϋπόθεση του νέου προγράμματος είναι, να ευοδωθούν οι προσπάθειες για το PSI και προϋπόθεση για την ολοκλήρωση των προσπαθειών του PSI είναι να υπάρξει το νέο πρόγραμμα, γιατί χωρίς το νέο πρόγραμμα δεν μπορεί να διαμορφωθεί το σχήμα του PSI, όπως το περιγράφει η απόφαση του Ευρωπαϊκού Συμβουλίου της 26ης Οκτωβρίου. 
Τι λέει η απόφαση της 26ης Οκτωβρίου; Ότι θέλουμε μία έντονη συμμετοχή του ιδιωτικού τομέα, ότι στόχος είναι μία μείωση κατά 50% του χρέους που κατέχεται από ιδιώτες, άρα κατά 100 δισεκατομμύρια, κατά σαράντα επτά ποσοστιαίες μονάδες του ελληνικού ΑΕΠ -όπως είναι τώρα το ελληνικό ΑΕΠ- και πρέπει αυτό να έχει εθελοντικό χαρακτήρα και να καταλήγει σε καθολική συμμετοχή, δηλαδή σε συμμετοχή 100%. 
Πρέπει, επίσης, να ξέρουμε ότι ο δικός μας στόχος να μειώσουμε το ιστορικό βάρος του χρέους κατά 100 ολόκληρα δισεκατομμύρια, κατά 50%, δεν αντικρίζεται με ζημίες του ιδιωτικού τομέα επιπέδου 50%, γιατί το νέο χαρτοφυλάκιό τους θα αποτιμηθεί από την αγορά και άρα οι ζημίες που θα εγγράψουν, μέσα σ’ αυτήν τη διπλή αποτίμηση που θα γίνει, θα είναι πολύ μεγαλύτερες από το 50%. Επειδή εμείς δεν είμαστε απλά και μόνο το ελληνικό δημόσιο και άρα οι οφειλέτες, αλλά είμαστε και μέτοχοι διαπρονομιούχων, προς το παρόν, μετοχών, από το 2008 και μετά, των ελληνικών τραπεζών, ενδιαφερόμαστε πάρα πολύ για το μέλλον και την αναδιάρθρωση και την εξυγίανση των ελληνικών τραπεζών και βεβαίως, ενδιαφερόμαστε και για το μέλλον και την υπόσταση των ελληνικών ασφαλιστικών ταμείων, για τα οποία έχουμε πει ότι θα προβλεφθεί ειδικός μηχανισμός αναπλήρωσης της απώλειας της περιουσίας τους, προκειμένου να είναι ισχυρά σε μακροπρόθεσμη βάση, στο πλαίσιο της συνολικής μεταρρύθμισης του ασφαλιστικού συστήματος.
Αντιλαμβάνεστε, βεβαίως, ότι το κρισιμότερο ζήτημα που έχουμε να αντιμετωπίσουμε, είναι αυτό που περιλαμβάνεται ως στόχος και ως προϋπόθεση στην απόφαση του Οκτωβρίου, δηλαδή η βιωσιμότητα του ελληνικού δημοσίου χρέους, η οποία αριθμητικά αποτυπώνεται σε έναν αριθμό: Το χρέος να κινείται το 2020, σε οκτώ χρόνια, σε ένα επίπεδο της τάξεως του 120%. 
Από τι εξαρτάται αυτό; Εξαρτάται, βεβαίως, από τη διάρθρωση του προγράμματος, από τα επιτόκια των κουπονιών, τις ρήτρες, το ισχύον δίκαιο, τον τρόπο καταβολής των οφειλών προς το δημόσιο και τον ιδιωτικό τομέα.
Κυρίως, όμως, αυτό που έχει σημασία είναι η πορεία και η προοπτική της ελληνικής πραγματικής οικονομίας. Αυτό που έχει σημασία είναι ο ρυθμός ανάπτυξης του ΑΕΠ. Αυτό επηρεάζει περισσότερο από οτιδήποτε άλλο τη δυναμική του χρέους.
Ασχολούμαστε πάρα πολύ με τον αριθμητή του κλάσματος, ενώ το καταλυτικό στοιχείο είναι ο τρόπος με τον οποίο εξελίσσεται ο παρονομαστής του κλάσματος. 
Έχει, λοιπόν, πολύ μεγάλη σημασία να αποκατασταθεί η βεβαιότητα, να οριστικοποιηθούν οι αποφάσεις, να παύσει να υπάρχει αυτή η διάχυτη ανασφάλεια, όχι σε επίπεδο Ελλάδας, αλλά σε επίπεδο Ευρώπης και διεθνούς οικονομίας δυστυχώς. Οι προγνώσεις καθίστανται δυσμενέστερες. Το περιβάλλον στην Ευρώπη και στην Ευρωζώνη είναι σχεδόν υφεσιακό. Αυτό πρέπει να το λάβουμε πάρα πολύ σοβαρά υπ’ όψιν μας, γιατί επηρεάζει καταναλωτικές και επενδυτικές συμπεριφορές, γιατί επηρεάζει ακόμη και τους πιο δυναμικούς τομείς της ελληνικής οικονομίας –τον τουρισμό- και τις προοπτικές των ελληνικών εξαγωγών. Βεβαίως, εδώ μιλάμε για φαινόμενα δυναμικά, για συμπεριφορές οι οποίες δεν είναι πάντα ορθολογικές, γιατί το κλίμα, η ψυχολογία παίζουν πολύ μεγάλο ρόλο. 
Έχει σημασία, λοιπόν, να αποκατασταθεί αυτό το αίσθημα σταθερότητας, ασφάλειας, να πιστέψουν οι Έλληνες και οι Ελληνίδες ότι η χώρα υπάρχει, αντέχει, έχει προοπτικές και ότι μετά το PSI και τη σύναψη τής νέας δανειακής σύμβασης, η Ελλάδα ως διασφαλισμένο απολύτως μέλος της Ευρωζώνης, με ένα τραπεζικό σύστημα υγιές και επανακεφαλοποιημένο, μπορεί να αλλάξει τα επίπεδα ρευστότητας στην ελληνική πραγματική οικονομία. Έχει σημασία να πιστέψουν οι επιχειρηματίες, οι εργαζόμενοι, οι άνεργοι, τα νοικοκυριά, όλοι οι πολίτες ότι η χώρα αυτή μπορεί να ξαναβρεί τη θέση της.
Η χώρα ταπεινώνεται, προσβάλλεται. Υπάρχει ένα ζήτημα υπερηφάνειας των Ελλήνων πολιτών. Έχουν εμπεδωθεί αρνητικά στερεότυπα. Αυτό δεν μπορούμε να το ανεχθούμε.
Ξέρετε, ότι δυσκολευόμαστε να παρουσιάσουμε τις θυσίες του ελληνικού λαού, γιατί έχει επικρατήσει διεθνώς η αντίληψη ότι έχουμε μόνο καθυστερήσεις, αδυναμίες και ανεπάρκειες;
Εκπλήσσονται όσοι κάποια στιγμή, καταφέρνουν να μάθουν ή εμείς καταφέρνουμε να τους κάνουμε να μάθουν, τι είναι αυτό που πράγματι έχει συμβεί, πόση είναι η πρόσθετη φορολογική επιβάρυνση, ποιο είναι το μέγεθος της περικοπής των εισοδημάτων, ακόμη και χαμηλών και μεσαίων συντάξεων και βεβαίως μισθών στο δημόσιο και στον ευρύτερο δημόσιο τομέα, αλλά και στον ιδιωτικό τομέα και τι διαρθρωτικές αλλαγές έχουν γίνει ως τώρα. 
Ο κατάλογος σας διαβεβαιώνω είναι εντυπωσιακός, οι θυσίες πάρα πολύ μεγάλες. Και εάν –και το λέω για μια ακόμη φορά- είχαν γίνει οι σωστές μακροοικονομικές εκτιμήσεις από τους εταίρους μας την άνοιξη του 2010 και αν το ζήτημα του δημοσίου χρέους είχε τεθεί επί τάπητος με τον τρόπο που έπρεπε ιστορικά εξαρχής, θα μπορούσαμε να έχουμε και καλύτερα αποτελέσματα. Αλλά κινούμαστε μέσα σε έναν συσχετισμό, ο οποίος είναι αρνητικός, δύσκολος, δύσκαμπτος. Υπάρχουν αντιλήψεις, ιδεοληψίες. Επικρατούν πολύ συγκεκριμένοι συσχετισμοί σε μία συντηρητική Ευρώπη, σε ένα συντηρητικό πολιτικά διεθνές οικονομικό σύστημα. Και εμείς είμαστε στη χειρότερη στιγμή.
Τώρα έχουν ωριμάσει οι αντιλήψεις. Αλλά οι αντιλήψεις αυτές έχουν ωριμάσει, βλέποντας πώς εξελίσσεται μια σωρευτική βαθειά ύφεση, η οποία από το 2009 –και του 2009 συμπεριλαμβανομένου- μέχρι το 2012 θα φθάσει τις είκοσι ποσοστιαίες μονάδες, δηλαδή σε ποσοστό πολεμικού και όχι ειρηνικού χαρακτήρα.
Όλα αυτά τα επιχειρήματα έχουν πολύ μεγάλη αξία για το ηθικό κύρος της προσπάθειάς μας, για να καταλάβει ο ελληνικός λαός ότι αυτό που έχει υποστεί και που υφίσταται, που είναι πολύ μεγάλη θυσία και πολύ μεγάλη υποχώρηση στο βιοτικό επίπεδο, αποκτά νόημα -και θέλουμε να αποκτήσει νόημα και θα αποκτήσει νόημα- εάν μέσα από τη διάσωση της ελληνικής οικονομίας μέσα στην Ευρώπη, αρχίσει να λειτουργεί ο μηχανισμός επιστροφής και ανταπόδοσης. 
Έχω μιλήσει πολλές φορές για τη φάση της διάσωσης και μετά της ανάκτησης, πριν κάνουμε την εκτίναξη στα επίπεδα ανταγωνιστικότητας που δικαιούται να έχει η χώρα. Τώρα είναι η κρίσιμη στιγμή της τελικής μάχης για το PSI και η κρίσιμη στιγμή της τελικής και οριστικής μάχης για το νέο πρόγραμμα που θα συνιστά και το πρόγραμμα διακυβέρνησης του τόπου, τουλάχιστον μέχρι το 2015. Δεν υπάρχει περιθώριο για θέματα που τα θεωρεί κάποιος σπουδαία να τα θέσει μετά. Όποιος έχει ιδέες, προτάσεις, αντιπροτάσεις, σχέδια, θεωρίες, πρέπει να τις πει τώρα. Όλοι συνομιλούν με τους θεσμικούς μας εταίρους, όλοι βλέπουν την τρόικα, όλοι επικοινωνούν με τα ευρωπαϊκά πολιτικά κόμματα στα οποία ανήκουν, όλοι έχουν την πλήρη τεκμηρίωση, όλοι ξέρουν ποιο είναι το πλαίσιο μέσα στο οποίο κινούμαστε, όλοι έχουν τη δυνατότητα να μιλήσουν τώρα. 
Η διαπραγμάτευση γίνεται τώρα στο όνομα της χώρας, όλων των πολιτικών δυνάμεων, όλων των κοινωνικών δυνάμεων. Όποιος επαναλαμβάνει το επιχείρημα ότι θα γίνει τώρα μία διαπραγμάτευση από την Κυβέρνηση Παπαδήμου, ότι θα ψηφιστεί μία νέα δανειακή σύμβαση και ένα νέο πρόγραμμα από το Κοινοβούλιο αυτό με συντριπτική πλειοψηφία 258 Βουλευτών, στην οποία μετέχουν τρία κόμματα και μετά τις εκλογές θα αρχίσει μία επαναδιαπραγμάτευση, δεν αντιλαμβάνεται την ευρωπαϊκή, τη διεθνή και την εθνική πραγματικότητα, δεν είναι ακριβής σ’ αυτό που λέει. 
Τώρα, εάν δεν πούμε την αλήθεια στον ελληνικό λαό, εάν δεν εξηγήσουμε τις δυσχέρειες, εάν δεν εξηγήσουμε ότι εδώ πρέπει να κάνουμε πράγματα, τα οποία είναι απολύτως αναγκαία για τη χώρα, που είναι οι διαρθρωτικές αλλαγές, αλλά βεβαίως και πράγματα τα οποία, αν είχαμε μόνοι μας τη δυνατότητα να χρηματοδοτούμε τον προϋπολογισμό μας, θα τα κάναμε με πολύ μεγαλύτερη άνεση και ηπιότητα, όπως είναι η δημοσιονομική προσαρμογή, δεν έχουμε κάνει καλή εξήγηση μεταξύ μας και με τον ελληνικό λαό. Αυτό είναι το πλαίσιο μέσα στο οποίο κινούμαστε. Αυτό σημαίνει, κυρίες και κύριοι Βουλευτές, ότι όλα αποκτούν μεγαλύτερη σημασία απ’ αυτή που μπορεί να έχουν διά γυμνού οφθαλμού. 
Το νομοσχέδιο περιλαμβάνει ρητές μνημονιακές υποχρεώσεις σε σχέση με το άνοιγμα των επαγγελμάτων. Το λιτό εδάφιο που προσέθεσα στην επιτροπή για την κατάργηση διατάξεων νόμων, κανονιστικών πράξεων και εγκυκλίων ακόμη που αντιβαίνουν στα άρθρα 2 και 3 του αρχικού νόμου, για το άνοιγμα των επαγγελμάτων, δημιουργεί μία καταλυτική θετική εντύπωση για τη βούληση της χώρας να προχωρήσει στο άνοιγμα. Είναι δύσκολο να εξηγήσεις στους δικηγόρους, στους φαρμακοποιούς και στους ιδιοκτήτες φορτηγών αυτοκινήτων δημοσίας χρήσεως ότι το θέμα τους έχει αποκτήσει τόση κρισιμότητα, αλλά έχει αποκτήσει. Αγωνίστηκα να πείσω τους προέδρους των δικηγορικών συλλόγων ότι το θέμα αυτό έχει αποκτήσει συμβολικές διαστάσεις. Το εξήγησε χθες ο Υπουργός Δικαιοσύνης κ. Παπαϊωάννου. Εξήγησε επίσης ότι κάθε κίνδυνος καταστρατήγησης της νέας ρύθμισης για τις δικηγορικές εταιρείες, αποτρέπεται εκ του γεγονότος ότι η διάταξη που θα ψηφιστεί σήμερα, παραπέμπει στην ισχύουσα ελληνική νομοθεσία, δηλαδή στον Κώδικα περί Δικηγόρων ο οποίος μπορεί να προβλέψει ρητές εγγυήσεις για την αποφυγή κάθε καταστρατήγησης, για παράδειγμα το να χρησιμοποιεί κάποιος μία επωνυμία μεγάλης δικηγορικής εταιρείας σε μία περιφέρεια της χώρας, χωρίς να έχει πραγματική σχέση μέσα από ένα οιονεί franchising. Αυτό μπορεί να προβλεφθεί ρητά στον Κώδικα περί Δικηγόρων και να υπάρχουν μηχανισμοί ελέγχου και επιβολής κυρώσεων, να μην πουλάει κανείς ψεύτικο όνομα, να μην πουλάει κανείς ψεύτικες σχέσεις, να μην κάνει εμπόριο επιρροής. Αυτό μπορεί να είναι και ποινικό αδίκημα, σας λέω εγώ επιπλέον. Έχει, λοιπόν, πολύ μεγάλη σημασία να γίνει αντιληπτό ότι κάποια πράγματα αποκτούν συμβολικές διαπραγματευτικές διαστάσεις. 
Είπαμε και στο Υπουργικό Συμβούλιο που ενέκρινε ομόφωνα το νομοσχέδιο αυτό και σε χθεσινή σύσκεψη στην οποία μετείχαν οι Υπουργοί όλων των κομμάτων που μετέχουν στην Κυβέρνηση υπό τον Πρωθυπουργό, ότι είναι ζήτημα κύρους της Κυβέρνησης, ιδίως την περίοδο αυτή, οι διατάξεις που εγκρίνονται από το Υπουργικό Συμβούλιο και εισάγονται ως νομοσχέδια, να ψηφίζονται από την κοινοβουλευτική Πλειοψηφία, τη μεγάλη κοινοβουλευτική Πλειοψηφία στην οποία συνυπάρχουμε ΠΑΣΟΚ, Νέα Δημοκρατία και Λαϊκός Ορθόδοξος Συναγερμός.
Και θα δούμε αν η χώρα μπορεί να αποκτήσει μια κουλτούρα συνεργασίας και συνευθύνης. Αν δεν μπορεί πάντως, είτε είμαστε στην Κυβέρνηση είτε στην Αντιπολίτευση, ο τόπος είναι ακυβέρνητος. Αν δεν εμπεδωθεί το αίσθημα της συνευθύνης ο τόπος είναι ακυβέρνητος, τόσο πριν όσο και μετά τις εκλογές. Και πρέπει να αποδείξουμε ότι έχουμε συνείδηση του προβλήματος. Αν η αντίληψη είναι, ότι εδώ οι διατάξεις εισάγονται από Υπουργούς που ανήκουν στο ΠΑΣΟΚ και όλα αυτά καταλήγουν τελικά στον Αντιπρόεδρο της Κυβέρνησης και Υπουργό Οικονομικών, που έτυχε να προέρχεται από το ΠΑΣΟΚ, δεν οδηγούμεθα πουθενά. Κανείς δεν θα κρύβεται πίσω από τον άλλον είτε πρόκειται για κόμματα είτε πρόκειται για πρόσωπα. Κανείς. Όλοι θα αναλαμβάνουν στο ακέραιο την ευθύνη. 
Την ίδια ευθύνη θα αναλαμβάνει και η Αντιπολίτευση. Η Αντιπολίτευση που δεν στηρίζει την Κυβέρνηση Παπαδήμου, αναλαμβάνει την ευθύνη των προτάσεών της. Έξοδος από το ευρώ; Χρεοκοπία της χώρας; Πτώχευση; Τα πράγματα θα λέγονται με το όνομά τους. Οι προτάσεις θα ονοματίζονται και θα κοστολογούνται. Όποιος προτείνει να φύγει η χώρα από το ευρώ το λέει ευθαρσώς και αναλαμβάνει το κόστος. Όποιος προτείνει να οδηγηθούμε σε χρεοκοπία -που θα συνεπάγεται και την αποβολή μας βεβαίως τελικά από την Ευρωζώνη, γιατί δε θα αντέξουμε την παραμονή, γιατί δε θα μπορούμε να χρηματοδοτήσουμε τις ανάγκες μας χωρίς ισοσκελισμένο προϋπολογισμό και πρωτογενές πλεόνασμα- θα αναλάβει την ευθύνη του ενώπιον του ελληνικού λαού,.
Αν ο ίδιος ο Έλληνας πολίτης νιώθει ότι κάποιοι θα κάνουν τη δύσκολη δουλειά και κάποιοι άλλοι θα κάνουν την εύκολη και με κάποιον τρόπο θα ενθαρρύνει αυτούς που κάνουν την εύκολη, επίσης πρέπει να του μιλήσουμε αυτού του Έλληνα πολίτη και να του πούμε ότι δεν γίνεται να συμβαίνουν και τα δύο. Δεν γίνεται να περιμένει από κάποιους τα δύσκολα με μεγάλο κόστος και από κάποιους άλλους τα εύκολα χωρίς κανένα κόστος. Εδώ ή έχουμε μια συνέπεια ή οδηγούμαστε στο απόλυτο αδιέξοδο για εμάς, τα παιδιά μας και τα εγγόνια μας, γιατί εδώ παίζουμε με δεκαετίες ολόκληρες. 
Δεν ξέρω αν σώζουμε τη χώρα. Αυτό που ξέρω είναι ότι κανείς στην πραγματικότητα δεν θέλει να ζήσει μια άλλη εμπειρία. Κανείς απολύτως. Όλοι ενδιαφέρονται να πετύχουμε. Αν υπάρχει κάποιος που δεν θέλει να πετύχουμε στη διαπραγμάτευση για το PSI τώρα, σ’ αυτόν τον αγώνα που δίνουμε μέσα στην αίθουσα διαπραγματεύσεων, ο Πρωθυπουργός Λουκάς Παπαδήμος και εγώ ως Υπουργός Οικονομικών, να το πει. Να πει «Εγώ δεν θέλω να πετύχετε. Δεν το στηρίζω, δεν το εύχομαι, δεν το προσδοκώ». Αν όμως δεν υπάρχει έστω ένας, πρέπει να στηριχθούμε στην προσπάθεια αυτή. 
Πρέπει να σας πω ότι αυτήν τη στιγμή αναρριπίζονται και πάρα πολλά συμφέροντα. Πολλοί είναι αυτοί που θα ήθελαν να υπάρχει μια ασθενέστερη εκπροσώπηση του ελληνικού δημοσίου, γιατί κρίνονται πολύ σημαντικά θέματα. Αυτό συμβαίνει και στον αγώνα για την ανακεφαλαίωση του τραπεζικού συστήματος και στην προσπάθειά μας για τον περιορισμό της φοροδιαφυγής. 
Υφίσταμαι και προσωπικά την πίεση φθοράς και τις επιθέσεις. Είχα ζήσει πριν από δέκα μέρες αυτήν την αδιανόητη υπόθεση των οικονομικών εισαγγελέων με φήμες ότι Υπουργοί ασκούσαν πιέσεις, ότι θα αποκαλυφθούν φοβερά και τραγικά πράγματα. Υπήρξαν συνάδελφοι της Νέας Δημοκρατίας που τα υιοθέτησαν αυτά και έκαναν δημόσιες δηλώσεις. 
Τώρα διαβάζω στο παραδημοσιογραφικό σκέλος του διαδικτύου ότι μια μεγάλη επιτυχία της Αστυνομίας και του ΣΔΟΕ στη Θεσσαλονίκη, που εξάρθρωσε τέσσερις συμμορίες οικονομικού εγκλήματος, μπορεί να έχει ενοχλήσει τον Υπουργό Οικονομικών, γιατί ένας από τους συλληφθέντες ήταν στέλεχος του ΠΑΣΟΚ και πρόεδρος των εφοριακών στο παρελθόν, επώνυμος παράγων του ΠΑΣΟΚ. Μπορεί να είναι και ψηφοφόρος του Υπουργού Οικονομικών μεταξύ των πολλών χιλιάδων, πρέπει να πω, ψηφοφόρων του. Στο παρελθόν. Θα δούμε τώρα. 
Ακούστε, λοιπόν, τίποτα από αυτά δεν τον έσωσε. Παρ’ ότι όλοι οι κατηγορούμενοι περιβάλλονται από δικονομικές εγγυήσεις και από τεκμήριο αθωότητας, δεν είναι ευχάριστο να βλέπεις τον φερόμενο ως επικεφαλής μιας οικονομικής συμμορίας, να είναι υποψήφιος περιφερειακός σύμβουλος του Λαϊκού Ορθόδοξου Συναγερμού. Δεν είναι ευχάριστο να βλέπεις γνωστό, επώνυμο δημοσιογράφο με στενές σχέσεις με το χώρο της συντηρητικής παράταξης και της Εκκλησίας, να προσάγεται ως κατηγορούμενος. Δεν είναι καθόλου ευχάριστο και συνιστά επιβαρυντική περίπτωση, να κατηγορείται και να συλλαμβάνεται στέλεχος του Υπουργείου Οικονομικών, που είναι στέλεχος του ΠΑΣΟΚ και είναι και στέλεχος του συνδικαλιστικού κινήματος. Το ίδιο το ΣΔΟΕ, όμως, αυτοκαθάρθηκε. Και αυτό έχει πολύ μεγάλη σημασία. Αυτά θέλουν μια εγγύηση θεσμική και πολιτική. Γιατί δεν έγιναν στο παρελθόν και γίνονται τώρα αυτά και όλες οι άλλες κινήσεις στις οποίες έχω αναφερθεί;
Άρα, κυρίες και κύριοι συνάδελφοι, τώρα πρέπει να πάρουμε πάρα πολύ σημαντικές αποφάσεις. Είναι πρόβα το νομοσχέδιο αυτό για πολύ κρισιμότερες διατάξεις που θα εισαχθούν τις επόμενες μέρες. Εκεί πρέπει να δείξουμε ότι δεν μετράει ο κομματικός ή ο προσωπικός ανταγωνισμός, ότι μπορούμε να συσπειρωθούμε, ότι μπορούμε να στηρίξουμε το μέλλον της πατρίδας μας.
Έστειλα προχθές, τη Δευτέρα, επιστολές και στον Πρόεδρο της Νέας Δημοκρατίας, τον κ. Σαμαρά και στον Πρόεδρο του Λαϊκού Ορθόδοξου Συναγερμού, τον κ. Καρατζαφέρη και τους καλώ να ορίσουν τις αντιπροσωπείες των κομμάτων τους και στις 25 Ιανουαρίου, την άλλη Τετάρτη, μετά το Eurogroup και το Ecofin της Δευτέρας και της Τρίτης, να αρχίσουμε τις εντατικές συνομιλίες στους κόλπους της Κυβέρνησης και της κοινοβουλευτικής Πλειοψηφίας για τη φορολογική μεταρρύθμιση, για το Εθνικό Φορολογικό Σύστημα. 
Τους καλώ να αξιολογήσουμε και φορολογικές ρυθμίσεις που έχουν ψηφιστεί τα τελευταία δύο χρόνια και να δούμε στο πλαίσιο της διαπραγμάτευσης για το νέο πρόγραμμα, πώς μπορούμε να φτάσουμε -και νομίζω ότι μπορούμε εύκολα, γιατί υπάρχει υψηλό ποσοστό σύμπτωσης απόψεων μεταξύ των κομμάτων- σε ένα απλό, δίκαιο, λειτουργικό, Εθνικό, Φορολογικό Σύστημα, στις αρχές του, στους βασικούς του κανόνες. 
Στην πραγματικότητα έχουμε να απαντήσουμε σε δεκαπέντε - είκοσι πολύ μεγάλα ερωτήματα, για το φόρο εισοδήματος φυσικών προσώπων, το φόρο εισοδήματος νομικών προσώπων, το ΦΠΑ, το φόρο επί του κεφαλαίου και σε άλλα δέκα ερωτήματα για τη φορολογική διοίκηση. 
Ρώτησαν πολλοί συνάδελφοι, γιατί εισάγουμε στο παρόν νομοσχέδιο τις έμμεσες τεχνικές ελέγχου; Διότι διεξάγονται έλεγχοι και επειδή η περαίωση έχει ενοχλήσει πάρα πολύ τους θεσμικούς μας εταίρους, πρέπει να αποδείξουμε και να δείξουμε ότι μπορούμε να ενεργοποιήσουμε τους μηχανισμούς ελέγχου με τους νεοεπιλεγόμενους τώρα ελεγκτές του Υπουργείου Οικονομικών, μέσα από διεθνώς παραδεκτές μεθόδους, που δεν τις έχει ανακαλύψει η υπηρεσία του Υπουργείου Οικονομικών ή ο Υπουργός, αλλά προκύπτουν μέσα από τη βιβλιογραφία και μέσα από τη διεθνή πρακτική. 
Ποια θα είναι η βάση των συζητήσεών μας για το Εθνικό Φορολογικό Σύστημα; Θα είναι οι καλές διεθνείς πρακτικές, τα πορίσματα των δύο ομάδων τεχνικής βοήθειας του Διεθνούς Νομισματικού Ταμείου, που δούλεψαν η μία για τη φορολογική πολιτική και η άλλη για τη φορολογική διοίκηση. Ο επικεφαλής της ομάδας για τη φορολογική διοίκηση είναι Χιλιανός. Η Χιλή κατάφερε να αλλάξει τα δεδομένα του φορολογικού της συστήματος μέσα σε ελάχιστο χρονικό διάστημα. Δεν μας παρακινεί το γεγονός ότι ένα στέλεχος του Υπουργείου Οικονομικών της Χιλής, έρχεται να μας μεταφέρει μια εμπειρία από μια χώρα, η οποία είναι πληθυσμιακά συγκρίσιμη και θα έλεγα ίσως και από πλευράς νοοτροπίας συγκρίσιμη με πάρα πολύ καλά αποτελέσματα;
Μπορούμε τις επόμενες εβδομάδες να έχουμε κάνει βήματα σημαντικά, γόνιμα, τα οποία να πείθουν ότι η χώρα έχει και τη βούληση και την ικανότητα.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Διάβασα αυτές τις ημέρες και την έκθεση που υπέβαλε το Διεθνές Νομισματικό Ταμείο και την έκθεση που υπέβαλε η Ευρωπαϊκή Επιτροπή για την έως τώρα αξιολόγηση της τελικής φάσης του παλαιού προγράμματος και την προετοιμασία του νέου προγράμματος. Θα σας πω μόνο την πρώτη και την τελευταία παράγραφο. Η τελευταία παράγραφος είναι αυτή που ήδη ανέφερα. Δεν έχουν τη δυνατότητα και τη διάθεση να συνεισφέρουν περισσότερα από τα 240 δισεκατομμύρια, που έχουν ήδη αποφασιστεί τον Οκτώβριο. Πρέπει να πορευθούμε μέσα στο πλαίσιο αυτό.
Η πρώτη παράγραφος είναι η αμφιβολία για το εάν η Ελλάδα και το ελληνικό πολιτικό σύστημα μπορεί και θέλει, εάν το διοικητικό σύστημα, το δικαστικό σύστημα, η κοινωνία, το επικοινωνιακό σύστημα μπορεί και θέλει. Εάν τώρα με την Κυβέρνηση Παπαδήμου δεν αποδείξουμε ότι και μπορούμε και θέλουμε, εάν τώρα δεν δείξουμε ότι μπορούμε να κινούμεθα αποτελεσματικά, αποδοτικά, αξιόπιστα, δεν θα πείσουμε κανέναν. 
Να σας πω και κάτι. Η ίδια η προοπτική των εκλογών, το γεγονός ότι τα κόμματα έχουν συμφωνήσει μετά από την οριστικοποίηση της δανειακής σύμβασης, να οδηγηθεί η χώρα σε εκλογές, το γε νυν έχον, τουλάχιστον -αυτή είναι η μέχρι τώρα ισχύουσα συμφωνία και σε αυτήν επιμένει ο κ. Σαμαράς- το γεγονός αυτό δημιουργεί μία προφανή αβεβαιότητα στους θεσμικούς μας εταίρους και στους συνομιλητές. Αυτός είναι ένας πρόσθετος λόγος για να ζητούνται τώρα αποφάσεις, αποδείξεις, δεσμεύσεις. Και αυτό το γνωρίζετε πάρα πολύ καλά όλοι. Το γνωρίζουν οι Αρχηγοί των κομμάτων, οι οποίοι γνωρίζουν και λεπτομέρειες σε σχέση με τη διαβούλευση για το PSI και τους όρους διαπραγμάτευσης για το νέο πρόγραμμα και φυσικά το γνωρίζει καλύτερα από όλους τους άλλους, στο ίδιο επίπεδο που το γνωρίζω και εγώ, ο Πρωθυπουργός, ο οποίος σηκώνει μία προσωπική ευθύνη, την οποία του την αναθέσαμε. Τον κάλεσαν τα κόμματα και του ανέθεσαν μία ευθύνη. Και για να μπορέσει να ανταποκριθεί σε αυτήν την ευθύνη, θέλει στήριξη, συμπαράσταση, όχι ρητορική, αλλά πραγματική. 
Επειδή εγώ ζω αυτήν την προσπάθεια –επιτρέψτε μου να πω- περισσότερο από κάθε άλλον, γιατί χειριζόμαστε τα πράγματα σε συντονισμό, δίπλα–δίπλα στη διαπραγμάτευση, μοιράζουμε τη δουλειά, κάνουμε μια προσπάθεια να κερδίσουμε αυτόν τον κρίσιμο χρόνο, τον νιώθω απόλυτα, όπως πρέπει να σας πω ότι τον νιώθουν όλα τα μέλη του Υπουργικού Συμβουλίου, ανεξαρτήτως κομματικής προέλευσης και ταυτότητας. Όταν, όμως, το Υπουργικό Συμβούλιο, που αντιλαμβάνεται το κλίμα –συγκατανεύει ο κ. Βορίδης, συγκατανεύουν οι συνάδελφοί μας από τη Νέα Δημοκρατία Υπουργοί- καταλήγει κάπου, αυτό πρέπει να έχει ένα αντίκρισμα κοινοβουλευτικό, κομματικό, πολιτικό, επικοινωνιακό. Αλλιώς, θα πέσουμε στο κενό μιας πολύ μεγάλης αντίφασης. Και η χώρα δεν έχει πολυτέλειες για αντιφάσεις και ασυνεννοησίες. 
Είμαστε, λοιπόν, τώρα στη στιγμή της αλήθειας. Κάθε μέρα γίνονται πράγματα πολύ σημαντικά. Πολλά και σημαντικά πράγματα. Σήμερα εξελίσσονται πολλές κρίσιμες διαδικασίες. Να σας πω την αλήθεια, μέχρι αύριο το μεσημέρι, πρέπει να έχουν οριστικοποιηθεί πάρα πολλά πράγματα. Μέχρι τη Δευτέρα το μεσημέρι, που θα πάω στο Eurogroup πρέπει να έχουν επισημοποιηθεί πάρα πολλά πράγματα. Την άλλη Δευτέρα, στις 30 Ιανουαρίου, στη Σύνοδο Κορυφής πρέπει να έχουμε οριστικά σχήματα και για το νέο πρόγραμμα, όχι απλώς για το PSI. 
Οι ημέρες, λοιπόν, είναι πολύ πυκνές και σας παρακαλώ –δεν σας καλώ, ειλικρινά σας παρακαλώ- στο όνομα της πατρίδας να σηκώσουμε μαζί με σοβαρότητα, με συναίνεση και με τις αναγκαίες σιωπές -γιατί πολλές φορές οι σιωπές είναι πιο εύγλωττες από την ανταλλαγή επιχειρημάτων μεταξύ κομμάτων- αυτό το βάρος και να καταλήξουμε να ανακοινώσουμε κάποια στιγμή, στις Ελληνίδες και στους Έλληνες, ότι κλείσαμε αυτόν τον κύκλο και ότι αποκτά πλέον η Ελλάδα σταθερότητα, βεβαιότητα, ασφάλεια, μέσα σε ένα δύσκολο και ασταθή κόσμο. Ειλικρινά, κυρίες και κύριοι Βουλευτές, σας παρακαλώ να σταθούμε στο ύψος των περιστάσεων.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Αντιπρόεδρο της Κυβέρνησης και Υπουργό Οικονομικών, κ. Βενιζέλο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννιά μαθητές και μαθήτριες και τρεις εκπαιδευτικοί από το 1ο Γυμνάσιο Χαλανδρίου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Μανώλης Κεφαλογιάννης.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, επειδή αρχίζει η Διάσκεψη σε λίγο, θα ήθελα το λόγο για πέντε λεπτά, για μια τοποθέτηση. 
Επιτρέπετε, κύριε Κεφαλογιάννη;</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Τώρα ανέβηκα στο Βήμα, κύριε συνάδελφε, κι έχω το λόγο άλλωστε, για δώδεκα λεπτά μόνο.</Speech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εγώ παραχωρώ τη θέση μου στον κ. Χαλβατζή και θα μιλήσω μετά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, τότε.
Κύριε Κεφαλογιάννη, έχετε το λόγο για οκτώ λεπτά.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κυρίες και κύριοι συνάδελφοι, θέλω να ξεκινήσω την τοποθέτησή μου υπενθυμίζοντας στον Αντιπρόεδρο της Κυβέρνησης ότι πέρα από το Υπουργικό Συμβούλιο υπάρχει και το Σύνταγμα. 
Υπάρχει το άρθρο 114 του παλαιού Συντάγματος το οποίο πολλοί επικαλέστηκαν και ιδιαίτερα οι παλαιότεροι συνάδελφοι από το κόμμα, από το οποίο προέρχεται ο κ. Βενιζέλος. Υπάρχει και το άρθρο 120 παράγραφος 4 του νέου Συντάγματος, που είμαι βέβαιος, κύριε Βενιζέλο, ότι εσείς είσαστε ο πρώτος που δεν θα το ξεχάσει. Άρα μπορούμε να επικαλούμαστε τον πατριωτισμό των Ελλήνων αλλά πάνω από τη Βουλή δεν είναι κανείς. Γι’ αυτό η Βουλή και οι Βουλευτές οφείλουν κι έχουν υποχρέωση εκ του Συντάγματος, να τοποθετηθούν στα μεγάλα ζητήματα. 
Γνωρίζουμε, κύριε Υπουργέ, ότι διεξάγετε πολύ δύσκολες διαπραγματεύσεις, πραγματικά δύσκολες και επίπονες, γι’ αυτό και σας θέλουμε ψύχραιμο. Σας θέλουμε έναν άνθρωπο με παγωμένο αίμα, που μπορεί να σηκώσει μαζί με την Κυβέρνηση Παπαδήμου αυτές τις δύσκολες διαπραγματεύσεις στην πλάτη του. Τελευταία βλέπουμε ότι χάνετε την ψυχραιμία σας. Το είδαμε χθες και βλέπουμε και σήμερα την αγωνία σας, αλλά και την έλλειψη της ψυχραιμίας σας και αυτό μας ανησυχεί. 
Σε κάθε περίπτωση η Νέα Δημοκρατία ως υπεύθυνο κόμμα, θα στηρίξει ό,τι θετικό για την πατρίδα. Το έχει αποδείξει όλο αυτό το διάστημα. Και πολλοί θα ήθελαν αυτά τα πολύ σημαντικά που μας είπατε σήμερα, να τα λέγατε ως διακεκριμένο στέλεχος της παράταξής σας πολλά χρόνια τώρα, να τα λέγατε στον τότε Αρχηγό σας κατά τη διάρκεια της συζήτησης της Αναθεώρησης του Συντάγματος, πρόταση της Νέας Δημοκρατίας που είχε δει τα προβλήματα που έχει το πολιτικό σύστημα, αυτά δηλαδή που εσείς μας είπατε ότι λέει η έκθεση του Διεθνούς Νομισματικού Ταμείου και της Ευρωπαϊκής Ένωσης, ότι οι Έλληνες δεν μπορούν και δεν θέλουν ούτε συνδιοίκηση ούτε συνδικαιοσύνη στο πολιτικό σύστημα.
Τότε ναρκοθετήθηκε η Αναθεώρηση του Συντάγματος. Στη συντριπτική πλειοψηφία των αναθεωρητέων διατάξεων συμφωνούσαν τα μεγάλα κόμματα ή τα περισσότερα κόμματα και λόγω των εσωκομματικών παιγνίων του ΠΑΣΟΚ για τα μη κερδοσκοπικά, μη κρατικά πανεπιστήμια ήταν η αφορμή να ναρκοθετηθεί η Αναθεώρηση του Συντάγματος. Τώρα χρειάζεται να πάμε στο 2017 για να κάνουμε τις απαραίτητες αλλαγές. 
Είπε ο κ. Βενιζέλος ότι όλοι πρέπει να μιλήσουμε τώρα, ότι τώρα πρέπει να τοποθετηθούμε, τώρα να πούμε την αλήθεια και αυτήν την αλήθεια, κύριοι συνάδελφοι, πρέπει να τη λέμε ολόκληρη. 
Ψηφίζουμε ένα νομοσχέδιο -το ψηφίσαμε επί της αρχής- το οποίο αναφέρεται στο Ταμείο Αξιοποίησης Ιδιωτικών Πόρων στο άρθρο 7. Εκεί ουσιαστικά, αφού πρέπει να λέμε όλη την αλήθεια, μεταφέρονται πενήντα χιλιάδες ακίνητα του δημοσίου, μεταφέρεται όλη η περιουσία του δημοσίου που είναι εισηγμένη στο Χρηματιστήριο και με διαδικασίες εξπρές θα αξιοποιηθεί -με εισαγωγικά ή χωρίς εισαγωγικά.
Ρώτησα χθες τον κ. Βενιζέλο, μέσα από τις διαπραγματεύσεις για το PSI, δηλαδή για το πρόγραμμα αντικατάστασης των ομολόγων, εάν λείπει ένα κομμάτι, εάν το 25% των ιδιωτών δεν συμφωνήσει, είναι στα σχέδια του ίδιου και της Κυβέρνησης να δημιουργήσει ένα privatization bond, δηλαδή ένα ομόλογο για τις ιδιωτικοποίησεις ως καταπίστευμα γι’ αυτήν τη μείωση της ανταλλαγής των ομολόγων; 
Και αν αυτό είναι στις προθέσεις της Κυβέρνησης και αν αυτό είναι στις προθέσεις του Υπουργού, τότε αυτό που πρέπει να κάνουμε είναι να διασφαλίσουμε την κρατική περιουσία. 
Πώς θα διασφαλίσουμε την κρατική περιουσία; Αν παραδείγματος χάριν, κύριοι συνάδελφοι, πουλήσουμε την «COSCO», πουλήσουμε τον Οργανισμό Λιμένα Πειραιά, η χρηματιστηριακή του αξία δεν ξεπερνά τα 250 εκατομμύρια. Μόνο με την παραχώρηση υπηρεσιών που έκανε η Κυβέρνηση της Νέας Δημοκρατίας και με προείσπραξη μελλοντικών εσόδων, το κράτος μπορεί να προεισπράξει 4 δισεκατομμύρια. Φανταστείτε λοιπόν ένα κράτος το οποίο βάζει όλα του τα περιουσιακά στοιχεία σε ένα ομόλογο για τις ιδιωτικοποιήσεις, που δεν εξασφαλίζει την υπεραξία του μέλλοντος και δεν προεισπράττουν οι μελλοντικές γενιές από την ανάπτυξη των συγκεκριμένων επιχειρήσεων του δημοσίου. Το ίδιο γίνεται με όλες τις εισηγμένες εταιρείες. Ποιος πουλά σε τιμές που βρίσκονται σήμερα στο Χρηματιστήριο; 
Γι’ αυτό είπαμε στον κύριο Υπουργό ότι  στις διαπραγματεύσεις ένα θέμα το οποίο πρέπει να υπάρχει και το οποίο κάνουν οι ιδιωτικές επιχειρήσεις, μεγάλοι πολυεθνικοί όμιλοι, όταν το Χρηματιστήριο είναι σε αυτήν την κατάσταση που είναι το ελληνικό Χρηματιστήριο, είναι ένα μεγάλο ποσοστό των μετοχών να μην μπορεί να πουληθεί και αν πουληθεί, η μετοχική σύνθεση του κράτους να μην πέφτει κάτω από αυτό το ποσοστό, για να μπορεί να καρπωθεί υπεραξίες στο μέλλον. 
Η ελληνική οικονομία θα πάει μπροστά με τον έναν ή τον άλλο τρόπο. Αυτό που συζητούμε σήμερα είναι οι κοινωνικές επιπτώσεις μέχρι να φτάσουμε εκεί. Δεν μπορεί όμως όλα αυτά τα περιουσιακά στοιχεία να είναι στους ξένους και όχι στους Έλληνες. Αυτό είναι που πρέπει να προσέξει η ελληνική Κυβέρνηση. 
Και αυτό είναι το μισό κομμάτι, γιατί αναφέρθηκε ο κύριος Υπουργός και στο θέμα των τραπεζών. Γι’ αυτό θέλω να πω δύο λέξεις. Οι τράπεζες, κύριοι συνάδελφοι, αυτήν τη στιγμή, έχουν τεράστια προβλήματα. Παρ’ ότι μας κατηγορούσε το ΠΑΣΟΚ ότι είχαμε βγάλει ένα κονδύλι 27 δισεκατομμύριων ευρώ, από τα οποία εισπράχθηκαν μόνο τα 11 δισεκατομμύρια, σήμερα με Υπουργούς τον κ. Παπακωνσταντίνου και τον κ. Βενιζέλο, μέχρι την Κυβέρνηση Παπαδήμου, είχαν ενισχυθεί οι τράπεζες με ένα ποσό που ξεπερνά τα 151 δισεκατομμύρια ευρώ και ακόμα έχουν ανάγκη από κεφάλαια. Γι’ αυτό προχθές στην Επιτροπή Οικονομικών Υποθέσεων ψηφίσαμε ένα επιπρόσθετο κονδύλι 60 δισεκατομμυρίων ευρώ με την παρατήρηση των παριστάμενων Υπουργών, ότι μπορεί να χρειαστούν και άλλα 20 δισεκατομμύρια. 
Τι σημαίνει αυτό; Σημαίνει ότι οι τράπεζες, των οποίων η μετοχική αξία έχει κατρακυλήσει, θα χρειαστούν τεράστια κεφαλαιακή ενίσχυση. Παραδείγματος χάριν, οι τράπεζες που έχουν μετοχική σύνθεση σήμερα και αξία στο Χρηματιστήριο 2 δισεκατομμυρίων ευρώ, θα χρειαστούν 5 δισεκατομμύρια ευρώ. Δηλαδή, για κάθε δύο μετοχές που υπάρχουν από όλους τους επενδυτές, μεγάλους και μικρούς, και funds του εξωτερικού θα πρέπει το κράτος να εκδώσει. Και επειδή σε αυτές τις περιπτώσεις διεθνώς και στην Ελλάδα έτσι θα γίνει, αυτές οι μετοχές που εκδίδονται, εκδίδονται με έκπτωση, σημαίνει ότι για καθεμία μετοχή θα εκδίδονται πέντε από το κράτος. 
Αυτό ονομάζεται κρατικοποίηση και αυτό είναι καλό μέχρι εκείνο το σημείο, διότι έτσι έγινε και στο εξωτερικό. Παραδείγματος χάριν, στις Ηνωμένες Πολιτείες μετοχή, όπως είναι αυτή της CITIBANK που έκανε 80 δολάρια η μία. Κατρακύλησε η τιμή στο 0,5, οι μέτοχοι έχασαν  όλη την αξία των μετοχών τους, το κράτος μπήκε εκεί, για να ενισχύσει την τράπεζα να μην κλείσει, μέσα στη διετία που έπρεπε να πουλήσει -όπως και εμείς θα χρειαστεί να κάνουμε μέσω της Τράπεζας της Ελλάδος- πούλησε στα 3,5 ευρώ και καρπώθηκε το αμερικανικό δημόσιο 165 δισεκατομμύρια ευρώ κέρδος. Άρα μέχρι εκεί είναι καλό, διότι το κράτος υποχρεούται με βάση τις συμφωνίες που έχουμε κάνει με τους εταίρους μας, να πουλήσουν αυτές τις τράπεζες πίσω πάλι στους ιδιώτες, μέσα σε δυόμισι χρόνια. 
Αυτό που με φοβίζει, μια και θέλουμε να λέμε όλες τις αλήθειες εδώ, είναι ότι με τα 200 δισεκατομμύρια τα οποία έχουμε δανειστεί από τους εταίρους μας, αυτές οι μετοχές να μην μπουν ως καταπίστευμα εγγυήσεων για τα δάνεια στο εξωτερικό. Αν αυτό γίνει, κύριοι συνάδελφοι, τις μετοχές αυτές θα τις διαχειριστούν μεγάλα funds του εξωτερικού. Και επειδή αυτά τα funds του εξωτερικού διαχειρίζονται με εξειδίκευση συγκεκριμένα κομμάτια των τραπεζικών εργασιών, όπως επισφαλείς απαιτήσεις, τα λεγόμενα anti-stress funds και τα λεγόμενα frontiers funds, δηλαδή αυτά που διαχειρίζονται τις επισφαλείς απαιτήσεις σε χώρες ανεπτυγμένες, όπως είναι η Ελλάδα ή σε χώρες πτωχευμένες της Λατινικής Αμερικής και της Αφρικής, θα πάρουν αυτές τις επισφαλείς απαιτήσεις στο 1/6 έως 1/20 της αξίας τους. 
Υπάρχει κίνδυνος δηλαδή με αυτόν τον τρόπο, αφού δεν υπάρχουν λεφτά στην Ελλάδα, αφού δεν υπάρχουν χρήματα να στηρίξουν τις ελληνικές επιχειρήσεις, να πουληθούν σε ξένες επιχειρήσεις του εξωτερικού, σε όλους τους κλάδους και στον τουρισμό στον οποίο αναφέρθηκε ο κύριος Υπουργός και να αφανιστούν σε μια βραδιά από τα ελληνικά χέρια οι ελληνικές επιχειρήσεις. Κινδυνεύουμε δηλαδή να οδηγηθούμε σε αφελληνισμό των ελληνικών επιχειρήσεων και αυτό θα είναι το δεύτερο  βήμα. Γιατί θα υπάρξει και τρίτο βήμα για τη στεγαστική πίστη. 
Επειδή στην Ελλάδα δεν υπάρχουν μεγάλες εταιρείες που να διαμορφώνουν την τιμή της αγοράς στη στεγαστική πίστη, δεν γίνονται πράξεις, ο κάθε ένας Έλληνας νομίζει πως έχει την Ακρόπολη και όλοι οι Έλληνες μαζί έχουν περίπου 200 δισεκατομμύρια χρέη στις τράπεζες, επιχειρήσεις και ιδιώτες. Τα στεγαστικά δάνεια προσεγγίζουν τα 100 δισεκατομμύρια. Εάν, λοιπόν, αυτό είναι αλήθεια και αν πολλά από αυτά τα δάνεια τα στεγαστικά έχουν επισφάλειες και αν αυτά τα διαχειριστούν αυτά τα στελέχη των ξένων εταιρειών, με δυόμισι χιλιάδες δικηγόρους σε κάθε εταιρεία από αυτές από πίσω τους, αν διαμορφωθεί μια τιμή χαμηλή στην Αθήνα, στην Κρήτη, στον Πειραιά, στη Θεσσαλονίκη, οπουδήποτε, κινδυνεύουμε να χάσουμε και την ιδιωτική περιουσία. 
Άρα είναι κρίσιμες οι διαπραγματεύσεις. Και αυτοί που συζητούν, όπως ο σημερινός Υπουργός, δεν πρέπει να είναι πιο πίσω σε απαιτήσεις από ό,τι είναι η κ. Λαγκάρντ του Διεθνούς Νομισματικού Ταμείου και από ό,τι είναι η κ. Μέρκελ. Διότι, αν το δημόσιο χρέος μας δεν είναι βιώσιμο, κινδυνεύουμε να έχουμε δώσει εμπράγματες εγγυήσεις για το κράτος και να οδηγηθούμε στο μοιραίο στο μέλλον, δίνοντας μάλιστα χρόνο και σε όλους αυτούς που θέλουν να απαλλαγούν από εμάς. Γι’ αυτό δεν κάνουμε κριτική, προτάσεις κάνουμε. 
Τι λέμε λοιπόν; Να προσέξει το κράτος πώς θα διαχειριστεί την κρατική περιουσία, δηλαδή την ιδιωτική περιουσία του κράτους για να το πούμε πιο δόκιμα. Να κοιτάξει τι θα γίνει με τις τράπεζες, για να μην αφελληνιστούν οι ελληνικές επιχειρήσεις και για να μην καταρρεύσει η χρηματαγορά. Γιατί αν κάνουμε αυτά τα λάθη, η Ελλάδα δεν θα είναι μόνο μια ηττημένη οικονομικά χώρα, θα είναι και μια χώρα υποθηκευμένη μέχρι το 2060. 
Σε αυτές, λοιπόν, τις κρίσιμες διαπραγματεύσεις εμείς θέλαμε να υπάρχει η φρέσκια λαϊκή εντολή. Ο συμβιβασμός μας είναι η στήριξη της Κυβέρνησης του κ. Παπαδήμου και τη στηρίζουμε σοβαρά. Όχι αυτά που έκανε το ΠΑΣΟΚ που δεν ψήφισε ούτε τη διάταξη νόμου για την εγγύηση των ελληνικών καταθέσεων, των καταθέσεων των Ελλήνων πολιτών μέχρι τα 100.000 ευρώ. Οπότε όλοι αυτοί οι οποίοι κάνουν μαθήματα, συμπεριλαμβανομένου και του Αντιπροέδρου της Κυβέρνησης και Υπουργού Οικονομικών, του κ. Βενιζέλου, θα έπρεπε να τα κάνουν ως αυτοκριτική για μια ανερμάτιστη πολιτική των χαμένων δεκαετιών του παρελθόντος. Γιατί εδώ που φτάσαμε υπάρχουν ευθύνες και οι ευθύνες έχουν ονοματεπώνυμο. Το όνομα είναι Ανδρέας και το επίθετο Παπανδρέου, η χαμένη δεκαετία του ’80.
Είναι τα λάθη της ένταξης της χώρας στην ΟΝΕ. Ποια χώρα με λογική, εκτός από την κυβέρνηση της Ελλάδος του 2000, θα έβαζε την ισοτιμία του ευρώ με τη δραχμή, ώστε να νιώθουμε εμείς πιο πλούσιοι από τους Αμερικανούς και τους Γερμανούς και να γεμίσει τζιπ Καγιέν όλη η ελληνική επαρχία; Να γιατί χάσαμε την ανταγωνιστικότητα. 
Βεβαίως, υπάρχουν και τα προεκλογικά συνθήματα του ΠΑΣΟΚ, όπως το «Λεφτά υπάρχουν». Δεν κατάλαβε ο κ. Παπανδρέου, που έλεγε αυτά τα συνθήματα, ποια ήταν η κατάσταση; Και οδηγηθήκαμε σήμερα σε αυτά τα αδιέξοδα γιατί χάσαμε χρόνο. 
Δεν κάνουμε πλέον αναφορά στο παρελθόν, γιατί ο κόσμος έχει βγάλει τα συμπεράσματά του. Γνωρίζει πια ότι το ΠΑΣΟΚ είναι ένα φθαρμένο κόμμα. Αυτό όμως που μας ενδιαφέρει είναι πού θα πάνε οι διαπραγματεύσεις. 
Εμείς έχουμε εμπιστοσύνη στον Πρωθυπουργό, έχουμε εμπιστοσύνη στα κόμματα του συμμετέχουν, αλλά έχουμε περισσότερη εμπιστοσύνη στο λαό μας, ότι δηλαδή μετά τις εκλογές και με κυβέρνηση Νέας Δημοκρατίας, θα μπορέσουμε να ολοκληρώσουμε αυτές τις διαπραγματεύσεις με επιτυχία, προς όφελος του ελληνικού λαού και των νέων γενεών. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Κεφαλογιάννη.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Χαλβατζής για λίγα λεπτά. Διαχειριστείτε το όπως κρίνετε εσείς.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Θα το διαχειριστώ, κύριε Πρόεδρε. Σας ευχαριστώ. 
Κυρίες και κύριοι Βουλευτές, ο κύριος Αντιπρόεδρος της Κυβέρνησης μίλησε για πάρα πολλά πράγματα. Πρωτίστως έφερε ξανά τον «μπαμπούλα» της τρομοκρατίας, της πτώχευσης της χώρας. 
Για την πτώχευση ποιων τμημάτων του πληθυσμού ενδιαφέρεται η συγκυβέρνηση του «μαύρου μετώπου» -όπως έχει χαρακτηριστεί- του ΠΑΣΟΚ, της Νέας Δημοκρατίας και του ΛΑΟΣ; Όλες οι αποφάσεις, τα μέτρα και τα νομοθετήματα δείχνουν ότι ενδιαφέρεται για τους εφοπλιστές, τις τράπεζες, τους μεγάλους επιχειρηματικούς ομίλους. Γι’ αυτούς γίνονται όλες αυτές οι προσπάθειες, όλες αυτές οι παραχωρήσεις.
Αλήθεια, έχουν πτωχεύσει αυτοί που έχουν τα 610 δισεκατομμύρια ευρώ μόνο στην Ελβετία; Τελικά, ας δούμε την πραγματικότητα. Ποια είναι η αλήθεια; Σήμερα καθημερινά πτωχεύουν μεγάλα τμήματα της εργατικής τάξης, των λαϊκών στρωμάτων, όλων των εργαζομένων. 
Το ξαναλέμε από διαφορετική σκοπιά. Οι άνεργοι έχουν ξεπεράσει το ένα εκατομμύριο, τα λουκέτα στις μικροεπιχειρήσεις και στους αυτοαπασχολούμενους είναι πάνω από εκατόν πενήντα χιλιάδες. Πόσες εκατοντάδες χιλιάδες είναι αυτοί που εργάζονται και τους πληρώνουν έναντι με 150 ή 200, 250 ευρώ το μήνα; 
Την ίδια στιγμή ακρωτηριάζετε μισθούς, συντάξεις, επιδόματα. Συρρικνώνετε τις κοινωνικές παροχές στην παιδεία, την υγεία, την πρόνοια, την κοινωνική ασφάλιση. Αυτή είναι η πραγματικότητα. 
Ο Κοινοβουλευτικός Εκπρόσωπος της Νέας Δημοκρατίας ανέφερε προηγουμένως τις πωλήσεις. Πουλήθηκε ο ΟΤΕ, η ΔΕΗ, η Ολυμπιακή, παλιότερα τα τσιμέντα, τα πετρέλαια, τα πάντα. Λύθηκε κανένα πρόβλημα; Τι σχέση έχει το έλλειμμα και το χρέος με το οποίο μας τρομοκρατούν καθημερινά; Τι σχέση έχουν αυτά με την αλλαγή των εργασιακών σχέσεων, την κατάργηση του πενθήμερου, του οκτάωρου, του σαραντάωρου, των συλλογικών συμβάσεων; Πρέπει να σταματήσετε να τρομοκρατείτε τους εργαζόμενους και τον ελληνικό λαό. 
Ο Αντιπρόεδρος της Κυβέρνησης έθεσε και ορισμένα άλλα ερωτήματα, τα οποία θέλουν απάντηση. Μίλησε για τα εθνικά κυριαρχικά δικαιώματα. Ανακαλύψεις κάνουμε; Να υπενθυμίσουμε ότι πριν από είκοσι χρόνια, μόνο το Κομμουνιστικό Κόμμα Ελλάδας καταψήφισε τη Συνθήκη του Μάαστριχτ. Και το ΠΑΣΟΚ και η Νέα Δημοκρατία και ο Συνασπισμός τότε την ψήφισαν. Εκχωρήθηκαν κυριαρχικά δικαιώματα της χώρας, επίσημα και με σφραγίδα. Αυτό είναι το ένα. 
Το δεύτερο είναι ότι η εκχώρηση κυριαρχικών δικαιωμάτων στον επιθετικό ιμπεριαλιστικό οργανισμό που λέγεται ΝΑΤΟ, είναι μια πραγματικότητα εδώ και πάρα-πάρα πολλά χρόνια. Και η δραστήρια συμμετοχή ελληνικών στρατιωτικών δυνάμεων στα πέρατα του κόσμου, στο Αφγανιστάν, στο Ιράκ, στη Σομαλία, σε άλλες χώρες είναι μια πρακτική έκφραση αυτής της πολιτικής σας επιλογής.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Συνεπώς δεν είναι σημερινό, δεν είναι πρωτόγνωρο, όπως ακούγεται τελευταία, η εκχώρηση κυριαρχικών δικαιωμάτων. Το γεγονός της εκχώρησης κυριαρχικών δικαιωμάτων της χώρας σε ιμπεριαλιστικούς, οικονομικούς, πολιτικούς και στρατιωτικούς οργανισμούς, έχει μεγάλη συνέχεια και ιστορία.
Τρίτο ζήτημα, το Κομμουνιστικό Κόμμα Ελλάδος εδώ και αρκετό καιρό μίλησε για το βάθεμα της καπιταλιστικής, οικονομικής κρίσης, ότι αυτή η κρίση χτυπά όλες τις χώρες της Ευρωπαϊκής Ένωσης, της Ευρωζώνης. Μιλήσαμε από την αρχή ότι οξύνονται όλοι οι ενδοιμπεριαλιστικοί ανταγωνισμοί και πως οι ισχυρές καπιταλιστικές δυνάμεις αντιπαλεύουν σήμερα τα δικά τους  συμφέροντα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα χρειαστώ λίγο περισσότερο χρόνο. Άλλωστε τον δικαιούμαι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Προχωρήστε.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Και βεβαίως, οι ισχυρές ιμπεριαλιστικές δυνάμεις παίρνουν τα μέτρα τους, συγκρούονται αναμεταξύ τους. 
Η αστική τάξη κάθε ιμπεριαλιστικής χώρας φροντίζει και επιδιώκει να διασφαλίσει τα συμφέροντα των δικών της επιχειρηματικών ομίλων, των δικών της μονοπωλίων. Και φυσικά όλα αυτά τα κάνουν οι αστικές τάξεις των ιμπεριαλιστικών χωρών μετακυλίοντας ταυτόχρονα, τα βάρη της κρίσης στις πλάτες της εργατικής τάξης και όλων των εργαζόμενων. Και βεβαίως, προσπαθούν να μετακυλήσουν ευθύνες και χρέη στις αδύναμες οικονομικά χώρες. Η καπιταλιστική κρίση χτυπά όλες τις χώρες. Έφτασε όπως είπε ο Υπουργός και στη Γαλλία. 
Μα η Ισπανία, η Πορτογαλία, η Γαλλία, η Ιρλανδία η Ιταλία δίπλα μας, τι χώρες είναι αυτές; Δεν είναι χώρες, οι οποίες πλήττονται; Και εκεί έκαναν λάθη; Και εκεί δεν έχουν φοροεισπρακτικούς μηχανισμούς; Και εκεί υπάρχουν λαμόγια; 
Πρέπει, λοιπόν, να ξεκαθαρίσουμε ορισμένα πράγματα. Όλη αυτή η φιλολογία που αναπτύσσεται, όλη αυτή η τρομοκρατία, η κινδυνολογία είναι μια συνειδητή σας επιλογή. Θέλετε να περάσετε ένα γενικό φόβο. Και η επιδίωξη τής συγκυβέρνησης του ΠΑΣΟΚ, της Νέας Δημοκρατίας και του ΛΑΟΣ, όπως και η επιδίωξη και η δράση της προηγούμενης κυβέρνησης του ΠΑΣΟΚ, ήταν ο συνολικός γενικευμένος εκφοβισμός των εργαζομένων. Θέλετε να κάνετε τους εργαζόμενους σκυφτούς, να φοβούνται, να μην αγωνίζονται, να μην παλεύουν, να μη σηκώνουν κεφάλι. Δεν θα το καταφέρετε, γιατί η ίδια η πραγματικότητα δημιουργεί άλλες συνθήκες. 
Σήμερα ο Αντιπρόεδρος της Κυβέρνησης και Υπουργός Οικονομικών ζήτησε προτάσεις, προτάσεις διαχειριστικού χαρακτήρα. Κάνουμε διαπραγματεύσεις πώς πρέπει να χειριστούμε ορισμένα πράγματα. Προτάσεις για το ποιος θα είναι ο τρόπος που θα φτωχύνει παραπέρα η εργατική τάξη και ο εργαζόμενος λαός. Προτάσεις για ακρωτηριασμό παραπέρα μισθών, συντάξεων, επιδομάτων, για τη συρρίκνωση και περιορισμό των δαπανών στην παιδεία, στην υγεία, την πρόνοια, την κοινωνική ασφάλιση. 
Τέτοιες προτάσεις από το Κομμουνιστικό Κόμμα Ελλάδος δεν πρόκειται να κατατεθούν. Προτάσεις για τη λειτουργία του Προκρούστη, δεν θα έχετε από εμάς.
Εμείς ως ΚΚΕ καταθέτουμε καθημερινά προτάσεις στο εργατικό συνδικαλιστικό κίνημα. Συμμετέχουμε δραστήρια στον αγώνα ενάντια σε αυτήν την αντιλαϊκή, σκληρή, ταξική σας πολιτική που στραγγαλίζει την εργατική τάξη, τα πιο πλατιά λαϊκά στρώματα.
Το επαναλαμβάνουμε, δεν είναι μια πολιτική η οποία επιβάλλεται από την τρόικα, από την Ευρωπαϊκή Ένωση των μονοπωλίων. Είναι μία πολιτική η οποία είναι γραμμένη καθαρά και στα προεκλογικά σας προγράμματα και του ΠΑΣΟΚ και της Νέας Δημοκρατίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Επανειλημμένα βγήκε ο Πρωθυπουργός και άλλα στελέχη και δήλωσαν ότι αυτά τα μέτρα έπρεπε να τα πάρουμε πριν από δεκάδες χρόνια, σαν να κυβερνούσε κανένας άλλος. Αυτά τα μέτρα τα παίρνετε ως μία συνειδητή επιλογή.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Τελειώνετε, για να πάτε και στη Διάσκεψη των Προέδρων.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Τελειώνω, κύριε Πρόεδρε.
Ζήτησε ο Υπουργός καθαρές τοποθετήσεις. Θέλω να ξαναπώ ότι το Κομμουνιστικό Κόμμα Ελλάδας πάντα λέει καθαρά την άποψή του. Άλλοι είναι που άλλα λένε, άλλα εννοούν, άλλα γράφουν και άλλα πράττουν. 
Εμείς και χθες από αυτό εδώ το Βήμα δηλώσαμε ότι παλεύουμε, για να μην πετύχουν οι στόχοι της συγκυβέρνησης. Καλέσαμε και καλούμε την εργατική τάξη, τα πλατιά λαϊκά στρώματα, τους αυτοαπασχολούμενους, τη φτωχή αγροτιά, τους νέους, να παλέψουν ενάντια σε αυτήν την πολιτική, να παλέψουν για την ανατροπή αυτής της Κυβέρνησης.
Κύριε Πρόεδρε, θέλουμε να τονίσουμε ξανά ότι δουλεύουμε δραστήρια για τη συσπείρωση ευρύτερων αγωνιστικών δυνάμεων, για τη δημιουργία όρων, συνθηκών και προϋποθέσεων για βαθύτερες αλλαγές. Ναι, παλεύουμε για την έξοδο της χώρας μας από την Ευρωπαϊκή Ένωση. Η αποδέσμευση της χώρας από την Ευρωπαϊκή Ένωση, η μονομερής διαγραφή του χρέους με μια λαϊκή εξουσία είναι ο μονόδρομος για την εργατική τάξη, για τα λαϊκά στρώματα. Και δεν είναι μονόδρομος η πολιτική που υπέδειξε ο κύριος Αντιπρόεδρος.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Κύριε Χαλβατζή, να πάτε κατευθείαν στη Διάσκεψη των Προέδρων. Σας περιμένουν.
Σας ευχαριστούμε.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Το λόγο, για κάτι καλό νομίζω, έχει ο Υπουργός Εργασίας και Κοινωνικών Ασφαλίσεων, κ. Κουτρουμάνης, για ένα λεπτό.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ησυχία να ακούσουμε, περί τίνος πρόκειται.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Κύριε Πρόεδρε, ζήτησα το λόγο για μια βελτίωση της ρύθμισης οφειλών, ανταποκρινόμενος στο αίτημα της ΓΣΕΒΕΕ, της ΕΣΕΕ, δηλαδή των φορέων των μικρομεσαίων επιχειρήσεων και βεβαίως ενσωματώνοντας τις παρατηρήσεις Βουλευτών και του ΠΑΣΟΚ και της Νέας Δημοκρατίας και του Προέδρου του ΛΑΟΣ κ. Καρατζαφέρη. 
Καταθέτω, λοιπόν, αυτήν τη βελτίωση στη ρύθμιση η οποία προβλέπει ότι, αν κάποιος ρυθμίσει τις οφειλές του και τις καταβάλλει μέσα σε ένα εξάμηνο, έχει έκπτωση στο 100% στα πρόσθετα τέλη και αντίστοιχα, μεγαλύτερες εκπτώσεις εφόσον καταβληθούν οι εισφορές μέσα στους δέκα μήνες.
Πρέπει να τονίσω εδώ, επειδή έχω ακούσει από τοποθετήσεις συναδέλφων να αμφισβητείται η αποτελεσματικότητα αυτών των ρυθμίσεων, ότι με τις ρυθμίσεις που κάναμε πριν από ένα χρόνο, που ήταν περίπου στην ίδια κατεύθυνση, διπλασιάστηκε το ποσό που καταβάλλεται στα ταμεία από ρυθμίσεις οφειλών παλαιότερων ετών. Δηλαδή, για το ΙΚΑ, ειδικότερα με βάση τα πρόσφατα στοιχεία, από τα περίπου 40 με 42 εκατομμύρια ευρώ το μήνα, πληρώνονται πλέον 80 περίπου εκατομμύρια το μήνα έναντι παλαιών οφειλών.
Διευκολύνουμε τις επιχειρήσεις σε μία πολύ δύσκολη κατάσταση που αντιμετωπίζουν. Ταυτόχρονα, όμως, με αυτόν τον τρόπο, εξασφαλίζουμε περισσότερους πόρους από οφειλές που προέρχονται από παρελθόντα έτη. Νομίζω ότι αυτός πρέπει να είναι ο στόχος, για να μπορέσουν και τα ταμεία να ανταποκριθούν στις υποχρεώσεις τους.
Ευχαριστώ.
(Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 162)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Να κατατεθεί στα Πρακτικά η βελτίωση -πρέπει να έχει τη σχετική διατύπωση- και να διανεμηθεί.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό δεν είναι βελτίωση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Βελτίωση είναι. Χειροτέρευση είναι;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Χειροτέρευση είναι;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως, είναι χειροτέρευση. Βεβαίως, είναι επιδείνωση.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αυτά θα τα πείτε στην αγόρευσή σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι έτσι. Δεν μπορεί να εισάγονται τροπολογίες τρικομματικής συναίνεσης εδώ, τις οποίες εμφανίζετε ως βελτίωση, ενώ είναι χειροτέρευση του νομοσχεδίου…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα τα πείτε στην αγόρευσή σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …και να έρχονται την τελευταία στιγμή. Μα δεν γίνεται!
Δεν γίνονται αυτά τα πράγματα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα τα πείτε στην αγόρευσή σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι εκτός Κανονισμού. Πρέπει να αναλάβετε την ευθύνη σας. Όλα αυτά που κάνουμε εδώ πέρα, είναι πραξικοπηματικά. Δεν έχουν καμμία νομιμότητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μη λέτε έτσι!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έρχεται την τελευταία στιγμή, στο όνομα της βελτίωσης και κάνει χειροτέρευση.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Καθίστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, σας παρακαλώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εγώ σας παρακαλώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μπορείτε να το κάνετε αυτό. Δεν έχετε κανένα δικαίωμα. Καταργείτε τη Βουλή.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Σας παρακαλώ, καθίστε!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι να καθίσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεχίζουμε με το να δώσουμε το λόγο στον Κοινοβουλευτικό Εκπρόσωπο του ΠΑΣΟΚ κ. Χρήστο Πρωτόπαπα. Ύστερα θα ακολουθήσει ο Κοινοβουλευτικός Εκπρόσωπος του ΛΑΟΣ κ. Χρυσανθακόπουλος και νομίζω ότι έχει ζητήσει το λόγο και ο κ. Λαφαζάνης.
Ορίστε, κύριε Πρωτόπαπα, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Θα χρησιμοποιήσω το χρόνο για την κανονική μου ομιλία, κύριε Πρόεδρε.
Ο Υπουργός Οικονομικών και Αντιπρόεδρος της Κυβέρνησης περιέγραψε, κατά τη γνώμη μου, με τον καλύτερο τρόπο ποια είναι η κατάσταση της χώρας αυτήν τη στιγμή. Από εκεί θέλω να ξεκινήσω.
Υπάρχουν μερικά άρθρα σε αυτό το νομοσχέδιο -όχι όλα, αλλά μερικά εξ αυτών- που έχουν σχέση με τις υποχρεώσεις της χώρας σε μία ιδιαίτερα κρίσιμη στιγμή όπου κρίνεται το PSI, όπου αρχίζουν οι διαπραγματεύσεις για τη νέα Δανειακή Σύμβαση. Έχουμε την υποχρέωση να σταθούμε με ιδιαίτερη προσοχή και ευθύνη, απέναντι σε αυτά τα άρθρα, απέναντι σε αυτές τις ρυθμίσεις.
Θα έλεγα ότι δεν πρέπει να εμφανίζουμε διπλή γλώσσα. Μερικοί είπαν: Μα καλά τι θέλετε; Να μη μιλάει ο Βουλευτής; Κανείς δεν είπε αυτό. Κανείς δεν αρνήθηκε και δεν έχει δικαίωμα να αρνηθεί -προς Θεού!- το δικαίωμα στο Βουλευτή να εκφράσει την άποψή του. Τι επισημάναμε; Ποια είναι η επίσημη θέση των κομμάτων: Εκεί σταθήκαμε, στην επίσημη θέση των κομμάτων, ως αυτή εκφράζεται από τους εισηγητές των κομμάτων.
Με συγχωρείτε, αλλά δεν μπορεί σε διεξοδική συζήτηση στο Υπουργικό Συμβούλιο, οι Αντιπρόεδροι του κόμματος της Νέας Δημοκρατίας να συμφωνούν και να υπερψηφίζουν το νομοσχέδιο και τα συγκεκριμένα άρθρα που είναι απαραίτητα για τις διεθνείς υποχρεώσεις της χώρας και σε αυτήν την Αίθουσα, η επίσημη έκφραση της Νέας Δημοκρατίας να μην τα ψηφίζει ή να το συζητάει ακόμα.
Η διπλή γλώσσα δεν είναι ποτέ ωφέλιμη. Η διπλή γλώσσα δεν είναι γλώσσα ευθύνης. Η διπλή γλώσσα οδηγεί σε περιπέτειες. Μπορεί μερικοί να κερδίζουν μερικές ψήφους παραπάνω, αυτή η τακτική που φάνηκε και στο θέμα των επικουρικών συντάξεων μπορεί να οδηγεί σε μερικές ψήφους παραπάνω, αλλά σε καμμία περίπτωση δεν οδηγεί σε μια θέση ευθύνης που λύνει, σύμφωνα με τις ανάγκες της κοινωνίας και των πολιτών, τα προβλήματα της χώρας.
Μα θα μου πουν μερικοί: Τι θέλετε; Να συμφωνούν σε όλα; Όχι. Όταν, όμως, ένα τέτοιο νομοσχέδιο μπαίνει στο Υπουργικό Συμβούλιο, εκεί καταγράφονται οι διαφορές, εκεί επέρχεται η σύνθεση όσον αφορά τα τρία κόμματα τα οποία συμμετέχουν στην Κυβέρνηση. Και θα μπορούσε, εξάλλου και αυτό να γίνει μέσα από τις συζητήσεις και στις επιτροπές της Βουλής. Όταν, όμως, φτάνουμε στην Ολομέλεια και έχουμε συμφωνήσει σε τέτοιας σημασίας άρθρα -και δεν εννοώ οποιοδήποτε άρθρο που δεν έχει σχέση με τις υποχρεώσεις της χώρας- τότε είναι φυσικό ότι η επίσημη θέση του κόμματος και όχι η γνώμη του Βουλευτή, που είναι κάτι το τελείως διαφορετικό, θα πρέπει να συνάδει με τις υποχρεώσεις που το κόμμα έχει αναλάβει.
Θα μου πει κάποιος: Και τι έγινε τώρα, αν το τάδε ή το δείνα επάγγελμα; Ναι, αλλά εδώ δημιουργούμε και ένα προηγούμενο και θέλω να το ξεκαθαρίσω αυτό. Γι’ αυτό είναι αυτή η εμμονή μας από χθες. Το προηγούμενο που δημιουργούμε είναι ότι, αν τελικώς ο καθένας στο Υπουργικό Συμβούλιο συμφωνεί, αλλά μετά τραβάει το δρόμο του στην Ολομέλεια της Βουλής και αυτό γίνει στα μικρά σήμερα ή στα επιμέρους σήμερα, φανταστείτε τι θα γίνει στα σημαντικά αύριο, φανταστείτε τι θα γίνει, όταν έρθει η Δανειακή Σύμβαση, φανταστείτε τι θα γίνει, όταν έρθει το συμφωνημένο πρόγραμμα της χώρας για τα επόμενα έτη. Τι θα γίνει τότε; Πάλι θα βρούμε τον παλιό καλό δρόμο, να πάρει το ΠΑΣΟΚ όλες τις ευθύνες πάνω του και εκείνες που του αναλογούν, αλλά και εκείνες που δεν του αναλογούν; Διότι δεν πιστεύω ότι υπάρχει έστω και ένας συνάδελφος στην Αίθουσα, ο οποίος να πιστεύει ότι για το σύνολο της κρίσης που αντιμετωπίζει σήμερα η χώρα, την αποκλειστική ευθύνη την έχει το ΠΑΣΟΚ. Έχει το δικό του μέρος ευθύνης. Βεβαίως, να το αναγνωρίσουμε και να το αναλάβουμε. Και το αναλάβαμε με στάση ευθύνης και παρρησίας και πέρα από ό,τι μας αναλογούσε. Είναι, όμως, μόνο το ΠΑΣΟΚ; Θα επιχειρήσουμε πάλι να βολευτούμε στη λογική «ψηφίστε εσείς, για να φύγουμε εμείς, να είστε εσείς οι κακοί, εσείς του μουτζούρη, εμείς οι καλοί, ο αφρός;». Με συγχωρείτε, κυρίες και κύριοι, αλλά υπάρχει ένα όριο. 
Υπάρχει η ανάγκη απλής και καθαρής γλώσσας. Υπάρχει η ανάγκη στάσης ευθύνης. Σας προειδοποιούμε και κάτι, αν θέλετε να ξέρετε. Δεν είμαστε διατεθειμένοι να παίρνουμε ευθύνες πέρα από αυτές που μας αναλογούν. Θέλω να καταλάβετε καλά –και αυτό το κάναμε σαφές και σε μία άλλη περίπτωση, στην περίπτωση με την τροπολογία του Υπουργείου Οικονομικών για την ΕΡΤ- ότι θα κάνουμε χρήση του μέρους της ευθύνης που μας αναλογεί. Δεν είμαστε διατεθειμένοι να την πάρουμε όλη πάνω μας. Πρέπει όλοι να σταθούμε με προσοχή στο μέτρο που μας αναλογεί. Και αυτό θέλουμε μια και καλή να το κάνουμε σαφές. Καθένας θα πάρει την ευθύνη που του ανήκει καθαρά, μπροστά στον ελληνικό λαό, με ειλικρίνεια και με το κεφάλι ψηλά.
Δεύτερο ζήτημα στα γενικά πολιτικά είναι τα θέματα που δημιουργήθηκαν χθες, με αφορμή την έναρξη του κοινωνικού διαλόγου. Δικαίωμα του καθενός είναι να θέλει ή να μη θέλει τον κοινωνικό διάλογο. Δεν έχει, όμως, κανείς το δικαίωμα να τον εμποδίσει. Ο κοινωνικός διάλογος είναι βάση οργάνωσης και συλλογικής έκφρασης της κοινωνίας μας. Ο διάλογος μεταξύ των κοινωνικών εταίρων είναι βασικό ζητούμενο σήμερα, όταν θέλουμε η κοινωνία να μπει στο παιχνίδι, όταν δεν θέλουμε να αποφασίζουμε σε αυτήν εδώ την Αίθουσα ερήμην της -όταν και όσες φορές το κάναμε, δεν το κάναμε σωστά- όταν σε τελική ανάλυση έχουμε ανάγκη αυτήν τη συζήτηση, για να μας δείξει και τη θετική διέξοδο που σήμερα χρειαζόμαστε, για να μιλήσουμε για μια οικονομία που θα σταθεί στα πόδια της, θα είναι ανταγωνιστική, θα παράγει θέσεις εργασίας, θα δώσει πειστικές απαντήσεις στους εκατοντάδες χιλιάδες των ανέργων μας. Δεν μπορεί κανείς να εμποδίσει το διάλογο ανάμεσα στις εργοδοτικές οργανώσεις, μεταξύ των οποίων είναι και μικρομεσαίοι και τη Γενική Συνομοσπονδία Εργατών Ελλάδος. Δεν έχει το ηθικό δικαίωμα να το κάνει. 
Και να πω και κάτι άλλο; Σε τελική ανάλυση, η πιθανή συμφωνία των κοινωνικών εταίρων θα είναι πολύ πιο θετική και προωθητική για την οικονομία, αλλά και για τα ίδια τα συμφέροντα των εργαζομένων, από το να έχουν κάποιοι μία στρατηγική «πάρτε εσείς την ευθύνη, φέρτε πράξη νομοθετικού περιεχομένου, να την έχετε εξ ολοκλήρου και κανείς να μη βρέξει τα χέρια του». 
Για να προστατεύσουμε σωστά τον εργαζόμενο και να δώσουμε πειστικές απαντήσεις σε αυτό που θέλει, για να μην έχουμε άλλες λανθασμένες οριζόντιες περικοπές, για να μην έχουμε άλλης μορφής τέτοια προβλήματα, χρειάζεται και η κοινωνία να μπει στο παιχνίδι. Και όταν η κοινωνία το αντιλαμβάνεται και θέλει να αρχίσει να συζητά –δεν είπα να συμφωνεί, αλλά να συζητά- είναι λάθος το να επιχειρούμε να την εμποδίσουμε. 
Έρχομαι σε ορισμένα επιμέρους ζητήματα. 
Το πρώτο ζήτημα είναι μία εικόνα, η οποία φάνηκε από την Κυβέρνηση αυτές τις μέρες. Υπήρχε μία αρχική συζήτηση η οποία έγινε γύρω από το θέμα της εργασιακής εφεδρείας σε μια σειρά οργανισμούς που συγχωνεύονται ή κλείνουν. Αναφέρθηκε χθες ο Πρόεδρος της Βουλής, ο κ. Φίλιππος Πετσάλνικος. Αναφέρθηκα και εγώ ως Κοινοβουλευτικός Εκπρόσωπος του ΠΑΣΟΚ. Είπαμε ότι καλό θα είναι να υπάρχει μία ενιαία αντιμετώπιση του προβλήματος που δημιουργείται γι’ αυτούς τους ανθρώπους, με αίσθημα ευθύνης και κοινωνικής δικαιοσύνης και κοινωνικής ευαισθησίας. 
Πρέπει να προβλεφθεί, δηλαδή, με μία γενικού χαρακτήρα διάταξη, η δυνατότητα αξιολόγησης αυτών των ανθρώπων –βεβαίως, πρέπει να συγχωνευτούν οι οργανισμοί, το καταλαβαίνουμε, θα γίνουν τέτοια θέματα- οι οποίοι αντιμετωπίζουν το φάσμα της απόλυσης, άνθρωποι επιστήμονες, με δυνατότητες, με προσόντα, με γνώσεις, που μπορούν να βοηθήσουν. Με βάση την αξιολόγηση, πρέπει να προβλεφθεί η απορρόφησή τους από αντίστοιχους οργανισμούς του δημόσιου τομέα. 
Υπήρχε μία σχετική αναφορά για τη «ΘΕΜΙΣ ΚΑΤΑΣΚΕΥΑΣΤΙΚΗ». Η αλήθεια είναι ότι υπήρχε στο νομοσχέδιο ήδη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ζήτησα δώδεκα λεπτά και δεν τα έχω ξεπεράσει. 
Υπήρχε στο νομοσχέδιο ήδη. Έρχεται χθες το βράδυ και άλλος Υπουργός και προσθέτει τις άλλες δύο. Μπορεί να υπάρχουν και άλλες τέτοιες αναφορές. Ζητήσαμε από τον κ. Ξυνίδη –που ορθώς μάλιστα το έκανε, υποθέτω διότι το ζητήσαμε- να κάνει και μία σχετική πρόσθεση για το θέμα του ΕΟΜΜΕΧ. Ωραία! Εγώ δεν καταλαβαίνω γιατί να μην μπει μια τέτοια πρόβλεψη και για το ΙΓΜΕ, για το ΕΛΚΕΔΕ ή για άλλες εταιρείες που επεσήμανε χθες ο Πρόεδρος της Βουλής. 
Αντί να έρχεται ο κάθε Υπουργός –καλή τη προαιρέσει, ας το πούμε έτσι- να κάνει μία παρέμβαση για το χώρο του, είναι θετικό για την Κυβέρνηση να επεξεργαστεί και να μας φέρει εντός της ημέρας μία γενικού χαρακτήρα διάταξη, που να καλύπτει όλες αυτές τις περιπτώσεις. Να προβλεφθεί η δυνατότητα αξιολόγησης με κοινή υπουργική απόφαση, γιατί τώρα τελευταία στιγμή πιθανόν να μην προλαβαίνει να γίνει και να προβλεφθεί και η δυνατότητα μη θέσης εφεδρείας κάποιων σε συγχωνευόμενους οργανισμούς ή απορρόφησής τους σε καταργούμενους οργανισμούς.
Αυτό μπορείτε να το δείτε, κύριε Υπουργέ. Νομίζω ότι πρέπει να γίνει μία συνεννόηση με τον Υπουργό Οικονομικών. Είναι μία πρόταση που και χθες κατατέθηκε, δεν γίνεται για πρώτη φορά. Όμως, απεδείχθη και από την ίδια τη ζωή και από τη δική σας τροπολογία και από την τροπολογία του κ. Βορίδη ότι το σωστό είναι να πάμε εκεί, παρά να γίνονται αποσπασματικές ρυθμίσεις ανάλογα με το πώς παρεμβαίνει ο κάθε Υπουργός. Αυτό δεν είναι μία καλή εικόνα, χωρίς βέβαια να είναι δική σας η ευθύνη.
Κύριε Πρόεδρε, θα αναφερθώ σε δύο τελευταία ζητήματα και μ’ αυτά θα ολοκληρώσω. Το ένα αφορά τον ΕΛΟΤ. Από πολλούς συναδέλφους της Κοινοβουλευτικής Ομάδας του ΠΑΣΟΚ έχουν διατυπωθεί αντιρρήσεις. Ίσως πρέπει να το δούμε ξανά, κύριε Υπουργέ. Εγώ επιμένω προσωπικά –βέβαια, αυτό δεν λέει τίποτα- ότι πάλι θα μπορούσε να αντιμετωπιστεί με μία κουβέντα το σχετικό άρθρο, για να δούμε τελικά αν πρέπει να χωριστεί ή όχι η τυποποίηση και η πιστοποίηση. Πολλοί λένε «όχι», εσείς λέτε «ναι», πολλοί λένε «ναι». 
Όμως, υπάρχουν δύο απόψεις. Η έκκληση την οποία κάνουμε, προκειμένου να μη φθάσουμε σε ονομαστικές ψηφοφορίες που απ’ ό,τι βλέπω θα κατατεθούν σ’ αυτό το άρθρο από κάποια κόμματα εδώ και διατυπωθούν αυτές οι επιφυλάξεις και αντιρρήσεις, είναι να το δούμε ξανά, ώστε να γίνει αυτός ο διάλογος με ηρεμία και νηφαλιότητα, για να μπορούμε να καταλήξουμε κάπου.
Κλείνω με ένα θέμα που ήταν στο νομοσχέδιο και απεσύρθη και αφορά το Δήμο Ζωγράφου. Δικαίωμα της Κυβέρνησης είναι να θέτει και να αποσύρει άρθρα από το νομοσχέδιο. Όμως, θέλω να επισημάνω ότι μετά την απόσυρση του σχετικού άρθρου για το δάνειο του Δήμου Ζωγράφου, υπάρχει ένα τεράστιο κενό. Είναι γνωστό το τι έχει γίνει με την περασμένη δημοτική αρχή του Δήμου Ζωγράφου. Πρόκειται για ένα παράνομο δάνειο από διεθνή τράπεζα, για να υλοποιηθεί κάποια απόφαση του δήμου. Ο σημερινός δήμος έχει φθάσει σε αδιέξοδο και κινδυνεύει με χρεοκοπία ο δήμος, χωρίς να έχει την ευθύνη η σημερινή δημοτική αρχή. 
Ζητήθηκε με σύμφωνη γνώμη του Ταμείου Παρακαταθηκών και Δανείων μία διαδικασία ομαλής ροής δανειοδότησης, προκειμένου οι άνθρωποι να μπορέσουν να αναπνεύσουν και να ξεπληρώσουν το δάνειο και στο Ταμείο Παρακαταθηκών και Δανείων στη συνέχεια, με σταδιακότητα και έναν τρόπο που θα μπορούσε να γίνει αποδεκτός. Η Κυβέρνηση αρχικώς το εδέχθη, αλλά εν συνεχεία το απέσυρε, με αποτέλεσμα το κενό και το αδιέξοδο να συνεχίζουν να υπάρχουν.
Κάνουμε έκκληση, παράκληση, πρόσκληση να το δείτε ξανά και, αν όχι σ’ αυτό, σε ένα επόμενο νομοσχέδιο να συμπεριληφθεί η διάταξη για το Δήμο Ζωγράφου που το δικαιούται, όπως και ο λαός του Ζωγράφου και η σημερινή δημοτική αρχή.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Πρωτόπαπα.
Το λόγο έχει ο κ. Σωκράτης Ξυνίδης για ένα λεπτό.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Κύριε Πρόεδρε, επειδή για δεύτερη φορά σήμερα –η πρώτη ήταν χθες- επανήλθε ο Κοινοβουλευτικός Εκπρόσωπος του ΠΑΣΟΚ για το θέμα του ΕΛΟΤ, έχω εξηγήσει από χθες, όπως και στην επιτροπή, ότι μετά από ένα χρόνο και πλέον ανάλυσης όλων των δεδομένων, έχουμε καταλήξει και είναι βασική πολιτική της πολιτικής ηγεσίας του Υπουργείου ότι η τυποποίηση πρέπει να ασκείται χωριστά από την πιστοποίηση, για να μπορέσουμε επιτέλους να αναπτύξουμε την τυποποίηση και τα πρότυπα που είναι αναγκαία προϋπόθεση για την ανάπτυξη της χώρας.
Αυτή η βασική επιλογή δεν είναι προϊόν μίας πρόχειρης αντιμετώπισης, όπως έχει υπονοηθεί και χθες και σήμερα και ως εκ τούτου αντιλαμβάνεστε ότι η θέση του Υπουργείου είναι πάγια και σταθερή σ’ αυτήν την κατεύθυνση.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε, κύριε Υπουργέ.
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Είδαμε πάλι μία μακρά σε διάρκεια τοποθέτηση του Υπουργού κ. Βενιζέλου και κάθε φορά που ο κ. Βενιζέλος υπερβαίνει το χρόνο, τα πράγματα είναι πιο δύσκολα για τη χώρα, γιατί για να χρειάζεται κάποιος να επιχειρηματολογήσει αντί για οκτώ λεπτά, μισή ώρα, πάει να πει ότι αρκετά έχουν δυσκολέψει. 
Πράγματι, οι στιγμές δεν είναι στιγμές για να αποδοθούν ευθύνες. Είναι οι στιγμές να βγούμε από το αδιέξοδο. Και, βέβαια, σ’ αυτό το ζήτημα υπάρχει μία λογική κλεψύδρας, η οποία θεωρεί ότι ο λαός είναι εγκλωβισμένος στην ευαρέσκεια και στη δυσαρέσκεια και όποιοι ψηφίζουν δυσαρέσκεια, θα πρέπει εδώ ανεύθυνα να επιτίθενται.
Η αλήθεια είναι ότι θα έρθει η στιγμή απόδοσης ευθυνών κατά τη δικαία κρίση του ελληνικού λαού. Η Κυβέρνηση αυτή, η οποία αδύναμη και  παραπαίουσα οδηγούσε τη χώρα στη χρεοκοπία, υποχρεώθηκε σε συγκυβέρνηση για να ολοκληρωθούν οι διαπραγματεύσεις της χώρας μας για τη σύναψη του νέου δανείου. 
Και τι αποκαλύφθηκε; Ότι οι προηγούμενοι νόμοι που ψηφίστηκαν και οι προηγούμενες δεσμεύσεις στις οποίες είχε συμφωνήσει το ΠΑΣΟΚ με την τρόικα, δεν είχαν τηρηθεί. Γι’ αυτό και σήμερα βάλλεται η χώρα μας ως αναξιόπιστη. Αυτή είναι  μία σκληρή πραγματικότητα και εμείς υποκείμεθα αυτήν την εξέλιξη. Κι έχουμε να διαλέξουμε δύο δρόμους: Το δρόμο εκείνο που θα λέει «για όλα φταίτε εσείς, φτάνουμε στο τέλμα και βουλιάζουμε σ’ αυτό» ή ενώνουμε τις δυνάμεις μας να αντιμετωπίσουμε το χαρακτήρα της κρίσης, που δεν είναι προσωρινός, αλλά θεμελιώνοντας μία αφετηρία που είναι η επαναδανειοδότηση της χώρας μας με ταυτόχρονα τη μείωση, το κούρεμα των άμεσα καταβλητέων ομολόγων. Σε αυτήν ακριβώς την επιλογή εμείς σταθήκαμε υπεύθυνα και στεκόμαστε κι εδώ.
Όταν έρχεται νομοσχέδιο με επείγουσες ρυθμίσεις Υπουργείων, προσδοκούμε να απαντήσουμε σε αυτούς που ασκούν πίεση για την αφερεγγυότητα, την οποία έχει επιδείξει η προηγούμενη ελληνική κυβέρνηση. Αυτή είναι η σκληρή αλήθεια και δεν θα πρέπει εδώ κανένας να απονέμει στους άλλους ευθύνες. Διότι, ναι μεν ανέλαβε ο κ. Βενιζέλος από το καλοκαίρι και μετά, αλλά η καμπούρα του φορτώθηκε τα έργα του κ. Παπακωνσταντίνου και της κυβέρνησής του με τη συλλογική ευθύνη. 
Για να έρθουμε τώρα στη λεπτομέρεια του πώς νομοθετούμε, υπάρχουν πάρα πολλά ζητήματα για τα οποία η ίδια η κοινωνική πραγματικότητα απαιτεί να βάζουμε φραγμούς και να πατάμε φρένο στην κατωφέρεια των λαθών. Και όταν εμείς επεμβαίνουμε και λέμε ότι όλη η ΓΣΕΒΕΕ ζητάει αντί για τρεις δόσεις έξι δόσεις για την 100% μείωση των ποσοστών των προσαυξήσεων, ή ζητάμε δώδεκα για το 75% και δεκαοχτώ για το 50%, αυτό είναι η ομολογία ότι αν ζητήσουμε άμεσα από την αγορά, από τα καταστήματα που είναι έτοιμα να κλείσουν, να πληρώσουν αυτές τις εισφορές, την άλλη μέρα θα έχουμε επιτάχυνση στα λουκέτα. 
Με αυτήν την έννοια, λοιπόν, η βελτίωση της επώδυνης αυτής απόφασης να ζητάμε από τους κακοπληρωτές να πληρώσουν επιτέλους αλλά με αυτούς τους όρους, γιατί αν δεν πληρώσει και τις έξι δόσεις χάνει το 100% που του αφαιρούμε τους τόκους, είναι μία κίνηση συμβιβασμού με τα λάθη του παρελθόντος, αλλά για την προοπτική του μέλλοντος. Δεν είναι μία ευχάριστη κατάσταση αυτή. Κι όποιος κάνει ένα βήμα στην αγορά και ζει στην πραγματικότητα, καταλαβαίνει τι σημασία έχει να αποδεχτεί τις προτάσεις του Προέδρου μας ο κ. Κουτρουμάνης και το Υπουργείο του και να τα ενσωματώσει στη νομοθετική ρύθμιση. 
Δεν αποτελεί φωτογραφικό ρουσφέτι για κάποιους. Συλλογικό αίτημα είναι μίας τεράστιας κατηγορίας του δρώντος επιχειρηματικού κόσμου στον τομέα κυρίως του εμπορίου, που εκεί υπάρχει και μεγαλύτερο πρόβλημα με την πραγματική στάση πληρωμών, που εκεί χάνονται κάθε μέρα επιχειρήσεις. 
Θέλουμε, λοιπόν, να ξεκαθαρίσουμε ότι εμείς δεχόμαστε το μέρος του φορτίου που μας αναλογεί και αυτό δεν είναι πράξη γενναιότητας. Αλλά είναι για εμάς μονόδρομος ιστορικής ευθύνης.
Πολύ εύκολα μπορούν να πουν κάποιοι ότι σταματάμε, δεν πληρώνουμε. Άκουγα σήμερα τον κ. Τσίπρα να επαναλαμβάνει την προτροπή που είχε κάνει ένα χρόνο πριν στη διαπραγμάτευση ο κ. Γιώργος Καρατζαφέρης, να σταματήσουμε δηλαδή να πληρώνουμε για τρία χρόνια στους οφειλέτες μας και μετά να γίνει επανεκκίνηση. 
Άκουσα, λοιπόν, τον κ. Τσίπρα να το λέει σαν μια τωρινή πρόταση, τώρα που το θέμα έχει δρομολογηθεί από τον Οκτώβρη για συγκεκριμένη δανειακή σύμβαση, για την οποία και αυτοί που μας δανείζουν λένε ότι πιθανό να μη φτάνουν αυτά και να μας δώσουν κι άλλα, γιατί αν δεν επιτευχθεί ο τάδε συντελεστής, δεν θα τα καταφέρουμε. Άρα νοιάζονται να μη χρεοκοπήσουμε όχι απλά γιατί είμαστε μέρος του ευρώ, αλλά γιατί θέλουν να υπάρχει μια τακτοποίηση ισορροπιών στο παγκόσμιο οικονομικό σύστημα. 
Εμείς, αγαπητέ Πρόεδρε, απέναντι σ’ αυτές τις προκλήσεις δεν υποχωρούμε για τη δημιουργία ευαρέσκειας στα ώτα και απαρέσκειας στην τσέπη, γιατί αν χαϊδέψουμε τα αυτιά, αλλά την άλλη μέρα αντί για μισθό δεν υπάρχει καθόλου χρήμα και υπάρχει μόνο το έναντι, τότε στον πολίτη δεν μπορεί να απολογούμαστε ως μονάδες, αλλά ως σύνολο του πολιτικού συστήματος. Και για να είναι σταθερή και ομαλή η δημοκρατία μας, απαιτεί να διανύσουμε αυτό το δρόμο λερώνοντας τα παπούτσια μας σ’ αυτό το βάλτο, προκειμένου να βγει το άρμα έξω. 
Επίσης, θα ήθελα να επισημάνω το εξής. Η κοινωνία μας απαιτεί κάτι το οποίο δυστυχώς εγκαταλείφθηκε από την αρχαιοελληνική περίοδο, όπου ίσχυε η κάθαρση. Υπήρχε κάποιος που έφταιγε και την πλήρωνε. Και επειδή αυτή η κάθαρση δεν έγινε στο πολιτικό σύστημα, δηλαδή δεν τιμωρήθηκαν όχι ως κακοί διαχειριστές, αλλά ως υποκλέπτοντες, παρακρατούντες και κακοδιαχειριζόμενοι το δημόσιο χρήμα, επειδή δεν υπήρξε αυτή η πολιτική γενναιότητα στα σκάνδαλα της τελευταίας δεκαπενταετίας, εικοσαετίας, κάποιοι να την πληρώσουν παραδειγματικά για να συνετιστούν οι υπόλοιποι και επειδή υπάρχει μέγιστη συνενοχή διαπλοκής και άλλων φαινομένων, ο ελληνικός λαός τώρα θέτει μέγιστο ηθικό ζήτημα που έγκειται στο εξής: «Μου ζητάτε θυσίες, αλλά εσείς δεν κάνετε αυτό που πρέπει, δεν προχωρείτε αποφασιστικά στο να μου δώσετε την αίσθηση ότι δικαιούστε να σας εμπιστευτώ από τη στιγμή που κάνετε επιμερισμό ευθυνών». Και έτσι, τα πράγματα δυσκολεύουν στην κοινή γνώμη, κάτι που είναι σαφές. Και όσο επιτείνεται αυτό το κλίμα, όλοι ψάχνουν να ξεσπάσουν κάπου. Και βέβαια, πλέον αποκτά τυφλό χαρακτήρα η αναμέτρηση με την κοινωνία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ως προς το τελευταίο φαινόμενο, όπου εκτός από τους παγκόσμιους τοκογλύφους, ξέσπασε και σκάνδαλο τοκογλύφων στην περιοχή της Θεσσαλονίκης –βέβαια, τέτοια φαινόμενα υπάρχουν σε όλη τη χώρα και το συγκεκριμένο αναφέρθηκε και από τον Αντιπρόεδρο της Κυβέρνησης κ. Βενιζέλο- και όσον αφορά το όνομα ενός υποψήφιου Αντιπεριφερειάρχη που φαίνεται να αποδίδεται στο Λαϊκό Ορθόδοξο Συναγερμό, θα ήθελα να πω ότι αυτό το άτομο δεν ανήκε ούτε εντάχθηκε ποτέ οργανωτικά και πολιτικά στο Λαϊκό Ορθόδοξο Συναγερμό. Δεν αποτελεί στέλεχός μας ή μέλος μας. Εντάχθηκε σαν υποψήφιος στις περιφερειακές εκλογές με καθαρό τότε ποινικό μητρώο -το οποίο ζητήθηκε από όλους όσους συμμετείχαν- και σε εκείνη τη φάση δεν υπήρξε καμμιά συνοδευτική μομφή στο πρόσωπό του. 
Κατά συνέπεια δεν υπήρξε ούτε προϊστορία ούτε μετέπειτα συνέχεια πολιτικής συνάφειας, ένταξης και λειτουργίας σε όργανα ή σε ρόλους σε ό,τι αφορά το Λαϊκό Ορθόδοξο Συναγερμό. 
Και κλείνω μ’ αυτήν την παρένθεση, θεωρώντας ότι οι ατομικές συμπεριφορές, όσον αφορά αυτές τις κατηγορίες των ανθρώπων, δεν μπορούν να είναι επωδός της δικής μας πολιτικής γραμμής, η οποία είναι κάθετη, ξεκάθαρη και αμείλικτη σε τέτοια ζητήματα, στο να τιμωρούνται δηλαδή όλοι όσοι εμπλέκονται σε τέτοιες υποθέσεις. 
Ήθελα, επίσης, να πω ότι οι επισημάνσεις του Προέδρου μας για το ζήτημα των σκανδάλων, που θα συνεχίζουν να συνοδεύουν το απερχόμενο πολιτικό προσωπικό αυτής της Αιθούσης, είναι πολύ σημαντικές να λαμβάνονται υπ’ όψιν και ένα μέγα θέμα το οποίο αφορά όλους μας είναι ότι το άνοιγμα των λογαριασμών δεν είναι μόνο υπόθεση Ελβετίας, είναι συνολικά για τον πολιτικό κόσμο. Ο τρόπος ζωής του είναι αυτός που αξιολογείται από τον πολίτη και επειδή πολύ σύντομα θα κληθεί ο ελληνικός λαός να αποφανθεί, έχουν χαρακτηριστεί ποιοι είναι οι κλέφτες και οι ψεύτες, ποιοι είναι οι διαχειριστές που όχι μόνο απέτυχαν, αλλά οδήγησαν τη χώρα στη σημερινή κατάσταση.
Ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Χρυσανθακόπουλο, Κοινοβουλευτικό Εκπρόσωπο του Λαϊκού Ορθοδόξου Συναγερμού.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τρεις εκπαιδευτικοί συνοδοί τους από το 1ο Γυμνάσιο Βόλους, Πρώτο Τμήμα.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 20 Ιανουαρίου 2012 το οποίο έχει ως εξής:
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)&#160;&#160;&#160;
1. Η με αριθμό 387/17-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Πυθαγόρα Βαρδίκου προς τον Υπουργό Υγείας και Κοινωνικής Αλληλεγγύης, σχετικά με τις προμήθειες και τις ανεξόφλητες υποχρεώσεις νοσοκομείων.&#160;
2. &#160;Η με αριθμό 405/17-1-2012 επίκαιρη ερώτηση του Βουλευτή της Νέας Δημοκρατίας κ. Γρηγορίου Αποστολάκου προς τον Υπουργό Προστασίας του Πολίτη, σχετικά με την αξιοποίηση του Ολυμπιακού Σκοπευτηρίου Μαρκοπούλου.
3. &#160;Η με αριθμό 401/17-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Χαράλαμπου Χαραλάμπους προς τον Υπουργό Υγείας και Κοινωνικής Αλληλεγγύης, σχετικά με την αντιμετώπιση των προβλημάτων στο Νοσοκομείο της Κέρκυρας λόγω έλλειψης προσωπικού. 
4. &#160;Η με αριθμό 396/17-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Κωνσταντίνου Κιλτίδη προς τον Υπουργό Επικρατείας, σχετικά με τη διακοπή της εκπομπής «Μουσική Παράδοση» από την ΕΡΤ.
5. Η με αριθμό 392/17-1-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Θεοδώρου Δρίτσα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κατάργηση του Ινστιτούτου Γεωλογικών και Μεταλλευτικών Ερευνών (ΙΓΜΕ).
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 390/17-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τη διατήρηση του τελωνείου Τυμπακίου του Νομού Ηρακλείου. &#160;
2. Η με αριθμό 406/17-1-2012 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Καραγκούνη προς τους Υπουργούς Οικονομικών και Υγείας και Κοινωνικής Αλληλεγγύης, σχετικά με τη λήψη μέτρων για τους άστεγους στην Ελλάδα.
3. Η με αριθμό 402/17-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Απόστολου Νάνου προς τον Υπουργό Εργασίας και Κοινωνικής Ασφάλισης, σχετικά με την τήρηση των κανόνων Υγείας και ασφάλειας στην «Ελληνική Χαλυβουργία» Μαγνησίας. 
4. Η με αριθμό 399/17-1-2012 επίκαιρη ερώτηση του Ανεξάρτητου Βουλευτή κ. Ελευθερίου Αυγενάκη προς τον Υπουργό Οικονομικών, σχετικά με την ανάγκη κατάργησης του έκτακτου ειδικού τέλους ακινήτων που εισπράττεται μέσω της ΔΕΗ.
Παρακαλείται τώρα ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς, κ. Λαφαζάνης…</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Κύριε Πρόεδρε, θα ήθελα να κάνω μία παρέμβαση για τριάντα δευτερόλεπτα μόνο. Κύριε Λαφαζάνη, με συγχωρείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μισό λεπτό, κύριε Λαφαζάνη.
Ο κ. Κουκουλόπουλος Υφυπουργός Εσωτερικών έχει το λόγο.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Θα ήθελα να δηλώσω, κύριε Πρόεδρε, προς την Ολομέλεια ότι η παράγραφος 10 του άρθρου 2, που αφορά τους φορείς ολοκληρωμένης διαχείρισης στερεών αποβλήτων αποσύρεται, προκειμένου να υποστεί μία περαιτέρω βελτίωση και θα κατατεθεί σε νομοσχέδιο που θα έρθει για ψήφιση την επόμενη εβδομάδα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εφιστώ την προσοχή στα Πρακτικά να καταχωριστεί αυτή η δήλωση ευκρινώς.
Ο Αντιπρόεδρος της Κυβερνήσεως και Υπουργός Οικονομικών, κ. Ευάγγελος Βενιζέλος, έχει το λόγο.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Στο άρθρο 25 του πρόσφατου ν. 4024/2011 είχαμε προσθέσει ένα τελευταίο εδάφιο στη συζήτηση, που εκρίθη τώρα -όπως μας μεταφέρουν και αρκετοί συνάδελφοι- ότι ερμηνευτικά δεν καλύπτει όλες τις περιπτώσεις τις οποίες θέλαμε να καλύψουμε.
Ως εκ τούτου, θα ενσωματώσουμε στο άρθρο 4 του νομοσχεδίου αυτού μία τροπολογία που έχουν καταθέσει οι συνάδελφοι κ.κ. Κουρουπάκη, Αρβανιτίδης, Οικονόμου, Παρασύρης και Τσουρή με γενικό αριθμό 665 και ειδικό 148, η οποία θα προστεθεί ως παράγραφος στο άρθρο 4 του νομοσχεδίου και η οποία αναφέρεται, όπως είπα, στο άρθρο 25 του νόμου για το βαθμολόγιο και μισθολόγιο και αφορά αποσπάσεις στα εκκλησιαστικά νομικά πρόσωπα. Γιατί η ρητή διάταξη αφορούσε την Εκκλησία της Ελλάδος, αλλά ερμηνευτικά δεν συνάγεται αυτό για την Εκκλησία της Κρήτης, τις Μητροπόλεις της Δωδεκανήσου και ορισμένα άλλα εκκλησιαστικά νομικά πρόσωπα. Προς αποφυγή, λοιπόν, ερμηνειών…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς η τάδε τροπολογία ενσωματώνεται στο άρθρο 4.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αυτό μπορεί να λεχθεί και κατά τη συζήτηση της τροπολογίας.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Ναι, αλλά επειδή εγώ τώρα θα αποχωρήσω, με την άδειά σας, γι’ αυτό το αναφέρω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε, κύριε Υπουργέ.
Παρακαλείται ο κ. Παναγιώτης Λαφαζάνης να λάβει το λόγο.
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το θέμα έχει γίνει ολίγον κωμικό σ’ αυτήν την Αίθουσα. Έχουμε όλο το Υπουργικό Συμβούλιο. Και δεν είναι λίγος ο αριθμός του Υπουργικού Συμβουλίου. Ένας-ένας οι Υπουργοί έρχονται εδώ και καταθέτουν από ένα χαρτί, το οποίο αφορά μια σειρά από διατάξεις και τροποποιήσεις -όπου ορισμένες στην ουσία είναι τροπολογίες- και σηκώνονται και φεύγουν. Έχω μαζέψει στο έδρανό μου έναν τόνο από χαρτιά. Ποιος θα τα διαβάσει αυτά τα πράγματα;
Πώς νομοθετείτε εσείς, κύριοι συνάδελφοι της Συμπολίτευσης, του ΠΑΣΟΚ, της Νέας Δημοκρατίας και του ΛΑΟΣ; Τα διαβάζετε; Πώς θα τα ψηφίσετε όλα αυτά; Παρακολουθείτε τι γίνεται εδώ; Αεροπλανικά έρχονται στη Βουλή. Έρχονται τροποποιήσεις επί τροποποιήσεων. Γίνονται αυτά τα πράγματα; Μπορεί το Κοινοβούλιο να λειτουργεί με τέτοιον τρόπο, με τέτοιες επείγουσες διαδικασίες και ερήμην των Βουλευτών, τους οποίους υποβαθμίζει ανελέητα μέχρι τελικής πτώσεως;
Εμείς παρακολουθούμε τα πράγματα από την αρχή και βλέπουμε το χάλι, το οποίο είναι απερίγραπτο.
Ο κ. Βενιζέλος –ο οποίος έφυγε- μας μίλησε περί ευθύνης, για την ευθύνη απέναντι στη χώρα, την πατρίδα. Εγώ θα του έλεγα το εξής: Στο σπίτι του κρεμασμένου δεν μιλάμε για σκοινί. Ποια ευθύνη; Ευθύνη είναι να εξαθλιώνεις έναν ολόκληρο λαό; Περί αυτού πρόκειται. Αυτό γίνεται εδώ και δύο χρόνια στη χώρα. Κι αυτό είναι ευθύνη;
Ευθύνη είναι να λεηλατούνται οι μισθοί και οι συντάξεις; Αυτό είναι ευθύνη; Έχουμε λεηλασία των μισθών και των συντάξεων, που δεν έχει ιστορικό προηγούμενο, όχι μόνο σ’ αυτήν τη χώρα, αλλά σε καμμία χώρα του καπιταλισμού.
Ευθύνη είναι να έχουμε κάθε μήνα εκατόν πενήντα χιλιάδες πρόσθετους ανέργους; Είναι ευθύνη αυτό; Έχουμε φθάσει αισίως στους εννιακόσιες χιλιάδες ανέργους. Πού θα πάει αυτό; Και είναι ευθύνη αυτό; Σε λίγο οι άνεργοι θα είναι περισσότεροι όχι από τους εργαζόμενους, αλλά από τους απασχολήσιμους. Θα προσθέτουμε, όπως προσθέτουν οι στατιστικές, στους εργαζόμενους και αυτούς που δουλεύουν μία ώρα την εβδομάδα. Είναι ευθύνη αυτό; Και θέλετε να συνεχίσετε αυτή την ευθύνη και τα τρία κόμματα από κοινού; 
Πού θα πάτε αυτήν τη χώρα επιτέλους; Πού θα φθάσει αυτή η χώρα; Διότι αυτά που προετοιμάζετε με το PSI, το νέο μνημόνιο και τη νέα δανειακή σύμβαση, θα κλιμακώσουν την πορεία λεηλασίας αυτών των δύο χρόνων και θα την κάνουν χειρότερη. Περί αυτού πρόκειται.
Μας είπε ο κ. Βενιζέλος: «Τι προτείνετε; Πτώχευση της χώρας προτείνετε; Έξοδο από το ευρώ προτείνετε; Έξω από την Ευρωπαϊκή Ένωση προτείνετε;». Λυπάμαι πάρα πολύ. Για να μας πει ο κ. Βενιζέλος, να μας πει η Κυβέρνηση, να μας πει η Νέα Δημοκρατία, να μας πει το ΛΑΟΣ, γιατί βάλατε τη χώρα στο ευρώ; Τη βάλατε, υποτίθεται, για να βελτιώσετε τη θέση της, να βελτιώσετε τη θέση του τόπου, του ελληνικού λαού, να ανοίξετε καλύτερες προοπτικές. Γι’ αυτό δεν τη βάλατε; Ε, δεν τη βάλατε όμως για να έρχεστε εδώ και να μας εκβιάζετε λέγοντας: «Θέλετε να μείνετε στο ευρώ; Υποστείτε τα πάνδεινα». Περί αυτού πρόκειται. Αυτό γίνεται τελευταία στη χώρα. 
Ένας-ένας από τους ιθύνοντες βγαίνει και μας λέει: «Για να παραμείνετε στην Ευρωζώνη πρέπει το τσεκούρι να πέφτει όλο και πιο βαθιά, η λαιμητόμος να παίρνει κεφάλια». Αυτό μας λέτε. Κι αυτό γιατί πρέπει να παραμείνουμε στην Ευρωζώνη. Μα, έτσι θέλετε να παραμείνουμε στην Ευρωζώνη; Χωρίς λαό; Εξοντώνοντας τον ελληνικό λαό; Χωρίς κοινωνικά και εργασιακά δικαιώματα; Χωρίς επαγγελματικά δικαιώματα; Με μισθούς Βουλγαρίας; Γιατί εκεί πάει το πράγμα.
Μας μιλάτε για πτώχευση. Μα, η χώρα έχει πτωχεύσει.
	Κύριε Υπουργέ, η χώρα είναι πτωχευμένη και ιδιαίτερα πτωχευμένος είναι ο ελληνικός λαός. Για ποια πτώχευση μας μιλάτε λοιπόν; 
Να σας πω και κάτι άλλο; Το PSI θα είναι και η τυπική πτώχευση, η πτώχευση αυτής της χώρας «με βούλα». Εκεί οδηγείτε τα πράγματα στη διαπραγμάτευση, διότι κατά πάσα πιθανότητα δεν θα υπάρξει εθελοντική συμμετοχή για να καλύψει το απαιτούμενο ποσοστό και από κει και πέρα θα λειτουργήσει στην πράξη πιστωτικό γεγονός. Αν δεν επισημοποιηθεί πιστωτικό γεγονός, στην ουσία αυτό θα εντοπίσουν ως τέτοιο οι αγορές κι έτσι θα κρίνουν τη χώρα. 
Για ποια πτώχευση μας μιλάτε; Εσείς και λεηλατήσατε τον ελληνικό λαό και τον λεηλατείτε και στο όνομα του PSI θα υπογράψετε νέα μνημόνια και θα έχετε οδηγήσει τη χώρα στην πτώχευση και κατηγορείτε την αριστερή Αντιπολίτευση ότι εκεί θέλει να οδηγήσει τη χώρα. Αυτές είναι οι αθλιότητες.
	Τι άλλο σημαίνει το PSI; Νέο δρακόντειο μνημόνιο, όλη η εξουσία στην τρόικα. Σημαίνει κατάργηση του κατώτατου μισθού με μισθούς Βουλγαρίας που σας έλεγα, σημαίνει κατάργηση εργασιακών σχέσεων, κατάργηση δώρων, σημαίνει απολύσεις δεκάδων χιλιάδων στο δημόσιο, σημαίνει περισσότερη ύφεση στη χώρα, περισσότερη διάλυση της χώρας. Αυτά άλλωστε έχουν ξεκινήσει στο όνομα των υποχρεώσεων της χώρας μ’ αυτό το νομοσχέδιο. Αυτά κάνετε στο νομοσχέδιο και όλα αυτά για να μειωθεί το χρέος; Ποιον εμπαίζετε; Ποιο χρέος θα μειωθεί με το PSI; Γιατί κοροϊδεύετε τον ελληνικό λαό, γιατί του λέτε ψέματα, γιατί του κάνετε μία αθλιότατη προπαγάνδα; 
Λέτε ότι στην καλύτερη περίπτωση θα μειωθεί το χρέος κατά 100 δισεκατομμύρια ευρώ. Έτσι δεν λέτε, κύριε Αλευρά; Εκατό δισεκατομμύρια ευρώ; Δεν θα δανειστείτε τα 40 δισ. για να ανακεφαλαιοποιήσετε τις αναξιοπαθούσες τράπεζες, τους τραπεζίτες οι οποίοι έχουν φάει «το καταπέτασμα», ένα ΑΕΠ μέχρι σήμερα; Άρα από τα 100 θα αφαιρέσουμε τα 40 γιατί είναι νέο δάνειο, πρόσθετο δάνειο που δεν υπήρχε.</Speech>
	<Speech><Parlmember>ΑΘΑΝΑΣΙΟΣ ΑΛΕΥΡΑΣ</Parlmember>: … (Δεν ακούστηκε)</Speech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη διαψεύδετε, γιατί αυτή είναι η πραγματικότητα. Σαράντα δισ. πρόσθετο δάνειο και θα έχουμε επίσης και «κούρεμα» των ασφαλιστικών ταμείων. Πού τα βάζετε αυτά; Το «κούρεμα» των ασφαλιστικών ταμείων μπορεί να φτάσει σε απώλειες μέχρι και 10 δις των ασφαλιστικών ταμείων, άρα 60 δισ., βγάλε και τα χρήματα των ασφαλιστικών ταμείων, γιατί και αυτά είναι μεγάλες απώλειες που θα σημάνουν «κατακρεούργηση» των συντάξεων, σημαίνει «άνθρακες ο θησαυρός». Τίποτα απολύτως δεν κερδίζει η χώρα. Η χώρα επανέρχεται στο σημείο που ήταν όταν μπήκαμε την κρίση και μάλιστα σε πολύ χειρότερο βαθμό. Αυτό είναι το PSI και το «κούρεμα» που κάνετε, μία «τρύπα στο νερό», ένα αδιέξοδο και αυτό που θα μείνει θα είναι το νέο δρακόντειο μνημόνιο στη χώρα, η νέα λεηλασία και η πτώχευση. Και οι τράπεζες; Χαιρετίσματα, διότι αυτά τα οποία υποτίθεται ότι «κουρεύουν» τα έχουν «κουρέψει». Έχουν «κουρευτεί» ήδη αυτά, έχουν χάσει το 50%. Το 50% των ομολόγων έχει χαθεί, κύριοι. Δεν σας δίνουν τίποτα. Από τα ήδη χαμένα κάνουν το παιχνίδι τους και από κει και πέρα βεβαίως οι όροι είναι δυσβάσταχτοι, η Ελλάδα δεν διαπραγματεύεται καν τους όρους, έχει παραδώσει τα πάντα.
	(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
	Δεν τα λέω αυτά τυχαία. Τα λέω διότι έχετε μεταφέρει όλη την περιουσία του δημοσίου και των νομικών προσώπων δημοσίου δικαίου. Με μια μονοκοντυλιά και πραξικοπηματικά στο νομοσχέδιο μεταφέρθηκε όλη αυτή η περιουσία, κινητή, ακίνητη, άυλη, εμπράγματα δικαιώματα. Μεταφέρθηκε στο ταμείο αξιοποίησης περιουσίας του δημοσίου και μάλιστα και τα δικαιώματα εκμετάλλευσης έχουν περάσει στο ταμείο αξιοποίησης περιουσίας του δημοσίου.
Αυτό τι σημαίνει; Ότι μπορεί να εκποιηθούν και να παραχωρηθούν στους δανειστές ανά πάσα στιγμή και μάλιστα να υποθηκευθούν όλα αυτά, όπως λέει το σχετικό νομοσχέδιο για το ταμείο. Που σημαίνει ότι αύριο η Ελλάδα θα έχει μπει στο σφυρί με αυτές τις διαδικασίες και τους δρόμους που ακολουθείτε. Έχετε εκποιήσει τη χώρα εκ των προτέρων.
Θα σας πω και κάτι. Βεβαίως δεν είστε αρμόδιος. Τι να κάνω; Στο άρθρο 4, παράγραφος 16, ξαφνικά με μια κίνηση απελευθερώνετε, κύριε Υπουργέ εκατόν πενήντα επαγγέλματα. Αυτήν τη διάταξη αεροπλανικά την φέρατε την τελευταία στιγμή. Δεν υπήρχε στην επιτροπή. Με ποιο δικαίωμα το κάνετε χωρίς να έχετε συζητήσει, χωρίς να έχετε ρωτήσει κανέναν; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό θέλω μόνο, κυρία Πρόεδρε.
Γιατί το κάνετε αυτό; Έχω δεκάδες υπομνήματα. Έχω υπόμνημα της Ομοσπονδίας Περιπτερούχων Καπνοπωλών Ελλάδας. Τι θέλετε; Να διαλύσετε και τα περίπτερα; Σας το λέει η τρόικα κι αυτό;  Να διαλύσετε τα περίπτερα; Είναι εκατόν πενήντα επαγγέλματα. Αεροπλανικά νομοθετούμε εδώ; Δεν ανοίξατε καν συζήτηση. Κανείς δεν εξήγησε γιατί. Σας παρακαλώ να αποσύρετε αμέσως αυτή τη διάταξη. Να το μεταφέρετε στον αρμόδιο Υπουργό. Εμείς θα φύγουμε από εδώ αν δεν αποσύρετε τη διάταξη. Δεν μπορεί εκατόν πενήντα επαγγέλματα με μια φρασούλα να τα περνάτε έτσι. Δεν είναι τρόπος αυτός να νομοθετεί η Βουλή. 
Θα σας προσθέσω και κάτι για τον ΕΟΜΜΕΧ. Λείπει και ο κ. Ξυνίδης. Είπε πάρα πολλά. Αυτό που κάνει είναι ένα βήμα αλλά είναι μισό βήμα. Πρέπει να το ολοκληρώσει. Όχι να μεταθέσει την απόλυσή τους για αύριο. Από εκεί και πέρα υπάρχουν τρεις θυγατρικές του ΕΟΜΜΕΧ: το Ελληνικό Κέντρο Αργιλομάζης, το Ελληνικό Κέντρο Αργυροχρυσοχοΐας, το Κέντρο Ελληνικής Γούνας. Γιατί αυτά τα συγχωνεύετε;</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Το Προεδρείο τι κάνει;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη μου λέτε για το Προεδρείο γιατί οκτώ λεπτά είχε ο κ. Βενιζέλος και έφτασε στα σαράντα πέντε αισίως.</Speech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Κακώς.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κακώς. Εγώ δεν φταίω όμως. Πρέπει να απαντήσουμε και στον κ. Βενιζέλο.</Speech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Πρέπει να τα πούμε, διαχρονική η ανοχή από το Προεδρείο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί τα καταργείτε αυτά; Αντί να τα στηρίξετε να τα αναβαθμίσετε, να τα ανασυγκροτήσετε, να κάνουν μια θετική παρέμβαση στο μικρομεσαίο χώρο, όταν εξυπηρετούν εκατοντάδες μικρομεσαίες επιχειρήσεις, τα καταργείτε. Και δεν φτάνει που τα καταργείτε. Πετάτε κυριολεκτικά στο δρόμο τους εργαζόμενους. Και από τα τρία αυτά κέντρα. Γιατί τους πετάτε στο δρόμο; Φέρνετε μια διάταξη και λέτε «στο δρόμο αυτός». Γιατί το κάνετε αυτό το πράγμα; Δεν μπορώ να το καταλάβω. Σας το ζητάει κι αυτό η τρόικα; Δηλαδή, επτά άνθρωποι εδώ, πέντε εκεί, οκτώ εκεί να πάνε στο δρόμο, λέει; Γιατί αυτό κάνετε αυτή τη στιγμή. Να μεταφέρετε στον κύριο Υπουργό την ανάγκη να κάνει μια παρέμβαση εδώ. Για ανθρώπους μιλάμε. Μια παρέμβαση. 
Το θέμα της πιστοποίησης του ΕΛΟΤ. είναι τεράστιο θέμα που και αυτό το παρακάμπτετε στο όνομα δήθεν του εκσυγχρονισμού. Στην ουσία ό,τι καλό υπάρχει σ’ αυτήν τη χώρα και στέκεται ακόμα το κατεδαφίζετε. Μπράβο, να χαίρεστε τον εκσυγχρονισμό σας! 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε τον Κοινοβουλευτικό Εκπρόσωπο του ΣΥΡΙΖΑ κ. Παναγιώτη Λαφαζάνη. 
Το λόγο έχει ο Βουλευτής Β΄ Περιφέρειας Αθηνών του ΠΑΣΟΚ, κ. Κωνσταντίνος Γείτονας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Ευχαριστώ, κυρία Πρόεδρε.
Κυρία Πρόεδρε, θέλω να πω προς τους κυρίους συναδέλφους ότι ο Αντιπρόεδρος της Κυβέρνησης και Υπουργός Οικονομικών κ. Βενιζέλος στην ομιλία του πραγματικά με πολλή ειλικρίνεια, θάρρος και αίσθημα ευθύνης περιέγραψε τις κρίσιμες ώρες στη μεγάλη διαπραγμάτευση για τη διάσωση της οικονομίας, που κάνει η πατρίδα μας.
Η περιγραφή ήταν απόλυτα ειλικρινής, χωρίς φιοριτούρες, χωρίς κινδυνολογίες και όλοι θα πρέπει να αναλάβουν τις ευθύνες τους. Η Κυβέρνηση Παπαδήμου, την οποία στηρίζουμε τρία κόμματα, δίνει αυτήν τη στιγμή μια κρίσιμη μάχη με αιχμή το PSI. Κάνω μια παρένθεση για να πω ότι άκουσα μια περίεργη αναφορά προηγουμένως εδώ, ότι δεν είναι τίποτα το PSI. Δηλαδή, θέλω να ρωτήσω, συνιστούν οι κύριοι του Συνασπισμού στον ελληνικό λαό να μας πει να σταματήσουμε τη διαπραγμάτευση για το PSI; Να το πουν καθαρά!
Επειδή άκουσα προηγουμένως από την ίδια πλευρά ότι τους εκβιάζει το σύστημα, θέλω να πω ότι κανένας δεν εκβιάζεται από κανέναν στις δημοκρατίες. «Ελευθέρα τη βουλήσει» ζητάμε, όμως, να πουν ευθαρσώς στον ελληνικό λαό όχι τι δεν τους αρέσει, όχι τι δεν θέλουν, αλλά τι θέλουν, να πουν στους πολίτες πρόταση. Γιατί κρύβονται πίσω από τις υπογραφές τις δικές μας και από τις ψήφους τις δικές μας για να ψαρεύουν στα θολά νερά. 
Ήρθε η ώρα να πούμε όλοι στους πολίτες την αλήθεια. Πικράναμε τους πολίτες με την πολιτική μας, αλλά προέχει η διάσωση της χώρας. Ουδείς, λοιπόν, εκβιάζει, ούτε εκβιάζεται στις δημοκρατίες, αλλά και ουδείς μπορεί να κρύβεται πίσω από τους άλλους για να περνάει λαϊκίστικες απόψεις. Έχουμε λίγο έως πολύ ευθύνη για λαϊκισμό όλα τα κόμματα που ασκήσαμε εξουσία, αλλά ακολούθησαν λαϊκίστικη πολιτική και εκείνα που δεν άσκησαν εξουσία και η οποία μας έφτασε εδώ που μας έφτασε. Πρέπει να λέμε πια τα πράγματα με το όνομα τους. Γιατί ήρθε η ώρα να πούμε στον ελληνικό λαό τι πραγματικά συνέβη, που είναι οι ευθύνες, ποιοι έχουν τις ευθύνες και πως πρέπει, κυρίως, να πορευτούμε στο εξής γιατί δεν είμαστε μόνοι μας στον κόσμο. 
Έρχομαι τώρα στα συγκεκριμένα άρθρα του νομοσχεδίου. Πρώτον, ξεκινώ από τα άρθρα 12 – 14 για το υπαίθριο εμπόριο και τις λαϊκές αγορές. Εγώ θεωρώ ότι οι διατάξεις είναι προς τη σωστή κατεύθυνση, γιατί βελτιώνουν την οργάνωση και τον έλεγχο των λαϊκών αγορών και του υπαίθριου εμπορίου. Ουσιαστικά μάλιστα με το άρθρο 12 ξαναζωντανεύουν τα κλιμάκια ελέγχου και ενισχύεται ο ρόλος τους για όλη την επικράτεια. Στο άρθρο 14 η μεταφορά της αρμοδιότητας χορήγησης αδειών στην κεντρική διοίκηση οπωσδήποτε γεννά προβληματισμούς. Τους ανέφερε και ο εισηγητής μας κ. Αλευράς και άλλοι συνάδελφοι αναφέρθηκαν σ’ αυτό. 
Εγώ, όμως, πιστεύω ότι καθίσταται αναγκαίο αυτό προκειμένου να υπάρξει ένας συνολικός, προληπτικός και κατασταλτικός έλεγχος της άσκησης αυτών των επαγγελμάτων. Ασφαλώς, τον πρώτο λόγο έχουν τα δημοτικά συμβούλια, οι δημοτικές αρχές, γιατί ξέρουν το πρόβλημα. Από εκεί και πέρα, όμως, το θέμα χρειάζεται ουσιαστικά να είναι υπό έναν ενιαίο έλεγχο γιατί δεν μπορεί τα υπαίθρια, τα αστέγαστα αυτά επαγγέλματα να λειτουργούν σε βάρος του στεγασμένου εμπορίου. Να τα ξεκαθαρίσουμε τα θέματα. Είναι χρήσιμα, τα στηρίζουμε και πρέπει να τα στηρίζουμε, αλλά δεν μπορεί να λειτουργούν σε καμμία περίπτωση, καταχρηστικά και σε βάρος του στεγασμένου εμπορίου. Άρα, λοιπόν, εγώ βλέπω θετικά τις διατάξεις των άρθρων 12 - 14.
Έρχομαι στα άρθρα 16-19 που αναφέρονται στον ΕΟΜΜΕΧ - ΕΛΟΤ. Έχω τοποθετηθεί επανηλλειμένα γι’ αυτά τα άρθρα. Έγινε και μακρά συζήτηση στην επιτροπή. Είχαμε και ειδική ακρόαση των φορέων. Ουδείς αντιλέγει ότι χρειάζεται μια καλύτερη, πιο ορθολογική οργάνωση του ΕΟΜΜΕΧ και των θυγατρικών εταιρειών, όπως και ότι θα πρέπει να αποσαφηνιστούν τα ζητήματα λειτουργίας του ΕΛΟΤ σε σχέση με τις δύο δραστηριότητες της τυποποίησης και της πιστοποίησης. 
Για να μη μακρηγορώ και επειδή δεν έχω χρόνο, κυρίες και κύριοι συνάδελφοι, θέλω να επαναλάβω ότι δεν έχω πειστεί ότι η αρχιτεκτονική που επελέγη με αυτές τις διατάξεις και για τον ΕΟΜΜΕΧ και τις θυγατρικές του και για το διαχωρισμό κυρίως των δραστηριοτήτων του ΕΛΟΤ είναι η πλέον πρόσφορη. Λέω ότι δεν είναι πρόσφορη και αντικειμενικά σε σχέση με τους στόχους και συγκριτικά σε σχέση με ό,τι συμβαίνει σε άλλες χώρες. 
Θέλω να πω, κύριε Υπουργέ -γιατί όλο αυτό το πολυνομοσχέδιο είναι αναγκαιότητα για συμμόρφωση προς τις δεσμεύσεις που έχουμε- ότι εάν υπάρχει περιθώριο από τις δεσμεύσεις, καλό θα ήταν να επανεξεταστεί όλο αυτό το ζήτημα.
Επίσης, υπάρχει ανοιχτό ένα θέμα σε σχέση με τους εργαζομένους στον ΕΟΜΜΕΧ και στον ΕΛΟΤ. 
Όσον αφορά τώρα τα υπόλοιπα άρθρα. Είναι θετική η απόσυρση του άρθρου 27 μετά από ομόφωνη άποψη στην επιτροπή. Είχαμε ομόφωνη άρνηση όλων των πτερύγων στην επιτροπή για το άρθρο 27, το οποίο ανέστελε τη χορήγηση συντάξεων. Δεν ήταν δυνατό και επιτρεπτό αυτό ως διοικητικό μέτρο.
Όσον αφορά το άρθρο 28, έγινε πολλή συζήτηση. Εγώ δεν συμφωνώ -το είπα και στην επιτροπή- με τη γενίκευση που προβλέπεται στο άρθρο, δηλαδή την «παροχή ευρείας εξουσιοδότησης στα διοικητικά συμβούλια των ταμείων να καταρτίζουν χωρίς διαγωνισμό συμβάσεις παραχώρησης της χρήσης ή της εκμετάλλευσης ακινήτων τους έναντι μηδενικού ή συμβολικού τιμήματος».</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Έχει αλλάξει αυτό.</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Τι ακριβώς έγινε; Εγώ είχα προτείνει στην Επιτροπή, εάν πρέπει να λύσουμε το θέμα του «ΜΑΚΕΔΟΝΙΑ ΠΑΛΛΑΣ», να το λύσουμε με ευθεία διάταξη και από εκεί και πέρα, εάν πρόκειται να γενικεύσουμε τη διάταξη, να βάλουμε συγκεκριμένους όρους και προϋποθέσεις στα διοικητικά συμβούλια, για να μην είναι ασύδοτα.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Μου επιτρέπετε μία διακοπή, κύριε Γείτονα;</Speech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Βεβαίως. Θα ήθελα να ακούσω ποια αλλαγή έγινε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το λόγο έχει ο Υφυπουργός Εργασίας και Κοινωνικής Ασφάλισης κ. Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Κατέθεσε νομοτεχνική βελτίωση ο κύριος Υπουργός, σύμφωνα με την οποία προβλέπεται, πρώτον, αυξημένη πλειοψηφία και, δεύτερον, για να μπορεί ένα διοικητικό συμβούλιο να ασκήσει αυτό το δικαίωμα, θα πρέπει η διοίκηση του ταμείου προ αρκετού διαστήματος, προ έξι μηνών τουλάχιστον, να έχει κάνει προκήρυξη.</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Άρα μπαίνουν όροι και προϋποθέσεις.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Μπαίνουν όροι και προϋποθέσεις, διότι ο στόχος μας είναι να λύσουμε ένα πρόβλημα. Έχουμε πάρα πολλά προβλήματα με την αξιοποίηση της περιουσίας των ταμείων και πρέπει να δώσουμε τη δυνατότητα να λειτουργήσουν οι επιχειρήσεις που στεγάζονται στα ακίνητα.</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Άρα έχουμε βελτίωση, με όρους και προϋποθέσεις για να γίνει η εφαρμογή της διάταξης και με συγκεκριμένα κριτήρια για να προχωρήσουν εν προκειμένω οι διοικήσεις.
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, τελειώνω. Ευχαριστώ και για την ανοχή σας στη διακοπή.
Για το άρθρο 29 τοποθετήθηκα επί της αρχής. Θεωρώ ότι είναι στη σωστή κατεύθυνση, γιατί αποσαφηνίζεται και μπαίνει σε επιστημονική και αντικειμενική βάση όλο αυτό το θέμα του προσδιορισμού του πίνακα των ποσοστών αναπηρίας. Ήταν κάτι το οποίο χρειαζόταν, ιδιαίτερα μετά από αυτά που είδαμε τελευταία, να έχουμε αποφάσεις οι οποίες αδικούσαν αναπήρους, κυρίως μεταμοσχευμένους, ή να έχουμε αποφάσεις με ποσοστά αναπηρίας για περιπτώσεις που προκαλούσαν το δημόσιο αίσθημα, όπως παιδεραστίας κ.λπ..
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Γείτονα.
Κυρίες και κύριοι συνάδελφοι, έχω την τιμή να ανακοινώσω στο Σώμα και ως Προεδρεύουσα και ως Βουλευτής Μαγνησίας ότι από τα άνω δυτικά θεωρεία παρακολουθούν την συνεδρίασή μας, αφού πρώτα ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και τρεις εκπαιδευτικοί από το 1ο Γυμνάσιο Βόλου (Β΄ Τμήμα).
Η Βουλή σας καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΑΘΑΝΑΣΙΟΣ ΑΛΕΥΡΑΣ</Parlmember>: Με συγκίνηση…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Μπορώ να έχω και εγώ τη συγκίνηση να απευθύνομαι στα παιδιά της εκλογικής μου περιφέρειας και να τα καλωσορίζω.
Το λόγο έχει ο Βουλευτής Πιερίας του ΠΑΣΟΚ κ. Ιωάννης Αμοιρίδης.</ChairmanSpeech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Ευχαριστώ, αγαπητή κυρία Πρόεδρε. Επειδή είμαι από τους ανθρώπους που έχω την πολυτέλεια να εκφράζω αντικειμενικά τη γνώμη μου μπορώ να απευθυνθώ στους μαθητές, να τους καλωσορίσω και να τους πω ότι όχι μόνο είναι άξιοι εκπρόσωποί τους και η παρούσα και οι απόντες από την Αίθουσα, αλλά ιδιαιτέρως για την κυρία Πρόεδρο μπορώ να πω τα καλύτερα λόγια από πλευράς ήθους και παιδείας, ζητήματα τα οποία αποτελούν τη βάση της οικοδόμησης της νέας Ελλάδας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστώ, κύριε Αμοιρίδη.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Κυρία Πρόεδρε, αγαπητοί συνάδελφοι, άκουσα το συνάδελφο από τον ΣΥΡΙΖΑ που έλεγε ότι οι τράπεζες έχουν ήδη κουρέψει το χρέος. Δεν άκουσα, όμως, να πει την πρόταση να μη γίνει το κούρεμα, να προτείνει δηλαδή να μη γίνει το κούρεμα. Καταλαβαίνω ότι υπάρχουν ευθύνες στη δημιουργία του χρέους, αλλά τη στιγμή που προσπαθεί η Κυβέρνηση να πετύχει, σε συνεργασία με τους εταίρους, το μεγαλύτερο δυνατό κούρεμα, ώστε να απαλλαγούν ο ελληνικός λαός και οι νέες γενιές τα επόμενα χρόνια από ένα τεράστιο βάρος, δεν αντιλαμβάνομαι, γιατί υπάρχουν αυτές οι τοποθετήσεις, που μόνο εντυπώσεις δημιουργούν και δεν έχουν κανένα ουσιαστικό αποτέλεσμα.
Αγαπητέ Υπουργέ, το σχέδιο νόμου πραγματικά έχει πολύ καλές ρυθμίσεις. Είναι ένα πολυνομοσχέδιο που αντιμετωπίζει πάρα πολλά προβλήματα και σε κοινωνικό και σε επιχειρηματικό επίπεδο. 
Στο άρθρο 3 για τις ρυθμίσεις των ληξιπρόθεσμων οφειλών είναι σημαντικό ότι γίνονται σε περισσότερες δόσεις και με μικρότερη ποσοτική δόση και είναι σημαντική η τροπολογία που την αποδέχτηκε ο Υπουργός, που αφορά και αυτούς που δεν έχουν ληξιπρόθεσμες οφειλές, αλλά είναι σίγουρο ότι σε λίγο και αυτές που υπάρχουν θα είναι ληξιπρόθεσμες. Είναι σημαντικό ότι και γι’ αυτούς αποδέχτηκε με την τροπολογία να ισχύσει η ρύθμιση. 
Είναι σημαντικό και το άρθρο 5 που αφορά τη ρύθμιση της απελευθέρωσης του επαγγέλματος του οδηγού, γιατί ήταν ένα θέμα και ένα πρόβλημα που ταλαιπώρησε και θα ταλαιπωρήσει πιθανόν -γιατί έχουμε μπροστά μας και την απελευθέρωση των ταξί- και δόθηκε μια λύση σε συνεργασία με τους ενδιαφερόμενους φορείς. Όταν υπάρχει συνοχή στην κοινωνία και στην πολιτεία και μπορούν να βρεθούν συνισταμένες, οι οποίες θα έχουν ουσιαστικό αποτέλεσμα και δεν θα εναντιώνονται ή δεν θα αντίκεινται στις διατάξεις που και η τρόικα επιβλέπει, νομίζω ότι πετυχαίνουμε αρκετούς στόχους. Ελπίζω να μην έρθει πάλι κάποια αλλαγή. 
Πολλές φορές έχουμε περάσει νομοσχέδια, κυρίως την απελευθέρωση των επαγγελμάτων, και εδώ τότε λέγαμε ότι δεν είναι απελευθέρωση επαγγελμάτων αυτή που κάνετε, αλλά κοροϊδεύουμε τον κόσμο και ήρθαμε σήμερα και αλλάζουμε αυτό που ψηφίσαμε πριν ένα χρόνο. Θα μπορούσαμε να το έχουμε τελειώσει, αν ακούγαμε πραγματικά τη συνείδησή μας και αυτό που οφείλουμε να κάνουμε και δεν ακούγαμε τις επαγγελματικές πιέσεις που ήταν έξω, στους διαδρόμους της Βουλής. Και σήμερα επανερχόμαστε και δεν φαινόμαστε αξιόπιστοι απέναντι στους εταίρους μας.
Και βέβαια η απελευθέρωση τι είναι; Η πρόσβαση στο επάγγελμα και η ωφέλεια που θα έχει ο πολίτης από την άσκηση οποιουδήποτε επαγγέλματος. Αν δεν κερδίζει ο πολίτης και κερδίζουν οι επαγγελματικές τάξεις, νομίζω τότε ότι τα πράγματα δεν χρειάζεται να μας τα επιβάλλει κάποιος, πρέπει να τα αντιλαμβανόμαστε οι ίδιοι.
Για τις λαϊκές αγορές έχω μια ένσταση, κύριε Υπουργέ. Δηλαδή, ο Γενικός Γραμματέας της Περιφέρειας θα αποφασίζει για μια ηλικιωμένη γυναίκα που μαζεύει ρίγανη στο βουνό και κατεβαίνει δύο φορές το χρόνο να την πουλήσει στην πόλη; Θα φτάσει στο σημείο να βγάζει άδεια για τη ρίγανη; Και ποια είναι η ευθύνη τότε της αυτοδιοίκησης; Σε ποια αποκέντρωση πιστεύουμε; Σε ποιον «ΚΑΛΛΙΚΡΑΤΗ»  πιστεύουμε; Δεν ξέρω τι λέει η τρόικα και ποιος το λέει, αλλά μιλάμε για όλη την Ευρώπη που είναι μια αποκεντρωμένη διοίκηση. Υπάρχει στην Ευρώπη άδεια λαϊκής αγοράς που δίνεται από το Υπουργείο ή από την Περιφέρεια; Υπάρχει σε καμμιά χώρα; Δεν ξέρω πώς αυτό μπορεί να γίνει, τη μια χρονιά να δίνουμε αρμοδιότητες, να μιλάμε για «ΚΑΛΛΙΚΡΑΤΗ» και αποκέντρωση και από την άλλη να λέμε ότι ο αριθμός των αδειών θα βγαίνει μετά από έλεγχο του Υπουργείου και του Γενικού Γραμματέα.
Θεωρώ ότι δεν έχουμε εμπιστοσύνη στην αυτοδιοίκηση. Και βέβαια σας είπα μια περίπτωση ενός ανθρώπου ο οποίος μια φορά το χρόνο ή δύο θα κατέβει να πουλήσει σε μια περίοδο κρασί, σε μια περίοδο αυγά, σε μια περίοδο ρίγανη και θα πρέπει να έχει την άδεια του Γενικού Γραμματέα. Δεν ξέρω! Υπηρέτησα την αυτοδιοίκηση και θεωρώ ότι αυτά τα πράγματα είναι λίγο περίεργα, εκτός πραγματικότητας και χωρίς ρεαλισμό.
Στο άρθρο 21 όσον αφορά στις ρυθμίσεις που αφορούν τους οφειλέτες στους φορείς κοινωνικής ασφάλισης, άκουσα προηγουμένως πάλι το συνάδελφο από το ΣΥΡΙΖΑ, να λέει ότι ωφελούμε αυτούς που δεν πληρώνουν την ασφάλιση των εργαζομένων. Όταν μιλάμε για οκτακόσιες εβδομήντα χιλιάδες μικρομεσαίες επιχειρήσεις που έχουν εργαζόμενους από έναν μέχρι πέντε ή μέχρι δέκα, οι οποίες δεν έχουν πρόσβαση στην τραπεζική αγορά και πρέπει να πληρώσουν τις πρώτες ύλες, άρα είναι μεταποιητικές, αυτές είναι δυνατόν να αφήσουν απλήρωτους τους εργαζόμενους και να πληρώσουν την ασφάλιση; Αυτές θέλουμε να βοηθήσουμε, τις οκτακόσιες εβδομήντα χιλιάδες μικρές και μικρομεσαίες επιχειρήσεις. 
Άρα τι πρέπει να πούμε σήμερα; Ότι κάνουμε χαριστική ρύθμιση σε μεγαλοεπιχειρηματίες; Νομίζω ότι συζητάμε όλο αυτό το χρονικό διάστημα ότι το κόστος ασφάλισης, το μη μισθολογικό κόστος, είναι μεγάλο και το λένε οι ίδιοι τη μία μέρα και την άλλη δεν θέλουν τη ρύθμιση. Για να είμαστε σοβαροί, νομίζω ότι θα πρέπει να έχουμε πάντα τον ίδιο σταθερό λόγο.
Κύριε Υπουργέ, θέλω να σας κάνω δύο προτάσεις: Η μία αφορά το ΕΦΑΠΑΞ των δημοσίων υπαλλήλων, σαν σκέψη.
Θα μπορούσε, λοιπόν, επειδή ακούγεται ότι αργεί τρία και τέσσερα χρόνια και δεν υπάρχουν χρήματα, να δοθεί όχι σε αυτούς που το δικαιούνται το 2012, από το 2013 και μετά με μηνιαία δόση για πέντε χρόνια. Με εξήντα μηνιαίες δόσεις να αποδοθεί το εφάπαξ, να το πάρουν όλοι, να διευκολυνθεί και η πολιτεία. Δείτε το λίγο. Εγώ δεν λέω να το κάνετε. Σαν σκέψη το καταθέτω. Εσείς θα κάνετε συζήτηση και με τους συνδικαλιστικούς φορείς. Αν μπορεί το εφάπαξ να δίνεται με το μήνα γιατί ούτως ή άλλως περιμένουν από μήνα σε μήνα, περνούν ένα – δυο χρόνια και δεν παίρνουν τίποτα. Τουλάχιστον να ξέρουν ότι έχουν ένα σταθερό εισόδημα τα επόμενα πέντε χρόνια από το εφάπαξ που δικαιούνται. 
Το δεύτερο είναι ότι θα μπορεί η χώρα να αποκτήσει ένα τεράστιο έσοδο, εάν επαναφέρουμε το νόμο περί εκτός σχεδίου κάθετης δόμησης, να επιτραπεί η διανομή και η κατάτμηση με κάθετη δόμηση που σταμάτησε από την κυβέρνηση του 1992 αν θυμάμαι καλά. Σήμερα υπάρχουν περιπτώσεις που βγαίνουν άδειες μαϊμού που αφορούν πέργκολες που ενώνουν τα δύο κτήρια –ξέρει η κυρία Πρόεδρος- υπάρχουν υπόγειες δεξαμενές που ενώνουν τα δύο κτήρια για να μπορούν να κάνουν 50 - 50 την κατάτμηση και μετά να βάλουν ποσοστά. Άρα να πάμε σε μια αλήθεια γιατί υπάρχουν αυθαίρετα που δεν μπορεί κάποιος να υποβάλει άδεια να τα νομιμοποιήσει, γιατί δεν συμφωνούν οι ιδιοκτήτες της οριζόντιας ιδιοκτησίας. Και θα έχουμε έσοδα από τα αυθαίρετα και θα λύσουμε ένα τεράστιο πρόβλημα και τα έσοδα από τη διανομή που είναι αν θυμάμαι, 3% επί της αξίας των ακινήτων θα είναι ένα έσοδο που θα ξεπεράσει όπως εκτιμώ το 1 δισεκατομμύριο ευρώ στη χώρα. Είναι έσοδα τα οποία δεν επιβαρύνουν κανένα. Είναι λύσεις οι οποίες δεν δημιουργούν κοινωνικό πρόβλημα και δεν δημιουργούν πρόβλημα στην καθημερινότητα του πολίτη. Ας το δει ο Υπουργός.
Και θα κλείσω, κύριε Υπουργέ, με ένα θέμα που αφορά την Πιερία και άλλους πέντε νομούς. Το 2009, με απόφαση του Υπουργείου Οικονομικών, στο ΦΕΚ 747/22-4-2009, με την απόφαση 2/14709 στις 14-4-2009 αποφασίστηκε να παρέχεται η εγγύηση του ελληνικού δημοσίου σε ποσοστό 80% για ρύθμιση υφισταμένων ληξιπρόθεσμων οφειλών των επιχειρήσεων και βέβαια για οφειλές που προέρχονταν από δάνεια πάγιων επενδύσεων και από κεφάλαια κίνησης. Τότε είχαν διευκολυνθεί αυτοί οι νομοί -είχαν τεράστιο πρόβλημα και το έχουν ακόμα περισσότερο σήμερα- ώστε να μπορέσουν οι επιχειρήσεις που έχουν χρέη μέχρι 15 εκατομμύρια ευρώ και λειτουργούν στο πλαίσιο όλων των όρων της απόφασης, να μπορούν για τα επόμενα δέκα χρόνια να πάρουν νέο δάνειο με εγγύηση του ελληνικού δημοσίου και για τα επόμενα επτά χρόνια για δάνεια του κεφαλαίου κίνησης ύψους 35%. 
Εγώ θα σας καταθέσω την απόφαση του 2009. Θα σας παρακαλέσω να τη δείτε. Μπορεί να αφορά και άλλους νομούς. Θα δώσει μια ανάσα σ’ αυτές τις επιχειρήσεις που το 2009 δεν είχαν κανένα πρόβλημα, αλλά σήμερα έχουν -και είναι τεράστιο πρόβλημα για την περιοχή που είναι αγροτουριστική- και κυρίως σ’ επιχειρήσεις που είναι βιοτεχνίες, βιομηχανικές, κτηνοτροφικές και τουριστικές μονάδες. Θα ήταν μεγάλη στήριξη στην προσπάθεια που καταβάλλει το τοπικό επιχειρησιακό δυναμικό να μπορεί να αντεπεξέλθει στις κρίσιμες αυτές χρονικές στιγμές που περνά συνολικότερα η χώρα. Αλλά αφού υπάρχει η απόφαση, αν μπορεί, να δοθεί μια συνέχεια. 
Σας καταθέτω, λοιπόν, την απόφαση του 2009 και παρακαλώ να προχωρήσετε σε μια παρόμοια απόφαση, η οποία θα δίνει συνέχεια σ’ αυτό το καθεστώς για τα επόμενα δέκα χρόνια και βέβαια γι’ αυτούς που θα ενταχθούν μέχρι το τέλος του 2012. 
(Στο σημείο αυτό ο Βουλευτής κ. Ιωάννης Αμοιρίδης καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αγαπητέ Υπουργέ, ελπίζω ότι η κατεύθυνση αυτού του νομοσχεδίου θα δώσει λύσεις σε πολλές κοινωνικές, επιχειρηματικές τάξεις και να είστε σίγουρος ότι αν αυτές τις ενέργειες τις είχαμε κάνει πολύ πιο νωρίς, πιθανόν να είχαμε πολύ καλύτερα αποτελέσματα σε κοινωνικό και επιχειρηματικό επίπεδο. Δυστυχώς πάντα πρέπει να φτάνουμε την τελευταία στιγμή. Όταν πολλά από αυτά τα καταθέταμε πολλοί συνάδελφοι κι εγώ σ’ αυτήν την Αίθουσα να προχωρήσουν και να μπουν σε νομοσχέδια, τότε βλέπαμε τη στείρα άρνηση των Υπουργών και τη μονόπλευρη κατεύθυνση. Γιατί νομίζω ότι μια Κυβέρνηση δεν μπορεί να βαδίζει μόνο στην κατεύθυνση της οικονομίας, αλλά υπάρχουν και άλλες παράμετροι όπως είναι η κοινωνία και η πρόνοια και το μέλλον αυτής της χώρας. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Αμοιρίδη, Βουλευτή του ΠΑΣΟΚ στο Νομό Πιερίας.
Το λόγο έχει ο Βουλευτής της Νέας Δημοκρατίας του Νομού Ιωαννίνων κ. Κωνσταντίνος Τασούλας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Κυρία Πρόεδρε, με αφορμή και αυτό το νομοσχέδιο, το οποίο άπτεται θεμάτων πολλών Υπουργείων ανεπτύχθη και πάλι από το Βήμα της Βουλής η συμπαθής και παρηγορητική για κάποιους ανθολογία που περιγράφεται και περιορίζεται στη διατύπωση ότι δήθεν «είμαστε όλοι ίδιοι». 
Κυρία Πρόεδρε, η χώρα περνάει μια τεράστια κρίση, μια μεγάλη δοκιμασία, πρώτος ο ελληνικός λαός. Αυτή η δοκιμασία είναι πρωτοφανής και αξίζει πάση θυσία να ξεφύγουμε από αυτήν τη δοκιμασία. Δεν υπάρχει καμμιά αμφιβολία. Αυτή όμως η δοκιμασία δεν ομογενοποιεί ούτε όλους τους πολιτικούς ούτε όλα τα πολιτικά κόμματα ούτε τις πολιτικές παρατάξεις. Εν ονόματι της κρίσεως δεν αφαιρούμε τα πρόσωπά μας. Διατηρούμε την ιδιοσυστασία μας. 
Ας πάρουμε το νήμα από την αρχή. Λένε ότι η καλύτερη στιγμή να διορθώσεις τη στέγη σου είναι όταν ο ήλιος λάμπει. Την άνοιξη του 2009 εζητήθη από τον τότε Πρωθυπουργό Κώστα Καραμανλή η συναίνεση εν όψει της οικονομικής κρίσεως που είχε αρχίσει να ταρακουνάει τη χώρα μας και εζητήθη εν ονόματι της αποφυγής των χειροτέρων και εν ονόματι της ανάγκης λήψεως μέτρων που και μόνο ο ήχος τους σήμερα θυμίζει παράδεισο εν σχέσει με την περιπέτεια στην οποία έχουμε εμπλακεί σήμερα. 
Το Μάρτιο του 2009 ο Αρχηγός της Αξιωματικής Αντιπολιτεύσεως, Γεώργιος Παπανδρέου, τρίτος γόνος της εθελοντικής δυναστείας των Παπανδρέου, της εθελοντικής εκ μέρους του ελληνικού λαού εννοώ -η οικογενειοκρατία στην Ελλάδα είναι ένα φαινόμενο αποδεκτό μέχρι στιγμής από τον ελληνικό λαό, γι’ αυτό και δεν το μέμφομαι, είναι επιλογή του ελληνικού λαού, έχουμε «προεδρευομένη οικογενειοκρατία», την οποία έχουμε αποδεχθεί ως εκλογικό σώμα και την ανταμείβουμε, είναι μια ενδιαφέρουσα περίπτωση δημοκρατίας δυτικού τύπου- ηρνήθη την πρόταση και την ανάγκη για συναίνεση και έκτοτε ζητούσε εκλογές. Η χώρα μπήκε σε μια δεινή περιδίνηση μιας μακρότατης προεκλογικής περιόδου, η οποία έληξε τον Οκτώβριο του 2009 με τα γνωστά αποτελέσματα. 
Δεν ελήφθησαν μέτρα από την κυβέρνηση του ΠΑΣΟΚ, η οποία εξελέγη με εντυπωσιακή πλειοψηφία. Ο ελληνικός λαός με μεγάλη γενναιοδωρία επανέφερε το ΠΑΣΟΚ στην εξουσία το 2009. Εμάς μας οδήγησε σε μια συντριπτική ήττα και όλοι περίμεναν τη συμπεριφορά της κυβερνήσεως του ΠΑΣΟΚ, που προεκλογικά ως γνωστόν είχε διακηρύξει urbi et orbi ότι «λεφτά υπάρχουν», ενώ η Νέα Δημοκρατία είχε πει ότι πρέπει τουλάχιστον για τρία χρόνια να παγώσουν οι μισθοί και οι συντάξεις. Το τι επηκολούθησε είναι γνωστό. Τα λάθη, οι καθυστερήσεις, οι παραλείψεις, ο αυτοδιασυρμός που υπέστη η χώρα από την ηγεσία της, είναι όλα γνωστά. 
Τα τελευταία δυο χρόνια βιώνουμε μια μαρτυρική πορεία, άλλοι περισσότεροι, οι περισσότεροι δυστυχώς περισσότερο, άλλοι λιγότερο, εν μέσω μιας κυρίως αδήλου εξελίξεως. Τολμώ να πω, κυρία Πρόεδρε, ότι περισσότερο ανυπόφορο δεν είναι αυτό το οποίο υφίσταται κάποιος στα οικονομικά του, αλλά περισσότερο ανυπόφορο είναι η απαγόρευση να ελπίζεις ότι τα πράγματα μπορεί να βελτιωθούν, η αίσθηση ότι τα πράγματα δεν μπορούν να βελτιωθούν παρά μόνο να επιδεινώνονται. 
Αυτή η ανυπόφορη αίσθηση, τολμώ να πω, είναι περισσότερο επιβλαβής και περισσότερο καταθλιπτική για τον ελληνικό λαό ακόμα και από τα σκληρότατα και άδικα μέτρα που παίρνονται. 
Από το Μάιο του 2010 έως σήμερα παίρνονται αποφάσεις εν ονόματι της αποφυγής του χειρότερου. Δεν παίρνονται αποφάσεις για να πάρει μπρος η οικονομία, για να πάρει μπρος η ψυχολογία των Ελλήνων. Παίρνονται αποφάσεις υπό τη δαμόκλειο σπάθη του χειρότερου, το οποίο δεν ισχυρίζομαι ότι είναι απίθανο. Κάθε δίμηνο, τρίμηνο, τετράμηνο υφιστάμεθα μια δοκιμασία για να αποφύγουμε το χειρότερο.
Δεν συμμερίζομαι τις απόψεις της Αριστεράς ότι όλα αυτά είναι μοιραία λόγω καπιταλισμού. Θεωρώ ότι δεν είναι μοιραία, θεωρώ ότι είναι λάθη. Γιατί αν θεωρούσα ότι ήταν μοιραία, δεν θα πίστευα ότι μπορούν να διορθωθούν και δεν θα πάλευα για να διορθωθούν, όπως και δεν θα ανήκα στη Νέα Δημοκρατία η οποία παλεύει για να διορθωθούν. 
Πιστεύω, λοιπόν, ότι αυτό έχει ένα όριο ψυχολογικό, πραγματικό, πολιτικό, κοινωνικό, οικονομικό. Δεν εννοώ ένα όριο εν σχέσει με το χάος ή εν σχέσει με εξωφρενικές καταστάσεις. Εννοώ ένα όριο που μπορεί κανείς να το υπομείνει. 
Θέλω να πω ότι αυτήν τη στιγμή αντί να γίνονται προσπάθειες να ξεπεραστούν αυτά τα προβλήματα και να αλλάξει αυτός ο ψυχισμός που έχει επιβληθεί δίκην τιμωρίας στον ελληνικό λαό, εξακολουθούν τα στελέχη της Κυβερνήσεως που ανήκουν στο ΠΑΣΟΚ να προστατεύουν περισσότερο τον εαυτό τους παρά τη χώρα. Μας βλέπουν σαν ένα είδος «κελεπούρι» για να εξισωθούν οι ευθύνες. 
Δεν αρνούμεθα τις ευθύνες μας. Αναλάβαμε μεγάλες ευθύνες στηρίζοντας αυτήν την Κυβέρνηση και στηρίζοντας σημαντικούς σκοπούς που έχει αυτή η Κυβέρνηση. Δεν παριστάνουμε ότι δεν έχουμε ευθύνες, αν αυτό χαροποιεί κάποιους. Όχι. Δεν υπάρχουν όμως «κελεπούρια» για να κρυφθεί κανείς πίσω απ’ αυτά και να ομογενοποιήσει τις ευθύνες, λέγοντας ότι φταίει το πολιτικό σύστημα συλλήβδην.
Σας εξήγησα -από την περίοδο που κορυφώθηκε η κρίση- με ονόματα, με κόμματα, με πρόσωπα πώς εξελίχθηκε αυτή η περιπέτεια. Πιστεύω ότι αυτή η περιπέτεια, για μια ακόμη φορά, δεν είναι μοιραία, ώστε να θεωρήσουμε ότι, επειδή είναι μοιραία, πρέπει αγόγγυστα και χωρίς σωστές προτάσεις να την αντιμετωπίσουμε. Αυτή η περιπέτεια δεν μπορεί να τελειώσει με διαρκείς υποβαθμίσεις του επιπέδου ζωής των Ελλήνων. 
Μια μόνο λύση υπάρχει, να πάρει μπρος η οικονομία για να πάρει μπρος η ψυχολογία, ώστε να πάρει μπρος η κοινωνία. Δεν είναι δυνατόν συνεχώς, υπό τη δαμόκλειο σπάθη και το φόβητρο –που επαναλαμβάνω δεν είναι αδιανόητο- των χειρότερων, να περικόπτουμε μισθούς και συντάξεις και να επιβάλουμε στον ελληνικό λαό μία πρωτοφανούς διάρκειας και ανέσπερη, απέλπιδα λιτότητα. 
Εμείς με ευθύνη και κόστος συμμετέχουμε σε αυτήν την Κυβέρνηση. Συμμετέχουμε έχοντας τις προτάσεις μας, τις θέσεις μας, το παρελθόν μας, το παρόν μας, τα λάθη μας, τις διορθώσεις των λαθών μας και την πίστη μας στο μέλλον. Δεν ήλθαμε ούτε για συγχωρεθεί κανείς ούτε για να ομογενοποιηθούμε με κανέναν. 
Ήρθαμε για να σώσουμε τη χώρα από την πρωτοφανή επιδείνωση της περιπέτειας που δημιούργησε η απίστευτη ιστορία του δημοψηφίσματος, που πυροδότησε ο Γεώργιος Παπανδρέου, ο οποίος ήταν Πρωθυπουργός μέχρι πριν από δυο μήνες και όχι μέχρι πριν δέκα χρόνια, όπως κάποιοι θέλουν να περνάει.
Αναλαμβάνουμε αυτές τις ευθύνες, αλλά κυρίως αναλαμβάνουμε μια ακόμη  μεγαλύτερη ευθύνη. Μέσα σε αυτόν το ζόφο, μέσα σε αυτήν τη δυσκολία, επειδή ακριβώς δεν είμαστε ίδιοι, προτείνουμε τη δική μας λύση, διατηρούμε τις θέσεις μας και θέλουμε με τη δύναμη που θα μας δώσει ο ελληνικός λαός, όταν ξεπεραστούν τα ζητήματα τα οποία αντιμετωπίζουμε σήμερα και πρέπει –εκατό φορές το λέω- να ξεπεραστούν αισίως, να διεκδικήσουμε μια αλλαγή πολιτικής, να διεκδικήσουμε κάτι το οποίο να δίνει ελπίδα στον ελληνικό λαό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το πιστεύουμε, το παλεύουμε, θα το θέσουμε στον ελληνικό λαό. Και πιστεύουμε ότι με τη δική του δύναμη, που θα μετατραπεί σε δύναμη μιας νέας κυβερνήσεως η οποία δεν θα φοβάται τις ευθύνες και δεν θα κρύβεται πίσω από κανέναν, θα μπορέσουμε να προσφέρουμε στον ελληνικό λαό αυτή τη λύση, η οποία δεν έχει να κάνει με διαρκείς μειώσεις και διαρκείς περικοπές, αλλά επιτέλους με επανεκκίνηση της οικονομίας. …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Αυτή είναι η θέση ευθύνης, χωρίς –επαναλαμβάνω- να παριστάνω ότι δεν μετέχουμε και δεν στηρίζουμε την Κυβέρνηση του κ. Παπαδήμου, χωρίς να θέλω και κρυφτώ, άρα και χωρίς να θέλω κάποιοι να με ομογενοποιούν και να με μαζοποιούν μέσα στον πολτό ενός ανύπαρκτου πολιτικού συστήματος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Υπάρχει το ΠΑΣΟΚ, η Νέα Δημοκρατία, το Κομμουνιστικό Κόμμα Ελλάδας και παλεύουμε όλοι με τη θέση μας για τη χώρα. Κι εμείς πιστεύουμε ότι οι θέσεις μας για τη χώρα είναι σωστές και θα τη βγάλουμε από την κρίση. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Τασούλα. 
Το λόγο  έχει ζητήσει ο πρώην Πρόεδρος της Βουλής κ. Απόστολος Κακλαμάνης. 
Ορίστε, κύριε Κακλαμάνη, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, εγώ θα συμφωνούσα και με την έναρξη της ομιλίας του κ. Τασούλα ότι δεν είμαστε όλοι ίδιοι, επαναλαμβάνοντας αυτό που πολλές φορές με έχετε ακούσει να λέω σε αυτήν την Αίθουσα, ότι πρέπει να εξατομικεύεται η ευθύνη κάθε ενός, σε αυτόν που ανήκει ο έπαινος να αποδίδεται και σε αυτόν που ανήκει ο ψόγος να επισημαίνεται. Και ότι επίσης αυτήν την ώρα, αυτό που χρειάζεται η χώρα, είναι να μπει μπροστά, να κινηθεί, να προχωρήσει στην πορεία ανάπτυξης η εθνική μας οικονομία. 
Αυτοί οι βασικοί κανόνες αναιρέθηκαν εν τω μεταξύ στη διάρκεια της ομιλίας του κ. Τασούλα. Λέγει ότι η Νέα Δημοκρατία είναι η άσπιλη και η αμόλυντη…</Speech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Μα, δεν είπα αυτό.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: … που δεν πρόκειται να σκιάσει αυτό το άσπιλο και αμόλυντο η συνεργασία της στην Κυβέρνηση Παπαδήμου, τον οποίο σέβεται και στηρίζει, αλλά όχι να γίνει –όπως λέει- και πλυντήριο αμαρτημάτων του ΠΑΣΟΚ. 
Κυρία Πρόεδρε, ξέρουμε όλοι πού πάσχει το πολιτικό μας σύστημα. Είμαστε κοινοβουλευτική δημοκρατία, όπως αναφέρουν οι συνταγματολόγοι–πολιτειολόγοι, δημοκρατία των κομμάτων, δηλαδή η κοινωνία εκφράζεται μέσα από οργανωμένους και δημοκρατικά λειτουργούντες πολιτικούς οργανισμούς, που ονομάζονται κόμματα. 
Επί πεντέμισι χρόνια γνωρίσαμε εδώ στη Βουλή των Ελλήνων, με δεδομένο τον πρωθυπουργοκεντρικό χαρακτήρα του πολιτεύματός μας, την «ενός ανδρός αρχή», δηλαδή καταστρατήγηση και υπονόμευση της ουσίας της Κοινοβουλευτικής Δημοκρατίας. 
Οι αγαπητοί μου συνάδελφοι εκείνης της πτέρυγας πρόθυμοι στην ενός ανδρός εντολή εγκατέλειπαν τα έδρανα αυτής της Αιθούσης, διότι ο ανήρ, ο εις τους έλεγε ότι δεν τους εμπιστεύεται να λάβουν μέρος σε μυστικές ψηφοφορίες με τις οποίες η Βουλή θα αποφάσιζε εάν και ποιοι πρέπει να οδηγηθούν στο ειδικό δικαστήριο για όλα εκείνα τα υπαρκτά ή ανύπαρκτα -το δικαστήριο θα έκρινε- σκάνδαλα για τα οποία ο λαϊκισμός και η δημαγωγία είχε οδηγήσει μεγάλα τμήματα του ελληνικού λαού να αρνούνται το Κοινοβούλιο, να αρνούνται τη δημοκρατία, να γυρίζουν την πλάτη τους στην πολιτική, ιδιαίτερα οι νέοι άνθρωποι.
Εδώ πραγματικά αξίζει να απαντήσει κανείς. Ήδη δεν είναι ο Γεώργιος Παπανδρέου Πρωθυπουργός της χώρας. Διαπιστώνουμε πραγματικά εδώ και τρεις μήνες ότι υπάρχει μια σχετική ηρεμία. Δεν καίγεται το Σύνταγμα, δεν αδειάζουν τα μεγάλα ξενοδοχεία του Συντάγματος, δεν σπάνε βιτρίνες των κεντρικών καταστημάτων της Αθήνας, δεν εμποδίζονται οι τουρίστες να μπουν στον Πειραιά, δεν δίδεται η εικόνα της χώρας ότι βρίσκεται σε στάδιο ενδεχόμενου και επερχόμενου εμφύλιου σπαραγμού.
Άρα, λοιπόν, υπήρχε στόχος. Αυτό δεν μπορεί να το αγνοούμε μαζί με κάτι άλλο. Στην κατάσταση που βρίσκεται σήμερα η χώρα και η οικονομία με την τιτάνια προσπάθεια, η ομιλία του κ. Βενιζέλου ήταν λεπτομερέστατη.  Και θα πρέπει έχοντας όλοι εδώ αίσθηση της ευθύνης μας να λάβουμε υπ&apos; όψιν και τα στοιχεία που ανέφερε αλλά και τι θα συμβεί εάν συνεχίσει η χώρα να δίνει την εικόνα ότι τρεις λαλούν και δυο χορεύουν.
 Η δημαγωγία και ο λαϊκισμός καπηλεύεται ιδιαίτερα τον πόνο αυτών που υποφέρουν. Ποιος θα ήθελε να πει αυτά σε αυτόν που έχουν περικοπεί ο μισθός του, η σύνταξή του, που είναι άνεργος; Ωραία, υπεύθυνη πολιτική στάση να λέμε ότι έχεις δίκιο και ότι δεν πρέπει να υπάρξουν περικοπές! Φυσικά μόνο εγκληματικές, εχθρικές, απάνθρωπες διαθέσεις να έχει κανείς μπορεί να εύχεται τέτοια γεγονότα. Τι κάνουμε, όμως, για να τα αντιμετωπίσουμε, κυρία Πρόεδρε; 
Εδώ ακούω πράγματα από όλες τις πλευρές δυστυχώς. Ακούω δεξιά και αριστερά ότι όλοι πρέπει να ανέβουμε στα κεραμίδια. Αυτό ξέρουμε πού οδηγεί τη χώρα; Σε οικονομική κατάρρευση, σε άμεση απειλή στο εξωτερικό μέτωπο της. Έχουμε φτάσει στο σημείο, ενώ η θητεία είναι στους εννέα μήνες, συνήθως οι μανάδες και οι πατεράδες θέλουν το παιδί να μην πάει πουθενά.
Γνωρίζετε όλοι ποια είναι η κατάσταση. Δεν θέλω να αναφερθώ σε λεπτομέρειες, αν και ξέρουν τα πάντα οι εκτός των συνόρων φίλοι της χώρας ή αντίπαλοι. Κάποιοι οργώνουν το Αιγαίο και οι δικές μας Ένοπλες Δυνάμεις είναι αναγκασμένες να κάνουν ασκήσεις επί χάρτου για την ανάγκη των εφοδίων, για την ανάγκη των καυσίμων. Οι ίδιοι οι αεροπόροι μας εκεί υφίστανται μειώσεις αλλά συνεχίζουν να πολεμούν, να μάχονται για να αποτρέψουν τον κίνδυνο.
Έλεος λοιπόν! Μπορούμε να θυμηθούμε κάποιες αξίες, την ανθρώπινη αλληλεγγύη, να σεβαστούμε πραγματικά αυτόν που μοχθεί και όχι να τον σπρώχνουμε στην καταστροφή.
Χθες, κυρία Πρόεδρε, η Γενική Συνομοσπονδία Εργατών Ελλάδας, όχι ο ΣΕΒ, οι μικρομεσαίοι, οι επαγγελματοβιοτέχνες, οι έμποροι συνήλθαν να συζητήσουν, ώστε να προστατεύσουν την εθνική συλλογική σύμβαση την οποία κάποιοι κατήγγειλαν ως προδοτική. 
Δηλαδή, δεν θα είχαμε σήμερα Γενική Συλλογική Σύμβαση Εργασίας, δεν θα είχαμε κατώτατο μισθό για να τον υπερασπιζόμαστε ειλικρινά ή υποκριτικά. Και κάποιοι έκριναν χθες σωστό να εισβάλουν και να το διαλύσουν, όπως εισβάλλουν κάποιοι και διαλύουν οποιεσδήποτε, ακόμα και φιλικές συναντήσεις Ελλήνων πολιτών, όπως έγινε προ ημερών στο Παγκράτι, όπου είκοσι-τριάντα εκπρόσωποι του λαού δέχθηκαν μια επίθεση από δεκαπέντε τραμπούκους.
Εγώ χαρακτηρίζω ότι είναι τραμπούκος αυτός που χρησιμοποιεί βία και μάλιστα, απρόκλητη εναντίον του προσώπου ή εναντίον αυτού που την προκαλεί. Πιστεύω βαθύτατα, διότι επικοινωνώ με το λαό στη Β’ Περιφέρεια -εγώ δεν τον βλέπω το λαό από τα κανάλια της τηλεόρασης, αλλά τον βλέπω στις γειτονιές- ότι οι άνθρωποι που πεινούν, που υποφέρουν δεν είναι αυτοί που περνούν τις μεγάλες εθνικές οδούς, την Αττική Οδό με τις κούρσες και λένε «δεν πληρώνω». Δεν έχουν ούτε πατίνι.
Έλεος, λοιπόν! Τέρμα στην υποκρισία και να δούμε τι κάνουμε. Διότι αν σπάσει το μέτωπο, τι θα γίνει τότε; Τι θα γινόταν το 1940; Δικτατορία είχε ο τόπος. Ο λαός δεν ήθελε το Μεταξά προφανώς, αλλά δεν υπήρχε Ε’ Φάλαγγα η οποία να του λέει: «Πού πας εσύ στην Αλβανία; Οι λοχαγοί σου θα αυτομολήσουν στους Ιταλούς».
Τώρα, σχετικά με τον Πρωθυπουργό της χώρας, την Κυβέρνηση, όλο τον πολιτικό κόσμο, αυτή η Ε΄ Φάλαγγα προπαγανδίζει την επιστροφή στη δραχμή, την αποχώρηση από την Ευρωπαϊκή Ένωση. Να σεβαστώ τις απόψεις, όλα αυτά, αλλά όταν αυτή η προβολή γίνεται με τρόπο που προκαλεί σύγχυση, κατάθλιψη στον ελληνικό λαό, βοηθούντων των επιχειρηματιών, που μπορεί να έχουν χρεωμένα τα κανάλια τους, τα ραδιόφωνά τους, τις εφημερίδες τους; Όμως, δεν ξέρω αν είναι και οι ίδιοι χρεωμένοι και δεν ξέρω πόσοι εξ όλων αυτών περιμένουν ότι το ένα προς χίλια επτακόσια -σχέση ευρώ και δραχμής- θα τους επιτρέψει να αγοράσουν τη μισή Ελλάδα. Και σιωπούμε.
Μάλιστα, σας λέω ρητά εγώ ότι δεν ψηφίζω αυτήν τη διάταξη που επιτρέπει να συνεχίζεται το όργιο από το 1989. Καμμιά άδεια καναλιού, ραδιοφώνου δεν έχει πλήρη, κανονική, νόμιμη κάλυψη να συνεχίζει, όταν το Συμβούλιο της Επικρατείας -το ανέλυσε χθες και ο κ. Παυλόπουλος- η επιστημονική έκθεση της Βουλής ξεκάθαρα λέει ότι είναι αντισυνταγματική. Και η διάταξη προϋπήρξε και παρετάθη μέχρι τώρα η λειτουργία τους -η παράνομη, δηλαδή, λειτουργία τους- και αυτή που μπαίνει τώρα.
Παρακαλώ ο κ. Παντελής Καψής, ο αρμόδιος Υπουργός της Κυβερνήσεως, να έρθει στη Βουλή και να εξηγήσει. Η Βουλή δεν μπορεί να ψηφίζει κατά παραγγελία. Να εξηγήσει τι είναι εκείνο που πρέπει να επιτρέψει στους επιχειρηματίες αυτούς να συνεχίζουν να χειραγωγούν τον ελληνικό λαό, χωρίς να έχουν σεβασμό στους στοιχειώδεις κανόνες του Συντάγματος για την ισηγορία, για το σεβασμό των ασθενέστερων στρωμάτων της κοινωνίας, της νεότητας, της γυναίκας.
Έχουν διαλύσει με τα δήθεν ψυχαγωγικά τους προγράμματα την ελληνική οικογένεια, την ελληνική κοινωνία. Χειραγωγούν, παραπληροφορώντας, τον ελληνικό λαό, έχουν δημιουργήσει μεγίστη σύγχυση στην κοινή γνώμη την ώρα που χρειάζεται και ο τελευταίος Έλληνας πολίτης να σκέφτεται ψύχραιμα πώς μπορεί η χώρα να βγει απ’ αυτήν την περιπέτεια.
Κυρία Πρόεδρε, δώστε μου δύο λεπτά ακόμη μόνο, με την ανοχή των συναδέλφων, για να αναφερθώ σε δυο-τρία ζητήματα του νομοσχεδίου. 
Θεώρησα ότι είχα υποχρέωση να μιλήσω, αφού είμαι εδώ και άκουσα να αναφέρεται ο κ. Τασούλας στο Γεώργιο Παπανδρέου. Μα, αν ο Γεώργιος Παπανδρέου, αγαπητέ κύριε Τασούλα, δεν στεκόταν όρθιος απέναντι στο ρεύμα, δεν θα ήσουν σήμερα εδώ, δεν ξέρω και η υπόλοιπη Ήπειρος από όπου κατάγεσαι πού θα ήταν. Είπα, λοιπόν, να τον σφάξουμε το Γιώργο, αν το θέλετε, αλλά όχι να μεταφέρουμε –όπως κάνουν, δυστυχώς και κάποιοι στην πλευρά τη δική μου- λαθολογία, ότι τάχα το πρόβλημα της χώρας είναι το πρόβλημα του ΠΑΣΟΚ, τα δήθεν ή πραγματικά λάθη, ο Γιώργος Παπανδρέου, για να αποστρέφουμε την προσοχή μας από την ανάγκη να κινηθούμε προς την κατεύθυνση του βασικού προβλήματος της χώρας. 
Κυρία Πρόεδρε, ακούω και για τον Ανδρέα Παπανδρέου. Υπήρξα Υπουργός των κυβερνήσεων εκείνων και δεν μπορώ να τα ακούω αυτά. Ο Ανδρέας Παπανδρέου –να το ακούσουν όσοι δεν το γνωρίζουν- παρέδωσε 67% του ΑΕΠ δημόσιο χρέος το 1989 στη συγκυβέρνηση της Αριστεράς με τη Δεξιά. Δηλαδή το Σύμφωνο Σταθερότητας, το περίφημο Μάαστριχτ, δεν είχε πρόβλημα το 1989 με τη διακυβέρνηση του ΠΑΣΟΚ, το οποίο παρέλαβε 25% πληθωρισμό και τα αποθεματικά των ασφαλιστικών ταμείων δεσμευμένα στην Τράπεζα της Ελλάδος να πηγαίνουν μέσω των εμπορικών τραπεζών δανεικά και αγύριστα σε επιχειρηματίες, που παρέδωσαν μετά προβληματικές επιχειρήσεις. Έπρεπε να τις εξυγιάνουμε για να μην καταρρεύσει τότε η οικονομία. Είχαμε το Χολαργό που έκοβε μονέδα, δραχμή συνεχώς, γι’ αυτό και έφθασε ο πληθωρισμός στο 25%, πράγμα που το σταμάτησε, επίσης, η κυβέρνηση εκείνη. 
Το κράτος; Βεβαιότατα, πολλοί θα ήθελαν να συνεχίζουν μέχρι σήμερα τα 2/3 του ελληνικού λαού να περνάνε από τα καυδιανά δίκρανα να ζητάνε πιστοποιητικά φρονημάτων, για να προσεγγίσουν σε ένα δημόσιο διαγωνισμό.
Όλοι εδώ, όμως, νομίζουν ότι ο ελληνικός λαός δεν έχει μνήμη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δυο φράσεις θα πω και απευθύνομαι κυρίως στον Υφυπουργό Ανάπτυξης. Δέστε, σας παρακαλώ –δεν θέλω να επιχειρηματολογήσω, αναφέρομαι σε όσα έχουν ειπωθεί από τους συναδέλφους- το θέμα του ΕΟΜΜΕΧ. Νομίζω ότι δίδεται κάποια λύση σε αυτό. Εγώ σας συγχαίρω που δίδετε αυτήν τη λύση. Δεν ξέρω, δεν είναι εδώ ο κ. Βορίδης. 
Το θέμα του ΙΓΜΕ έχει μεγίστη εθνική σημασία. Υπάρχουν μελέτες, έρευνες για πλούτο της χώρας. Ακούω τώρα για το χρυσό της Θράκης. Παλαιότερα θυμάμαι ότι κάποια αγγλική εταιρεία είχε ασχοληθεί. Δεν ξέρω. Στην τούρλα του Σαββάτου, αγαπητοί συνάδελφοι που είστε στην Κυβέρνηση, οποιουδήποτε κόμματος, τα μικρά και τα μεγάλα συμφέροντα κοιτάζουν πώς θα επωφεληθούν. Δεν καταλαβαίνω. Δεν ξέρω. Όταν έχουμε το πρόβλημα του Αιγαίου, των θαλασσών, της ΑΟΖ, όλα αυτά τα ζητήματα, του υπόγειου πλούτου της χώρας, αυτόν το φορέα δεν μπορεί να το διαλύσουμε. 
Τα άλλα ζητήματα που είναι και της αρμοδιότητάς σας, κύριε Ξυνίδη, δέστε τα, διότι εγώ βλέπω την έκθεση των κεραμιστών στο Μαρούσι, στην οποία πηγαίνω σαράντα χρόνια. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Πρόεδρε, σας παρακαλώ, ολοκληρώστε, γιατί έχει τεθεί και θέμα από τους συναδέλφους.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, κυρία Πρόεδρε, έχετε δίκιο. 
Όταν θα πάει η περιουσία του ΕΟΜΜΕΧ στο δημόσιο, δεν ξέρω τι θα γίνει με την έκθεση των κεραμιστών που είναι εκεί πάνω εδώ και μισό αιώνα. Το υλικό, η αργιλομάζα θα παράγεται κάπου εδώ. Άλλως θα εισάγεται. Άρα, σε τι βοηθάει η οικονομία; Κόψτε την κρατική επιχορήγηση όλων αυτών των φορέων, ώστε να μην σας λένε και οι τροϊκανοί ότι επιβαρύνεται ο κρατικός προϋπολογισμός. Ας πορευτούν. Κάντε τις ανώνυμες πολυμετοχικές εταιρείες. Ας τις πάρουν οι επαγγελματικοί φορείς, επιμελητήρια. 
Κάντε κάτι, διότι εσείς τώρα είστε στριμωγμένοι, πρέπει να περιορίσετε το κράτος, αλλά να μην το διαλύσουμε το κράτος. Και από ό,τι περισσεύει ας μην πάρουμε το κεφάλι. Αυτό θα έλεγα και για τους τρεις αυτούς φορείς. Τον ΕΛΟΤ βάλτε τον μαζί. Η τεχνογνωσία των μεν μπορεί να βοηθήσει τους δε.
Όλα αυτά μπορεί να έχουν τον αντίθετο λόγο. Πρέπει να πω ότι διάβασα το σημείωμά σας και υπάρχει ισχυρή επιχειρηματολογία. Αυτό δεν μπορώ να το αρνηθώ. Όμως, δείτε τι καλύτερο μπορούμε να κάνουμε.
Κυρία Πρόεδρε, εδώ υπάρχουν διατάξεις. Κάθε φορά υποχρεώνομαι σε νομοσχέδια που έρχονται να βάζω το θέμα της ισοτιμίας των υπαλλήλων Πανεπιστημιακής Εκπαίδευσης και Τεχνολογικής Εκπαίδευσης. Ο νόμος μας πλέον δεν κάνει διάκριση ούτε το Σύνταγμα και δεν είναι δυνατόν αυτό να συνεχίζεται. Άλλος δήμαρχος βγάζει έξω την κατηγορία ΤΕ, άλλος συμμορφώνεται με το βασικό νόμο που ψηφίσαμε το 2010. Πρέπει να υπάρξει μία γενική ρύθμιση που να καταργήσει όλες τις διατάξεις, όπου υπάρχει αυτή η αντισυνταγματική πλέον διάκριση. 
Υπάρχει και μία σχετική τροπολογία του κ. Κασσάρα και άλλων συναδέλφων για τα τμήματα των εφοριών, η οποία θα μπορούσε να αποτελέσει ένα πρώτο βήμα. Έχουμε ψηφίσει νομοσχέδια και εμείς οι ίδιοι καταργούμε βασικές αρχές στο θέμα αυτό που έχουν καθοριστεί από την αρχή το 2010.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον πρώην Πρόεδρο της Βουλής κ. Απόστολο Κακλαμάνη.
Έχει έρθει ένα κείμενο που λέει «επί της διαδικασίας» και έχει δύο ονόματα Βουλευτών, του κ. Σταμάτη και του κ. Χατζηδάκη. Πρώτον, αυτό δεν υπάρχει από τον Κανονισμό και όποιο θέμα θέτετε, πρέπει να το θέτετε «επί του Κανονισμού». Δεύτερον, πρέπει να υπάρχουν οι υπογραφές σας. 
Παρακαλώ να κάνετε σωστά την παρατήρηση, αν υπάρχει πρόβλημα για κάποιο θέμα.
Σ’ αυτό το σημείο έχει ζητήσει το λόγο ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής.
Παρακαλώ, κύριε Χαλβατζή, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κυρία Πρόεδρε.
Θέλω να επισημάνω δύο, τρία πράγματα, διότι εδώ γίνεται μία καπηλεία και επειδή όλοι γνωριζόμαστε σ’ αυτήν την Αίθουσα και επειδή οι μεγαλύτεροι εμείς ξέρουμε καλά την ιστορία ενός εκάστου εξ ημών, καλό είναι να είμαστε όλοι πολύ προσεκτικοί.
Αναπτύσσεται μία κινδυνολογία. Καταστρέφεται η Ελλάδα, καταστρέφονται τα πάντα. Και ποιος ευθύνεται; Αμέσως ή εμμέσως, οι αναφορές που γίνονται είναι «ευθύνονται οι εργαζόμενοι». Είναι μία συνειδητή τρομοκρατία. Τα μέτρα που λαμβάνονται σήμερα, τα μέτρα που έχουν παρθεί στο πρόσφατο παρελθόν, εξοντώνουν την εργατική τάξη, τους εργαζόμενους, τα πλατιά λαϊκά στρώματα. Αυτό το αναγνωρίζουν όλοι. Τα σκληρά αντιλαϊκά μέτρα δεν έπεσαν από τον ουρανό. Είναι αποτέλεσμα μίας σκληρής ταξικής πολιτικής που εφαρμόζεται όλα τα χρόνια, από την Κυβέρνηση της Νέας Δημοκρατίας και προηγουμένως από την Κυβέρνηση του ΠΑΣΟΚ, αλλά και από τη σημερινή συγκυβέρνηση που την έχουμε χαρακτηρίσει «Κυβέρνηση μαύρου μετώπου», ΠΑΣΟΚ, Νέας Δημοκρατίας και ΛΑΟΣ.
Και νομοθετείτε, κύριοι της συγκυβέρνησης, για τη συρρίκνωση των εργατικών λαϊκών δικαιωμάτων. Πενθήμερο, οκτάωρο, σαραντάωρο, συλλογικές συμβάσεις, κοινωνική ασφάλιση, καταργήθηκαν ή καταργούνται ή ακρωτηριάζονται καθημερινά, με Κυβέρνηση ΠΑΣΟΚ και με τη στήριξη της Νέας Δημοκρατίας. Και εξανίστανται μερικοί γιατί αγωνίζονται οι εργαζόμενοι!
Ένα τρίτο ζήτημα είναι το εξής: Κατά την άποψή μας, όλη αυτή η λογική των κοινωνικών εταίρων είναι όχι μόνο έωλη, αλλά για μας απαράδεκτη. Ο πεζός και ο καβαλάρης δεν μπορεί να συζητάνε ισότιμα. Και εδώ δεν πρόκειται για καμμία συζήτηση για την προστασία των δικαιωμάτων των εργαζομένων. Για να λέμε τα πράγματα με το όνομά τους, λέει η Κυβέρνηση και διάφοροι Υπουργοί «δεν θα περιορίσουμε, δεν θα μειώσουμε τους κατώτερους μισθούς, αλλά θα μειώσουμε έως και θα καταργήσουμε τις ασφαλιστικές εισφορές των εργοδοτών, θα καταργήσουμε τα επιδόματα, θα καταργήσουμε τις τριετίες». Δηλαδή, θα απογυμνώσουν τις συλλογικές συμβάσεις και τα δικαιώματα των εργαζομένων.
Όλα αυτά λοιπόν, οι λεγόμενες περικοπές στο μη μισθολογικό κόστος είναι κοροϊδία, γιατί ουσιαστικά καταργείτε τη συλλογική σύμβαση. Κάποιοι αναφέρθηκαν το πρωί αμέσως και τώρα εμμέσως στη Χαλυβουργία, σε αυτούς που αγωνίζονται και κινδυνολογούν ότι θα κλείσει ο Μάνεσης το εργοστάσιο. 
Κυρία Πρόεδρε, είστε μηχανικός και γνωρίζετε πολύ καλά ότι στη Χαλυβουργία δουλεύουν στους 1750 βαθμούς. Έκανε τριάντα έξι απολύσεις ο Μάνεσης πριν από δυόμισι μήνες και τους είπε: «Θα ανακαλέσω τις απολύσεις, αν δεχθείτε να δουλεύετε πέντε ώρες την ημέρα, τέσσερις ημέρες την εβδομάδα, να δουλεύετε είκοσι ώρες την εβδομάδα και να αμείβεστε με 500 ευρώ». Και οι χαλυβουργοί αντιστάθηκαν και ομόφωνα είπαν «όχι». Κι έφτασε σε εβδομήντα πέντε τις απολύσεις ο Μάνεσης. Οι εταιρείες του Μάνεση είχαν τεράστια κέρδη στην περίοδο της ανάπτυξης. Οι εταιρείες του σήμερα έχουν περιορίσει τα κέρδη τους και θέλουν να μετακυλήσουν τις όποιες συνέπειες της κρίσης σε βάρος των εργατών, να στραγγίξουν τους εργάτες, να τους πεθάνουν ουσιαστικά στην πείνα, όχι τυπικά, με 500 ευρώ το μήνα για να συνεχίσει να έχει αυτά τα κέρδη. 
Εμείς, το Κομμουνιστικό Κόμμα Ελλάδας θα συνεχίσουμε να στηρίζουμε τους δίκαιους αγώνες των εργαζομένων. Και δεν δημαγωγούμε και δεν κοροϊδεύουμε τον κόσμο και τον κοιτάμε κατάματα. Άλλοι είναι που άλλα λένε, άλλα εννοούν, άλλα γράφουν και άλλα εφαρμόζουν. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον Κοινοβουλευτικό Εκπρόσωπο του ΚΚΕ, κ. Σπυρίδωνα Χαλβατζή. 
Το λόγο έχει η Βουλευτής Β΄ Αθηνών του ΠΑΣΟΚ, κ. Λούκα Κατσέλη.</ChairmanSpeech> 
<Speech><Parlmember>ΛΟΥΚΑ ΚΑΤΣΕΛΗ</Parlmember>: Ευχαριστώ πολύ, κυρία Πρόεδρε.
Ο Υπουργός Οικονομικών είπε ότι αυτό το νομοσχέδιο αποτελεί πρόβα, ένα δείγμα για τη διεθνή αξιοπιστία και εύρυθμη λειτουργία της Κυβέρνησης. Συμφωνώ απόλυτα. Για να διαφυλαχθεί όμως το κύρος της Κυβέρνησης, για να μπορούμε ως Βουλευτές κομμάτων που στηρίζουν την Κυβέρνηση να υποστηρίξουμε άρθρα και ρυθμίσεις που έρχονται για ψήφιση στη Βουλή, πρέπει νομίζω να κατοχυρώσουμε κάποια ελάχιστα. 
Πρώτον, σεβασμό στη διαφορετικότητα απόψεων. Δεύτερον, μία ειλικρινή προσπάθεια για διάλογο και σύνθεση διαφορετικών απόψεων και προσεγγίσεων κι έχουμε διαφορετικές απόψεις και προσεγγίσεις μεταξύ μας. Τρίτον, μία συνέργεια δράσεων και σοβαρή νομοθετική επεξεργασία, ώστε να μην αναγκαζόμαστε ούτε να ράβουμε-ξηλώνουμε διατάξεις, ούτε να καταψηφίζουμε άρθρα, επειδή δεν υπάρχουν όλα τα παραπάνω.
Νομίζω δεν υπάρχει κανένα περιθώριο πια για προχειρότητα, αδιαλλαξία και πάνω απ’ όλα για αλαζονεία και ιδιαίτερα αλαζονεία της εκτελεστικής εξουσίας σε βάρος της νομοθετικής. Η Κοινοβουλευτική μας Δημοκρατία κυρία Πρόεδρε, βασίζεται στο διαχωρισμό των εξουσιών και είναι έργο και ρόλος του Κοινοβουλίου και να νομοθετεί αλλά και να ελέγχει την εκτελεστική εξουσία. 
Με βάση αυτά η όλη συζήτηση επί των άρθρων αυτού του νομοσχεδίου νομίζω ότι δεν κάνει πολλούς από εμάς υπερήφανους. Άρθρα που δεν αφορούν στο μεσοπρόθεσμο πρόγραμμα έχουν ενταχθεί στο νομοσχέδιο αυτό κι έρχονται να ψηφιστούν με τη διαδικασία του επείγοντος, χωρίς διάλογο, χωρίς συζήτηση. 
 Η συμμετοχή των αρμόδιων Υπουργών στη συζήτηση ήταν τουλάχιστον ελλιπής.  Οι εναλλακτικές προτάσεις που καταθέσαμε πάρα πολλοί Βουλευτές, ακόμα και προτάσεις που είχαν μία ευρύτατη πλειοψηφία, δεν εξετάστηκαν.
Επομένως, νομίζω ότι αν πραγματικά θέλουμε αυτή η Κυβέρνηση να προχωρήσει και σε άλλα νομοσχέδια τις επόμενες εβδομάδες -που είμαι σίγουρη ότι όλοι θα κληθούμε να στηρίξουμε- θα πρέπει να δούμε πώς λειτουργούμε. 
Θέλω να ευχαριστήσω τόσο τον Υπουργό Οικονομικών όσο και τον Υπουργό Εργασίας για τη συνεργασία τους και για το ότι μπόρεσε να γίνει δεκτή τουλάχιστον μία από τις τρεις τροπολογίες που καταθέσαμε σαράντα τόσοι Βουλευτές, που αφορά στο πιστοποιητικό φορολογικής και ασφαλιστικής ενημερότητας, όταν τα χρέη από το δημόσιο προς τον ιδιώτη είναι μεγαλύτερα από τα χρέη του ιδιώτη προς το δημόσιο. Και θέλω να ελπίζω ότι και το Υπουργείο Εργασίας θα κάνει δεκτή την τροπολογία που καταθέσαμε για τις εισπρακτικές εταιρείες και περιμένουμε με μεγάλο ενδιαφέρον την εισήγηση του κ. Κουτσούκου. 
Δεν μπόρεσε να γίνει δεκτή η τρίτη τροπολογία που αφορά στη ρύθμιση των ενήμερων οφειλών. Θέλω να πιστεύω ότι αυτό θα εξεταστεί εκ νέου από το Υπουργείο Οικονομικών σε συνεργασία με τους εταίρους μας, γιατί πραγματικά υπάρχει ανάγκη να προβλέπουμε τις καταστάσεις και νομίζω ότι κανένας δεν θα ωφεληθεί αν όσοι πληρώνουν κανονικά τις δόσεις τους σταματήσουν να πληρώνουν, έτσι ώστε να μπορούν να ενταχθούν στη ρύθμιση για τις ληξιπρόθεσμες οφειλές. Διότι μαθηματικά αυτό θα γίνει και αυτή ήταν η λογική πίσω από την τροπολογία την οποία καταθέσαμε. 
Θέλω να πιστεύω ότι αυτό θα εξεταστεί πάλι σοβαρά και η εμπειρία από τις ασφαλιστικές εισφορές έδειξε ότι όταν υπήρξαν πραγματικά σωστές ρυθμίσεις, η αγορά ανταποκρίθηκε και είχαμε μεγαλύτερα έσοδα από αυτά που προβλέπαμε. 
Από την άλλη μεριά, εκφράστηκαν από όλες τις πτέρυγες της Βουλής σημαντικές ενστάσεις για τις ρυθμίσεις των άρθρων 16-20 που αφορούν τόσο στον ΕΟΜΜΕΧ όσο και στον ΕΛΟΤ. Τουλάχιστον και ο τέως Πρόεδρος της Βουλής κ. Σιούφας που έχει διατελέσει Υπουργός στο ίδιο Υπουργείο όσο και εγώ που γνωρίζουμε το Υπουργείο, τη Διεύθυνση Μικρομεσαίων Επιχειρήσεων, προβάλαμε συγκεκριμένες ενστάσεις για τον τρόπο με τον οποίο ρυθμίζονται τα θέματα και του ΕΟΜΜΕΧ, αλλά και του ΕΛΟΤ. 
Προσωπικά κατέθεσα συγκεκριμένες προτάσεις μαζί με πολλούς άλλους συναδέλφους από διαφορετικές πτέρυγες για τρία πράγματα. Πρώτον, για τη διατήρηση ενός επιτελικού φορέα στήριξης των μικρομεσαίων επιχειρήσεων με περιφερειακή -αν χρειάζεται- διάρθρωση –και νομίζω ότι είναι μια καλή πρόταση- που όμως θα έχει αρμοδιότητες και θα υποστηρίζει τις μικρομεσαίες επιχειρήσεις. Το 96% των επιχειρήσεων στη χώρα μας αποτελούνται από έναν έως εννέα εργαζόμενους. Πρόκειται για πολύ-πολύ μικρές επιχειρήσεις και δεν υπάρχουν υποδομές στήριξης αυτών των μικρομεσαίων επιχειρήσεων. Αυτός ο φορέας θα εκτελεί προγράμματα και θα συνεργάζεται στενά με τον ιδιωτικό τομέα. 
Η δεύτερη πρόταση αφορούσε τη συγχώνευση και ενίσχυση και όχι κατάργηση των εποπτευομένων κέντρων και ιδιαίτερα του Ελληνικού Κέντρου Αργυροχρυσοχοΐας και Αργιλλομάζης που στηρίζονται από τους περιφερειακούς συλλόγους. Και εδώ έχουμε γράμματα και κλήσεις τόσο από συλλόγους από τη Λάρισα όσο και από τη Θεσσαλονίκη που στηρίζουν αυτούς τους δύο οργανισμούς. 
Όσον αφορά στο θέμα της στήριξης των μικρομεσαίων επιχειρήσεων, και η Νέα Δημοκρατία και τα άλλα κόμματα έχουν προβάλει το επιχείρημα ότι οι μικρομεσαίες επιχειρήσεις ιδιαίτερα στη χώρα μας χρειάζονται πληροφόρηση, ενημέρωση και κινητοποίηση. Όπως είπε και ο πρώην Πρόεδρος της Βουλής κ. Κακλαμάνης, μπορούμε να βρούμε σχήματα τα οποία δεν θα έχουν δημοσιονομικό κόστος, θα υπάρχει μια συνεργασία δημόσιου και ιδιωτικού τομέα και θα υπάρχει η συνέργεια ή συνεργασία με τα επιμελητήρια, αλλά χωρίς να διαλύσουμε οποιαδήποτε δομή έχουμε σήμερα που θα υποστηρίζει τις μικρομεσαίες επιχειρήσεις. 
Σε όλες τις άλλες χώρες ουσιαστικά ενισχύουν αυτές τις δομές και εμείς πάμε να τις καταργήσουμε εντελώς, χωρίς άποψη, χωρίς νέα αρχιτεκτονική και χωρίς κάποιο σχέδιο για το πώς θα ενισχύσουμε αυτές τις αναδιαρθρώσεις που πρέπει να γίνουν. 
Η δεύτερη δέσμη προτάσεώς μας αφορούσε στον ΕΛΟΤ. Και εδώ κάναμε συγκεκριμένες προτάσεις για μια άλλη αρχιτεκτονική για την πιστοποίηση που θα διαφυλάττει το λειτουργικό διαχωρισμό, αλλά θα διατηρεί την οικονομική ανεξαρτησία και βιωσιμότητα του ΕΛΟΤ, αλλά και του πυλώνα της πιστοποίησης και δεν θα θέτει εν κινδύνω την αποψίλωση του δημόσιου πυλώνα και την υποκατάστασή του από τον ιδιωτικό τομέα εξ ολοκλήρου.
Θέλω να πιστεύω και κάνω έκκληση, κυρία Πρόεδρε, στον αρμόδιο Υπουργό και στο Υπουργείο να εξετάσει εκ νέου αυτές τις προτάσεις. Ξέρω ότι αυτή τη στιγμή υπάρχει στη διαβούλευση ένα άλλο νομοσχέδιο του Υπουργείου, που αφορά την εποπτεία της αγοράς. Και τα δύο θέματα αφορούν ουσιαστικά στη λειτουργία της αγοράς. Τουλάχιστον, αν μπορεί να αναβληθούν, να αποσυρθούν από το νομοσχέδιο αυτά τα άρθρα, το άρθρο 16 και το άρθρο 20, να υπάρξει ένας οργανωμένος διάλογος, να υπάρχει μία προσπάθεια ειλικρινής σύνθεσης των διαφορετικών απόψεων και στο νέο νομοσχέδιο που θα έρθει στις επόμενες εβδομάδες στη Βουλή να υπάρξουν διατάξεις, οι οποίες θα μας επιτρέψουν να ψηφίσουμε αυτά τα άρθρα.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την κ. Λούκα Κατσέλη.
Το λόγο έχει η Βουλευτής Χανίων του ΠΑΣΟΚ, κ. Ευαγγελία Κουρουπάκη.
Παρακαλώ, κυρία Κουρουπάκη, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΙΑ ΚΟΥΡΟΥΠΑΚΗ</Parlmember>: Ευχαριστώ πολύ, κυρία Πρόεδρε, αν και δεν θα χρειαστώ πολύ χρόνο. Αντιλαμβάνομαι εδώ, μετά από ένα χρόνο στην ελληνική Βουλή, ότι υπάρχουν συνάδελφοι που έχουν μία περίεργη αίσθηση του χρόνου. Λένε «θέλω δύο λεπτά» και μιλάνε πέντε. Ο Πρόεδρος και αγαπημένος φίλος έχει δέκα λεπτά από τον Κανονισμό και πάντα, κύριε Πρόεδρε, κύριε Κακλαμάνη, σας ακούμε για είκοσι, ευχάριστα βέβαια. Εγώ θα χρειαστώ ένα λεπτό, κυρία Πρόεδρε, για να διαβάσω την τροπολογία την οποία έχουμε καταθέσει με τους συναδέλφους.
Σύμφωνα με τις πρόσφατες διατάξεις του άρθρου 25 του ν. 4024/2011 από 1-1-2012 οι αποσπασμένοι δημόσιοι υπάλληλοι μισθοδοτούνται από τον φορέα υποδοχής, ο οποίος αναλαμβάνει και τη σχετική δαπάνη και όχι από το φορέα προέλευσης. Ωστόσο, η ρύθμιση αυτή δημιούργησε δυσχέρεια διατήρησης των αποσπάσεων των δημοσίων υπαλλήλων και των εκπαιδευτικών στις εκκλησίες της Ελλάδας, της Κρήτης και της Δωδεκανήσου, καθώς και στα νομικά πρόσωπά τους, στην Εστία Εκκλησιαστικής Εκπαίδευσης και στη Ριζάρειο, ήτοι σε νομικά πρόσωπα δημοσίου και ιδιωτικού δικαίου, φορείς υποδοχής που δεν επιχορηγούνται από το κράτος, σχετικά με τη μισθοδοσία του προσωπικού τους, ούτε συνδέονται με αυτό κατά τη λειτουργική έννοια των λοιπών νομικών προσώπων που ασκούν νομικές αρμοδιότητες. 
Ως εκ τούτου, για την εξασφάλιση της ομαλής λειτουργίας αυτών των νομικών προσώπων και την ενδυνάμωση του εκπαιδευτικού τους έργου, σκοπείται, με την προτεινόμενη προσθήκη που κάναμε οι Βουλευτές, η διατήρηση της καταβολής της μισθοδοσίας των αποσπασμένων δημοσίων υπαλλήλων και εκπαιδευτικών από το φορέα προέλευσης. Την τροπολογία, την πρόταση αυτή καταθέσαμε οι συνάδελφοι κ.κ. Οικονόμου, Αρβανιτίδης, Τσουρή, Παρασύρης κι εγώ. Την έκανε δεκτή πριν από λίγο ο Αντιπρόεδρος της Κυβέρνησης και Υπουργός Οικονομικών και τον ευχαριστούμε πολύ γι’ αυτό.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την κ. Κουρουπάκη, που πραγματικά σε σύντομο χρόνο έκανε την αγόρευσή της.
Παρακαλείται η Βουλευτής Ηρακλείου του ΠΑΣΟΚ κ. Μαρία Σκραφνάκη να λάβει το λόγο.
Ορίστε, κυρία Σκραφνάκη, έχετε το λόγο.</ChairmanSpeech>
<Speech><Parlmember>ΜΑΡΙΑ ΣΚΡΑΦΝΑΚΗ</Parlmember>: Ευχαριστώ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, τοποθετούμαστε σήμερα επί των άρθρων και των τροπολογιών του πολυνομοσχεδίου του Υπουργείου Οικονομικών και θα ήθελα να κάνω κι εγώ μετά την εισήγησή μου επί της αρχής τις παρεμβάσεις μου.
Αρχικά, θα ήθελα να αναφερθώ στην παράγραφο 8 του άρθρου 6, με την οποία εξαιρούνται από την εφεδρεία οι υπάλληλοι των γραμματειών των δικαστηρίων και εισαγγελιών, των εμμίσθων υποθηκοφυλακείων και κτηματολογικών γραφείων της χώρας και προστέθηκε «και από το ελεγκτικό συμβούλιο». 
Στο άρθρο αυτό προτείνω να συμπεριληφθεί η εξαίρεση των υπαλλήλων των γραμματειών δικαστηρίων και εισαγγελιών και των εμμίσθων υποθηκοφυλακείων και κτηματολογικών γραφείων της χώρας ακόμα και από την υποχρεωτική συνταξιοδότηση, σε περίπτωση που έχουν συμπληρώσει τα απαιτούμενα για συνταξιοδότηση χρόνια υπηρεσίας, αλλά όχι το όριο ηλικίας. Έτσι προτείνω σε περίπτωση που έχουν συμπληρώσει την τριακονταπενταετία, αλλά είναι μικρότεροι των εξήντα ετών, εφόσον το ζητήσουν, να μην παίρνουν σύνταξη, αλλά να παραμένουν, ώστε να καλύψουν τις αυξημένες ανάγκες των δικαστηρίων, του ελεγκτικού συνεδρίου και των εφετείων.
Υπάρχει πολύ σοβαρό πρόβλημα στη λειτουργία όλων αυτών των φορέων με ανθρώπους που είναι τριάντα πέντε χρόνια στην υπηρεσία αλλά δεν έχουν συμπληρώσει το εξηκοστό έτος της ηλικίας τους. Νομίζω ότι θα πρέπει να εξαιρέσουμε περαιτέρω από την εφεδρεία -και εφόσον το ζητήσουν οι εργαζόμενοι- και αυτούς που δεν είναι εξήντα ετών. Είναι σοβαρό το θέμα για την απονομή της δικαιοσύνης και για το γρήγορο γράψιμο των αποφάσεων. 
Όσον αφορά τον ΕΛΟΤ, αναφέρθηκε και ο κύριος Πρόεδρος και η κ. Κατσέλη. Νομίζω και εγώ ότι πρέπει να ξαναδούμε το θέμα.
Όσον αφορά τη «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.» η οποία συνενώνεται με την εταιρεία «ΟΣΚ Α.Ε.», να αναφέρουμε ότι υπάρχει σοβαρό πρόβλημα στη λειτουργία της. Έχουν σταματήσει τα έργα τα οποία εκτελεί, όπως είναι οι φυλακές, τα δικαστικά μέγαρα. Θα πρέπει να συμμετέχουν και άνθρωποι που έχουν μπει στην εφεδρεία, στο νέο οργανόγραμμα της εταιρείας. Και αν χρειαζόμαστε ανθρώπους που έχουν μπει στην εφεδρεία, να ανακαλούνται. Πρέπει να εξαιρεθεί η «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.» από το πρόγραμμα αυτό.
Όσον αφορά τις τροπολογίες, στηρίζω την τροπολογία που έχει κατατεθεί και αφορά το Ίδρυμα Τεχνολογίας και Έρευνας και τα άλλα ερευνητικά ιδρύματα, ώστε να καταστεί βιώσιμη η λειτουργία των ερευνητικών κέντρων της χώρας, τα οποία παράγουν ομολογουμένως ένα πολύ σημαντικό ερευνητικό έργο. Θα πρέπει τα ερευνητικά κέντρα που υπάγονται στις διατάξεις του ν.1514/1985 και των οποίων τα έσοδα από την ετήσια επιχορήγηση από τους κρατικούς πόρους είναι μικρότερα από το 50% των ετησίων εσόδων τους, να εξαιρούνται από τις διατάξεις του άρθρου 1α΄ του ν.3899/2010 και βεβαίως των διατάξεων του ν.2190, διότι αφορά ερευνητές και ανθρώπους με ιδιαίτερα προσόντα.
Προτείνω την υιοθέτηση της τροπολογίας που έχουμε καταθέσει με συναδέλφους μου για την καταβολή στους υπαλλήλους του Υπουργείου Πολιτισμού των δεδουλευμένων τους λόγω υπερωριακής εργασίας, αφού τον τελευταίο χρόνο δεν τους έχουν καταβληθεί καθόλου οι νόμιμες αποδοχές τους από υπερωριακή εργασία.
Θεωρώ ότι το αίτημά μας είναι δίκαιο και αναγκαίο στις δύσκολες οικονομικά εποχές που ζούμε. Πρέπει να το κάνετε αποδεκτό. Έχω μια πληροφορία ότι έγινε αποδεκτό, αλλά δεν ήμουν στην Αίθουσα την ώρα που το ανακοίνωσε ο κύριος Υπουργός. Θα μπορούσε η Βουλή να λειτουργήσει καλύτερα σ’ αυτό το νομοσχέδιο που φέρνει σοβαρές ρυθμίσεις.
Σχετικά με την τροπολογία που έχει καταθέσει το Υπουργείο Παιδείας και αφορά τη διάλυση του Οργανισμού Παιδικών και Εφηβικών Βιβλιοθηκών, προτείνω εφόσον υπάρχουν οι βιβλιοθήκες, να συνεχίσουν να λειτουργούν, εν ανάγκη υπό άλλο φορέα και οι εργαζόμενοι να συνεχίσουν να εργάζονται είτε στις ίδιες βιβλιοθήκες είτε σε συναφή αντικείμενα εργασίας στον τόπο διαμονής τους.
Επίσης, ζητώ από την κυρία Υπουργό την καταβολή των δεδουλευμένων των εργαζομένων στις βιβλιοθήκες εφόσον δεν έχουν πληρωθεί τα δύο τελευταία χρόνια.
Όσον αφορά τις τροπολογίες που είχε συντάξει η κ. Κατσέλη και τις έχουμε υπογράψει, πιστεύω ότι θα πρέπει να γίνει δεκτή και η πρώτη τροπολογία που καταθέσαμε, όπου δίδονται διευκολύνσεις αποπληρωμής οφειλών προς το δημόσιο και σε όσους οφειλέτες έχουν ενήμερες οφειλές, ώστε να συνεχίσουν και αυτοί να καταβάλουν με συνέπεια τις οφειλές και τις υποχρεώσεις τους και να μην καταστούν και αυτές ληξιπρόθεσμες.
Δείτε το θέμα, κύριε Υπουργέ. Πιστεύω ότι σε επόμενο νομοσχέδιο θα πρέπει να κατατεθεί και αυτή η τροπολογία.
Είναι σωστή –και χαίρομαι που έγινε αποδεκτή- η τροπολογία που δίδει τη δυνατότητα χορήγησης αποδεικτικού φορολογικής και ασφαλιστικής ενημερότητας σε φυσικά και νομικά πρόσωπα εφόσον προκύπτει ότι το σύνολο των βεβαιωμένων και εκκαθαρισμένων χρεών τους προς το δημόσιο είναι μικρότερο από το σύνολο των βεβαιωμένων και εκκαθαρισμένων χρηματικών απαιτήσεών τους κατά του δημοσίου. Μ’ αυτό τον τρόπο πολλές μικρομεσαίες επιχειρήσεις που τούς οφείλει το δημόσιο θα μπορούν να πάρουν αποδεικτική ενημερότητα και να συνεχίσουν τη δραστηριότητά τους.
	Κύριε Υπουργέ, πιστεύω ότι σε επόμενο νομοσχέδιο θα μας ξεκαθαρίσετε αρχικά ποιες τροπολογίες από την πληθώρα τροπολογιών έχουν γίνει δεκτές –οφείλετε να το κάνετε στην Ολομέλεια για τους Βουλευτές- και σε επόμενο νομοσχέδιο πιστεύω ότι και οι άλλες τροπολογίες θα πρέπει να γίνουν δεκτές.
(Χειροκροτήματα από την πτέρυγα του ΠΑΣΟΚ)</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την κ. Σκραφνάκη.
	Παρακαλείται ο Υπουργός Επικρατείας κ. Παντελής Καψής να λάβει το λόγο.
	Κύριε Υπουργέ, πόσο χρόνο θέλετε;</ChairmanSpeech>
	<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υπουργός Επικρατείας): Πολύ λίγο, κυρία Πρόεδρε.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ορίστε, έχετε το λόγο.</ChairmanSpeech>
	<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υπουργός Επικρατείας): Απλώς θέλω να μιλήσω λίγο για το άρθρο 8 του πολυνομοσχεδίου που έχει κατατεθεί. Πρόκειται για μία καθαρά τυπική διάταξη που παρατείνει τις άδειες λειτουργίας των τηλεοπτικών σταθμών εθνικής εμβέλειας, καθώς και των περιφερειακών. Θα συμφωνήσω απολύτως με την κριτική που ακούστηκε στην Αίθουσα ότι για δεκατρία χρόνια ισχύει το ίδιο καθεστώς και δεν δίνεται οριστική λύση, αλλά, όπως καταλαβαίνετε, στον ένα μήνα που έχω αναλάβει την ευθύνη ήταν πρακτικά αδύνατο να κατατεθούν οι φάκελοι, να ενημερωθούν και να γίνει όλη αυτή η διαγωνιστική διαδικασία. Άρα είναι ανάγκη να υπάρξει παράταση της άδειας η οποία συνδέεται με το νέο καθεστώς, που είμαστε υποχρεωμένοι να εισάγουμε για την ψηφιακή τηλεόραση.
Κατά συνέπεια το μόνο που κάνει αυτό το άρθρο είναι να παρατείνει τις άδειες και να τις συνδέσει με το νέο ψηφιακό καθεστώς που θα πρέπει να δρομολογηθεί μέσα στον επόμενο χρόνο. Τίποτα παραπάνω.</Speech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πρέπει να έχετε υπ’ όψιν σας ότι η έκθεση της Επιστημονικής Επιτροπής είναι σαφής διότι η διάταξή σας ορίζει το επ’ αόριστον, δηλαδή αυτό που βάζετε εκεί δεν προσδιορίζει χρονικώς πότε είναι αυτή η παράταση που δίνετε. Επειδή σαφώς λέει εδώ το Συμβούλιο της Επικρατείας ότι όλοι αυτοί οι σταθμοί ιδρύθηκαν και λειτούργησαν παρανόμως μέχρι σήμερα, εγώ θεωρώ ότι δεν ευθύνεστε εσείς προσωπικά, αλλά αυτό το θέμα δεν είναι άσχετο με το πρόβλημα που αντιμετωπίζει η ίδια η δημοκρατία μας, δηλαδή ότι επί είκοσι χρόνια ο λαός χειραγωγείται, ενημερώνεται ή ψυχαγωγείται ή επιμορφώνεται παρανόμως. 
	Εγώ φοβάμαι ότι στην πρώτη προσφυγή που θα γίνει με αίτηση αναστολής να ξέρετε ότι θα έχετε την ίδια απάντηση διότι η νομολογία του είναι σαφής. Τουλάχιστον για να δεσμευτείτε κι εσείς και η επόμενη κυβέρνηση, προσδιορίστε ένα εξάμηνο διότι, όπως ξέρετε, ψηφιακά έχουν ήδη μπει. Ό,τι έγινε με την αναλογική, γίνεται και με την ψηφιακή. Οι ίδιοι οι επιχειρηματίες για να μας σεβαστούν έστω στο ελάχιστο, ας καταλάβουν ότι δεν είναι πλήρως ασύδοτοι.
	Σας ευχαριστώ.</Speech>
	<Speech><Parlmember>ΠΑΝΤΕΛΗΣ ΚΑΨΗΣ</Parlmember> (Υπουργός Επικρατείας): Το μόνο που θέλω να πω είναι ότι αυτό συνδέεται με την υποχρέωση που έχουμε, ως το τέλος του χρόνου, να θεσμοθετήσουμε τους όρους για την ψηφιακή τηλεόραση. ΄Αρα υπάρχει χρονικός περιορισμός ο οποίος θα προσδιορίζεται και με υπουργικές αποφάσεις που θα εκδοθούν.
	Σας ευχαριστώ.</Speech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ούτε το ’13 δεν θα έχουμε…</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Καψή.
	Το λόγο έχει ο Βουλευτής του ΠΑΣΟΚ κ. Χρήστος Μαγκούφης.</ChairmanSpeech>
	<Speech><Parlmember>ΧΡΗΣΤΟΣ ΜΑΓΚΟΥΦΗΣ</Parlmember>: Κυρία Πρόεδρε, κυρίες και κύριοι συνάδελφοι, τίθενται πολλά ζητήματα μ’ αυτό το νομοσχέδιο, όμως διαπιστώνουμε ότι υπάρχει μία ειδική μέριμνα για την εκπροσώπηση του ΣΕΒ στο συγκεκριμένο άρθρο 4 που αφορά ρυθμίσεις θεμάτων αρμοδιότητας της Γενικής Γραμματείας φορολογικών και τελωνειακών θεμάτων. Εκεί διαπιστώνουμε ότι προκύπτει στη νέα συνιστώμενη Γενική Διεύθυνση Φορολογικών Ελέγχων και Είσπραξης Δημοσίων Εσόδων του Υπουργείου Οικονομικών μία πενταμελής επιτροπή στην οποία συμμετέχει και εκπρόσωπος των βιομηχάνων.
Επειδή δεν έγινε κατανοητό, τουλάχιστον σε εμένα, αν πρόκειται για ένα όργανο το οποίο θα είναι όργανο που θα αφορά μια διαδικασία συμβιβασμών μετά από διάλογο θέλω να γίνει εκ μέρους της Κυβέρνησης αυτό σαφές. Και αν μεν είναι έτσι, καλώς συμμετέχει εκπρόσωπος των βιομηχάνων. Αν δεν είναι τέτοιο όργανο, τότε δε βλέπω το λόγο γιατί θα πρέπει να συμμετέχει εκπρόσωπος των βιομηχάνων. 
Σε σχέση με το άρθρο 6 που αφορά στην ίδρυση των δικηγορικών εταιρειών είναι γνωστό ότι με το ισχύον καθεστώς επιτρέπεται η σύσταση δικηγορικών εταιρειών μόνο μεταξύ δικηγόρων μελών του ίδιου δικηγορικού συλλόγου. Αυτό ανατρέπεται και στο εξής θα επιτρέπεται η ίδρυση δικηγορικής εταιρείας και μεταξύ δικηγόρων μελών διαφορετικών δικηγορικών συλλόγων. Με τη διάταξη του άρθρου 6, παράγραφος 4, θα επιτρέπεται η ίδρυση υποκαταστημάτων και στην ημεδαπή, ενώ τώρα με το ισχύον καθεστώς επιτρέπεται η ίδρυση υποκαταστημάτων μόνο στην αλλοδαπή σύμφωνα με τις διατάξεις της νομοθεσίας της Ευρωπαϊκής Ένωσης και της νομοθεσίας του εκάστοτε κράτους υποδοχής.
Θεωρώ ότι η προτεινόμενη ρύθμιση πρέπει να αποσυρθεί για τους λόγους που κατατέθηκαν με υπόμνημα από την ολομέλεια των προέδρων των δικηγορικών συλλόγων Ελλάδας. Και βέβαια σ’ αυτό το υπόμνημα αναφέρονται συγκεκριμένοι λόγοι. Η βούληση του νομοθέτη σχετικά με το καθεστώς ίδρυσης των δικηγορικών εταιρειών εκφράστηκε πριν από λίγους μόλις μήνες με την ψήφιση του ν. 3919 και έκτοτε δεν μεσολάβησαν, όντως, λόγοι που να καθιστούν αναγκαία την τροποποίηση και συμπλήρωση του ισχύοντος καθεστώτος. Επίσης, ο δικηγορικός κλάδος έχει διατυπώσει τη νομικά τεκμηριωμένη άποψή του περί της απόλυτης συμβατότητας του ισχύοντος, σχετικά με τις δικηγορικές εταιρείες νομοθετικού πλαισίου προς τη συνθήκη για την λειτουργία της Ευρωπαϊκής Ένωσης. Η άποψη αυτή έχει γίνει ήδη αποδεκτή και από το καθ’ ύλην και θεσμικά αρμόδιο Υπουργείο Δικαιοσύνης, Διαφάνειας και Ανθρωπίνων Δικαιωμάτων. 
Το ισχύον νομικό καθεστώς που διέπει την ίδρυση και λειτουργία των δικηγορικών εταιρειών δεν έρχεται σε αντίθεση με το ευρωπαϊκό δίκαιο. Η δε προτεινόμενη ρύθμιση δεν απορρέει από σαφή μνημονιακή υποχρέωση. Πρόκειται λοιπόν για μια βεβιασμένη και αποσπασματική νομοθετική ρύθμιση, η οποία προφανώς προσκρούει σε επιτακτικούς λόγους δημοσίου συμφέροντος. 
Παράλληλα με την προτεινόμενη ρύθμιση δεν επιτυγχάνεται το επιδιωκόμενο αποτέλεσμα του υγιούς ελεύθερου ανταγωνισμού και θα επέλθουν αντίθετα αποτελέσματα, μονοπωλιακές καταστάσεις, καρτέλ, ιδίως στη σχέση αυτών των δικηγορικών εταιρειών με τις τράπεζες. 
Έτσι, λοιπόν, η προτεινόμενη ρύθμιση δε θα συντελέσει στην πολυδιαφημισμένη προσπάθεια απελευθέρωσης του δικηγορικού επαγγέλματος αλλά στη διαμόρφωση ανισοτήτων, αποκλειστικά και μόνο υπέρ των ολίγων και οικονομικά ισχυρών δικηγορικών γραφείων σε βάρος της συντριπτικής πλειοψηφίας των δικηγορών, κυρίως των νεοεισερχόμενων στο χώρο, τους οποίους βέβαια θα οδηγήσει στην υπαλληλοποίηση, προς όφελος των συμφερόντων των μεγάλων δικηγορικών γραφείων, των τραπεζών και των πολυεθνικών εταιρειών. 
Θεωρώ, λοιπόν, ότι η προτεινόμενη ρύθμιση τυγχάνει πλήρως ασύμβατη με τη φύση του δικηγορικού λειτουργήματος και ισοδυναμεί με μια απαράδεκτη και συνταγματικά ανεπίτρεπτη εξίσωσή του με τη συνήθη εμπορική δραστηριότητα κατά τρόπο που υποβαθμίζει την ιδιότητα του δικηγόρου,  όχι μόνο ως ενός απλού ελεύθερου επαγγελματία, αλλά ως συλλειτουργού στην απονομή της δικαιοσύνης. Υπ’ αυτή την έννοια, κύριε Υπουργέ που παρίστασθε εδώ, εκτιμώ ότι η προτεινόμενη ρύθμιση πρέπει να αποσυρθεί. Με βρίσκει αντίθετο και δεν την ψηφίζω. 
Όσον αφορά στο άρθρο 7, παράγραφος 26, που ήταν στο αρχικό σχέδιο νόμου χαιρετίζω την απόφαση της Κυβέρνησης να το αποσύρει.
Θέλω να κάνω ένα σχόλιο γιατί ο Αντιπρόεδρος της Κυβέρνησης και Υπουργός Οικονομικών είπε ότι θα ξανάρθει το ζήτημα που αφορά στην πώληση των τεσσάρων αεροσκαφών τύπου Airbus. Αρχικά είχε μπει στο νόμο η παράγραφος 26. Μάλιστα είχε μπει με έναν απαράδεκτο για τη δική μου λογική τρόπο, να ψάχνουμε τι κρύβεται πίσω από κάθε παράγραφο. Αυτό είναι προς στηλίτευση και θα πρέπει να αλλάξει ο τρόπος του νομοθετείν. Ο Βουλευτής που διαβάζει το νομοσχέδιο πρέπει να καταλαβαίνει τι γίνεται και όχι να κάνει το μάγο και να ψάχνει τι κρύβεται πίσω από δυο σειρές. Εδώ για παράδειγμα αναφέρει ότι κυρώνεται η υπ’ αριθμόν τάδε απόφαση της διυπουργικής Επιτροπής Αναδιαρθρώσεων και Αποκρατικοποιήσεων, χωρίς να γίνεται συγκεκριμένη, ρητή και κατηγορηματική αναφορά στο νομοσχέδιο ότι πρόκειται, εν πάση περιπτώσει, για την πώληση των Αirbus. Το ύψος της αξίας τους είναι στα 135 εκατομμύρια και πωλούνται για 32 εκατομμύρια. 
Δεν πρέπει να περάσει η αντίληψη ότι η Βουλή των Ελλήνων σ’ αυτήν εδώ την Αίθουσα πρέπει να καταστεί πλυντήριο ανομημάτων. Βέβαια, ο κύριος Υπουργός, ο Αντιπρόεδρος της Κυβέρνησης, είπε ότι θα ξαναέρθει εδώ. Θα δούμε εάν θα περάσει. Θα πρέπει η Κυβέρνηση να μας αιτιολογήσει τι γίνεται μ’ αυτήν την ιστορία με πλήρη στοιχεία, με απόλυτη διαφάνεια για να τύχει της εμπιστοσύνης της Βουλής, διαφορετικά δεν νομίζω ότι η Βουλή θα το περάσει.
Προχωράω παρακάτω στα ζητήματα που αφορούν τον ΕΟΜΜΕΧ. Η δική μου η άποψη ήταν ότι η λειτουργία του ΕΟΜΜΕΧ στον τόπο μας υπήρξε σημαντική ιδίως στα πρώτα χρόνια λειτουργίας του. Θα έπρεπε, όμως, να λειτουργήσει διαφορετικά σε σχέση με την ύπαρξη των επιμελητηρίων σε κάθε νομό και με τη δράση όλων των παραγωγικών δυνάμεων, αλλά και τη συνλειτουργία και άλλων υπηρεσιών, όπου διαπλέκονται και άλλα Υπουργεία. Αυτό δεν έχει γίνει και τώρα πάμε σε μια διαφορετική ρύθμιση.
Πείστηκα κατά κάποιον τρόπο από τα επιχειρήματα του  κ. Ξυνίδη, για την προβληματικότητα στο άρθρο 16, σε σχέση με τις θυγατρικές εταιρείες του ΕΟΜΜΕΧ. Έχω και έναν πίνακα εδώ όπου καθίστανται κατά κάποιο τρόπο προβληματικές. Η κατάργηση του ΕΟΜΜΕΧ στη λογική της συγχώνευσης με την ΕΤΕΑΝ θα έπρεπε να γίνει ίσως κατά ένα διαφορετικό τρόπο. Η ρύθμιση που γίνεται για τους υπαλλήλους πανεπιστημιακής εκπαίδευσης και για τους δικηγόρους, έχει ένα θετικό αποτέλεσμα γι’ αυτούς. Για τους υπόλοιπους εργαζόμενους η μέριμνα δεν νομίζω ότι είναι θετική. Δεν ξέρω τι υποκρύπτεται πίσω από αυτήν την ιστορία. Πολλά ακούγονται, πολλά λέγονται ότι τα βρήκαν αναμεταξύ τους και η Νέα Δημοκρατία σε σχέση με ανθρώπους που είχε διορίσει και υπάρχει ένα ενδιαφέρον εκ μέρους του πρώην Υπουργού, του κ. Χατζηδάκη.
(Στο σημείο αυτό την Προεδρική Έδρα  καταλαμβάνει ο  Γ΄ Αντιπρόεδρος της Βουλής κ.  ΕΥΑΓΓΕΛΟΣ ΑΡΓΥΡΗΣ )
Δεν νομίζω ότι πρέπει να αντιμετωπίζονται έτσι αυτά τα ζητήματα, τα οποία έχουν σχέση με την εφεδρεία. Έχω, λοιπόν, ιδιαίτερο προβληματισμό εάν θα ψηφίσω το άρθρο 17. Ζητώ τις εξηγήσεις της Κυβέρνησης περί αυτού.
Κλείνω, κύριε Πρόεδρε, με μια τελευταία παρατήρηση για τον ΕΛΟΤ. Έχω έντονο προβληματισμό εάν θα ψηφίσω το άρθρο 19, γιατί κατατέθηκαν τα επιχειρήματα εκ μέρους των υπευθύνων του ΕΛΟΤ εδώ και έχουν βάση αυτά τα επιχειρήματα. Κατατέθηκε και σχετική πρόταση σε σχέση με τα ζητήματα που αφορούν την ουσία και την αξία του σήματος του ΕΛΟΤ. Κατατέθηκε και μια συμβιβαστική πρόταση, ούτως ώστε από τη συγχώνευση να προκύψει και μια συγχώνευση του ονόματος, να παραμείνει δηλαδή ο διακριτικός τίτλος «ΕΛΟΤ- ΕΒΕΤΑΜ Α.Ε.». 
Θα ήθελα ο παριστάμενος Υπουργός, ο κ. Ξυνίδης, να δει αυτή την πρόταση. Μήπως, κύριε Υπουργέ, είναι καλύτερα έτσι; Μήπως θα πρέπει να διασφαλίσουμε αυτό το όνομα, το οποίο έχει τη σημαντική αξία που χρόνια τώρα υπάρχει και στο εσωτερικό της χώρας αλλά και διεθνώς; Μήπως πρέπει να διασφαλιστεί η έννοια του ΕΛΟΤ για να μπορέσουμε έτσι να ξεπεράσουμε υφιστάμενα προβλήματα; Θα ήθελα την απάντησή σας. Διατηρώ την επιφύλαξή μου ως προς τη ψήφιση αυτού του άρθρου. Θα ήθελα, κύριε Υπουργέ, να δείτε περισσότερο τα επιχειρήματα, τα οποία έχουν κατατεθεί από τους ενδιαφερομένους σ’ αυτήν την υπόθεση.
Κλείνω, λέγοντας ότι συμφωνώ με όσα προανέφερε η συνάδελφος, η κ. Κατσέλη, σε σχέση με τις κατατεθείσες τροπολογίες και άλλα θέματα τα οποία έθιξε. Ευελπιστώ να υιοθετηθούν όλες οι τροπολογίες, τις οποίες με πρωτοβουλία αρχικά της κ. Κατσέλη, αλλά και μετά από συνεννόηση με πάρα πολλούς Βουλευτές συνυπογράψαμε και καταθέσαμε στη Βουλή των Ελλήνων.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Βουλευτής Ηρακλείου του ΠΑΣΟΚ κ. Βασίλειος Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Δράττομαι της ευκαιρίας που εκ μέρους της Κυβέρνησης παρίστανται ο Υπουργός Ανάπτυξης και ο Υφυπουργός Εργασίας, για να πω δυο λόγια για το θέμα που συζητείται αυτές τις ημέρες και έχει να κάνει με την Εθνική Γενική Συλλογική Σύμβαση Εργασίας. Και αυτό, ανεξάρτητα από το αποτέλεσμα του κοινωνικού διαλόγου και της όποιας συμφωνίας των κοινωνικών εταίρων.
Θέλω να σημειώσω ότι το ζήτημα του κόστους είτε προϊόντων είτε υπηρεσιών, εκτός του ότι έχει να κάνει με πάρα πολλούς παράγοντες, εάν μπορούμε να μιλήσουμε για κόστος εργασίας, αυτό το κόστος έχει μικρή συμμετοχή. Για να μην επικαλεστώ οικονομολόγους, υπολογισμούς ή μελέτες, θα επαναλάβω ότι οι εξαγωγικές επιχειρήσεις της χώρας μας, που δραστηριοποιούνται σε ευρωπαϊκό και διεθνές επίπεδο με αυτούς τους μισθούς, έχουν επιτύχει θαυμαστά αποτελέσματα τα τελευταία δύο χρόνια. Έχουμε 30% και 40% αύξηση των εξαγωγών με αυτούς τους μισθούς και με αυτό το κόστος. 
Το ότι υπάρχει σαφώς ζήτημα με προϊόντα και υπηρεσίες της χώρας μας στον ανταγωνισμό που δέχονται και εντός της χώρας αυτό είναι γεγονός. Όμως, δεν οφείλεται στο υψηλό κόστος σε σχέση με το παραγόμενο αποτέλεσμα. Οφείλεται στο φθηνό προϊόν ή την υπηρεσία που έρχεται από άλλες χώρες, οι οποίες όμως δεν τηρούν ούτε τους κανόνες που έχουν να κάνουν με τις διεθνείς υποχρεώσεις για το περιβάλλον, όπως για παράδειγμα τη Συμφωνία του Κιότο –άρα, έχουν μικρότερο κόστος η Κίνα και άλλες χώρες- αλλά δεν τηρούν ούτε τους κανόνες που έχουν να κάνουν με την υγεία και την ασφάλεια των καταναλωτών, όπως στα τρόφιμα που το πρόβλημα είναι τεράστιο με τη χρήση φυτοφαρμάκων που απαγορεύονται στη χώρα μας, ενώ εκεί επιτρέπεται. Αυτά τα προϊόντα έρχονται με χαμηλότερο κόστος. 
Συνεπώς εμείς δεν μπορούμε να ανταγωνιστούμε και να οδεύσουμε στη μείωση των μισθών των εργαζομένων για να ρίξουμε το κόστος, αλλά θα πρέπει με κάθε τρόπο και σε ευρωπαϊκό επίπεδο να προωθήσουμε, παραδείγματος χάριν, το φόρο διοξειδίου του άνθρακα, που έχει να κάνει με την αθέτηση των διεθνών συμβάσεων και των υποχρεώσεων σε σχέση με την τήρηση των περιβαλλοντικών κανόνων, αλλά και να βάλουμε ζητήματα, όπως είναι η παιδική εργασία, καθώς τα προϊόντα της παιδικής εργασίας σε πολλές χώρες του αναδυόμενου οικονομικά αλλά καταβαραθρωμένου κοινωνικά κόσμου έρχονται για να πωληθούν φθηνά και να κλείσουν δικές μας επιχειρήσεις. Είναι ένα ζήτημα που έχει ευρύτερες διαστάσεις και θα πρέπει σε αυτό το πνεύμα να κινηθούμε. 
Άμεσα μπορούμε και να δούμε το θέμα της μείωσης των ασφαλιστικών εισφορών για τους συνεπείς επιχειρηματίες, που έχει ήδη θεσμοθετηθεί να είναι 10% και μπορεί να πάει μέχρι και 25%, εάν η καταβολή γίνεται στην ώρα της. Βεβαίως, πρέπει να δούμε και το θέμα του ελέγχου της εισφοροδιαφυγής και της μαύρης εργασίας με συγκρότηση του ΣΕΠΕ. Είναι ένα σώμα που πρέπει να εξαιρεθεί από την κατάργηση των κενών οργανικών θέσεων και οι θεωρούμενοι πλεονάζοντες σε άλλες υπηρεσίες, μετά από την απαραίτητη εκπαίδευση, να ενταχθούν σε αυτήν την υπηρεσία πρώτης γραμμής. 
Έτσι, λοιπόν, θεωρώ ότι η Εθνική Γενική Συλλογική Σύμβαση Εργασίας δεν αποτελεί εμπόδιο για την ανταγωνιστικότητα των επιχειρήσεων. Αντίθετα, την ενισχύει, γιατί οι επιχειρήσεις χρειάζονται εργαζόμενους που να νιώθουν ασφάλεια και όχι εξαθλιωμένους εργαζόμενους, γιατί όταν είναι κάτω από την Εθνική Συλλογική Σύμβαση, μιλάμε για εξαθλίωση.
Το δεύτερο θέμα που θέλω να θέσω, αφορά το πρόβλημα που έχει ανακύψει με το ειδικό τέλος που επιβλήθηκε στις δομημένες επιφάνειες. Υπάρχει μία σημαντική μερίδα συνανθρώπων μας που αδυνατεί ή ανήκει στις ειδικές κατηγορίες, όπως έχει προβλέψει σωστά το Υπουργείο Οικονομικών, οι οποίες υπάγονται στη ρύθμιση, μετά από μία διαδικασία, της εξαίρεσης από τη διακοπή ρεύματος. Υπάρχει, όμως, και ένας άλλος σημαντικός αριθμός ανθρώπων απ&apos; αυτούς που θέλουν να πληρώσουν, που δεν υπάγεται τυπικά σ’ αυτή τη ρύθμιση, γιατί δεν καλύπτει τις περιπτώσεις αναπηρίας κ.λπ., όμως έχει ουσιαστική αδυναμία αυτήν την περίοδο να πληρώσει.
Έχω καταθέσει, λοιπόν, μία τροπολογία για την οποία θέλω απάντηση από το Υπουργείο Οικονομικών, με την οποία προτείνω, την ένταξη στη ρύθμιση του ποσού που αφορά το ειδικό τέλος δομημένων επιφανειών, αφού γίνει η απεξάρτηση από το λογαριασμό της ΔΕΗ και αυτό για λογαριασμούς του προηγούμενου διαστήματος. 
Αυτή η δυνατότητα ένταξης στη ρύθμιση ληξιπρόθεσμων οφειλών είναι δίκαιη, πρέπει να γίνει στo πλαίσιο αυτής της διάταξης που ρυθμίζει με κατώτερο ποσό μηνιαίας 100 ευρώ –στη συγκεκριμένη περίπτωση ζητάω κατ’ εξαίρεση να είναι το ποσό χαμηλότερο 50 ευρώ ή ακόμα λιγότερο της μηνιαίας δόσης- ούτως ώστε να διευκολυνθούν όλοι αυτοί οι άνθρωποι, οι οποίοι θέλουν να πληρώσουν, αλλά δεν μπορούν άμεσα μετρητά σε αυτή τη φάση.
Το τρίτο θέμα το οποίο θέλω να θέσω αφορά μία κατηγορία εργαζομένων, οι οποίοι ενώ έχουν θεμελιώσει μέχρι τέλος του 2010 συνταξιοδοτικό δικαίωμα, εξαιρούνται με μια αντίστροφη λογική, θα έλεγα, από ευεργετικές διατάξεις που έχουν να κάνουν με την συνταξιοδότησή τους για ειδικούς λόγους. Επειδή κατοχύρωσαν δικαίωμα μέχρι τέλος του 2010, δεν υπάγονται σε αυτούς που μετά την 01-01-2011 μπορούν να ενταχθούν σε αυτές τις ευεργετικές διατάξεις, είτε για αυτούς που έχουν ανάπηρα παιδιά ή συζύγους 67% και άνω είτε γι αυτούς που έχουν συμπληρώσει το πεντηκοστό πέμπτο έτος της ηλικίας, ή μάλλον από πενήντα δύο μέχρι πενήντα πέντε. Είναι ένα θέμα που το γνωρίζει το Υπουργείο Εργασίας, αλλά κυρίως αφορά το Υπουργείο Οικονομικών. Θα πρέπει να το δει ο κ. Σαχινίδης, γιατί ουσιαστικά λύνει πρόβλημα και για το δημόσιο και για τους πολίτες. Δεν αφορά μονομερή επίλυση θέματος. 
Τελειώνοντας, θα ήθελα να αναφερθώ στο θέμα που έχει να κάνει με τις δύο εταιρείες που έχουν απασχολήσει πάρα πολύ τη συζήτηση. Εγώ σέβομαι την τοποθέτηση και τις ερμηνείες και τη θέση του Αναπληρωτή Υπουργού του κ. Ξυνίδη, διότι έχει πραγματική βάση η επιχειρηματολογία του Υπουργείου. Θα ήθελα, όμως, κάτω από τη διάταξη, όπως έχει διατυπωθεί σήμερα, χωρίς να την ανατρέπουμε, να μπει δυνητικά ότι οι εταιρείες αυτές παραμένουν και δεν εκκαθαρίζονται, εφόσον εντός μηνός από τη δημοσίευση του νόμου, οι σημερινοί μέτοχοι του 16% -νομίζω- των δύο εταιρειών καταθέσουν προσφορά στο Υπουργείο Ανάπτυξης για την αποδοχή –γιατί πρόκειται περί διάθεσης μετοχών και όχι πώληση- των υπόλοιπων μετοχών, ούτως ώστε οι δυο εταιρείες να λειτουργήσουν με μετόχους τους ίδιους τους επιχειρηματίες. 
Η ακίνητη περιουσία παραμένει στο δημόσιο και διατίθεται για ένα χρονικό διάστημα μιας πενταετίας στις εταιρείες εφόσον συνεχίζουν τη λειτουργία τους, ενώ η κινητή περιουσία και ο τεχνολογικός εξοπλισμός παραμένει στις εταιρείες. Με αυτόν τον τρόπο και θα διασφαλιστεί το αποτέλεσμα που επιδιώκει το Υπουργείο βάσει των υποχρεώσεων που έχουμε, αλλά ταυτόχρονα θα δώσουμε μία ευκαιρία σε αυτούς τους επιχειρηματίες, εάν πραγματικά πιστεύουν ότι αυτοί οι δύο φορείς -για τους κεραμιστές από τη μια μεριά και τους αργυροχρυσοχόους από την άλλη- χρειάζονται για τη δουλειά που κάνουν σήμερα, να τους κρατήσουν και να τους λειτουργήσουν με αυτόν τον τρόπο. Εγώ νομίζω ότι αυτό μπορεί να γίνει, συνδυάζοντας και το επιδιωκόμενο αποτέλεσμα κι αυτό το οποίο ζητούν οι φορείς και η πράξη θα δείξει, εάν υπάρχει η πραγματική βούληση από την πλευρά των επιχειρηματιών του χώρου να κρατήσουν ζωντανούς αυτούς τους δύο φορείς.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Υφυπουργός Εργασίας και Κοινωνικής Ασφάλισης κ. Κουτσούκος έχει ζητήσει το λόγο.
Κύριε Υπουργέ, θέλετε να κάνετε κάτι αποδεκτό;</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε. 
Έχω εξουσιοδότηση από τον κ. Βενιζέλο και τον κ. Κουτρουμάνη να κάνω αποδεκτή την τροπολογία με γενικό αριθμό 653 και ειδικό 138, που έχουν καταθέσει σαράντα ένας Βουλευτές του ΠΑΣΟΚ και την οποία προ ολίγου ανέπτυξε η κ. Κατσέλη και να προσθέσω ότι οι διατάξεις που αναφέρονται σ&apos; αυτή την τροπολογία ήταν μέρος ενός σχεδίου νόμου της αρμοδιότητας του Υπουργείου μας, που εποπτεύει τη Γενική Γραμματεία Καταναλωτή και αφορούσαν τον έλεγχο της αγοράς. 
Οι διατάξεις αυτές υπευθυνοποιούν τη δουλειά των εισπρακτικών εταιριών και δίνουν τη δυνατότητα στους οφειλέτες να ζητούν στοιχεία που καταγράφονται για να τα χρησιμοποιούν για να υπερασπίσουν τα δικαιώματά τους. Αυτή τη ρύθμιση δεν προλάβαμε να την ψηφίσουμε λόγω της αλλαγής της Κυβέρνησης. Νομίζω, λοιπόν, ότι είναι μία ρύθμιση η οποία βοηθάει συνολικά τους καταναλωτές, γι’ αυτό και την κάνουμε αποδεκτή.
Με την ευκαιρία αυτή, κύριε Πρόεδρε, μιας και δεν απασχόλησα το Σώμα, θέλω να σημειώσω, με δεδομένο ότι έγιναν αρκετές κριτικές για το είδος του διαλόγου εδώ σ&apos; αυτή την Αίθουσα, με δεδομένες τις δυσκολίες της τρικομματικής Κυβέρνησης, ότι στο πλαίσιο των δυνατοτήτων, ο διάλογος αυτός απέδωσε και ήταν ουσιαστικός. Θέλω να σας θυμίσω ότι ο Υπουργός κ. Κουτρουμάνης και διάταξη νόμου απέσυρε, που είχε συναντήσει πάρα πολλές αντιδράσεις και τροποποίηση έκανε στη διάταξη για την εκμίσθωση της περιουσίας των ταμείων και νομοτεχνικές βελτιώσεις έκανε πάρα πολύ σημαντικές. 
Αναφερόμενος στην τελευταία τοποθέτηση του συναδέλφου κ. Κεγκέρογλου, θέλω να διαβεβαιώσω το Σώμα ότι παρακολουθούμε με ιδιαίτερο ενδιαφέρον την εξέλιξη του διαλόγου μεταξύ της ΓΣΕΕ και των εργοδοτικών φορέων, τον οποίο έχουμε παροτρύνει και νομιμοποιούμαστε, κύριε Πρόεδρε και κύριοι συνάδελφοι, να το κάνουμε αυτό με δεδομένο ότι είχαμε χαιρετίσει την εθνική συλλογική σύμβαση που υπεγράφη το 2010, επισημαίνοντας ότι ανεδείκνυε την ευθύνη των κοινωνικών εταίρων σε μία δύσκολη συγκυρία, όπου η συνοχή της κοινωνίας μας δοκιμάζεται και απαιτείται να εξαντλήσουμε όλα τα περιθώρια της συνεννόησης.
Το λέω αυτό γιατί, αγαπητοί συνάδελφοι, είμαστε σε μία περίοδο που όλα βρίσκονται στο μικροσκόπιο. Η πρακτική των Βουλευτών, των κομμάτων, αλλά και η υπευθυνότητα των κοινωνικών φορέων κρίνεται αυτή την περίοδο. Με την ευκαιρία αυτή θέλω να στείλω το μήνυμα σε όλους, ότι τις δικές τους ευθύνες δεν μπορούν να τις μεταθέσουν στα κόμματα, στους Βουλευτές και στην Κυβέρνηση, ιδίως αυτοί που με πλάγιους τρόπους θέτουν ζητήματα που αφορούν τις δικές τους σχέσεις με τους εργαζόμενους και που το νομοθετικό πλαίσιο που υφίσταται, όπως διαμορφώθηκε τα τελευταία χρόνια, τους δίνει τη δυνατότητα σε διμερή βάση με συνεννόηση, διάλογο και συμφωνίες να αντιμετωπίσουν τα προβλήματα της κρίσης, κυρίως αυτά που αφορούν την ανταγωνιστικότητα των επιχειρήσεων, τη διατήρηση των θέσεων εργασίας και τη βιωσιμότητα της ελληνικής οικονομίας.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θα είναι ως ίδιο άρθρο, κύριε Υπουργέ;</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Μπορεί να προστεθεί ως ίδιο άρθρο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Βουλευτής του ΠΑΣΟΚ, κ. Χρήστος Αηδόνης.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Κυρίες και κύριοι συνάδελφοι, βρισκόμαστε σε μία περίοδο, η οποία μπορεί να χαρακτηριστεί από μία πρωτόγνωρη κρίση. Η χώρα μας, λοιπόν, βρίσκεται σε μία περίοδο δοκιμασίας και η Κυβέρνηση φυσικά αυτή την περίοδο προσπαθεί να αντέξει όλη αυτή την τεράστια, δύσκολη οικονομική συγκυρία, η οποία έχει οδηγήσει τη χώρα μας σε μία πολύ δύσκολη οικονομική πραγματικότητα. 
Χρειάζεται, λοιπόν, η στήριξη όλων σ&apos; αυτή την προσπάθεια για να μπορέσουμε να εξασφαλίσουμε τα απαιτούμενα αποτελέσματα, έτσι ώστε να μπορέσει αυτή η χώρα να συνεχίσει να ελπίζει και να δώσει το δικαίωμα στις επόμενες γενιές να συνεχίσουν να επιβιώνουν εδώ.
Εκείνο που χρειάζεται απάντηση, η οποία πολλές φορές δεν δίνεται, είναι τι είναι αυτό που αντιμετωπίζει σήμερα αυτή η Κυβέρνηση ή καλύτερα τι είναι αυτό το οποίο μάχεται. 
Επιτρέψτε μου, κύριε Πρόεδρε, εδώ να χρησιμοποιήσω πολύ γρήγορα μερικά στοιχεία. Κατ’ αρχάς, εκείνο το οποίο υπάρχει σήμερα ως πραγματικότητα είναι ότι απέναντί μας υπάρχουν οικονομικά θηρία, τα οποία μπορούν σε κάθε δευτερόλεπτο να μας καταπιούν. Οι οίκοι αξιολόγησης, που έχουν εξελιχθεί σε παγκόσμια οικονομική αστυνομία, συγκεκριμένα ο οίκος «MOODY’S» και «STANDARD &amp; POORS» είναι θυγατρικές εταιρείες της εταιρείας «BLACKSTONE», όπως και η εταιρεία «BLACKROCK» που γνωρίζουμε όλοι ότι κάνει τον έλεγχο της πιστοληπτικής ικανότητας των τραπεζών μας είναι και αυτή θυγατρική εταιρεία μιας εταιρείας που λέγεται «BLACKSTONE». Αυτή, λοιπόν, σήμερα έχει 3 τρισεκατομμύρια δολάρια διαχειρίσιμα κεφάλαια και έχει 9 τρισεκατομμύρια δολάρια επενδυτικά κεφάλαια για τα οποία δίνει συμβουλές. 
Το λέω αυτό για να καταλάβουμε όλοι ποια είναι η πραγματικότητα της οικονομικής συγκυρίας την οποία βιώνουμε, τι υπάρχει γύρω μας σε ό,τι αφορά το παγκόσμιο σύστημα και τι είναι αυτό που αντιμετωπίζει αυτή η Κυβέρνηση και η χώρα για να μπορέσει να ανταπεξέλθει στις όποιες δυσκολίες σήμερα αντιμετωπίζει. Αυτό το λέω γιατί αυτό που χρειάζεται αυτήν την περίοδο είναι να υπάρχει στάση ευθύνης από όλα τα κόμματα, ιδιαίτερα από εκείνα που συμμετέχουν και στηρίζουν αυτήν την Κυβέρνηση. Γιατί είναι πάρα πολύ εύκολο να λέμε ότι τη στηρίζουμε αλλά στους διαδρόμους και στα παράθυρα των τηλεοράσεων η στάση μας να είναι εντελώς διαφορετική. Και μιλώ φυσικά για τα υπόλοιπα κόμματα εκτός από το κυβερνών κόμμα που μέχρι χθες ήταν το ΠΑΣΟΚ. Σήμερα, λοιπόν, βλέπουμε στάσεις οι οποίες το λιγότερο που μπορούν να κάνουν είναι να προκαλούν τη δική μου νοημοσύνη.
Το παρόν νομοσχέδιο, κυρία Πρόεδρε, μας δίνει τη δυνατότητα να μιλήσουμε για αναγκαίες μεταρρυθμίσεις και χρήσιμες αλλαγές, οι οποίες έχουν στόχευση σε δυο κατευθύνσεις, κατ’ αρχάς να μπορέσουμε να βελτιώσουμε μια οικονομική κατάσταση, η οποία είναι πάρα πολύ δύσκολη και να μπορέσουμε να αναπτύξουμε την παραγωγική μας δραστηριότητα, γιατί μέσα από εκεί πραγματικά θα μπορέσουμε να εξασφαλίσουμε τις απαραίτητες προϋποθέσεις για να υπάρξει εκκίνηση της οικονομίας αυτής της χώρας.
Αυτό το νομοσχέδιο, λοιπόν, βάζει τις βάσεις, απαντά σε μια σειρά από θέματα. Σίγουρα υπάρχουν ζητήματα τα οποία έχουν θίξει πολλοί Βουλευτές και τα οποία θα μπορούσαν σε μια επόμενη συζήτηση να αποτελέσουν πολιτικές αυτής της Κυβέρνησης αλλά είναι ένα νομοσχέδιο που ουσιαστικά βάζει βάσεις για να αλλάξει μια σειρά από κακώς κείμενα και να δώσει και τη δυνατότητα σε μια σειρά από ευπαθείς ομάδες να αντιμετωπίσουν με τον καλύτερο τρόπο αυτή την πολύ δύσκολη πραγματικότητα. 
Και μπαίνω στο κομμάτι που έχει να κάνει με τρία σημεία που θα ήθελα να θίξω. Στο άρθρο 1 μου δίνεται η ευκαιρία, μια και ρυθμίζονται θέματα που βελτιώνουν το πρόσφατο νομοσχέδιο το οποίο ψηφίσαμε και έχει σχέση με το βαθμολόγιο και μισθολόγιο στο δημόσιο τομέα, να πω –και είναι εδώ η Σύμβουλος του Υπουργείου Οικονομικών, κάτι το οποίο δεν γνωρίζουν οι δυο αγαπητοί Υφυπουργοί- ότι στην προηγούμενη συζήτηση, στο νομοσχέδιο που είχε να κάνει με το βασικό μισθολόγιο, υπήρξε η ρητή δέσμευση του οικονομικού επιτελείου  προς τους Βουλευτές του Νομού Δράμας ότι θα ενταχθεί πολύ σύντομα με υπουργική απόφαση και ο Νομός Δράμας στο παραμεθόριο επίδομα. Αυτή η υπουργική απόφαση δεν έχει εκδοθεί ακόμα. Επειδή, όμως, υπήρξε σαφής εντολή προς εμάς να προχωρήσουμε σε ανακοινώσεις, πρέπει η αξιοπιστία των πολιτικών προσώπων να μην κλυδωνίζεται για κανένα λόγο. 
Περιμένουμε, λοιπόν, όλοι μας να δούμε, αμέσως μετά την έκδοση αυτής της υπουργικής απόφασης, για να αποκατασταθεί μια αδικία για την οποία δεσμεύτηκαν τα πολιτικά πρόσωπα της Κυβέρνησης επί τούτου και ανάγκασαν όλους εμάς να βγούμε και να μιλήσουμε συγκεκριμένα για θέματα.
Το δεύτερο θέμα που θέλω να θίξω είναι στο άρθρο 3 που έχει να κάνει με τις ληξιπρόθεσμες οφειλές και τη δυνατότητα μια σειρά από οφειλέτες να μπορέσουν να είναι συνεπείς. Υπάρχει, λοιπόν, ένα ζήτημα που είναι πάρα πολύ σημαντικό. Υπάρχουν πολίτες που δεν είναι συνεπείς σήμερα, γιατί υπάρχει ένας παραλογισμός. Δεν μπορούμε όλοι μας να συλλάβουμε τα αυτονόητα. 
Στη συγκεκριμένη περίπτωση που θέλω να θίξω, υπάρχουν πρωτόδικες αποφάσεις που ουσιαστικά έδιναν τη δυνατότητα να μην καταβάλουν κάποιοι άνθρωποι κάποιες υποτιθέμενες οφειλές. Αυτοί οι άνθρωποι με πρωτόδικες αποφάσεις που ήταν δικαιωτικές υπέρ τους, δεν κατέβαλαν τα ποσά αυτά.
Ήρθε το εφετείο μετά από επτά χρόνια –τρομερή η δικαιοσύνη μας- πήρε μια άλλη απόφαση και είχε σαν αποτέλεσμα αυτή η άλλη απόφαση να αναγκάσει αυτούς τους ανθρώπους, τον κάθε άνθρωπο να πληρώνει από 200% έως 300% επιπλέον οφειλές. Δηλαδή οι 1.000 δραχμές καταλαβαίνετε πόσο μπορεί να γίνουν αυτήν τη στιγμή. 
Ζητάμε, λοιπόν -και από ό,τι είδα και η συνάδελφός μου κ. Κεφαλίδου κατέθεσε μια τροπολογία- να υπάρξει εντός του νομοσχεδίου η συγκεκριμένη ρύθμιση, την οποία έχουμε καταθέσει για να μπορέσει να λυθεί το θέμα. Άνθρωποι του μόχθου, άνθρωποι οι οποίοι συνεταιρίστηκαν κάποια στιγμή και πήραν ένα μαρμαράδικο και έφτιαξαν μια εταιρεία και λέγεται «ΜΑΡΜΑΡΟΔΟΜΗ», σήμερα είναι έτοιμοι να αυτοκτονήσουν, γιατί ουσιαστικά υπάρχει αυτό το τεράστιο κενό. Από ό,τι έχω πληροφορηθεί, ο Υπουργός θα δεχθεί αυτήν την τροπολογία και αυτό είναι κάτι πάρα πολύ σημαντικό που δείχνει πραγματικά ότι υπάρχει ένα οικονομικό επιτελείο που αντιλαμβάνεται την πραγματικότητα και απαντάει στο πρόβλημα. 
Και το τελευταίο στοιχείο, κύριε Πρόεδρε, το οποίο θέλω να θίξω και θα κλείσω, έχει να κάνει με το ότι γνωρίζουμε πάρα πολύ καλά ότι αυτή η οικονομική κρίση έχει δημιουργήσει τεράστια προβλήματα ιδιαίτερα σε ανθρώπους οι οποίοι είναι ελεύθεροι επαγγελματίες, οι οποίοι προσπαθούν να είναι συνεπείς και να ανταγωνιστούν κάτω από υγιείς συνθήκες. Αυτό, όμως, δεν γίνεται, γιατί δεν υπάρχει υφιστάμενο νομικό πλαίσιο που να καλύπτει μια σειρά από θέματα. Δηλαδή, για να καταλάβετε, σήμερα δεν υπάρχουν ποινικές κυρώσεις τέτοιας μορφής που θα αναγκάσουν αυτούς που κινούνται στο επίπεδο της παραοικονομίας, του παραεμπορίου, να υποχρεωθούν ή να φοβηθούν να είναι συνεπείς. 
Αυτό έχει σαν αποτέλεσμα κι εγώ και η κ. Ρενταρή, που είμαστε από την ίδια περιφέρεια, να βιώνουμε πρωτόγνωρα πράγματα και γιατί έρχονται διάφοροι έξω από τα σύνορα, γεγονός που δημιουργεί τεράστια προβλήματα. Είναι ο κ. Ξυνίδης εδώ και γνωρίζει πάρα πολύ καλά το θέμα, γιατί είχαμε προχωρήσει και προ καιρού σε μια σύσκεψη, όταν συμμετείχα στην κυβέρνηση. Χρειάζεται, λοιπόν, νομικό ποινικό καθεστώς το οποίο θα είναι πολύ συγκεκριμένο και θα δίνει τη δυνατότητα όχι μόνο στους ελεγκτικούς μηχανισμούς, που σήμερα αναφέρει το νομοσχέδιο, αλλά και στην Αστυνομία να επιλαμβάνεται επί του θέματος, γιατί σήμερα δεν μπορεί να επιληφθεί η Αστυνομία επί του θέματος. 
Άρα, λοιπόν, πρέπει να υπάρξει διόρθωση τέτοιας μορφής, που να δώσει τη δυνατότητα όλοι αυτοί οι οποίοι παίρνουν ένα βαλιτσάκι και πουλάνε υπηρεσίες χωρίς να έχουν ΑΦΜ, χωρίς να πληρώνουν τίποτα, να μπορούν να συμμετέχουν σε αυτήν την εθνική προσπάθεια, γιατί αυτή η χώρα δεν σηκώνει άλλους μπαταχτσήδες. 
Σας ευχαριστώ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Ανεξάρτητος Βουλευτής, κ. Ελευθέριος Αυγενάκης.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Το συγκεκριμένο νομοσχέδιο, κύριε Υπουργέ, κυρίες και κύριοι συνάδελφοι, είναι αποτέλεσμα όλων των καθυστερήσεων αλλά και των παλινωδιών της προηγούμενης Κυβέρνησης του ΠΑΣΟΚ που επί μήνες αδυνατούσε να λάβει συγκεκριμένα μέτρα για την εκπλήρωση των ανειλημμένων υποχρεώσεων της χώρας μας απέναντι στους εταίρους και τους δανειστές μας. 
Ως Δημοκρατική Συμμαχία στηρίζουμε επί της αρχής την πρωτοβουλία αυτή, γιατί σε καμμία περίπτωση δεν πρέπει να τεθεί εν αμφιβόλω η σωτηρία της χώρας και η ομαλή ολοκλήρωση της διαπραγμάτευσης για την ανταλλαγή των ομολόγων. Οι προτεινόμενες διατάξεις αφορούν κρίσιμες πολιτικές, όπως αυτές της είσπραξης ληξιπρόθεσμων οφειλών προς το κράτος ή τα ασφαλιστικά ταμεία. Περιλαμβάνουν επίσης και διαρθρωτικές αλλαγές, που εξαγγέλθηκαν με αποφασιστικότητα στα λόγια όμως –τρέχω να προλάβω- αλλά ποτέ δεν έγιναν πράξη. Γιατί εξαρχής, κυρίες και κύριοι συνάδελφοι, κύριοι Υπουργοί, υπονομεύτηκαν με υποχωρήσεις, που έγιναν εξαιτίας του φόβου του πολιτικού κόστους ή μετά από εκβιασμούς των κομματικών στρατών σας. 
Επί των συγκεκριμένων θεμάτων του άρθρου του νομοσχεδίου επιτρέψτε μου να σημειώσω τα εξής: Αναφορικά με το άρθρο 7 δεν μας είναι σαφής ο λόγος, κύριε Υπουργέ, των νέων μεταβολών στο Ταμείο Αποκρατικοποιήσεων, οι οποίες μάλιστα, όπως λέτε, πρόκειται να επιταχύνουν το έργο του. Αλήθεια, για ποιο έργο μιλούμε; Δεν έχουμε καταλάβει. Το ταμείο λειτουργεί εδώ και τέσσερις μήνες με τη συμμετοχή μάλιστα σχεδόν όλων των κομμάτων και σίγουρα των κομμάτων της συγκυβέρνησης, ΠΑΣΟΚ, Νέα Δημοκρατία και ΛΑΟΣ, αλλά πρακτικό αντίκρισμα ακόμα δεν έχουμε δει. Καμμία αποκρατικοποίηση δεν έχει γίνει. Αν κάνω λάθος, διορθώστε με παρακαλώ. Προς τι λοιπόν όλες αυτές οι νέες ρυθμίσεις; 
Επιτρέψτε μου όμως και μια σημαντική αναφορά στην παράγραφο 10 έως 24 του εν λόγω άρθρου που αφορά τη λειτουργία της Επιτροπής Εποπτείας και Ελέγχων Παιγνίων, την οποία καθιστάτε μάλιστα ως Ανεξάρτητη Αρχή. Δεν ξέρω πραγματικά ποια είναι η συγκεκριμένη σκοπιμότητα αυτών των διατάξεων, ενώ δεν είναι μου είναι απολύτως σαφές το πλαίσιο και το οργανόγραμμα λειτουργίας της συγκεκριμένης νέας Ανεξάρτητης Αρχής.  
Πάντως επιτρέψτε μου να τονίσω –και αυτό είναι κάτι που το γνωρίζουμε όλοι καλά σ’ αυτή την Αίθουσα, τουλάχιστον θα έπρεπε να το γνωρίζουμε- ότι ο χώρος των τυχερών παιχνιδιών και του ΟΠΑΠ δεν είναι εντελώς αθώος. Μόλις προχθές αποκαλύφθηκε ότι στο κύκλωμα της Θεσσαλονίκης υπήρξε εμπορία κερδισμένων δελτίων ΟΠΑΠ, τα οποία χρησιμοποιήθηκαν για την κάλυψη της φοροδιαφυγής και το ξέπλυμα βρώμικου χρήματος. 
Αυτό το γεγονός και μόνο αποδεικνύει την τεράστια έκταση που έχουν συγκεκριμένες περιπτώσεις διαφθοράς στην Ελλάδα. Βεβαίως, το πρόσφατο περιστατικό -και πολλά άλλα που έχουν συμβεί το προηγούμενο διάστημα, τα τελευταία τέσσερα, πέντε χρόνια- έρχεται να προστεθεί σε δεκάδες παρόμοιες υποθέσεις που αποκαλύπτονται, χωρίς όμως κανένας από το Υπουργείο Οικονομικών και φυσικά τη διοίκηση του ΟΠΑΠ και τις ελεγκτικές αρχές και τα πολιτικά κόμματα να αντιδρά. 
Γι’ αυτό το λόγο, κύριε Υπουργέ, ως Δημοκρατική Συμμαχία προτείνουμε την άμεση καθιέρωση επώνυμων δελτίων του ΟΠΑΠ, ρύθμιση που θα επιτρέψει το σταμάτημα της λειτουργίας αυτού του κυκλώματος ή του ξεπλύματος βρώμικου χρήματος, χρησιμοποιώντας κατ’ ουσίαν τον ΟΠΑΠ και τα κενά στη λειτουργία του.
Αναφορικά με το άρθρο 24, τροποποιείτε το τρίτο άρθρο του ν.3845/2010. Στο πλαίσιο αυτό τονίζω ότι πρέπει να εξεταστεί, για τη στήριξη των συμπολιτών μας με αναπηρία και των οικογενειών τους, το ενδεχόμενο να υπάρξει παράγραφος με την οποία, στις εξαιρέσεις της παραγράφου 11 του τρίτου άρθρου του ν.2845/2011, να συμπεριληφθούν και γονείς και σύζυγοι ατόμων με βαριές αναπηρίες που έχουν συνταξιοδοτηθεί με ευνοϊκές ρυθμίσεις της κείμενης νομοθεσίας και είναι ηλικίας κάτω των εξήντα ετών.
Επίσης, αναφορικά με τις ρυθμίσεις του συγκεκριμένου άρθρου που αφορούν στο δώρο εορτών και του επιδόματος αδείας, που χορηγούνται στους συνταξιούχους των φορέων κύριας ασφάλισης άνω των εξήντα ετών, σημειώνω ότι κατά την άποψή μας οι συγκεκριμένες ρυθμίσεις έχουν ελάχιστη συνεισφορά στην εξοικονόμηση πόρων. 
Ειδικότερα, οι συνταξιούχοι που παίρνουν λιγότερα από 400 ευρώ σύνταξη πρέπει να παίρνουν όσα και η ονομαστική τους σύνταξη ως δώρο εορτών και όχι 400 ευρώ δώρο Χριστουγέννων και 200 ευρώ δώρο Πάσχα.
Αλήθεια πόσοι είναι οι συμπολίτες μας που παίρνουν λιγότερα από 400 ευρώ σύνταξη, ώστε είναι τόσο σημαντικό -κατά τα λεγόμενα της Κυβέρνησης- να τους κόψουμε το δώρο εορτών κάτω των 400 ευρώ και πόσα χρήματα εξοικονομούνται από την περικοπή αυτή; Έχετε και έχουμε σκεφτεί πόσοι συμπολίτες μας ζουν κάτω από τα όρια της φτώχειας και πόσοι με αυτή τη σύνταξη τα κουτσοβγάζουν πέρα; 
Νομίζω, κύριοι Υπουργοί, ότι οι πόροι αυτοί μπορούν κάλλιστα να εξοικονομηθούν από αλλού. Για να γίνω πιο συγκεκριμένος σας παραπέμπω στην πολύ συγκεκριμένη πρόταση που είχαμε καταθέσει ως Δημοκρατική Συμμαχία εν όψει της συζήτησης του μεσοπροθέσμου λίγους μήνες πριν.
Αναφορικά με το άνοιγμα των κλειστών επαγγελμάτων, ελπίζω ότι με τις συμπληρωματικές ρυθμίσεις του πολυνομοσχεδίου να παραμεριστεί επιτέλους το πολιτικό κόστος και να γίνουν αυτά που έπρεπε να έχουν γίνει εδώ και πολλούς μήνες. Είναι μάλιστα, αν θυμάμαι καλά, η πέμπτη φορά που νομοθετείτε για επαγγέλματα που δεν είχαν εξαιρεθεί.
Πρέπει τελικά να αποφασίσουμε αν θα ανοίξουμε τα κλειστά επαγγέλματα ή όχι. Θα τα ανοίξουμε σωστά, οργανωμένα, με πρόγραμμα και στρατηγική ή θα έχουμε σκορποχώρι και ανάλογα με τις φωνές, τις πιέσεις και τους εκβιασμούς θα κάνουμε μερικά βήματα πίσω; 
Γιατί η αλήθεια είναι ότι καλούμαστε να συμπληρώσουμε ημιτελείς ρυθμίσεις που άφησε, κατά την άποψή μου, με πρόθεση και σκοπιμότητα η προηγούμενη κυβέρνηση του ΠΑΣΟΚ γιατί δεν ήθελε να συγκρουστεί με τη νοοτροπία και τα συμφέροντα των κλειστών επαγγελματιών και φυσικά, όπως είπα και πριν, με τους κομματικούς στρατούς.
Το δυστύχημα στην ιστορία των κλειστών επαγγελμάτων είναι ότι δεν έχουμε συνειδητοποιήσει την ωφέλεια που θα προκύψει από τη σωστή, επαναλαμβάνω και οργανωμένη απελευθέρωση. Σε καμμία περίπτωση στόχος δεν είναι να τιμωρηθούν οι επαγγελματίες κάποιου κλάδου, αλλά μέσα από τον ανταγωνισμό να ωφεληθεί τελικά ο καταναλωτής από τη μείωση των τιμών και των προσφερομένων υπηρεσιών, όπως να ωφεληθεί και ο επαγγελματίας. 
Κύριοι συνάδελφοι, κύριοι Υπουργοί της Κυβέρνησης, πρέπει να θεμελιώσουμε ένα συγκεκριμένο πλαίσιο λειτουργίας για κάθε κλάδο, εκ των προτέρων όμως γνωστό και με χρόνο ικανό να μπορεί να απορροφηθεί και να υποστηριχθεί και από τους ίδιους και όχι με αιφνιδιασμούς να φέρνουμε ρυθμίσεις και για πέμπτη φορά να συζητούμε ξανά για τα κλειστά επαγγέλματα. Πρέπει να λειτουργήσουμε με ένα σχετικό στοιχειώδη σεβασμό απέναντι στους ελεύθερους επαγγελματίες. 
Τέλος, κλείνοντας να ευχαριστήσω την ηγεσία του Υπουργείου, που έκανε δεκτή παρέμβαση στην τροπολογία, με την οποία προχώρησε σε μία νομοτεχνική βελτίωση και τακτοποιεί ζητήματα–εκκρεμότητες της Εκκλησίας της Κρήτης και των Δωδεκανήσων. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):   Κι εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά και βόρεια θεωρεία της Βουλής παρακολουθούν τη συνεδρίασή μας, αφού πρώτα ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ»  και ενημερώθηκαν για την ιστορία του κτηρίου και τον τρόπο οργάνωσης και λειτουργίας  της Βουλής εβδομήντα ένας μαθητές και μαθήτριες και δέκα συνοδοί καθηγητές από το 2ο Γυμνάσιο Πτολεμαϊδας, οι οποίοι πραγματοποιούν επίσκεψη στη Βουλή. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Προχωράμε στις προτασσόμενες δευτερολογίες. 
Το λόγο έχει, η κ. Όλγα Ρενταρή-Τέντε, για τέσσερα λεπτά.</ChairmanSpeech>
 <Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>:  Γιατί για τέσσερα λεπτά, κύριε Πρόεδρε; Εμείς δεν είμαστε στη δευτερολογία. Είμαστε κανονικά εγγεγραμμένοι στον κατάλογο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Εγγεγραμμένοι στον κατάλογο, αλλά προτασσόμενοι για δευτερολογία.</ChairmanSpeech>
<Speech><Parlmember>ΑΘΑΝΑΣΙΟΣ ΑΛΕΥΡΑΣ</Parlmember>: Άρχισαν οι εκπτώσεις και εδώ.</Speech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>:  Άρχισαν οι εκπτώσεις και εδώ και όχι μόνο στην επεξεργασία των νομοθετημάτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Με την ανοχή του Προεδρείου θα ολοκληρώσετε, είστε προτασσόμενη για δευτερολογία.
Ορίστε, κυρία Ρενταρή, έχετε το λόγο.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Δεν ξέρω κύριε Πρόεδρε, τι θα προλάβω να πω σε τέσσερα λεπτά ομιλίας σε ένα νομοσχέδιο με τόσα πολλά άρθρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Για μια ακρίτα Βουλευτή, λοιπόν, θα δώσουμε τη δυνατότητα να αναπτύξετε τον προβληματισμό σας.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Ως ακρίτας, λοιπόν, θα ξεκινήσω από τα άρθρα 12 έως 14, όπου αναφέρονται στο παραεμπόριο. 
Σαφώς τα άρθρα αυτά αναφέρονται στη σύσταση κλιμακίων, στην επιβολή  προστίμων και στη διάθεση των προστίμων αυτών. Τα περισσότερα πηγαίνουν στον κρατικό προϋπολογισμό. Και αναρωτιέμαι γιατί αυτά τα πρόστιμα δεν θα μπορούσαν να συγκεντρώνονται σε έναν κωδικό και να δημιουργήσουν μία ισχυρή υπηρεσία και όχι απλώς κλιμάκια, που θα κυνηγήσει και θα κατάπατάξει το παραεμπόριο, που στη δική μου περιοχή, τον Έβρο, έχει πάρει τις διαστάσεις μάστιγας, γιατί είναι και εισαγόμενο τώρα. 
Τώρα δεν μας φθάνουν οι πλανόδιοι και στάσιμοι πωλητές, έχουμε και από τη Βουλγαρία πλανόδιους, οι οποίοι φέρνουν τα τυριά  τους, αγνώστου κατασκευής, προέλευσης, υγιεινών κανόνων κ.λπ.. Και αυτό έχει δημιουργήσει όχι μόνο ένα μαρασμό σε όλη την οικονομική ζωή του Έβρου, αλλά έχει μαραζώσει όλο το νομό. Έχουν κλείσει χιλιάδες επαγγελματίες τα μαγαζιά τους, νέοι άνθρωποι δεν τολμούν να επενδύσουν εκεί, γιατί ξέρουν ότι πάλι η παραοικονομία θα τους κυνηγήσει και θα τους αποτρέψει και δεν θα τους επιτρέψει να αναπτύξουν τις επαγγελματικές τους δραστηριότητες και το κράτος δεν εισπράττει κανένα έσοδο. Δείτε ότι στον Έβρο η εμπορική κίνηση έπεσε κάτω από 70%.
Το λέω αυτό σε έναν Υπουργό, ο οποίος είναι ακρίτας και ο ίδιος, κατάγεται από το Νομό Ξάνθης. Κάναμε το εξής έγκλημα: Ανοίξαμε τα σύνορά μας με τέσσερις δρόμους προς χώρες που είναι μη ανταγωνιστικές, που δεν μπορούμε να τις ανταγωνιστούμε, γιατί έχουν πάρα πολύ φθηνές υπηρεσίες και πάρα πολύ φθηνά προϊόντα. 
Άρα, λοιπόν, εάν θέλουμε να σώσουμε τα σύνορά μας, θα πρέπει να ασχοληθούμε και με σχέδιο νόμου γι’ αυτή τη μάστιγα που λέγεται παραοικονομία και παραεμπόριο. 
Θα ήθελα, κύριε Υπουργέ, να συμπληρώσετε εάν είναι δυνατόν -και θα καταθέσω στα Πρακτικά της Βουλής- στο άρθρο 12: «Ο ασκών επαγγελματική ή εμπορική δραστηριότητα χωρίς τη δήλωση της δραστηριότητας αυτής στην αρμόδια φορολογική αρχή και χωρίς τον εφοδιασμό με Αριθμό Φορολογικού Μητρώου να τιμωρείται με φυλάκιση. Από τη διάταξη αυτή δεν θίγονται άλλες τυχόν διοικητικές ή  ποινικές κυρώσεις που προβλέπονται σε άλλες διατάξεις». 
Και θα αιτιολογήσω γιατί επιμένω σ&apos; αυτό. Διότι μέχρι τώρα υπάρχει ένας νόμος του  1914 και  ένας νόμος του 1993. Ο μεν πρώτος τιμωρεί την άσκηση αθέμιτου ανταγωνισμού και τη διώκει ποινικά. Η άσκηση παραεμπορίου, όμως, δεν εντάσσεται σε αυτές τις διατάξεις, γιατί δεν αποτελεί μη μόνιμη δραστηριότητα. 
Πέραν αυτού, οι περισσότεροι πλανόδιοι δεν έχουν ΑΦΜ ώστε να τους εντοπίσεις και να τους επιβάλλεις πρόστιμο. Το χειρότερο είναι ότι τις περισσότερες φορές υπάρχουν μόνο διοικητικές ποινές. Ακόμη και η παράνομη διακίνηση πνευματικών δικαιωμάτων αντιμετωπίζεται ποινικά με βάση ένα νόμο του 1993, νομίζω τον 2121. Και το ΑΕΠΙ φτάνει μέχρι το τελευταίο χωριό του Έβρου με κατοίκους στο καφενείο δύο αγρότες ή δύο συνταξιούχους και τους τιμωρεί. Το παρεμπόριο που ανθεί σε όλη την περιοχή –και είναι σε όλη την περιοχή ακριβώς για τους λόγους που σας ανέπτυξα- δεν τιμωρείται.
Για το άλλο θα ήθελα να ευχαριστήσω τον Υπουργό που έκανε δεκτή την τροπολογία. 
Θα μείνω όμως και στον ΕΛΟΤ. Θα παρακαλέσω τον Υπουργό να τον δει. Θα ήθελα να εκφράσω την έντονη ανησυχία μου για το μέλλον του ΕΛΟΤ, όπως και πολλοί άλλοι συνάδελφοι έχουν εκφράσει. Πιστεύω ότι είναι ένας οργανισμός σήμα κατατεθέν. Είναι ένας φορέας που καταξιώθηκε πανελλαδικά και επαξίως μας εκπροσώπησε στη διεθνή αγορά. Είναι καταξιωμένος κυρίως για τις υψηλού επιπέδου υπηρεσίες του σε θέματα πιστοποίησης και ελέγχου. Είναι δε ο μοναδικός πανελλαδικά που ανήκει στο IQNet, δηλαδή στο Διεθνές Δίκτυο Φορέων Πιστοποίησης Συστημάτων και Διαχείρισης. 
Εγώ βλέπω άλλα στοιχεία να μου δίνετε εσείς, κύριε Υπουργέ, ως προς την κερδοφορία αυτού του φορέα. Ο φορέας, όμως, επανειλημμένως υποστηρίζει ότι είναι κερδοφόρος και ότι σε ένα υφεσιακό περιβάλλον κατάφερε να ισοσκελίσει τους προϋπολογισμούς του. 
Αδιαμφισβήτητα όμως -δεν ξέρω εάν είναι αξιόπιστο αυτό που έχει φτάσει σε μας- αυτό που μπορώ να σας πω είναι ότι έχει κερδίσει την εμπιστοσύνη των χιλιάδων επιχειρήσεων που πηγαίνουν εκεί να πιστοποιήσουν την ποιότητα των υπηρεσιών και των προϊόντων τους, παρέχει εξειδικευμένη γνώση, δηλαδή αυτό το know how που είναι πάρα πολύ σοβαρή υπόθεση να το έχεις. Έχει και ένα μεγάλο αριθμό έμπειρων επιθεωρητών και τεχνικών εμπειρογνωμόνων και έχει εξασφαλίσει παγκόσμια αποδοχή και αμοιβαία αναγνώριση.
Εγώ να δεχθώ όλα όσα λέτε, κύριε Υπουργέ, ότι πλέον δεν μπορεί ο ίδιος φορέας να κάνει την πιστοποίηση και την τυποποίηση, ότι η τυποποίηση -ένας τομέας που σε όλη την παγκόσμια αγορά κερδίζει παρά πολύ σημαντικό έδαφος- αδικήθηκε επειδή ο ΕΛΟΤ αφοσιώθηκε τόσο πολύ στην πιστοποίηση. Ο ΕΛΟΤ, όμως, είναι πανελλαδικά γνωστός, από τον αγρότη μέχρι τον τελευταίο άνθρωπο, ως ο φορέας που δίνει την πιστοποίηση. 
Επομένως, λοιπόν, όταν παίρνω έναν υγιή οργανισμό και τον συγχωνεύω με έναν άσημο και καθόλου υγιή οργανισμό –απ’ ότι δείχνουν τα στοιχεία μου- τον ΕΒΕΤΑΜ, θα πρέπει να εισφέρετε και το όνομα. Εάν θεωρείτε απαραίτητο και μπορείτε να με πείσετε με επιχειρήματα, θα πρέπει να γίνει ΕΛΟΤ-ΕΒΕΤΑΜ. Το ΕΛΟΤ δεν μπορεί να φύγει από την πιστοποίηση. Αυτό πιστεύω. 
Πολύ καλά αναφέρετε ότι προτίθεστε να αξιοποιήσετε αυτό το έμπειρό προσωπικό που έχει. Πιστεύω, λοιπόν, ότι είναι παρά πολύ εύκολο να γκρεμίσεις, αλλά είναι παρά πολύ δύσκολο να χτίσεις κάτι από την αρχή. Όταν, λοιπόν, καλώς ή κακώς η πολιτεία άφησε αυτόν τον οργανισμό να γίνει σήμα κατατεθέν σε ένα πράγμα, αυτού δεν του παίρνεις ούτε το όνομα ούτε το know how, διότι μπορεί να πάθεις αυτό που πάθαμε με τα ασφαλιστικά ταμεία. Όποιο εύρωστο ταμείο είχαμε, του φορτώσαμε όλα τα υπερχρεωμένα ταμεία. Και βλέπετε που είναι σήμερα τα ασφαλιστικά ταμεία.
Ας μην το κάνουμε και για τους οργανισμούς και ιδιαίτερα για τους οργανισμούς που έχουν προοπτική.
Ευχαριστώ, κύριε Πρόεδρε και για την υπομονή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Φαντάζομαι ότι έγινε κατανοητό ότι μετά τους τέσσερις πρώτους ομιλητές, τους εισηγητές, όταν γράφεστε με το ηλεκτρονικό σύστημα, γίνεται αναγκαστικά προτασσόμενη δευτερολογία. Αυτά για να μη γίνεται μπέρδεμα. Φαντάζομαι ότι το ίδιο θα έγινε και με όλους τους άλλους. Γι’ αυτό, λοιπόν και για τον κ. Μαρκάκη και τον κ. Καμμένο να είναι οκτώ λεπτά.
Το λόγο έχει ο Βουλευτής του Λαϊκού Ορθόδοξου Συναγερμού κ. Παύλος Μαρκάκης.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κύριε Πρόεδρε.
Θα είμαι ίσως και πιο σύντομος, γιατί είχα την ευκαιρία να τοποθετηθώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Αυτό μπορείτε να το κάνετε και τώρα.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Όμως, είναι πολύ ενδιαφέρουσα, κύριε Πρόεδρε, η συζήτηση, γιατί μπαίνουν καινούργια γεγονότα σε αυτή, διαμορφώνονται καινούργιες καταστάσεις και κάθε φορά που μπαίνει και ο Αντιπρόεδρος της Κυβέρνησης και Υπουργός Οικονομικών δημιουργεί καινούργια δεδομένα.
Έγινε πάλι επίκληση στους Βουλευτές να συναισθανθούν την ευθύνη τους και να ψηφίσουν όλες τις διατάξεις του νομοσχεδίου. Αν όλες οι διατάξεις, πραγματικά του νομοσχεδίου αναφέρονται στο μεσοπρόθεσμο, αν όλες οι διατάξεις του νομοσχεδίου αναφέρονται στις δανειακές συμβάσεις της χώρας μας και στις υποχρεώσεις, θα συμφωνήσω μαζί του ότι πρέπει να υπερψηφιστεί απ’ όλους Βουλευτές και τα κόμματα που συμμετέχουν στην Κυβέρνηση. Όμως, διατηρώ επιφυλάξεις αν όλες οι διατάξεις αυτού του πολυνομοσχεδίου αναφέρονται σε αυτά τα γεγονότα.
Επειδή, λοιπόν, την Τρίτη θα υπάρξει και ονομαστική ψηφοφορία, θα παρακαλέσω και εσάς, κύριε Πρόεδρε, να μεταφέρετε στη Βουλή ότι τα άρθρα τα οποία θα έρθουν στην ονομαστική ψηφοφορία πρέπει να είναι πλήρη και όπως είναι διαμορφωμένα μετά από τις τροπολογίες.</Speech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Και τις τροποποιήσεις.</Speech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Και τις τροποποιήσεις, βεβαίως. Δηλαδή, όταν είναι να ψηφίσουμε την Τρίτη ή όποτε μπει η ονομαστική ψηφοφορία, εμείς -φαντάζομαι και όλοι οι άλλοι Βουλευτές και οι εισηγητές- πρέπει να έχουμε τα άρθρα όπως έχουν διαμορφωθεί για ψήφιση. Δεν μπορούμε να ψάχνουμε ούτε τις τροπολογίες που δεν υπάρχουν ούτε το νομοσχέδιο που έχει άλλες διατάξεις, όπως συμπληρώθηκε ή όπως είπε προφορικά ο Υπουργός στη Βουλή.
Δεύτερον, αφού λέει ο Υπουργός ότι αυτές οι διατάξεις είναι απαραίτητες και αναφέρεται σε μεσοπρόθεσμο πρόγραμμα ή δανειακή σύμβαση, ας μας βάλει πίσω και τις διατάξεις του μεσοπροθέσμου και των εφαρμοστικών νόμων, να ξέρουμε ότι αυτά τα άρθρα είναι, πράγματι, απαραίτητο να τα ψηφίσουμε. Οι εφαρμοστικοί νόμοι και το μεσοπρόθεσμο είναι γνωστά.
Ας μας πει, λοιπόν, με ποια διάταξη του εφαρμοστικού νόμου και του μεσοπρόθεσμου αυτά τα άρθρα είναι απαραίτητα και είναι υποχρέωση της χώρας μας. Είναι δύο προϋποθέσεις. Ας το κάνει, για να δούμε πώς θα πάει και η ψηφοφορία της Τρίτης.
Να πάμε τώρα και σε αυτά καθαυτά τα άρθρα. Θα αναφερθώ στο άρθρο 21, όπου υπάρχουν ρυθμίσεις για τις οφειλές των επαγγελματιών στις εισφορές. Ξέρετε πάρα πολύ καλά και το ξέρουμε όλοι σε αυτήν την Αίθουσα τι ισχύει στην αγορά για τις επιχειρήσεις που προσπαθούν με τα δόντια να κρατηθούν, άλλες κλείνουν και δεν μπορούν στοιχειωδώς να εκπληρώσουν τις υποχρεώσεις τους.
Εμείς θέλουμε αυτές οι επιχειρήσεις να μείνουν ανοικτές. Δεν θέλουμε να κλείσουν και να χρωστούν στα ασφαλιστικά ταμεία. Τι πρέπει να κάνουμε, λοιπόν, αφού αναγνωρίζουμε όλοι τη δυσκολία που υπάρχει στην αγορά; Πρώτα-πρώτα, αν είναι δυνατόν, να υπάρξει ένας συμψηφισμός. Δεν είναι δυνατόν οι επιχειρηματίες να χρωστούν ασφαλιστικές εισφορές, ενδεχομένως και κάποιες άλλες υποχρεώσεις, έκτακτα τέλη, αυτά που μπαίνουν σε όλους τους Έλληνες και να τους χρωστάει και το κράτος.
Βρείτε μία φόρμουλα να μπορεί να γίνει ένας συμψηφισμός, να μην κλείνουν οι επιχειρήσεις, ενώ έχουν να παίρνουν από το κράτος που έχει να πληρώσει εδώ και ένα εξάμηνο και έχει ξεχάσει και σε ποιον χρωστάει. Ας πάμε και εκεί που πρέπει να κάνουμε τις ρυθμίσεις, που τις φέρνει, εν πάση περιπτώσει, το νομοσχέδιο. Στο άρθρο 21, στην παράγραφο β)αα) λέει ότι εάν πληρώσεις εφάπαξ ή και σε τρεις δόσεις, θα έχεις έκπτωση από τις προσαυξήσεις. Κάντε τις έξι αυτές τις τρεις δόσεις. Θα έρθει να πληρώσει ο άνθρωπος. Να γλυτώσει το πρόστιμο, αλλά να έχει μια ευχέρεια να το πληρώσει σε έξι δόσεις. Αν είναι να γλυτώσει το 75% των προσαυξήσεων, έχετε έξι δόσεις. Κάντε τις δώδεκα. Στην άλλη κατηγορία, τις εννιά κάντε τις δεκαοκτώ.
Να υπάρξει μία αναγνώριση τουλάχιστον από τη Βουλή ότι έγιναν τροποποιήσεις και διατάξεις προς διευκόλυνση των οφειλετών να μην κλείσουν οι επιχειρήσεις και αναγνωρίστηκε αυτό από τη Βουλή και έγινε μια ευνοϊκότερη ρύθμιση.
Δεύτερον, ας πάμε στο βαθμολόγιο –άκουσα τον κ. Ρόβλια- των διπλωματούχων που έχουν τελειώσει τη Σχολή Δημόσιας Διοίκησης. Βέβαια, είπε πως προστίθενται αυτά τα χρόνια. Δεν ξέρω αν είναι πλασματικά ή όχι. Πάντως, είναι μία αναγνώριση, πράγματι, στο νομοσχέδιο, αυτοί οι άνθρωποι που έχουν τελειώσει τη Σχολή Δημόσιας Διοίκησης να μπορούν να παίρνουν θέση στο δημόσιο, χωρίς να περιμένουν να ξεκινούν από τον πρώτο βαθμό, τον τέταρτο. Όμως, υπάρχει μία αδικία, την οποία δεν την άκουσα από τον Υπουργό. Δεν ξέρω αν γίνεται δεκτή. Αυτοί οι άνθρωποι μπορούν να αναγνωρίσουν τη Σχολή Δημόσιας Διοίκησης και να αναγνωρίσουν –αν έχουν κάνει- μεταπτυχιακό ή διδακτορικό και να χρησιμοποιήσουν τα μισά χρόνια από αυτά τους τα πτυχία. Μα, ένας που έχει και μεταπτυχιακό και διδακτορικό και μπορεί να είναι και σε διαφορετικές ειδικότητες τις οποίες χρησιμοποιεί για το δημόσιο, γιατί να χρησιμοποιήσει το μισό χρόνο, αν αναγνωρίζεται ότι έχει μεταπτυχιακό και διδακτορικό; Ας αναγνωριστεί όλος ο χρόνος του, γιατί και τα δύο πτυχία του και τις δύο γνώσεις του τις χρησιμοποιεί εις όφελος του δημοσίου. 
Πάω και στην τελευταία παρατήρηση που έχω να κάνω πάλι για τον ΕΟΠΥΥ. Εδώ, για να εφαρμοστεί ο ΕΟΠΥΥ, υπάρχουν διατάξεις οι οποίες μπήκαν με τροπολογίες. Μπήκε και μία τελευταία διαδικασία, να ενταχθεί στον ΕΟΠΥΥ και στις πληρωμές και ο ΟΓΑ. Και ενώ ο κ. Κουτρουμάνης είπε ότι ο ΟΓΑ θα μπει από την 1η Φεβρουαρίου, μετά από διαπραγματεύσεις που έγιναν με τους συνδικαλιστικούς φορείς, είπε ότι θα μπει από την 1η Ιανουαρίου. Αυτό, όμως, αποφασίστηκε στις 16 του μήνα. Δεν μπορεί, λοιπόν, οι διαδικασίες του ΟΓΑ να έχουν αναδρομική ισχύ από την 1η Ιανουαρίου, να θέλουμε να έχουμε και ένα αντικειμενικό σύστημα καταχώρισης ηλεκτρονικών συνταγών και να λέμε «ας το αφήσουμε το αντικειμενικό σύστημα, ας πιάσουμε πρώτα τις χειροκίνητες και με αναδρομική ισχύ αλλάξτε τις αριθμήσεις των συνταγών, τα φάρμακα και βάλτε τα πάλι από την 1η του μήνα». 
Μα, είναι αναξιόπιστο το κράτος. 
Ας αρχίσει, λοιπόν, από τότε που αποφασίστηκε και από τότε να ισχύουν οι αποφάσεις. Αναδρομική ισχύ δεν μπορεί να έχουν, γιατί παρουσιάζεται και το άλλο «μπαταξίδικο» κράτος. Όσοι έχουν χορηγήσει, λέει, φάρμακα μέχρι τότε δεν δικαιούνται να τα πληρωθούν. Μα το ήξεραν; 
Εν πάση περιπτώσει, υπάρχουν λεπτομέρειες που δείχνουν την αναξιοπιστία του κράτους. Η γενική αρχή είναι να μη δημιουργούνται αποφάσεις καινούργιες που έχουν αναδρομική ισχύ. Πώς καταφέρνουν κάθε φορά όλες αυτές να είναι εις βάρος των επιχειρήσεων και των εργαζομένων; 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και εμείς ευχαριστούμε. 
Το λόγο έχει ο Βουλευτής της Νέας Δημοκρατίας κ. Δημήτριος Σταμάτης.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember>: Κύριε Πρόεδρε, θέλω κατ’ αρχάς να απαντήσω στην κυρία Πρόεδρο, η οποία προηγήθη υμών στη διεύθυνση της συζήτησης. Κατέθεσα προηγουμένως μία αίτηση μαζί με το συνάδελφο κ. Χατζηδάκη επί του Κανονισμού. Εκ παραδρομής έγραψα ότι είναι επί της διαδικασίας. Η κυρία Πρόεδρος, δείχνοντας μία υπέρμετρη ευαισθησία όσον αφορά τον τύπο, την απέρριψε αλλά την ανακοίνωσε από τη θέση εκείνη. Δεν ξέρω τι στόχο είχε. Δεν έδειχνε, όμως, η κυρία Πρόεδρος, την ίδια ευαισθησία όσον αφορά την τήρηση του χρόνου ή τη γενικότερη διεύθυνση της συζήτησης την ίδια στιγμή. 
Γι’ αυτό, πρέπει να σας πω –απευθυνόμενος πλέον σε εσάς προσωπικά και σε όλο το Προεδρείο- η Βουλή παρουσιάζει αυτήν την εικόνα. Και εμείς είμαστε εδώ, γιατί έχουμε εγγραφεί να μιλήσουμε. Κοιτάξτε την εικόνα που έχει η Βουλή. Τι θέλω να πω με αυτό; Θέλω να πω ότι η μεταχείριση όσον αφορά τους απλούς Βουλευτές πρέπει να είναι πολύ πιο ευέλικτη και με περισσότερη κατανόηση από πλευράς Προεδρείου. 
Εδώ μέσα δεν υπάρχουν ίσοι και μη ίσοι Βουλευτές, έστω και αν ο Κανονισμός προβλέπει κάποιες εξαιρέσεις στο χρόνο που ζητούν κάποιοι να παρέμβουν, πρώην Πρόεδροι, πρώην Πρωθυπουργοί. Τουλάχιστον, όμως, ας τηρούν το χρόνο εκείνοι, ας μπορούν να συντάσσονται με τον Κανονισμό της Βουλής εκείνοι πρώτοι και ας μην κάνει διακρίσεις το Προεδρείο. Το απαντώ αυτό, γιατί δεν μου έδωσε τη δυνατότητα η κυρία Πρόεδρος προηγουμένως να εξηγήσω την αίτηση επί του Κανονισμού που έκανα και γιατί την έκανα.  
Αγαπητοί κύριοι Υπουργοί, πραγματικά προσπαθώ να βρω την αιτία, το λόγο ύπαρξης αυτού του νομοσχεδίου. Εγώ έχω καταλήξει στο ότι η Κυβέρνηση πραγματικά, δημιουργώντας αυτό το νομοσχέδιο, έχει υπαρξιακό πρόβλημα. Κι όταν μιλώ για υπαρξιακό πρόβλημα, δεν εννοώ φιλοσοφικά υπαρξιακό αλλά υπαρξιακό όσον αφορά τη θέση της, τη ζωή της, τον τρόπο με τον οποίο λειτουργεί. Και, βέβαια, μιλώ για υπαρξιακό πρόβλημα, γιατί η Κυβέρνηση δείχνει σε πολλές περιπτώσεις να μη νομοθετεί με την καρδιά και με το νου της, αλλά σύμφωνα με την απαίτηση άλλων παραγόντων εκτός Ελλάδας ή όπως αυτές οι απαιτήσεις εκφράζονται από την τρόικα, για την οποία δεν ξέρω αν σήμερα επισκέφθηκε την Ελλάδα ή έρχεται αύριο να μας επισκεφθεί.
Έτσι, λοιπόν, αυτός ο νόμος έχει δημιουργηθεί και έχει ψηφιστεί ως αυτήν την ώρα με μία ταχύτητα, ώστε να προφθάσουμε την επίσκεψη της τρόικας και να δείξουμε στην τρόικα ότι είμαστε καλά παιδιά, αγνοώντας όμως ένα πολύ βασικό πράγμα, τον ελληνικό λαό. Αγνοούμε τον ελληνικό λαό, ο οποίος, αγαπητοί κύριοι Υπουργοί, σήμερα πραγματικά ζει σε μία γενικότερη κατάθλιψη, διότι αντιμετωπίζει τεράστια οικονομικά προβλήματα αλλά και το αύριο των ίδιων των ανθρώπων που κατοικούν στην Ελλάδα και των παιδιών μας.
Αίφνης δεν είδα μία διάταξη έτσι ώστε η Κυβέρνηση να σκεφθεί να απαλλάξει λίγο τον Έλληνα μισθωτό από δόσεις και υποχρεώσεις απέναντι σε τράπεζες ή στο κράτος, τα οποία συνήφθησαν σε άλλες εποχές, όταν υπήρχαν άλλα εισοδήματα και άλλες κατώτερες συντάξεις.
Αγνοώντας, λοιπόν, εντελώς αυτόν τον παράγοντα και δείχνοντας μία αναλγησία, το μόνο που μας νοιάζει και το μόνο που μας ενδιαφέρει είναι πώς θα είμαστε «καλά παιδιά» απέναντι στην τρόικα και στους δανειστές. 
Όμως, ο ελληνικός λαός σιωπά. Και σιωπά επικίνδυνα, κύριοι Υπουργοί κύριε Πρόεδρε, και εγώ προσωπικά δεν είμαι καθόλου αισιόδοξος, όσον αφορά τη στάση την οποία θα τηρήσουν οι Έλληνες σε λίγο καιρό.
Έτσι, λοιπόν, όσον αφορά το συγκεκριμένο σχέδιο νόμου, θέλω να αναφερθώ σε δύο θέματα. Το πρώτο θέμα αφορά τους δικηγόρους της Ελλάδας και τα διαβήματα τα οποία έχουν κάνει οι δικηγορικοί σύλλογοι. 
Κύριε Ξυνίδη, νομίζω ότι είστε δικηγόρος και ξέρετε πολύ καλά ότι, ενδεχομένως θεωρητικά, το νομοσχέδιο και η συγκεκριμένη διάταξη του άρθρου 4 να έχει μία σωστή αντίληψη των πραγμάτων. Βεβαίως, πρέπει να ανοίξει το επάγγελμα, για να μπορέσει να υπάρξει μείωση των οικονομικών απαιτήσεων των δικηγόρων, βεβαίως να υπάρξει ένας υγιής ανταγωνισμός, αλλά όχι στη συγκεκριμένη περίπτωση και στο συγκεκριμένο χρόνο. 
Ξέρετε πολύ καλά ότι με τη διάταξη του άρθρου 4, κινδυνεύει ο δικηγόρος, ο νέος δικηγόρος της Αθήνας –και κυρίως ο δικηγόρος της επαρχίας- να είναι πλέον και επισήμως άνεργος. Είναι που είναι άνεργοι, δεν υπάρχει καμμία αμφιβολία περί αυτού, αλλά πλέον θα πρέπει να του αποδώσουμε και τον τίτλο του επισήμου ανέργου. 
Έτσι, λοιπόν, θεωρώ ότι είναι μία διάταξη η οποία έρχεται τη λανθασμένη στιγμή, πολλώ μάλλον όταν έχει ψηφιστεί προηγούμενη διάταξη που αφορά τους δικηγόρους και τις δικηγορικές εταιρείες, με σύμφωνη γνώμη των κομμάτων.
Σήμερα, όλοι διερωτώμεθα γιατί η Κυβέρνηση κάνει ένα βήμα παραπάνω. Γιατί η Κυβέρνηση προχωρά σ’ αυτήν τη ρύθμιση, ακριβώς σήμερα που υπάρχουν αυτές οι οικονομικές συνθήκες, όταν θα είχε τη δυνατότητα αργότερα να μπορέσει να το σκεφτεί και να το αντιμετωπίσει;
Ενδεχομένως, φοβάμαι ότι η Κυβέρνηση προχωρά σήμερα, για να δείξει και πάλι καλό χαρακτήρα απέναντι στους τροϊκανούς, παραγνωρίζοντας πάλι τις συγκεκριμένες συνθήκες, κάτω από τις οποίες ζουν οι Έλληνες δικηγόροι και κυριότερα οι δικηγόροι της επαρχίας και οι νέοι δικηγόροι.
Έτσι, λοιπόν, θεωρώ ότι αυτήν την ώρα, κύριε Πρόεδρε, πρέπει η συγκεκριμένη διάταξη του άρθρου 4 να αποσυρθεί. Όλοι οι δικηγορικοί σύλλογοι της Ελλάδας κάνουν έναν αγώνα! Το ζητούν όλοι οι δικηγορικοί σύλλογοι της Ελλάδας και πρέπει η Κυβέρνηση να σκύψει με ενδιαφέρον και στοργή πάνω στο δικηγορικό κόσμο. Η Κυβέρνηση πρέπει να ακούσει το δικηγορικό κόσμο. Βεβαίως έχει ανοίξει το επάγγελμα, βεβαίως έχουν γίνει βήματα προς την κατεύθυνση εκείνη αλλά όχι αυτήν την ώρα να γίνονται βήματα προς την ίδρυση παραρτημάτων των δικηγορικών εταιρειών σε οποιοδήποτε μέρος της Ελλάδας και μάλιστα των εταιρειών του εξωτερικού, διότι θα αφανιστεί ο νέος δικηγόρος, θα αφανιστεί το επάγγελμα του δικηγόρου. Και δεν είναι επάγγελμα αλλά είναι λειτούργημα, κύριε Πρόεδρε, γιατί είναι χρήσιμο.
Το δεύτερο που θέλω να πω κύριε Υπουργέ, είναι ότι στο άρθρο 6 παράγραφος 8, στο υπό ψήφιση νομοσχέδιο -αν δεν κάνω λάθος- εξαιρούνται από την εφεδρεία οι δικαστικοί υπάλληλοι. Δεν εξαιρούνται οι υπάλληλοι της κεντρικής υπηρεσίας που είναι τρεις στον αριθμό. Όμως εξαιρούνται από την εφεδρεία οι υπάλληλοι των σωφρονιστικών καταστημάτων, των υποθηκοφυλακείων, οι εξωτερικοί φρουροί, οι υπάλληλοι της «ΘΕΜΙΣ ΚΑΤΑΣΚΕΥΑΣΤΙΚΗ», οι υπάλληλοι του ΤΑΧΔΙΚ. Και αφήνουμε μόνο η εφεδρεία να περιλάβει τρεις υπαλλήλους της κεντρικής υπηρεσίας. 
Κατά σύμπτωση, οι υπάλληλοι αυτοί είναι συνδικαλιστές και ανήκουν σε πολιτικό χώρο όχι του ΠΑΣΟΚ. Σας το λέω ευθέως. Φοβάμαι, λοιπόν,ότι αυτή η εξαίρεση έχει πολιτική σκοπιμότητα. Είναι μόνο τρία άτομα, άτομα στην κεντρική υπηρεσία του Υπουργείου, που αν μη τι άλλο η κεντρική υπηρεσία, ξέρετε πολύ καλά, έχει το συντονισμό της απονομής της δικαιοσύνης. Ήδη τριάντα πέντε άτομα έχουν φύγει πριν λίγο καιρό από την κεντρική υπηρεσία. Φεύγουν άλλα τρία, τα οποία είναι απαραίτητα να μείνουν για να ασκήσουν οι κεντρικές υπηρεσίες του Υπουργείου Δικαιοσύνης, να ασκήσει το Υπουργείο Δικαιοσύνης σωστά το ρόλο του και να παίξει σωστά το ρόλο τον οποίο έχει. Όμως είναι τρία άτομα, ενώ κρατάτε όλα τα άλλα όπως προανέφερα, σωφρονιστικούς, δικαστικούς, υποθηκοφυλακεία κ.λπ.. Τρία μόνο άτομα τα εξαιρείτε και τα οδηγείτε στην εφεδρεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό, θέλω να σας πω, είναι καθαρά πολιτική κίνηση. Ενέχει πολιτική σκοπιμότητα, ενέχει κομματική σκοπιμότητα. Και αυτήν την ώρα νομίζω ότι βρισκόμαστε σε μία τέτοια κατάσταση ως χώρα, ως Ελλάδα, ως πατρίδα που δεν έχουμε το δικαίωμα να προβάλλουμε το κομματικό μας συμφέρον απέναντι στο γενικότερο συμφέρον. 
Έτσι, λοιπόν, θεωρώ –και δεν ξέρω αν πρέπει εσείς να μου απαντήσετε ή είναι αρμόδιος να απαντήσει ο κ. Βενιζέλος- ότι πρέπει να τολμήσετε να κάνετε αυτό το βήμα εσείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τον Κανονισμό μην παραβιάζετε.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember>: Είμαι ο εκατοστός, κύριε Πρόεδρε.
Και να πείτε, κύριε Υπουργέ, ότι αυτοί οι τρεις υπάλληλοι του Υπουργείου Δικαιοσύνης παραμένουν σύμφωνα με τη διάταξη της παραγράφου 8 του άρθρου 6. Θα περιμένω να έχω σε αυτήν ακριβώς την ερώτηση, συγκεκριμένη απάντηση. Να ακουστεί εδώ, διότι σας είπα, επαναλαμβάνω και κλείνω, ότι το κάνετε –αν μη τι άλλο αυτή είναι η μόνη εξήγηση που μπορώ να δώσω- για λόγους κομματικούς. Δεν υπάρχει αυτήν την ώρα η δυνατότητα, δεν έχετε το δικαίωμα αυτήν την ώρα, να λειτουργείτε κομματικά εις βάρος των συμφερόντων όλου του ελληνικού λαού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, κύριε συνάδελφε.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember>: Κλείνω, κύριε Πρόεδρε. Κάτι τελευταίο. 
Υπάρχουν διατάξεις που αφορούν το φορολογικό κομμάτι. Παρ’όλα αυτά η ελληνική Κυβέρνηση, όπως έχει δηλώσει κατ’ επανάληψη ο κ. Βενιζέλος, φέρνει το νέο φορολογικό νομοσχέδιο. Δεν μπορώ να καταλάβω γιατί αυτήν την ώρα με αυτό το νομοσχέδιο έρχονται σπασμωδικά διατάξεις που αφορούν τη φορολογία, όταν έρχεται το νομοσχέδιο το οποίο θα ξεκαθαρίσει τα πράγματα, όπως έχει δηλώσει ο κ. Βενιζέλος. Και κυρίως έρχονται φορολογικές διατάξεις, που δεν μπορούν και δεν αναγνωρίζουν καταστάσεις που ένας Έλληνας φτωχός, ένας πρώην επιχειρηματίας έχει πραγματικά αντικειμενική αδυναμία να πληρώσει, έχει αντικειμενικά λόγους ανωτέρας βίας και δεν μπορεί να πληρώσει. Αυτό δεν το προβλέπει το νομοσχέδιο. Το πρώτο που θα έπρεπε να προβλέπει είναι αυτό ή θα ήταν καλύτερο να μην υπάρχουν διατάξεις, έτσι ώστε να έρθει το φορολογικό νομοσχέδιο και όλα αυτά τα θέματα να λυθούν αλλά με πάρα πολύ μεγάλη ευαισθησία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember>: Αυτό θέλω να πω, λοιπόν, και κάνω και σε αυτό έκκληση. Και βεβαίως να κλείσω με το άρθρο 8, που αφορά τα Μέσα Μαζικής Ενημέρωσης, για το οποίο η Επιστημονική Επιτροπή της Βουλής, είπε ότι είναι αντισυνταγματικό και δεν νομίζω ότι μπορεί η Κυβέρνηση να προχωρήσει στην ψήφιση. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Για την εικόνα της Βουλής έχουμε όλοι ευθύνη. Δεν έχει πάντα ο διπλανός. Τριακόσιοι είναι στη Βουλή και οι τριακόσιοι έχουν την ευθύνη. Ο καθένας επιμερισμένη, εκεί που του αναλογεί.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember>: Όλοι έχουμε ευθύνη, όχι μόνο το Προεδρείο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν είναι ισόποση, αλλά όλοι έχουμε την ευθύνη. 
Δεύτερον, όταν οι συνάδελφοι Βουλευτές επικαλούνται τον Κανονισμό, το μόνο που βοηθάνε είναι το Προεδρείο. Όμως, θα πρέπει να τον τηρούν κιόλας.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember>: Βεβαίως, κύριε Πρόεδρε. Όμως ο αναμάρτητος, πρώτος το λίθο βαλέτω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και τώρα ας κλείσουμε τη σημερινή συζήτηση με τον Ανεξάρτητο Βουλευτή Παναγιώτη Καμμένο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember>: Ευχαριστώ, κύριε Πρόεδρε.  
Πράγματι, παραβιάζεται ο Κανονισμός της Βουλής, όπως παραβιάζεται και το Σύνταγμα της χώρας, κάτι που αποδεικνύεται κάθε μέρα. Αυτό φαίνεται από το γεγονός ότι έχουμε μια διορισμένη Κυβέρνηση, ένα Πρωθυπουργό μη εκλεγμένο, αλλά επιλεγμένο από την «GOLDMAN SACHS» και ουσιαστικά την καθημερινή παραβίαση του Συντάγματος. 
Πριν από λίγο, ο Εισαγγελέας Μακρής έβγαλε το πόρισμα για την παρέμβαση στη δικαιοσύνη και τους οικονομικούς εισαγγελείς από ανωτέρους τους και από πολιτικούς παράγοντες, όπου καταδεικνύεται ότι ένα από τα θέματα….</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Καμμένο, οι διακόσιες πενήντα οκτώ ψήφοι της Βουλής δεν είναι «GOLDMAN SACHS».</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember>: Ακούστε με, σας παρακαλώ, κύριε Πρόεδρε. Εγώ δεν σας διέκοψα. Αφήστε με τουλάχιστον να μιλάω. Εγώ τα λέω, κύριε Πρόεδρε, για να καταγράφονται, όσον αφορά το άρθρο 120 του Συντάγματος, τουλάχιστον μέχρι να αποκατασταθεί η νομιμότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Να προσέχετε τους χαρακτηρισμούς.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember>: Ας μένουν στα Πρακτικά, κύριε Πρόεδρε. Αγνοείστε τα. Δεν πειράζει. 
Έβγαλε, λοιπόν, ότι ένα από τα θέματα για τα οποία έγινε παρέμβαση είναι τα CDS, για τα οποία έχω καταθέσει ερώτηση από το Μάιο του προηγούμενου χρόνου και η Κυβέρνηση κατά παράβαση του Κανονισμού της Βουλής και του Συντάγματος, αρνείται να απαντήσει. 
Χθες ο κ. Πετσάλνικος μου είπε ότι δεν δέχεται να απαντήσει ο Υπουργός των Οικονομικών. Και ξέρετε γιατί δεν θα έρθει να απαντήσει; Διότι, όπως είπε ο Εισαγγελέας Μακρής, η δικαστική ηγεσία πίεζε τους εισαγγελείς να τελειώσουν το θέμα των CDS και να δώσουν πόρισμα, χωρίς όμως να δώσει τα στοιχεία η Τράπεζα της Ελλάδος, γιατί παρενέβη το Υπουργείο Οικονομικών. Και έχει υποχρέωση το Προεδρείο της Βουλής να πάρει από το αυτί τον κ. Βενιζέλο και να τον φέρει να απαντήσει σε ερώτηση Βουλευτού, σε επερώτηση Βουλευτών τριών κομμάτων και να μας πει τέλος πάντων ποιοι έβγαλαν 26 δισεκατομμύρια από το Ταχυδρομικό Ταμιευτήριο για τα CDS που πουλήθηκαν, όταν εν γνώσει τους έβαλαν την Ελλάδα στο ΔΝΤ. Αυτή είναι η παράβαση του Κανονισμού της Βουλής και του Συντάγματος. 
Αυτό δε το νομοσχέδιο, το επέβαλε η τρόικα. Εγώ λυπάμαι να ακούω τον κ. Κακλαμάνη -με τον οποίο μας χωρίζει πολιτικό χάσμα- να λέει εδώ «μα δεν σας το ζήτησε η τρόικα». Δεν κατάλαβα. Είμαστε ακόμα ελεύθερη χώρα ή μας υποδεικνύει η τρόικα τι ψηφίζουμε; Μας υποδεικνύει η τρόικα. Όμως, εδώ πρόκειται για ένα συνονθύλευμα διατάξεων, ώστε αυτό το νομοσχέδιο θα μπορούσε να το είχε γράψει ο μαρκήσιος Ντε Σαντ. Έχουμε μέσα απ’ όλα τα βίτσια. Εφοριακοί, λέει, θα φορολογούν με εναλλακτική φορολογία. Και το λέει αυτό ο Υπουργός των Οικονομικών, την ημέρα που πιάνουν κομματάρχη στη Θεσσαλονίκη με 40 εκατομμύρια ευρώ από «μαύρα λεφτά» που έπιανε σε παρακολούθηση της ΕΥΠ. 
Δίνουμε, δηλαδή, τη δυνατότητα σε κάποιους τύπους με την παράνομη αυτή ουσιαστικά πρακτική, η οποία δεν υπάρχει πουθενά στην Ευρώπη, να έρχονται και να εκβιάζουν το φορολογούμενο, να τα αρπάζουν και να τα τσεπώνουν και η Βουλή πλέον να ψηφίζει τέτοιου είδους νομοσχέδια. Και λυπάμαι που το ψηφίζουν τα τρία κόμματα που στηρίζουν την Κυβέρνηση. 
Το ίδιο δε το νομοσχέδιο, έρχεται και συνεχίζει τον εκβιασμό. Αντί να δώσει ή να μη δώσει άδειες στα κανάλια, έρχεται εδώ και τους βάζει στο να εκβιάζονται από την εκάστοτε κυβέρνηση –τώρα από την Κυβέρνηση των τριών κομμάτων- όσον αφορά το ποιους θα βγάζουν. Ο Καμμένος, δηλαδή, δεν πρέπει να βγει ποτέ, γιατί αν βγει, δεν θα πάρετε ποτέ άδεια. 
Και έρχεται και σας λέει η επιτροπή της Βουλής ότι αυτό που κάνετε είναι παράνομο και αντισυνταγματικό, αλλά στα παλιά σας τα παπούτσια. Συνεχίζετε με το άρθρο 8, να κρατάτε υπό ομηρία τα κανάλια για να τα ελέγχετε. Όμως, τώρα υπάρχει και το διαδίκτυο στο οποίο υπάρχει η ελεύθερη διακίνηση των ιδεών. Και εκεί ακριβώς την πατήσατε, γιατί εκεί υπάρχει η πληροφορία η οποία διακινείται, με αποτέλεσμα να μη μπορείτε να λειτουργείτε ως χούντα με όργανα τα κανάλια τα οποία εκβιάζετε. 
Αυτό το νομοσχέδιο, έχει καταπληκτικά ονομαστικά ρουσφέτια και πραγματικά απορώ πώς η Νέα Δημοκρατία το ψηφίζει. Έρχεται και ορίζει τον κ. Γιαννακόπουλο, τον «κολλητό» του κ. Βενιζέλου, ως επικεφαλής της ανεξάρτητης αρχής των παιγνίων -μια αρχή, την οποία μετονομάζει σε ανεξάρτητη- και τον κάνει και ειδικό κουμανταδόρο για τον τζόγο στην Ελλάδα. Γενικό κουμανταδόρο! Πρόκειται για τροπολογία και άρθρο-ρουσφέτι. 
Εν συνεχεία, έχουμε τη διάταξη που αναφέρει ότι το real estate των κρατικών κτηρίων –όλα τα κρατικά κτήρια πάνε στο συγκεκριμένο οργανισμό- θα αντιμετωπίζεται με κανονισμό, όπως πολύ σωστά είπε ο κ. Λαφαζάνης προηγουμένως, της διάταξης του νόμου περί Ολυμπιακών Αγώνων.  
Εδώ ψάχνουμε να βρούμε ακόμα τα κλεμμένα από τους Ολυμπιακούς Αγώνες και τις απάτες που έγιναν και αντί να έρθετε να βάλετε όρους διαφάνειας, έρχεστε εδώ και εντάσσετε το σύνολο των κρατικών κτηρίων στη λογική του νόμου των Ολυμπιακών Αγώνων, καταργώντας κάθε διάταξη, δασική, αιγιαλού, παραλίας, διαλύοντας όλη την άλλη ιδιωτική ιδιοκτησία. Διότι άλλοι κανόνισαν για τα κρατικά κτήρια που θα πάρει ο εκάστοτε επενδυτής, άλλοι κανόνισαν για τα υπόλοιπα.
Προχωράει σε φωτογραφική διάταξη για τα φορτηγά. Μέχρι χθες, άλλα έλεγε εδώ ο κ. Βορίδης, άλλα έλεγαν οι Βουλευτές, άλλα ψηφίζουν σήμερα. Καταλαβαίνετε ότι επιτρέπουμε το τουρκικό φορτηγό, το οποίο πληρώνει το 1/3 του πετρελαίου απ’ ότι πληρώνει ο νησιώτης στη Μυτιλήνη, στη Χίο, στη Σάμο ή στη Ρόδο, να βάζει πετρέλαιο από απέναντι, να περνάει με 7 ευρώ με το καράβι στη Μυτιλήνη, να φορολογείται 10% στη χώρα του, και ο δικός μας αντίστοιχος φορτηγατζής να φορολογείται με 45%; Τι πάμε να κάνουμε; Να διαλύσουμε τα νησιά; Σας το είπαμε μία, σας το είπαμε δύο, σας το είπαμε τρεις. Το ίδιο συμβαίνει με τα φορτηγά της Βουλγαρίας, το ίδιο συμβαίνει με της Αλβανίας.
Εδώ, λοιπόν, περνάμε διατάξεις για να διαλύσουμε τα πάντα στην παραμεθόριο και αν αυτά σας λένε να τα κάνετε από τη μεριά της τρόικας, τότε είναι πονηρές οι προθέσεις τους.
Έρχεστε και λέτε για τους δικηγόρους. Εγώ δεν είμαι δικηγόρος. Η γυναίκα μου είναι δικηγόρος και πάει με το δικόγραφο στο χέρι, όπως χιλιάδες δικηγόροι. Αντιμετωπίζουν τραγικές συνθήκες και ερχόμαστε και νομοθετούμε στη Βουλή ουσιαστικά τη διάλυση των μικρών δικηγόρων, που παλεύουν, με το δικόγραφο στο χέρι. Και ποιοι είναι αυτοί που τους βραβεύουμε; Δυστυχώς, βραβεύουμε αυτούς τους δικηγόρους που κάποιοι εξ αυτών αποτελούν τη νομενκλατούρα του πολιτικού συστήματος. 
Δεν υπάρχει κανείς δικηγόρος στην Ελλάδα που να μην ξέρει ότι υπάρχει μεγαλοδικηγόρος που διετέλεσε και Υπουργός, που έχει όλα τα μεγάλα συμβόλαια με τους επενδυτές του εξωτερικού, με πενήντα δικηγορικά γραφεία μέσα, ο οποίος χειρίζεται τις υποθέσεις που ο ίδιος διαπραγματεύτηκε ως Υπουργός. Κι αυτός ο δικηγόρος τώρα, μπορεί να κάνει και διαφήμιση και θα πάει να αντιμετωπίσει την ψιλή δουλειά την οποία παίρνει ο μικρός δικηγόρος για να επιζήσει. Από την άλλη μεριά -για να πω και της Νέας Δημοκρατίας- έχουμε άλλο δικηγόρο, ο οποίος δεν έχει πάει ποτέ στο δικαστήριο και λέει ότι εκπροσωπεί την οικογένεια Ρότσιλντ. Αυτός λέει ότι διαπραγματεύεται τις μεγάλες business των επενδύσεων. 
Αυτούς πάμε να προστατεύσουμε, τους συναδέλφους μας τους μεγαλοδικηγόρους ή όλους εκείνους οι οποίοι τρέχουν στο πρωτοδικείο, στο εφετείο, στον Άρειο Πάγο με το δικόγραφο στο χέρι, που για να βγάλουν ένα μεροκάματο, πρέπει να κάνουν δύο χιλιάδες διαζύγια και να τρέχουν πίσω από τον ανακριτή; Σ’ αυτούς τους ανθρώπους, τους υποσχέθηκαν κάποια κόμματα ότι δεν θα ψηφίσουν. Τώρα έρχονται και λένε ότι θα ψηφίσουν.
Κλείνω με το σημαντικότερο. Αυτό που σας είπε η τρόικα να κάνετε -γιατί όλα τα άλλα τα κάνατε για τους δικούς σας λόγους και αυτό είναι το «κερασάκι»- ήταν να περάσετε τον ορυκτό πλούτο της χώρας στις διατάξεις εκείνες που θα τον χαρίσουν σ’ αυτούς που θα ορίζουν οι δανειστές. Αυτό είναι εθνικό έγκλημα! Αυτό το έγκλημα θα ανατραπεί όταν αποκατασταθεί η νομιμότητα σ’ αυτήν τη χώρα. 
Την ώρα που έρχεται η ισραηλινών συμφερόντων εταιρεία «DELEK» μαζί με τη ρωσική εταιρεία «GAZPROM» και σας προτείνουν εξόρυξη πετρελαίου νότια της Κρήτης -που το λέει ο ίδιος ο Μανιάτης- χωρίς έρευνα, με δικά τους έξοδα, που θα λύσουμε το πρόβλημά μας, αντί να πείτε «ναι» κατ’ ευθείαν και να έχουμε την ασφάλεια του ρωσικού στόλου νότια της Κρήτης, του αμερικανικού στόλου και της ισραηλινής πολεμικής αεροπορίας, περνάτε την περιουσία του ορυκτού πλούτου σε ένα μόρφωμα που έχετε δημιουργήσει, για να το κατασχέσουν αύριο τα αφεντικά σας, της τρόικας, της κ. Μέρκελ, του Δ΄ γερμανικού ράιχ! Αυτό είναι εθνική προδοσία, κυρίες και κύριοι συνάδελφοι.
Ξέρω ότι «δεν ιδρώνει το αυτί» κανενός. Τα λέω μόνο για να καταγραφούν, γιατί σε λίγες ημέρες σ’ αυτήν εδώ την Αίθουσα τριακόσιοι Βουλευτές -όπως λέτε, κύριε Πρόεδρε- θα κληθούμε να ψηφίσουμε μία δανειακή σύμβαση, η οποία έχει σκοπό να νομιμοποιήσει την αντισυνταγματική άκυρη σύμβαση του πρώτου μνημονίου, να παραδώσει τη χώρα στο αγγλικό δίκαιο. Και ξέρετε όλοι οι συνάδελφοι Βουλευτές τι θα ψηφίσετε. Είστε προσωπικά υπεύθυνοι ο καθένας σας για το αν θα παραδώσετε τα όνειρα των παιδιών μας στους δανειστές και στους τοκογλύφους, αν θα παραδώσετε τη χώρα και αν θα καταργηθεί η εθνική κυριαρχία.
Ο καθένας παίρνει την ευθύνη. Αν περάσει με εκατόν ογδόντα ψήφους, η Ελλάδα έχει παραδοθεί και πλέον εισερχόμαστε στις διατάξεις του άρθρου 120 του Συντάγματος όπου η τήρηση του Συντάγματος επαφίεται στον πατριωτισμό των Ελλήνων.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστούμε.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Κύριε Πρόεδρε, παρακαλώ το λόγο για μια διευκρίνιση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Κύριε Πρόεδρε, με ρωτήσατε αν η τροπολογία θα ενσωματωθεί σε άρθρο ή θα είναι ξεχωριστό άρθρο. Για νομοτεχνικούς λόγους, επειδή έχει μια αυτοτέλεια, νομίζω ότι πρέπει να είναι ξεχωριστό άρθρο. Έτσι έχει κατατεθεί. 
Επίσης, να ενημερώσω το Σώμα ότι για τεχνικούς λόγους όσα αναφέρει το νομοσχέδιο, δεν μπορούν να εφαρμοστούν άμεσα και ο κ. Κουτρουμάνης έχει κάνει μια διόρθωση στην παράγραφο 6 ότι «η ισχύς των διατάξεων αρχίζει μετά την πάροδο δύο μηνών από τη δημοσίευση του νόμου». Την καταθέτω για τα Πρακτικά.
(Στο σημείο αυτό ο Υφυπουργός Εργασίας και Κοινωνικής Ασφάλισης κ.  Γιάννης Κουτσούκος καταθέτει για τα Πρακτικά την προαναφερθείσα τροπολογία, η οποία έχει ως εξής:
(Να φωτογραφηθούν οι σελίδες 317-324)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο κ. Λαφαζάνης έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ήθελα να ρωτήσω τους παριστάμενους Υπουργούς –διότι έχει προκύψει μια σύγχυση εδώ- αν έχει κατατεθεί από την Κυβέρνηση κάτι σχετικό με τους φαρμακοποιούς και το ωράριό τους. Θα μπορούσατε να μου δώσετε μια απάντηση; Έχω γίνει δέκτης διαμαρτυριών για το συγκεκριμένο θέμα, ότι έχει αλλάξει η παράγραφος 2 του άρθρου 36 του ν.3918/2011. Έψαξα τα χαρτιά μου όσο μπορούσα και δεν βρήκα κάτι σχετικό.
Επίσης, θέλουμε να στηρίξουμε τη διάταξη που αφορά το Υπουργείο Εξωτερικών -κατά σύμπτωση μόλις ήρθε και ο κ. Δήμας- και απαλλάσσει από τη φορολόγηση, την αποζημίωση των διπλωματικών υπαλλήλων στο εξωτερικό. Είναι μια δίκαιη ρύθμιση. Ήταν ένα πάγιο αίτημα των διπλωματικών υπαλλήλων, το οποίο είχαμε υποστηρίξει όταν εδώ ήρθε να φορολογηθεί αδίκως το Διπλωματικό Σώμα, το οποίο επιτελεί έναν κεντρικό ρόλο. Θεωρούμε πολύ θετικό το γεγονός ότι έρχεται μια τροπολογία, η οποία αποσύρει αυτή την άδικη φορολόγηση.
Κατά τα άλλα, ισχύουν όλα αυτά που έχουμε πει επί του νομοσχεδίου. Καταψηφίζουμε όλα τα άρθρα και τις διατάξεις μαζί με τις τροπολογίες, όσες έχουμε προλάβει φυσικά να αντιληφθούμε και να καταλάβουμε από τις απέραντες τροποποιήσεις που έχουν εισαχθεί. Και πολλές από αυτές δεν είναι τροποποιήσεις αλλά είναι και τροπολογίες, αλλάζουν δηλαδή. Έψαξα να βρω αυτά που σχετίζονταν με το Υπουργείο Εθνικής Άμυνας. Υπάρχουν κάποιες θετικές διατάξεις, αλλά στο σύνολό της η τροπολογία δεν είναι θετική.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Οπότε καταψηφίζετε και τις τροπολογίες και τα άρθρα;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επί της αρχής, εκτός από αυτήν τη διάταξη, η οποία δεν είναι άρθρο και που αφορά την απαλλαγή από τη φορολογία της αποζημίωσης των διπλωματικών υπαλλήλων του εξωτερικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Καταγράφεται η άποψή σας στα Πρακτικά. Κατά τη διαδικασία της ψηφοφορίας, ψηφίζετε «κατά πλειοψηφία».
Ο κ. Νικόλαος Καραθανασόπουλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ήθελα να διευκολύνω τον κ. Λαφαζάνη. Υπάρχει αυτή τη νομοτεχνική βελτίωση, η οποία κατατέθηκε χθες το βράδυ ως προσθήκη παραγράφου 3 στο άρθρο 30, με την οποία απελευθερώνεται το ωράριο των φαρμακοποιών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τότε, κύριε Πρόεδρε, με συγχωρείτε, δεν μπορεί να γίνεται έτσι η νομοθετική διαδικασία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Και από αυτήν την άποψη, είναι προκλητικό να έρχεται μια τέτοια διάταξη ως νομοτεχνική βελτίωση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Υπουργέ, να την αποσύρετε αυτήν τη στιγμή. Δεν μπορείτε να κάνετε αυτό το πράγμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μιλάει ο κ. Καραθανασόπουλος.</ChairmanSpeech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτό θα έλεγα κι εγώ, ότι είναι μία προκλητική διάταξη, η οποία έρχεται κρυφά δώδεκα η ώρα τη νύχτα στην κυριολεξία, για να ψηφιστεί, χωρίς να τη λάβει κανείς υπ’όψιν του. Απ’ αυτή την άποψη είναι απαράδεκτη και πρέπει να αποσυρθεί άμεσα η συγκεκριμένη διάταξη.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Έχει η Κυβέρνηση να απαντήσει κάτι; Να θεωρήσουμε περαιωμένη τη συζήτηση;</ChairmanSpeech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι. Με συγχωρείτε, δεν μπορεί να γίνει αυτό το πράγμα. Είπαμε...</Speech>
	ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Επανάσταση δεν μπορείτε να κάνετε. Καθίστε στα έδρανά σας. Ακούστηκε η άποψή σας.</ChairmanSpeech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι άποψη. Δεν μπορείτε να το κάνετε αυτό. Δεν θα φύγουμε απ’ αυτήν την Αίθουσα!</Speech>
	ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Παρακαλώ, κύριε Λαφαζάνη.</ChairmanSpeech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς το καταθέσατε, κύριε Κουτσούκο; Εξηγήστε μας γιατί το κάνετε, τι διάταξη είναι αυτή. Σας παρακαλώ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ποιο άρθρο είναι;</ChairmanSpeech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Η νομοτεχνική βελτίωση του άρθρου 30.</Speech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι νομοτεχνική. Είναι νέα διάταξη, η οποία κατατέθηκε. Ο κ. Κουτρουμάνης την κατέθεσε. Να έλθει εδώ ο Υπουργός.</Speech>
	<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Κατατέθηκε και αναλύθηκε από τον κ. Κουτρουμάνη και νομίζω ότι ήταν σε γνώση του Σώματος. Κύριε Πρόεδρε, δεν έχω καμμία αρμοδιότητα και καμμία εξουσιοδότηση να παρέμβω, αποσύροντας ή τροποποιώντας οποιαδήποτε διάταξη.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Να μου βρείτε στα Πρακτικά πού αναφέρθηκε ο κ. Κουτρουμάνης στην απελευθέρωση του ωραρίου.</Speech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να έλθει εδώ ο Πρόεδρος της Βουλής! Δεν γίνονται αυτά τα πράγματα! 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μισό λεπτό. Επειδή θα υπάρξει ονομαστική ψηφοφορία και θα μείνουν κάποια άρθρα τα οποία δεν θα ψηφιστούν, προτείνω το άρθρο 30 να μην ψηφιστεί σήμερα και να περιμένουμε την Τρίτη που θα γίνει η ονομαστική ψηφοφορία, να γίνει και η ψηφοφορία του άρθρου 30.</ChairmanSpeech>
	<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Αν μη τι άλλο, να το μελετήσουμε.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Προτείνω, μαζί με τα άρθρα που είναι για ονομαστική να μην ψηφιστεί σήμερα ούτε το άρθρο 30.
	Κύριε Αλευρά, έχετε το λόγο.</ChairmanSpeech>
	<Speech><Parlmember>ΑΘΑΝΑΣΙΟΣ ΑΛΕΥΡΑΣ</Parlmember>: Για να αποκαταστήσουμε κάπως τη διαδικασία και για το μέλλον, θέλω να κάνω την εξής παρατήρηση: Το νομοσχέδιο είχε τα προβλήματα δομής τα οποία είχαμε επισημάνει. Δυστυχώς, με την ανοχή του Κανονισμού κυρίως, αλλά και του Προεδρείου, η διαδικασία των νομοτεχνικών τροποποιήσεων εξελίχθηκε σ’ όλη τη διάρκεια της συζήτησης. Με δεδομένη τη μεγάλη διάρκεια της συζήτησης και με δεδομένη την πληθώρα των συναρμοδίων Υπουργών, γίνονταν αλλαγές μέχρι χθες τη νύχτα, ακόμα και σήμερα το πρωί. Σ’ αυτό, θα προσθέσω και μία αδυναμία της γραμματείας, η οποία δεν τα κυκλοφόρησε οργανωμένα –για να μην πω ότι δεν κυκλοφόρησε καθόλου- έτσι ώστε να μπορούμε να λαμβάνουμε μία συστηματική και συνεκτική γνώση των αλλαγών που γίνονταν. Ακόμα και τώρα, δεν υπάρχει πουθενά ένα συνολικό κείμενο μ’ όλες τις νομοτεχνικές αλλαγές. Θα έπρεπε η γραμματεία να το έχει αυτό για να μπορέσουμε να παρακολουθήσουμε όλη αυτήν τη μεγάλη αλλαγή που έχει γίνει.
Ήλθε, λοιπόν, αυτό στο πλαίσιο και στο όριο της πρακτικής που είναι συνηθισμένη. Δεν είναι πρωτοφανής αυτή η διαδικασία, όπως λέει ο κ. Λαφαζάνης. Έχουν υπάρξει πολύ συχνά τέτοιου είδους προσθήκες, που λέγονται νομοτεχνικές. Βεβαίως, είναι προσθήκες συναφείς με άρθρα.
Εγώ έχω ακούσει τον Υπουργό Υγείας κατ’ επανάληψη. Όταν ξεκίνησε το θέμα με το ωράριο, είχε ανακοινώσει τη ρύθμιση. Είδα τώρα τη συγκεκριμένη ρύθμιση αλλά είναι ρύθμιση η οποία έχει ανακοινωθεί πολλές φορές από τον Υπουργό. Είχα την αίσθηση ότι ήταν γνωστή.
	Εν πάση περιπτώσει, ίσως θα ήταν καλύτερο, η ψηφοφορία για όλα τα άρθρα να αναβληθεί για την Τρίτη, ώστε να έχουμε τη δυνατότητα για λόγους κοινοβουλευτικής τάξης και δεοντολογίας, να έχουμε συνολικά το κείμενο του νομοσχεδίου όπως έχει διαμορφωθεί κάθε διάταξη μ’ όλες αυτές τις αλλαγές, να αναβάλουμε ίσως την ψηφοφορία για την Τρίτη, να ξεκινήσουμε την Τρίτη το απόγευμα με τη διαδικασία ψήφισης των άρθρων, για τα οποία δεν έχουμε ονομαστική ψηφοφορία και εν συνεχεία διεξάγεται η ονομαστική. Δεν νομίζω ότι έτσι αλλάζει κάτι στην οικονομία της συζήτησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο κ. Χατζηδάκης έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember>: Κύριε Πρόεδρε, πράγματι, και εγώ δεν είχα αντιληφθεί, όπως και άλλοι συνάδελφοι, την κατάθεση αυτής της τροπολογίας. Πιθανόν να είναι δικό μας σφάλμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν πρόκειται για τροπολογία.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember>: Νομοτεχνική βελτίωση. Πιθανόν να είναι δικό μας σφάλμα και δεν θέλω να ψέξω την Κυβέρνηση με κανένα τρόπο ούτε τους αρμόδιους Υπουργούς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και ούτε τη γραμματεία.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember>: Κανέναν.
Ωστόσο, δεδομένης της καταστάσεως αυτής, νομίζω ότι το καλύτερο που έχουμε να κάνουμε είναι αυτό που πρότεινε ο κ. Αλευράς. Νομίζω ότι και εσείς, με κάποιον τρόπο, το υπονοήσατε. Να δούμε σίγουρα τη συγκεκριμένη διάταξη την Τρίτη, για να έχουμε και περισσότερο χρόνο για να το κρίνουμε. Γιατί, ξέρετε, υπάρχουν και μερικές τεχνικές πλευρές, που δεν μπορείς να τις κρίνεις σε μερικά δευτερόλεπτα. Από εκεί και πέρα, αν γίνεται, με βάση τον Κανονισμό της Βουλής, να μετατεθεί το σύνολο των ψηφοφοριών για να έχουμε όλο το κείμενο μπροστά μας την Τρίτη να το δούμε. Αν πάλι παραβιάζουμε τον Κανονισμό, εγώ δεν μπορώ να πω να παραβιαστεί έτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θεωρώ ότι αυτό που μπορεί να γίνει, είναι να εξαιρεθεί το συγκεκριμένο άρθρο που έχει αυτή τη διάταξη. Με τη νέα αρίθμηση είναι το 29. Θα μεταφερθεί το 29 μαζί με τα άλλα άρθρα την Τρίτη που θα γίνει η ονομαστική ψηφοφορία. Για τα άλλα, θεωρείται περαιωμένη η συζήτηση, θα ψηφίσουμε τα υπόλοιπα άρθρα και  νομίζω ότι ικανοποιείται έτσι αυτό το οποίο ειπώθηκε απ’ όλες τις πλευρές.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπροθέσμου πλαισίου δημοσιονομικής στρατηγικής 2012-2015» και εισερχόμαστε στην ψήφισή τους.
Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό και με την προσθήκη της υπ’ αριθμόν 657/141 τροπολογίας;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό και με την προσθήκη της υπ’ αριθμόν 657/141 τροπολογίας κατά πλειοψηφία. 
Για τα άρθρα 4, 5, 6 και 7 έχει γνωστοποιηθεί ότι θα κατατεθεί αίτημα διεξαγωγής ονομαστικής ψηφοφορίας από Βουλευτές του Κομμουνιστικού Κόμματος Ελλάδας. Η ψηφοφορία αυτή, θα γίνει την Τρίτη 24 Ιανουαρίου 2012 στις 20:00.
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 8 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 9 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 10 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 10 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 12 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 12 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 13 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 13 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 14 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 14 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 15 έγινε δεκτό ως έχει κατά πλειοψηφία. 
Για τα άρθρα 16, 17, 18 και 19 έχει γνωστοποιηθεί ότι θα κατατεθεί αίτημα διεξαγωγής ονομαστικής ψηφοφορίας από τους Βουλευτές του Κομμουνιστικού Κόμματος Ελλάδας. Η ονομαστική ψηφοφορία, θα διεξαχθεί την Τρίτη 24 Ιανουαρίου 2012 στις 20:00.
Ερωτάται το Σώμα: Γίνεται δεκτό το άρθρο 20 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 20 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 21 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 21 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 22 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 22 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 23 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 23 έγινε δεκτό ως έχει κατά πλειοψηφία. 
Για το άρθρο 24 έχει γνωστοποιηθεί ότι θα κατατεθεί αίτημα διεξαγωγής ονομαστικής ψηφοφορίας από τους Βουλευτές του Κομμουνιστικού Κόμματος Ελλάδας. Η ονομαστική ψηφοφορία, θα γίνει την Τρίτη 24 Ιανουαρίου 2012 στις 20:00΄.
Ερωτάται το Σώμα: Γίνεται δεκτό το άρθρο 25 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 25 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 26 έγινε δεκτό ως έχει κατά πλειοψηφία. 
Το παλιό άρθρο 27 απεσύρθη. 
Για το παλιό άρθρο 28, το οποίο αναριθμήθηκε ως 27, έχει γνωστοποιηθεί ότι θα κατατεθεί αίτημα διεξαγωγής ονομαστικής ψηφοφορίας και η ψηφοφορία θα γίνει την Τρίτη.
Ερωτάται το Σώμα: Γίνεται δεκτό το παλιό άρθρο 29, το οποίο αναριθμείται ως 28 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Το παλιό άρθρο 30 το οποίο αναριθμήθηκε ως άρθρο 29 μένει εκτός και θα γίνει η ψηφοφορία του την Τρίτη.
Ερωτάται το Σώμα: Γίνεται δεκτό το παλιό άρθρο 31, το οποίο αναριθμείται ως 30, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 30 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το παλιό άρθρο 32, το οποίο αναριθμείται ως 31 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 31 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλιό άρθρο 33, το οποίο αναριθμείται ως 32 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 32 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το παλιό άρθρο 34, το οποίο αναριθμείται ως 33, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 33 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 669 και ειδικό 151 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς η τροπολογία με γενικό αριθμό 669 και ειδικό 151 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία που κατέθεσε ο Αντιπρόεδρος της Κυβέρνησης και Υπουργός Οικονομικών, η οποία αποτελείται από δύο άρθρα τα οποία θα ενταχθούν στο νομοσχέδιο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς η τροπολογία που κατέθεσε ο Αντιπρόεδρος της Κυβέρνησης και Υπουργός Οικονομικών έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 653 και ειδικό 138, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς η τροπολογία με γενικό αριθμό 653 και ειδικό 138, όπως τροποποιήθηκε από τον κύριο Υπουργό, έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο.
Η ονομαστική ψηφοφορία επί των άρθρων 4, 5, 6, 7, 16,17,18,19, 24 και 28 του νομοσχεδίου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 - 2015» θα διεξαχθεί την Τρίτη 24 Ιανουαρίου 2012 και ώρα 20:00΄.
Έχουν διανεμηθεί τα Πρακτικά των συνεδριάσεων της Παρασκευής 25 Νοεμβρίου 2011 και της Παρασκευής 2 Δεκεμβρίου 2011 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς, τα Πρακτικά των συνεδριάσεων της Παρασκευής 25 Νοεμβρίου 2011 και της Παρασκευής 2 Δεκεμβρίου 2011 επικυρώθηκαν.
Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παράγραφος 3), θα λύσει τη συνεδρίαση για αύριο ημέρα Παρασκευή 20 Ιανουαρίου 2012 και ώρα 10:00΄π.μ. με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 13/5/10-1-2012 επίκαιρης επερώτησης Βουλευτών της Νέας Δημοκρατίας προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την πολιτική περιφερειακής ανάπτυξης.
Λύεται η συνεδρίαση.
Ώρα λήξης: 17:08΄
Ο</ChairmanSpeech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
</body></html>