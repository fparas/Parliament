<html><paragraph>ΣΗΜΕΙΩΣΗ:  Το παρακάτω Πρακτικό δεν αποτελεί το τελικό κείμενο, διότι εκκρεμούν ορθογραφικές, συντακτικές και νομοτεχνικές διορθώσεις.
</paragraph>

<paragraph>ΠΡΑΚΤΙΚΑ ΒΟΥΛΗΣ
ΙΑ&apos; ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)
ΣΥΝΟΔΟΣ Α&apos;
ΣΥΝΕΔΡΙΑΣΗ Π&apos;
Δευτέρα 13 Δεκεμβρίου 2004
----------
</paragraph>
<paragraph>Αθήνα, σήμερα στις 13 Δεκεμβρίου 2004, ημέρα Δευτέρα και ώρα 18.20΄ συνήλθε στην Αίθουσα συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΣΩΤΗΡΙΟΥ ΧΑΤΖΗΓΑΚΗ.
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Μάρκο Μπόλαρη, Βουλευτή Σερρών, τα ακόλουθα:
Ο Βουλευτής Κυκλάδων  κ. Ιωάννης Χωματάς κατέθεσε αναφορά με την οποία ο Έπαρχος Πάρου ζητεί την κατασκευή Εμπορικού Λιμένα σεο Μώλο Μαρμάρων Νήσου Πάρου.
Ο Βουλευτής Αιτωλοακαρνανίας κ. Ανδρέας Μακρυπίδης κατέθεσε αναφορά με την οποία ο Σύλλογος Πολυτέκνων Αγρινίου και Περιχώρων ζητεί την λήψη ευεργετικών μέτρων για τους πολύτεκνους όσον αφορά στις εκδόσεις κα επεκτάσεις αδειών οδήγησης. 
Οι Βουλευτές κ. Άγγελος Τζέκης και Γεώργιος Χουρμουζιάδης κατέθεσαν αναφορά με την οποία οι Συνεργαζόμενες Ομοσπονδίες Συνταξιούχων ΙΚΑ- ΤΕΒΕ- ΤΣΑ-ΝΑΤ- ΕΛΤΑ- ΤΑΕ- ΟΤΑ- Δημοσίου ζητούν την αύξηση των συντάξεων των μελών τους, το πάγωμα των τιμών στα είδη πρώτης ανάγκης κλπ.
Ο Βουλευτής Θεσσαλονίκης κ. Στυλιανός Παπαθεμελής κατέθεσε αναφορά με την οποία ο Γυμναστικός Σύλλογος Θεσσαλονίκης &quot;Ο ΗΡΑΚΛΗΣ&quot;, υποβάλλει προτάσεις για το νέο αναπτυξιακό νόμο που αφορά στην κατασκευή αθλητικών - γηπεδικών εγκαταστάσεων.
Η Βουλευτής Μαγνησίας κ. Ζέττα Μακρή κατέθεσε αναφορά με την οποία Εργαζόμενοι υπό την αυτοεπιστασία του ΕΟΤ στο ΞΕΝΙΑ Πορταριάς ζητούν την μετάταξή τους στο Δημόσιο Τομέα.</ChairmanSpeech>
</paragraph>
<paragraph>ΠΡΟΕΔΡΕΥΩΝ ( <ChairmanSpeech><Parlmember>Σωτήρης Χατζηγάκης</Parlmember>): Έχω την τιμή να ανακοινώσω προς το Σώμα ότι η Εξεταστική Επιτροπή &quot;για την διερεύνηση των όσων περιλαμβάνονται στις δικογραφίες, που διαβιβάστηκαν στη Βουλή με τις υπ&apos; αριθμ. Ε.Π. 341/20.9.2004 και Ε.Π. 343/21.9.2004 εισαγγελικές αναφορές, σχετικά με θέματα εξοπλισμού των Ενόπλων Δυνάμεων&quot;, μετά από απόφασή της που ελήφθη, κατά την πρωϊνή συνεδρίαση της 8ης Δεκεμβρίου 2004, ζητεί παράταση της προθεσμίας λειτουργίας της, κατά ένα μήνα, δηλαδή, έως και τις 14 Ιανουαρίου 2005, προκειμένου να ολοκληρωθεί η εξέταση των μαρτύρων και να συνταχθεί το πόρισμα. 
Το Σώμα εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ ( <Parlmember>Σωτήρης Χατζηγάκης</Parlmember>): Επομένως, η Ολομέλεια της Βουλής ενέκρινε την πρόταση για την παράταση των εργασιών της Εξεταστικής Επιτροπής κατά πλειοψηφία. 
Επίσης, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την Έκθεσή της στο σχέδιο νόμου του Υπουργείου Οικονομίας και Οικονομικών: &quot;Κύρωση του Κρατικού Προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2005&quot;.
Κύριοι συνάδελφοι, θα ήθελα να ανακοινώσω στο Σώμα το Δελτίο Αναφορών και Ερωτήσεων της Τρίτης 14ης Δεκεμβρίου 2004.
Α. ΑΝΑΦΟΡΕΣ- ΕΡΩΤΗΣΕΙΣ Πρώτου Κύκλου (Άρθρο 130 παρ. 5 Καν. Βουλής)
1. Η με αριθμό 4000/12-10-2004 Ερώτηση της Βουλευτού του Πανελληνίου Σοσιαλιστικού Κινήματος κυρίας Παρασκευής Χριστοφιλοπούλου προς τον Υπουργό Περιβάλλοντος, Χωροταξίας και Δημοσίων Έργων, σχετικά με την διαμόρφωση και αξιοποίηση του Λόφου Στίκα και την δημιουργία δεύτερης εισόδου στην πόλη των Μεγάρων. 
2. Η με αριθμό 2631/17-8-2004 Ερώτηση του Βουλευτή του Κομμουνιστικού Κόμματος Ελλάδας κυρίου Νικόλαου Γκατζή προς τον Υπουργό Περιβάλλοντος, Χωροταξίας και Δημοσίων Έργων, σχετικά με την συνέχιση και αποπεράτωση των εργασιών τα των ολυμπιακών έργων στον Νομό Μαγνησίας. 
Κύριες και κύριοι συνάδελφοι, εισερχόμαστε στην συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Α. Επίκαιρες Ερωτήσεις Πρώτου Κύκλου 
 Πρώτη είναι η με αριθμό 494/6-12-2004 επίκαιρη ερώτηση του Βουλευτή του Πανελληνίου Σοσιαλιστικού Κινήματος κ. Μάρκου Μπόλαρη προς τον Υπουργό Περιβάλλοντος, Χωροταξίας και Δημοσίων Έργων, σχετικά με την χωροθέτηση του Χώρου Υγειονομικής Ταφής Απορριμμάτων, στην περιοχή &quot;Ερείπια οικισμού Νεράιδας&quot; του Δήμου Σκοτούσας Νομού Σερρών. 
</paragraph>
		<paragraph>(TS)
</paragraph>

<paragraph>Το ειδικότερο περιεχόμενο της επίκαιρης ερώτησης του κυρίου συναδέλφου έχει ως εξής:
&quot;Χωροθέτηση του Χώρου Υγειονομικής Ταφής Απορριμμάτων, στην περιοχή &quot;Ερείπια οικισμού Νεράιδας&quot;, Δήμου Σκοτούσας Νομού Σερρών.
Κατατέθηκε η από 8-9-2004 με αριθμ. πρωτ. 2971 ερώτηση, η οποία απαντήθηκε. Κρίνοντας ότι το θέμα είναι ιδιαζόντως σοβαρό, το επαναφέρω με την παρούσα επίκαιρη ερώτηση.
Θεωρώ δεδομένη την άμεση αναγκαιότητα για την κατασκευή και λειτουργία του Χώρου Υγειονομικής Ταφής Απορριμμάτων Ν. Σερρών, στον οποίο υπάρχουν περίπου διακόσιες ανεξέλεγκτες χωματερές με ό,τι δυσμενές συνεπάγεται αυτό για το περιβάλλον. Είναι, επίσης, δεδομένο ότι η χρηματοδότηση του έργου από το Β. ΚΠΣ΄ χάθηκε λόγω ευθυνών και αβελτηρίας τοπικών παραγόντων.
Επειδή είναι γνωστό ότι 1) το ΑΠΘ, Τμήμα Γεωλογίας, Εργαστήριο Τεχνικής Γεωλογίας και Υδρογεωλογίας σε ειδική γνωμάτευση του αναφέρεται σε απαγορευτικές για τη δημιουργία ΧΥΤΑ συνθήκες και διαπιστώνει έλλειψη μελετών που να τεκμηριώνουν  την καταλληλότητα της επιλεγείσης θέσης&quot;Ερείπια Νεράιδας&quot; Δήμου Σκοτούσας και 2) το Επιμελητήριο Περιβάλλοντος και Βιωσιμότητας με γνωμοδότηση του επί της νομιμότητας και βιωσιμότητας κρίνει ότι η απόφαση του Γ.Γ. Περιφέρειας Κεντρικής Μακεδονίας (οικ./4797/13-8-2003) για την χωροθέτηση ΧΥΤΑ Νομού Σερρών πάσχει από ακυρότητα και δεν είναι βιώσιμη.
Ερωτάται ο κύριος Υπουργός:
Σε ποιες ενέργειες προτίθεται να προβεί σε σχέση με την κατασκευή του ΧΥΤΑ Νομού Σερρών, έργου εξαιρετικής προτεραιότητας για το Νομό Σερρών, όταν αρμόδιοι επιστημονικοί φορείς (ΑΠΘ και Επιμελητήριο Περιβάλλοντος και Βιωσιμότητας) τοποθετούνται αρνητικά στο θέμα της χωροθέτησης στη θέση &quot;Ερείπια Νεράιδας&quot; Δήμου Σκοτούσας;
Υπάρχει κίνδυνος από την καθυστέρηση λόγων της προσφυγής στη δικαιοσύνη να απολεσθεί η χρηματοδότηση από το Γ΄ ΚΠΣ&quot;;
Ο Υφυπουργός ΠΕΧΩΔΕ κ. Σταύρος Καλογιάννης έχει το λόγο.
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Υφυπουργός Περιβάλλοντος Χωροταξίας και Δημοσίων Έργων): Ευχαριστώ, κύριε Πρόεδρε. 
Σε ό,τι αφορά τη διαχείριση των στερεών απορριμμάτων στη χώρα μας, αυτή, όπως είναι γνωστό, διέπεται από την κοινή υπουργική απόφαση 5910/2003 με την οποία καθιερώθηκε ο περιφερειακός σχεδιασμός για τη διαχείριση των στερεών αποβλήτων. Για την εκπόνηση, έγκριση και εφαρμογή κάθε περιφερειακού σχεδιασμού, την αρμοδιότητα έχει η οικεία περιφέρεια. 
Σύμφωνα με την κείμενη νομοθεσία, οι οποίες εναλλακτικές θέσεις των εγκαταστάσεων διαχείρισης των στερεών αποβλήτων, εξετάζονται κατά τη διαδικασία της περιβαλλοντικής αδειοδότησης από τις αρμόδιες κατά περίπτωση υπηρεσίες, που είναι διευθύνσεις ΠΕΧΩ της περιφέρειας, ή η Ειδική Υπηρεσία Περιβάλλοντος στο ΥΠΕΧΩΔΕ.
Για το θέμα του ΧΥΤΑ του Νομού Σερρών, και σύμφωνα με τα στοιχεία που μας έχει δώσει η Διεύθυνση ΠΕΧΩ της Περιφέρειας Κεντρικής Μακεδονίας, προκύπτουν τα εξής: Έχει εγκριθεί ο νομαρχιακός σχεδιασμός διαχείρισης στερεών αποβλήτων από το Νομαρχιακό Συμβούλιο Σερρών και επικυρώθηκε από το Περιφερειακό Συμβούλιο Κεντρικής Μακεδονίας τον Απρίλιο του 2003. Τηρήθηκε η προβλεπόμενη από την ισχύουσα νομοθεσία διαδικασία, υποβλήθηκαν οι μελέτες προκαταρκτικής περιβαλλοντικής εκτίμησης, η μελέτη περιβαλλοντικών επιπτώσεων και έχουν εκδοθεί οι αντίστοιχες εγκρίσεις από το Γενικό Γραμματέα της Περιφέρειας Μακεδονίας.
Τα έγγραφα τα οποία αναφέρεται, κύριε συνάδελφε,  στην ερώτησή σας, δηλαδή τη γνωμάτευση του Τμήματος Γεωλογίας του Αριστοτελείου Πανεπιστημίου Θεσσαλονίκης και γνωμοδότηση του Επιμελητηρίου Περιβάλλοντος και Βιωσιμότητας, δεν υποβλήθηκαν κατά το διάστημα που προβλέπει η νομοθεσία για τη διατύπωση απόψεων από το κοινό και τους φορείς. Δεν υποβλήθηκαν μέσα σε αυτό το χρονικό διάστημα κατά τη διαδικασία έγκρισης των περιβαλλοντικών όρων. Μέχρι σήμερα, επίσης, δεν έχουν υποβληθεί στην αρμόδια διεύθυνση ΠΕΧΩ της Περιφέρειας Κεντρικής Μακεδονίας. 
Στο ΥΠΕΧΩΔΕ είχε διαβιβαστεί στις 26.3.2002 μόνο ο φάκελος μελέτης περιβαλλοντικών επιπτώσεων για το Κέντρο Ανάκτησης Υλικών του Νομού Σερρών. Η υπηρεσία ζήτησε αμέσως, μετά από τρεις ημέρες, συμπληρωματικά στοιχεία, προκειμένου να προχωρήσει στην αξιολόγηση της μελέτης. Επειδή παρήλθε άπρακτο χρονικό διάστημα δύο μηνών, η υπηρεσία επέστρεψε το φάκελο και μέχρι σήμερα δεν έχει υποβληθεί στο ΥΠΕΧΩΔΕ κανένας φάκελος μελέτης περιβαλλοντικών επιπτώσεων για έργα διαχείρισης στερεών αποβλήτων στο Νομό Σερρών.  
Σας ενημερώνω με την ευκαιρία ότι σύμφωνα με τον περιφερειακό σχεδιασμό της Περιφέρειας Κεντρικής Μακεδονίας για το Νομό Σερρών έχουν προταθεί προς ένταξη για χρηματοδότηση στο Ταμείο Συνοχής 2 τα έργα κατασκευή ΧΥΤΑ Νομού Σερρών, σταθμός μεταφόρτωσης Νιγρίτας και σταθμός μεταφόρτωσης Ζίχνης.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήρης Χατζηγάκης</Parlmember>): Ευχαριστώ, κύριε Υπουργέ.
Ο κ. Μπόλαρης έχει το λόγο.</ChairmanSpeech>
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember>: Κύριε Υπουργέ, ευχαριστώ πολύ για την ενημέρωση.
Εκείνο που θέλω να επισημάνω, είναι το εξής: Πράγματι είναι γνωστό ότι τα έγγραφα αυτά δεν υποβλήθηκαν στις υπηρεσίες εμπρόθεσμα, διότι, όπως προκύπτει, συντάχθηκαν από πρωτοβουλία ομάδας πολιτών, οι οποίοι ασχολούνται με το θέμα.
Φέραμε αυτό το θέμα σήμερα στη Βουλή, γιατί στη μελέτη του καθ&apos; ύλην και κατ&apos; εξοχήν αρμοδίου Αριστοτελείου Πανεπιστημίου Θεσσαλονίκης λέγονται πάρα πολύ σημαντικά και σοβαρά πράγματα. Το Αριστοτέλειο Πανεπιστήμιο, το Τμήμα Γεωλογίας και Υδρογεωλογίας, μας λέει ότι η μελέτη περιβαλλοντικών επιπτώσεων δεν στηρίζεται σε πραγματικά στοιχεία των χώρων που έχουν προκύψει από προαπαιτούμενες γεωλογικές, υδρολογικές, υδρογεωλογικές και γεωτεχνικές μελέτες, αλλά αποτελούν προσωπικές εκτιμήσεις των μελετητών που τις υπέγραψαν. Αυτό, όπως καταλαβαίνετε, είναι κάτι εξαιρετικά σημαντικό.
Καταλήγει το Πανεπιστήμιο και λέει ότι ο χώρος ο οποίος επελέγη, λόγω της παρουσίας πλειάδας ενεργών ρηγμάτων και πολλαπλών τεκτονικών φάσεων, απαγορεύει την κατασκευή του ΧΥΤΑ. Το Τμήμα Γεωλογίας του Πανεπιστημίου Θεσσαλονίκης, δηλαδή ο καταλληλότερος και αρμοδιότερος φορέας, έρχεται εκπροθέσμως, γιατί δεν είχε ενημερωθεί, γιατί δεν του ζητήθηκε η γνώμη, και μας λέει: &quot;Έχετε στα χέρια σας ως ελληνική πολιτεία, ως περιφέρεια Κεντρικής Μακεδονίας, ως ΥΠΕΧΩΔΕ, μελέτη περιβαλλοντικών επιπτώσεων που είναι παντελώς ξεκρέμαστη. Δεν έχουν γίνει μελέτες&quot;. Δηλαδή, υπάρχει ένας προσωπικός κόλαφος κατά των μηχανικών που συνέταξαν αυτή τη μελέτη και τους λέει ότι εκφράζουν προσωπικές απόψεις. Και μόνο για λόγους ευθιξίας έπρεπε αυτή η μελέτη περιβαλλοντικών επιπτώσεων, όταν τη βάλει κατά αυτό τον τρόπο το Αριστοτέλειο Πανεπιστήμιο, να την έχουν πάρει πίσω.
Είναι, λοιπόν, δυνατόν σε μια χώρα της Ευρωπαϊκής Ένωσης να λέει το Πανεπιστήμιο ότι η μελέτη περιβαλλοντικών επιπτώσεων είναι αστήρικτη παντελώς, δεν βασίζεται σε μελέτες, ότι εκφράζουν οι μελετητές την προσωπική τους άποψη και πάνω σε αυτή τη μελέτη να συνεχίζει το Υπουργείο, η Περιφέρεια Κεντρικής Μακεδονίας για να κάνει ΧΥΤΑ, όταν προσθέτει το Πανεπιστήμιο ότι εκεί υπάρχουν ενεργά ρήγματα που απαγορεύουν την κατασκευή;
Ένα ζήτημα είναι αυτό, κύριε Υπουργέ. Τίθεται, όπως καταλαβαίνετε, εντελώς καλόπιστα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έρχεται στη συνέχεια το Επιμελητήριο Περιβάλλοντος και Βιωσιμότητας, το οποίο με μία έκθεση είκοσι σελίδων κρίνει την απόφαση του Περιφερειάρχη, και μας λέει ότι είναι παράνομη.</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήρης Χατζηγάκης</Parlmember>): Τελειώστε, κύριε συνάδελφε.</ChairmanSpeech>
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember>: Κύριε Πρόεδρε, κλείνω με μια κουβέντα μόνο.
Κύριε Υπουργέ, στο συγκεκριμένο σημείο -δεν το έχω στην επίκαιρη ερώτηση, το θέτω, όμως, για να δείτε τη σοβαρότητα του ζητήματος- υπάρχει αρχαιολογικός χώρος, η αρχαία Σκοτούσα. Απορώ πώς το ξεπέρασαν και έφεραν αυτό το φάκελο στο Υπουργείο για να συζητηθεί. Είναι μία από τις σημαντικότερες πόλεις που υπάρχουν στη Μακεδονία, με δικό της νόμισμα, με γνωστή καταγεγραμμένη ιστορία.
Ελπίζω ότι θα δείξετε τη δέουσα προσοχή στο ζήτημα για τους τρεις λόγους που προανέφερα.
Ευχαριστώ πολύ, κύριε Πρόεδρε, για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήρης Χατζηγάκης</Parlmember>): Ευχαριστώ, κύριε συνάδελφε.
Ορίστε, κύριε Υπουργέ.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Υφυπουργός Περιβάλλοντος Χωροταξίας και Δημοσίων Έργων): Κύριε συνάδελφε, όπως είπα και στην πρωτομιλία μου, η μελέτη περιβαλλοντικών επιπτώσεων είχε υποβληθεί στο ΥΠΕΧΩΔΕ. Εζητήθη πριν από δύο χρόνια από το ΥΠΕΧΩΔΕ να κατατεθούν κάποια πρόσθετα στοιχεία για τη μελέτη. Δεν έχουν έρθει αυτά τα στοιχεία, συνεπώς σήμερα στο ΥΠΕΧΩΔΕ δεν υπάρχει μελέτη προς αξιολόγηση.
Επιπροσθέτως, να σας ενημερώσω ότι πέρα από αυτές τις μελέτες, όπως μας γνωστοποίησε η περιφέρεια, έχουν εκπονηθεί μελέτες που αφορούν στη γεωμορφολογία της περιοχής, καθώς και μελέτες που αφορούν γεωτεχνικά χαρακτηριστικά.
Το περιεχόμενο και τα πορίσματα των συγκεκριμένων μελετών ετέθησαν υπόψη όλων των αρμοδίων φορέων (εφορίες αρχαιοτήτων, Δασαρχείο, Υπηρεσία Περιβάλλοντος Νομαρχιακής Αυτοδιοίκησης Σερρών, Νομαρχιακό Συμβούλιο, Δημοτικό Συμβούλιο Σκοτούσας κ.λ.π.), οι οποίοι διετύπωσαν τις απόψεις τους χωρίς να εκφράσουν αντίρρηση για τη συγκεκριμένη θέση. 
Οι απόψεις των φορέων συνεκτιμήθηκαν από τη Διεύθυνση ΠΕΧΩ και αποτυπώθηκαν στην πρώτη φάση της μελέτης περιβαλλοντικών επιπτώσεων στη γνωμοδότηση, δηλαδή, της προκαταρκτικής περιβαλλοντικής εκτίμησης και αξιολόγησης.
(MT)
Επειδή, όπως γνωρίζετε, έχει γίνει προσφυγή στο Συμβούλιο της Επικρατείας περί της νομιμότητας έγκρισης των όρων που έχουν εκδοθεί από τη Γενική Γραμματεία της Περιφέρειας Κεντρικής Μακεδονίας, εμείς ως Υ.ΠΕ.ΧΩ.Δ.Ε. είμαστε υποχρεωμένοι -και το κάνουμε- να περιμένουμε την απόφαση του Συμβουλίου της Επικρατείας και στη συνέχεια θα πράξουμε αναλόγως.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε Υπουργέ.
Θα συζητήσουμε τώρα τη με αριθμό 513/7-12-2004 επίκαιρη ερώτηση του Βουλευτή του Κομμουνιστικού Κόμματος Ελλάδος κ. Δημητρίου Τσιόγκα προς τους Υπουργούς Απασχόλησης και Κοινωνικής Προστασίας και Ανάπτυξης, σχετικά με τη μεταφορά του εργαστηρίου ΦΡΟΖΑ από τη Λάρισα στη Βουλγαρία, τις επιπτώσεις της μεταφοράς κλπ.
Η επίκαιρη ερώτηση του κυρίου συναδέλφου έχει ως εξής: &quot;Οι τριάντα περίπου μόνιμοι εργαζόμενοι στο εργαστήριο της ΦΡΟΖΑ στη Λάρισα και οι διακόσιοι ογδόντα περίπου εποχιακοί, που εργάζονται σε αυτό, ζουν με τον εφιάλτη της απόλυσης, αφού έγινε γνωστό ότι η ΦΡΟΖΑ κλείνει και μεταφέρεται στη Βουλγαρία, με απόφαση του ομίλου ΔΕΛΤΑ στον οποίο ανήκει το εργοστάσιο.
Οι ανησυχίες αυτές ενισχύονται και από τη συνεχή μείωση του μόνιμου προσωπικού με απολύσεις, σε συνδυασμό με την απόφαση της ΦΡΟΖΑ να μην ανανεώσει τις συμβάσεις με τους αγρότες και να μην παραλάβει για την επόμενη χρονιά αγροτικά προϊόντα που παράγονται στην περιοχή. Όπως είναι φυσικό, όλες αυτές οι ενέργειες προκαλούν ανησυχίες στους εργαζόμενους στο εργοστάσιο αλλά και τους αγρότες που παράγουν και παραδίδουν τα προϊόντα τους σ&apos; αυτό.
Είναι επίσης γνωστό ότι με το ν.2601/1998 επιδοτούνται επιχειρήσεις για να επενδύσουν σε χώρες εκτός Ευρωπαϊκής Ένωσης. Με αυτές τις επιδοτήσεις, το χαμηλότερο κόστος παραγωγής σε γειτονικές χώρες, καθώς και την εισαγωγή των προϊόντων που παράγουν αυτές οι επιχειρήσεις χωρίς δασμούς, εκτοπίζονται προϊόντα που παράγονται στη χώρα μας με συνέπεια μέχρι σήμερα να έχουν φύγει εκτός Ελλάδας πολλές επιχειρήσεις πετώντας στο δρόμο χιλιάδες εργαζόμενους και πλήττοντας την εθνική οικονομία.
Ερωτώνται οι κ.κ. Υπουργοί εάν η Κυβέρνηση θα συνεχίσει να επιδοτεί τις επιχειρήσεις για να φεύγουν από τη χώρα μας.
Τι μέτρα θα πάρει η Κυβέρνηση για τη ΦΡΟΖΑ αλλά και για να δεσμεύσει επιχειρήσεις που επιδοτούνται για τον εκσυγχρονισμό των επιχειρήσεών τους και αυτές φεύγουν και δραστηριοποιούνται σε γειτονικές χώρες;&quot;.
Ο κ. Γιακουμάτος έχει το λόγο για τρία λεπτά.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης &amp; Κοινωνικής Προστασίας): Κύριε Τσιόγκα, η ΦΡΟΖΑ, μέρος της Γενικής Τροφίμων Α.Ε., είναι η επιχείρηση που εδρεύει στη Λάρισα. Στις 22.10.2004 το αρμόδιο τμήμα κοινωνικής επιθεώρησης -και οφείλω να δηλώσω μέσα στην Εθνική Αντιπροσωπεία ότι το ΣΕΠΕ λειτουργεί πάρα πολύ καλά και εντατικά- πραγματοποιούσε έλεγχο στην ανωτέρω επιχείρηση, γιατί υπήρχε έντονη φημολογία στην περιοχή το τελευταίο διάστημα ότι το συγκεκριμένο εργοστάσιο θα κλείσει.
Από τον έλεγχο διαπιστώσαμε ότι η επιχείρηση αποφάσισε να διαρθρώσει την εκμετάλλευσή της στην περιοχή της Λάρισας και από παραγωγική μονάδα να την μεταβάλει σε μονάδα διακίνησης και αποθήκευσης. Εν πάση περιπτώσει, θέλω να σας πω ότι από τους τριακόσιους τρεις εργαζόμενους, όπου στις 30 Νοεμβρίου ξανακάναμε έλεγχο, ουδείς εργαζόμενος της επιχείρησης έχει έρθει να κάνει καταγγελία στην τοπική υπηρεσία του ΣΕΠΕ, που είναι το καθ&apos; ύλην αρμόδιο όργανο της πολιτείας.
Βέβαια, η ερώτησή σας εστιάζεται στο τι μέτρα θα πάρει η Κυβέρνηση και αν θα συνεχίσει να επιδοτεί τις επιχειρήσεις που φεύγουν από τη χώρα μας. Πρέπει να ξέρετε -και αν δεν το ξέρετε, κύριε Τσιόγκα, να το πληροφορηθείτε- ότι αύριο στην Ολομέλεια της Βουλής ψηφίζεται στο σύνολό του ο νέος αναπτυξιακός νόμος. 
Πράγματι, έχετε δίκιο ότι ο ν.2601/98, ο αναπτυξιακός νόμος της προηγούμενης Κυβέρνησης του ΠΑΣΟΚ, έδινε τη δυνατότητα επιχορήγησης επιχειρήσεων εκτός Ευρωπαϊκής Ένωσης και είχαμε αυτά τα δράματα που παρουσιάζονται συνεχώς. Όμως, ο νέος νόμος στο άρθρο 7 ξεκάθαρα, ρητά, απαγορεύει οποιαδήποτε επιχορήγηση ή επιδότηση σε επιχείρηση που θέλει να συνεχίσει να δραστηριοποιείται στο εξωτερικό.
Άρα, είναι ένα χρόνιο αίτημα της Αριστεράς και ειδικά του Κομμουνιστικού Κόμματος Ελλάδος και έχετε δίκιο ότι οι επιχειρήσεις δεν μπορούν να επιδοτούνται να πηγαίνουν στα Σκόπια και στη Βουλγαρία. Να, λοιπόν, που αυτή η Κυβέρνηση, ακούγοντας τη φωνή και των εργαζομένων και του λαού και θέλοντας το συμφέρον της χώρας, φέρνει στο άρθρο 7 του νέου αναπτυξιακού νομοσχεδίου διάταξη στην οποία ρητά απαγορεύει οποιεσδήποτε τέτοιες επιδοτήσεις και επιχορηγήσεις.
Ευχαριστώ πολύ.</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ο κ. Τσιόγκας έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΙΟΓΚΑΣ</Parlmember>: Ευχαριστώ, κύριε Πρόεδρε.
Άλλη μία επιχείρηση από τις πολλές που έχουν φύγει μέχρι τώρα, μεταναστεύει στη Βουλγαρία και το κάνει ακριβώς γιατί θέλει με αυτόν τον τρόπο να αποκομίσει περισσότερα κέρδη και γιατί εκεί θα έχει πιο φτηνές πρώτες ύλες και πιο φτηνά μεροκάματα και βεβαίως τα προϊόντα θα τα εισάγει στη χώρα μας χωρίς δασμούς. Στη συγκεκριμένη περίπτωση μάλιστα οι εγκαταστάσεις της επιχείρησης στη Λάρισα θα χρησιμοποιηθούν ως αποθήκες για να διακινούνται τα προϊόντα που θα παράγονται στη Βουλγαρία.
Θέλω να καταθέσω στα Πρακτικά από τον βουλγάρικο οργανισμό προώθησης ξένων επενδύσεων ένα στοιχείο συγκλονιστικό, το οποίο δείχνει ότι 3.746 επιχειρήσεις, ελληνικές επιχειρήσεις, δραστηριοποιούνται στη Βουλγαρία. Είτε έκλεισαν εδώ και πήγαν στη Βουλγαρία, είτε μείωσαν δραστικά το προσωπικό τους εδώ και πήγαν στη Βουλγαρία, με ολέθριες συνέπειες για τους εργαζόμενους στη χώρα μας, με χιλιάδες απολύσεις ιδιαίτερα στη Βόρεια Ελλάδα. Το καταθέτω στα Πρακτικά.
(Στο σημείο αυτό ο Βουλευτής κ. Δημήτριος Τσιόγκας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όμως, στον νέο αναπτυξιακό νόμο εμείς ξέρουμε ότι δίνονται νέα προνόμια και φοροαπαλλαγές στους βιομήχανους και ένας από αυτούς είναι και ο όμιλος ΔΕΛΤΑ, ο οποίος έχει επιδοτηθεί και έχει επιχορηγηθεί με δεκάδες δισεκατομμύρια. 
Μας ενδιαφέρει όμως και η προστασία των ανέργων. Σας επισκεφτήκαμε στο Υπουργείο με την Πανελλήνια Ομοσπονδία Γάλακτος, Τροφίμων και Ποτών, το Εργατοϋπαλληλικό Κέντρο Νομού Λάρισας και συζητήσαμε το πρόβλημα, θέλοντας να προστατεύσουμε τα συμφέροντα των εργαζομένων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Νομίζουμε ότι εκεί πρέπει να δώσετε απαντήσεις, κύριε Υπουργέ, στο πώς θα προστατεύσουμε τους ίδιους τους εργαζόμενους. Για παράδειγμα, θα ενταχθούν οι εργαζόμενοι αυτού του κλάδου στο ν.1836/1989 για να παίρνουν την έκτακτη οικονομική ενίσχυση, όπως παίρνουν και οι άλλοι κλάδοι; 
Δεύτερον, θα παίρνουν οι εργαζόμενοι της ΦΡΟΖΑ, που είναι εποχιακή επιχείρηση -αυτοί που δουλεύουν εποχιακά, όχι το μόνιμο προσωπικό- επίδομα από το ταμείο ανεργίας; Θα πάρουν δηλαδή φέτος που απολύονται με εκατό ένσημα και όχι εκατόν είκοσι πέντε, όπως παίρνουν όλοι οι υπόλοιποι; Γιατί και οι εργαζόμενοι στη ΦΡΟΖΑ παίρνουν εκατόν είκοσι πέντε, αφαιρουμένων των ενσήμων των δύο τελευταίων μηνών.
Είναι προτάσεις τις οποίες κάνουμε ούτως ώστε να βοηθήσουμε τους εργαζόμενους. Βεβαίως, για τους άνεργους εμείς διεκδικούμε και άλλα πράγματα, για τα οποία θέλουμε να δεσμευθείτε. Σας τα έχουμε καταθέσει και την προηγούμενη εβδομάδα, στις 7 Δεκεμβρίου, στην επερώτηση που κάναμε. Το επαναφέρουμε και σήμερα. 
Θέλουμε το επίδομα ανεργίας να είναι στο 80% του βασικού μισθού, όχι του σημερινού βεβαίως, αλλά του βασικού μισθού των 1.200 ευρώ το μήνα. Θέλουμε όσο διάστημα είναι άνεργοι να επιδοτούνται και όλη αυτή η επιδότηση που παίρνουν ή όσο διάστημα είναι άνεργοι, αυτό να υπολογισθεί ως συντάξιμος χρόνος. Επίσης, αυτοί που θα απολυθούν, να αποζημιωθούν από τη ΦΡΟΖΑ, από τον όμιλο της ΔΕΛΤΑ με την υπαλληλική ιδιότητα, με το νόμο...</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Κλείστε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΙΟΓΚΑΣ</Parlmember>: Τελειώνω, κύριε Πρόεδρε.
...2112/1920, γιατί διαφορετικά θα πάρουν ψίχουλα. Νομίζουμε ότι και αυτά πρέπει να ρυθμισθούν από το Υπουργείο σας.</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε Τσιόγκα.
Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης &amp; Κοινωνικής Προστασίας): Κύριε Πρόεδρε, ο κ. Τσιόγκας για τρίτη ή τέταρτη φορά -αν δεν απατώμαι- καταθέτει τον πίνακα των επιχειρήσεων που δραστηριοποιούνται στη Βουλγαρία.</Speech> 
<Speech><Parlmember>ΔΗΜΗΤΡΙΟΣ ΤΣΙΟΓΚΑΣ</Parlmember>: Εδώ πρώτη φορά. Σας το δώσαμε και στο Υπουργείο.</Speech>
<Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης &amp; Κοινωνικής Προστασίας): Το ΚΚΕ τα έχει καταθέσει και άλλες φορές. Είναι στα Πρακτικά της Βουλής και τον έχω και εγώ.
Εδώ όμως πρέπει να κάνετε και μια διευκρίνιση, ότι αυτές οι επιχειρήσεις από την προηγούμενη κυβέρνηση οφείλουν τις δραστηριότητές τους στη Βουλγαρία ή τα Σκόπια. Δεν είναι επί αυτού του εννεαμήνου. Εμείς, όπως βλέπετε στο αναπτυξιακό νομοσχέδιο, το πρώτο που κάνουμε είναι να κόψουμε την &quot;κάνουλα&quot;, τον ομφάλιο λώρο που έδινε χρήματα για να πηγαίνουν στα Σκόπια, στη Βουλγαρία και σε άλλες χώρες εκτός Ευρωπαϊκής Ένωσης.
(MB)
</paragraph>








<paragraph>Το δεύτερο είναι το εξής. Κύριε Τσιόγκα, εμείς δεν έχουμε καμία σχέση ούτε με τη ΔΕΛΤΑ ούτε με κανέναν βιομήχανο και δεν μας ενδιαφέρει ο βιομήχανος. Μας ενδιαφέρει το φουγάρο, μας ενδιαφέρει να υπάρχουν βιομηχανίες, να υπάρχουν μικρές και μεγάλες επιχειρήσεις. Αν υπάρχουν αυτές, θα υπάρχουν και θέσεις απασχόλησης. Άρα λοιπόν ως προς τι αυτός ο κολασμός και αυτή η μήνις συνέχεια εναντίον βιομηχάνων ή επιχειρηματιών; Πρέπει να συνυπάρξουν: εργαζόμενοι και επιχειρηματίες και επιχειρήσεις και βιομήχανοι. Αυτό πρέπει να το αντιληφθείτε. 
	 Τρίτον, ακούω από την αγαπημένη Αριστερά και ειδικά από το Κ.Κ.Ε. συνεχώς προτάσεις, κύριε Τσιόγκα, -κουράστηκα- εννιά μήνες: Επίδομα ανεργίας, έκτακτο επίδομα, επίδομα να μη δουλεύει και να πληρώνεται. Κύριε Τσιόγκα, συγνώμη, προτάσεις για την επιδότηση της απασχόλησης δεν θα μας κάνετε; Να δίνουμε συνέχεια επιδόματα στο λαό! Τι σημαίνει αυτό; Ότι ανακυκλώνουμε τη φτώχεια. Σε τι πρέπει να στοχεύσουμε κι εσείς κι εμείς, κύριε Τσιόγκα; Να στοχεύσουμε σε θέσεις απασχόλησης, να στοχεύσουμε στο να υπάρχει δουλειά κι όχι συνεχώς να δίνουμε, επιδοματικές πολιτικές οι οποίες βλάπτουν και τον εργάτη, τον εργαζόμενο, δεν του δίνουν αξιοπρεπές εισόδημα και αυτό ανακυκλώνει τη φτώχεια.  Η λογική η δική μας είναι και πολεμάμε και προωθούμε με το αναπτυξιακό νομοσχέδιο θέσεις απασχόλησης, θέσεις για όλους τους Έλληνες.
	 <Speech><Parlmember>ΔΗΜΗΤΡΙΟΣ ΤΣΙΟΓΚΑΣ</Parlmember>: Εφαρμόζετε όμως τους νόμους του ΠΑΣΟΚ που ευνοούν τους βιομήχανους!</Speech> 
	ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>):  Θα συζητήσουμε τώρα την με αριθμό 514/7-12-2004 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Άγγελου Τζέκη προς τον Υπουργό Απασχόλησης και Κοινωνικής Προστασίας, σχετικά με το κλείσιμο της επιχείρησης &quot;ΚΟΡΤΑΓΚ&quot;και τη μεταφορά της στη Βουλγαρία, τις απολύσεις των εργαζομένων κ.λ.π.
 	Το ειδικότερο περιεχόμενο της επίκαιρης ερώτησης του κυρίου συναδέλφου έχει ως εξής:
&quot;Λουκέτο στις επιχειρήσεις τους βάζουν οι Αφοί Ηλιάδη και απειλούν να πετάξουν στο δρόμο 350-400 εργαζόμενους που απασχολούν στα εργοστάσιά τους σε Πιερία, Θεσσαλονίκη, Κιλκίς.
	Συγκεκριμένα, σχεδιάζουν την επιχείρηση &quot;ΚΟΡΤΑΓΚ&quot; (Κλωστήρια) που είναι στον Κορινό Πιερίας να τη μεταφέρουν στη Βουλγαρία.  Γι&apos; αυτό οι 100 εργαζόμενοι περιφρουρούν, παρά τις απειλές των εργοδοτών, τις εγκαταστάσεις. 
	Να σημειωθεί ότι οι εργαζόμενοι πραγματοποιούν επίσχεση εργασίας διεκδικώντας δεδουλευμένα δύο μηνών και τα αναδρομικά των αυξήσεων του 2004. Συνολικά, μαζί με το δώρο των Χριστουγέννων, υπολογίζεται ότι οι εργοδότες οφείλουν σε κάθε εργαζόμενο 4.000-5.000 ευρώ.
	 Επειδή για όλη αυτή την κατάσταση υπεύθυνη είναι η κυβέρνηση που με την πολιτική της εξασφαλίζει τα συμφέροντα των εργοδοτών και όχι των εργαζομένων,
Ερωτάται  ο κύριος Υπουργός:
Τι μέτρα θα παρθούν ώστε να επαναλειτουργήσει το εργοστάσιο, για να μη χάσουν τη δουλειά τους οι εργαζόμενοι και να δοθούν άμεσα όσα οφείλονται στους εργαζόμενους;&quot;
	Το λόγο έχει ο Υφυπουργός Απασχόλησης και Κοινωνικής Προστασίας κ. Γιακουμάτος.</ChairmanSpeech> 
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης &amp; Κοινωνικής Προστασίας): Κύριε Πρόεδρε, δυστυχώς άλλη μια επιχείρηση της Βορείου Ελλάδος -και ειδικά κλωστοϋφαντουργική- κλείνει. Για την κλωστοϋφαντουργία είναι γνωστό ότι την τελευταία δεκαπενταετία δεν προβλέψαμε πολιτική. Εκατό χιλιάδες θέσεις απασχόλησης έχουν εξαφανιστεί. 
Ήμουν την Παρασκευή σε περιοδεία στο Νομό Ημαθίας και ειδικά στη Νάουσα, όπου έκανα και διημερίδα για τους εργαζόμενους. Και αυτό είναι το μεγάλο δράμα της νέας διακυβέρνησης, ότι σ&apos; αυτόν το τομέα -και η μεταποίηση κι η κλωστοϋφαντουργία- έχουμε πολλούς κλωστοϋφαντουργούς χωρίς εργοστάσιο. Ένα άλλο παράδειγμα είναι κι η &quot;ΚΟΡΤΑΓΚ&quot; στο νομό Πιερίας. 
	Κύριε Τζέκη, έχω το χαρτί εδώ. Στις 7/12 μου εστάλη από την Ομοσπονδία Εργαζομένων ΟΕΚΙΔΕ αλλά κι από το σωματείο εργαζομένων αίτημα στο υπουργείο, γιατί είναι σε επίσχεση εργασίας και δεν πληρώνονται εδώ και τρεις μήνες. Στις 13/12 είχε κανονιστεί κι είχε κλειστεί, είναι πρώτη φορά σε πέντε μέρες  δύο εργάσιμες μέρες που καλούμε το σωματείο -το ξέρετε καλύτερα από εμένα-να κάνουμε τριμερή στο υπουργείο. Καλούμε την εργοδοσία, καλούμε τους εργαζόμενους, για να εκπληρώσει το δεύτερο στόχο του το Υπουργείο Απασχόλησης. Ο πρώτος στόχος είναι, όπως ξέρετε, η απασχόληση. Λέγεται όμως και Υπουργείο Κοινωνικής Προστασίας, κύριε Πρόεδρε. Κοινωνικής Προστασίας! Άρα ο δεύτερος στόχος, κύριε Τζέκη, είναι όταν θα κατέβουν κάτω, αύριο που έχουμε συνάντηση, να κάνουμε τις προστατευτικές εκείνες παρεμβάσεις που θα μπορέσουν να βοηθήσουν αυτούς τους άμοιρους ανέργους που δημιουργούνται σήμερα. Να ξέρετε ότι κάνουμε ό,τι είναι δυνατόν, προσπάθειες πολιτικής και μέσα από τον ΟΑΕΔ και μέσα από το Υπουργείο, για να μπορέσουμε να ανακουφίσουμε, και ειδικά αυτές τις άγιες ημέρες των Χριστουγέννων, αυτούς τους ανέργους. Προσπαθούμε, παλεύουμε, αγωνιζόμαστε.
Θα πρέπει, πιστεύω το 2005 να είναι πιο καλή χρονιά για όλους αυτούς οι οποίοι είναι αποτελέσματα ταλαιπωρίας, είναι βερεσέδια και κλεισίματος επιχειρήσεων του χθες, που καλείται σήμερα να αντιμετωπίσει και να πληρώσει αυτή η κυβέρνηση.</Speech>
	ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>):  Ο κ. Τζέκης έχει το λόγο.</ChairmanSpeech>
	<Speech><Parlmember>ΑΓΓΕΛΟΣ ΤΖΕΚΗΣ</Parlmember> : Ευχαριστώ, κύριε Πρόεδρε.
	Το χθες, κύριε Πρόεδρε, έχει συνέχεια και στο σήμερα γιατί η ασκούμενη οικονομική πολιτική δεν άλλαξε. Και δεν άλλαξε γιατί μπορεί ο κύριος Υπουργός να λέει ότι στον αναπτυξιακό νόμο που θα ψηφίσει η Βουλή αύριο δεν προβλέπεται επιδότηση γι&apos; αυτούς που θα βγουν εκτός συνόρων, αλλά δεν χρειαζόταν να το προβλέψει ο νέος αναπτυξιακός νόμος. Ξέρετε, κύριε Πρόεδρε, γιατί; Γιατί ο νόμος που αφορά το Σύμφωνο Ανασυγκρότησης των Βαλκανίων, που το ψήφισε η προηγούμενη Κυβέρνηση και η Νέα Δημοκρατία κι ο Συνασπισμός, προβλέπει καθαρά ότι θα δοθούν 180 δισ. -και δίνονται- από τις ελληνικές κυβερνήσεις προς τις χώρες αυτές, σε όσους επιχειρηματίες θέλουν να εγκατασταθούν εκεί. Άρα δηλαδή το νομικό πλαίσιο έχει χαραχθεί και θα ήταν περιττό ο αναπτυξιακός νόμος να το συμπεριλαμβάνει εκ νέου. 
	Για τη συγκεκριμένη περίπτωση τώρα υπάρχει αίτηση πτώχευσης των συγκεκριμένων επιχειρηματιών και γνωρίζουμε όλοι ότι πτώχευση σημαίνει ότι οι εργαζόμενοι είναι επί ξύλου κρεμάμενοι και για τις θέσεις εργασίας, δηλαδή για τις απολύσεις, αλλά και για τα δικαιώματα που χάνουν, είτε είναι αποζημιώσεις είτε είναι δεδουλευμένα που τους οφείλει ο συγκεκριμένος εργοδότης. 
	Άρα λοιπόν το ζήτημα είναι πιο ουσιαστικό. Τελικά, ποια ανάπτυξη είναι εκείνη που θα ωφελήσει τον τόπο και τις περιοχές; Δηλαδή αφήνουμε έξω τις επιχειρήσεις εντάσεως κεφαλαίου και πιάνουμε τις άλλες; Και εμείς λέμε ότι υπάρχουν τα περιθώρια για ισόρροπη ανάπτυξη σε όλους τους τομείς. Αλλά και η συγκεκριμένη κυβέρνηση, όπως κι οι προηγούμενες, έχουν την πρόθεση να ενισχύσουν με τις επιδοτήσεις τους επιχειρηματικούς ομίλους να βγουν κι εκτός συνόρων γιατί αυτό επιβάλλει, αν θέλετε, κι η Ευρωπαϊκή Ένωση, αλλά κι η καπιταλιστική παγκοσμιοποίηση: αύξηση της κερδοφορίας των επιχειρήσεων, που σημαίνει τι; Ότι κι η συγκεκριμένη κυβέρνηση έχει χαράξει την κατεύθυνση αυτή.
	Και όσον αφορά το ζήτημα της Νάουσας, κύριε Υπουργέ, το ξέρετε ότι η διημερίδα είχε το πρωινό, είχε και το απογευματινό. Στο απογευματινό δεν παρουσιαστήκατε, εκεί που θα έρχονταν κι όλοι οι εργαζόμενοι του νομού προκειμένου να ακούσουν από τα χείλη σας, από την υπεύθυνη κυβέρνηση ό,τι είχατε να εξαγγείλετε. Και όσον αφορά αυτό που είπε ο κ. Κουλούρης για μια έκφρασή σας, &quot;προς την αγαπημένη Αριστερά&quot;, με την οποία εννοούσατε το Κομμουνιστικό κόμμα Ελλάδας, θα ήθελα να πω ότι αλλού είναι τα ειδύλλια, που μάλιστα καταλήγουν και σε γάμο. Και είναι πρόσφατη η ανακοίνωση του Προέδρου της Κυβέρνησης για στέλεχος του ΠΑΣΟΚ στη θέση του Προέδρου, που και αυτό ακριβώς το ζήτημα λέει ότι δεν πρέπει να αποπροσανατολιστεί ο λαός. Εδώ είναι τα καθημερινά προβλήματα. Υπάρχει η χιονοστιβάδα των απολύσεων, των ανέργων, των αποθεματικών της παραγωγής της αγροτικής που σαπίζει μέσα στα χωράφια και στις αποθήκες. Εμείς γι&apos; αυτά ενδιαφερόμαστε.
	Είπατε -και κλείνω με αυτό, κύριε Πρόεδρε- ότι θα τους καλέσετε για τριμερή. Όμως όταν ο ίδιος ο εργοδότης έχει κάνει αίτηση για πτώχευση, καταλαβαίνετε ότι τα περιθώρια στενεύουν. Κι εμείς λέμε: δώστε τις επιδοτήσεις στους εργαζόμενους και όχι στους επιχειρηματίες που κερδοσκοπούν σε βάρος των πρώτων.</Speech>
	ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>):  Ο κύριος Υφυπουργός έχει το λόγο.</ChairmanSpeech>
<Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης &amp; Κοινωνικής Προστασίας): Θα παρακαλούσα τον κ. Τζέκη να έρθει στο υπουργείο μια μέρα να δούμε τις επιχορηγήσεις και τις επιδοτήσεις των εργαζομένων στην Ελλάδα και τις επιδοτήσεις κι επιχορηγήσεις των επιχειρηματιών. Είναι δυσανάλογα ηυξημένες. Όποτε θέλετε τα στοιχεία είναι στη διάθεσή σας. Δύο δισ. ευρώ είναι μόνο τα επιδόματα που δίνονται από τον ΟΑΕΔ. 
Άρα λοιπόν εδώ μήπως κάτι δεν πάει καλά; Μήπως, κύριε Τζέκη, σωστά η Νέα Δημοκρατία έχει ανακηρύξει το 2005 έτος ανταγωνιστικότητας; Μήπως πρέπει να δούμε την ανάπτυξη, την πραγματική και υγιή ανάπτυξη και όχι την εικονική, να δούμε για θέσεις απασχόλησης; Αυτό είναι το ζητούμενο.
Και όσον αφορά, κύριε Τζέκη, ειδικά εμένα σας λέω: μην ξύνεστε στη γκλίτσα του τσομπάνη. Και το λέω αυτό γιατί; Όταν είπα πριν δυο μήνες ότι θα πάω να κάνω ημερίδα για την απασχόληση στην Νάουσα το αμφισβητήσατε και το επίσημο όργανό σας, &quot;Ο  ΡΙΖΟΣΠΑΣΤΗΣ&quot;, συνεχώς γράφει.
BM
</paragraph>






<paragraph>Και θα γράφει, γι&apos; αυτό κάνετε ερωτήσεις κάθε εβδομάδα, για να μπορεί να γράφει. Και πήγα, κύριε Τζέκη, στη Νάουσα, γύρισα όλη την πόλη...
<Speech><Parlmember>ΑΓΓΕΛΟΣ ΤΖΕΚΗΣ</Parlmember>: Ο &quot;ΡΙΖΟΣΠΑΣΤΗΣ&quot; ως εργατική εφημερίδα γι&apos; αυτά τα ζητήματα θα γράφει.</Speech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης και Κοινωνικής Προστασίας): Αν έκανα κάτι που σας πείραξε, να το ανακαλέσω.</Speech>
<Speech><Parlmember>ΑΓΓΕΛΟΣ ΤΖΕΚΗΣ</Parlmember>: Κύριε Υπουργέ...</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήρης Χατζηγάκης</Parlmember>): Συνεχίστε, κύριε Υπουργέ. τρώτε το χρόνο σας.</ChairmanSpeech>
<Speech><Parlmember>ΓΕΡΑΣΙΜΟΣ ΓΙΑΚΟΥΜΑΤΟΣ</Parlmember> (Υφυπουργός Απασχόλησης και Κοινωνικής Προστασίας): Πήγα στη Νάουσα, κύριε Τζέκη, κάναμε ημερίδα -αυτό σας πείραξε- γύρισα τα μαγαζιά, την αγορά, ο κόσμος χειροκρότησε, ο κόσμος αποθέωσε, ο κόσμος είδε πράγματι μια Κυβέρνηση να ενδιαφέρεται και όταν πήγαμε στο Δημοτικό Θέατρο και κάναμε συγκέντρωση με τους φορείς της πόλης κι λύσαμε όλα τα προβλήματα, ο Πρόεδρος του Εργατικού Κέντρου, που ανήκει στο κόμμα σας, είπε ότι το θέμα εξαντλήθηκε. Διότι μετά από κει, κύριε Τζέκη, πήγαμε και στη Μελίκη, πήγαμε και στα χωριά.
Νομίζω λοιπόν ότι αυτή η Κυβέρνηση είναι κοντά στο πρόβλημα, αφουγκράζεται το πρόβλημα και προσπαθεί να κάνει ό,τι είναι καλύτερο δυνατόν. Και για τις επιχειρήσεις που λέτε ότι κλείνουν σε πενήντα επίκαιρες που έχετε κάνει, σας λέω φέρτε μου -και το περιμένω εναγωνίως - ένα πρότυπο κράτος στον κόσμο, ένα μοντέλο -φέρτε μου και την Κούβα- όπου απαγορεύεται οι ιδιωτικές επιχειρήσεις να κλείνουν. Φέρτε μου ένα μοντέλο να κάνουμε μια πρόταση.</Speech>
<Speech><Parlmember>ΑΓΓΕΛΟΣ ΤΖΕΚΗΣ</Parlmember>: Σας βάλαμε συγκεκριμένες προτάσεις. Δεν μπορείτε να ξεφύγετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήρης Χατζηγάκης</Parlmember>): Κύριε Τζέκη, παρακαλώ.
Επόμενη είναι η με αριθμό 509/7-12-2004 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Αθανασίου Λεβέντη προς τον Υπουργό Περιβάλλοντος, Χωροταξίας και Δημοσίων Έργων, σχετικά με την αποκατάσταση ζημιών που έχουν κτίρια-παγίδες στην Αθήνα για την αποφυγή ατυχημάτων.
Η επίκαιρη ερώτηση του κ. Λεβέντη έχει ως εξής:
&quot;Κτίρια-παγίδες με ετοιμόρροπες στέγες, μπαλκόνια και σκουριασμένα σίδερα βάζουν καθημερινά σε κίνδυνο τη ζωή περαστικών σε πολλές γωνιές της Αθήνας και του Πειραιά.
Μετά το θανάσιμο τραυματισμό περαστικού στην Ερμού από πτώση μαρκίζας πραγματοποιήθηκε έρευνα από ομάδα φοιτητών της Ιατρικής Σχολής του Πανεπιστημίου Αθηνών. Κατά τη διάρκεια της έρευνας φωτογραφήθηκαν και καταγράφηκαν περισσότερα από 300 επικίνδυνα κτίρια. Περίπου 3 στα 10 κτίρια από αυτά που φωτογραφήθηκαν, μεταξύ αυτών και δημόσια, έχουν μπαλκόνι με ελλιπή στήριξη, μαρκίζες μετέωρες στο κενό και σάπια κουφώματα. Οι κίνδυνοι που εγκυμονούν για τη σωματική ακεραιότητα ανυποψίαστων περαστικών είναι τεράστιοι.
Κατόπιν των ανωτέρω ερωτάται ο κύριος Υπουργός:
Τι μέτρα θα πάρει για την αποκατάσταση των ζημιών στα κτίρια παγίδες;
Οι υπηρεσίες του Υπουργείου θα ελέγξουν όλα τα δημόσια και ιδιωτικά κτίρια, ώστε μέσω της πρόληψης να αποφευχθούν στο μέλλον ατυχήματα επικίνδυνα για την ασφάλεια των πολιτών;&quot;
Το λόγο έχει ο κ. Καλογιάννης.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Υφυπουργός Περιβάλλοντος, Χωροταξίας και Δημοσίων Έργων): Ευχαριστώ, κύριε Πρόεδρε.
Είναι πράγματι λυπηρό και ταυτόχρονα τραγικό το γεγονός που συνέβη στην Ερμού με το θανάσιμο τραυματισμό ενός περαστικού από πτώση μαρκίζας. Εκφράζουμε όλοι μας -κι εμείς προσωπικά από τη θέση αυτή- τα συλλυπητήριά μας στην οικογένεια του θύματος. Υπάρχουν βέβαια πολλά κτίρια -κτίρια-παγίδες θα τα χαρακτήριζα- με ετοιμόρροπα μπαλκόνια, με στέγες μετέωρες ενδεχομένως, με σοφάδες οι οποίοι δεν είναι σωστά στη θέση τους, κτίρια που εγκυμονούν σοβαρούς κινδύνους για κάθε περαστικό και θα έλεγα όχι μόνο στην Αθήνα, αλλά διάσπαρτα σε όλη τη χώρα.
Σχετικά με την προστασία, τη συντήρηση ή ακόμη και την κατεδάφιση των επικίνδυνων και ετοιμόρροπων κτιρίων ισχύει ένα ευρύ θεσμικό πλαίσιο, στο οποίο περιλαμβάνονται οι εξής διατάξεις: Είναι το άρθρο 32 του νόμου 1337 του 1983 περί υποχρέωσης, αποκατάστασης παραδοσιακών κτιρίων, το άρθρο 1 του νόμου 1512 του 1985 για τις υποχρεώσεις ιδιοκτητών για τη συντήρηση των ακινήτων, προεδρικό διάταγμα 13 που ισχύει από το 1929 περί επικίνδυνων οικοδομών, προεδρικό διάταγμα 15 του 1988 περί διατήρησης, επισκευής ή ανακατασκευής αρχιτεκτονικών και στατικών στοιχείων διατηρητέων κτιρίων, καθώς και το άρθρο 5 του κτιριοδομικού κανονισμού.
Από όλα τα παραπάνω νομοθετήματα προβλέπεται κατ&apos; αρχήν η υποχρέωση των ιδιοκτητών των ακινήτων -αναφέρομαι στους κυρίους νομείς ή επικαρπωτές των κτιρίων- για την προστασία και συντήρηση των κτιρίων αυτών. Στην περίπτωση όμως που αυτοί παραλείπουν να προβούν στις απαραίτητες ενέργειες, στις υποχρεώσεις που έχουν, προβλέπεται η υποχρέωση των ΟΤΑ να επεμβαίνουν και να εκτελούν τις απαραίτητες εργασίες για την έγκαιρη αντιμετώπιση των προβλημάτων επικινδυνότητας που παρουσιάζονται στους συγκεκριμένους χώρους και στα ανεπαρκώς διατηρημένα κτίρια.
Στο πλαίσιο αυτό, παρά την πολυπλοκότητα των διαδικασιών που ισχύουν, μπορεί να γίνει η απαιτούμενη συστηματική έρευνα για την καταγραφή των ετοιμόρροπων κτιρίων ή μεμονωμένων κατασκευών από τους ΟΤΑ και να εξεταστεί για συγκεκριμένες περιπτώσεις η λήψη προσωρινών μέτρων ασφαλείας με ενδεχομένως επείγοντα χαρακτήρα. Ειδικά οι ΟΤΑ που έχουν και οργανωμένες τεχνικές υπηρεσίες και πολεοδομική υπηρεσία οφείλουν να ενεργοποιήσουν τις υπηρεσίες τους για τα θέματα αυτά ως καθ&apos; ύλην αρμόδιοι. Στην κατεύθυνση αυτή το ΥΠΕΧΩΔΕ συνδράμει κάθε προσπάθεια, στο πλαίσιο πάντα των αρμοδιοτήτων του.
Όμως, κύριε συνάδελφε, το θέμα που θέτετε στην ερώτηση σας, να ελεγχθούν δηλαδή από το ΥΠΕΧΩΔΕ όλα τα δημόσια και ιδιωτικά κτίρια που βρίσκονται σε μια κατάσταση, την οποίαν κρίνετε επικίνδυνη, φοβάμαι ότι είναι ανέφικτο. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήρης Χατζηγάκης</Parlmember>): Ευχαριστώ, κύριε Υπουργέ.
Ο κ. Λεβέντης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ευχαριστώ, κύριε Πρόεδρε.
Είπε ο κύριος Υπουργός -ξεκινάω από το τελευταίο- ότι για να ελεγχθούν όλα αυτά τα κτίρια αυτό είναι ανέφικτο. Αυτό είναι το πρόβλημα το μεγάλο.
Νόμοι υπάρχουν, κύριε Υπουργέ, και θα το παραδεχθεί κανείς. Το πρόβλημά μας είναι ότι αυτοί οι νόμοι δεν εφαρμόζονται. Οι ελεγκτικοί μηχανισμοί δεν υπάρχουν. Και τώρα βλέπω ότι η Κυβέρνηση μεταθέτει, πετάει το μπαλάκι στην τοπική αυτοδιοίκηση και σου λέει &quot;ας κανονίσουν αυτοί&quot;.
Όταν καταθέσαμε την επίκαιρη ερώτηση δεν ξέραμε ότι την επομένη ημέρα οι τηλεοράσεις θα έδειχναν όλο το βράδυ την πτώση μιας υδρορροής σε ένα σχολείο. Ευτυχώς τη στιγμή που έπεσε βρισκόταν μόνο ένα παιδί εκεί, που το χτύπησε. Θα μπορούσαν να ήταν το λιγότερο 15 και να είχαμε ακόμα σοβαρότερες επιπτώσεις. Και δεν είναι ούτε ένα ούτε δύο κτίρια έτσι. Δυστυχώς, η Αθήνα και όχι μόνο, όλες οι ελληνικές πόλεις, έχουν φτιαχτεί μ&apos; αυτόν τον άναρχο τρόπο. Έχουμε φοβερή κυκλοφοριακή συμφόρηση με υποβαθμισμένη συνολικά την ποιότητα ζωής. Πρέπει κανείς να προσέχει τα αυτοκίνητα στο δρόμο και στις γωνίες, να προσέχει στο πεζοδρόμιο που είτε είναι πιασμένο από παρκαρισμένα αυτοκίνητα είτε από τα μηχανάκια που κυκλοφορούν ανεξέλεγκτα και του απομένει ή να μείνει μέσα στο σπίτι κλειδωμένος ή να πηγαίνει σύρριζα στον τοίχο. Και εκεί παραμονεύουν ξεκάρφωτα τα κεραμίδια, αν όχι και ολόκληρα μπαλκόνια. Αυτό, κύριε Υπουργέ, όπως καταλαβαίνετε δεν σημαίνει ότι βρισκόμαστε σε μια χώρα ευνομούμενη και προοδευμένη. Είμαστε σε τριτοκοσμική κατάσταση. Είναι κάτι απαράδεκτο, ανεπίτρεπτο και που ο καθένας μας το καταλαβαίνει.
Η Κυβέρνηση επομένως είναι υποχρεωμένη και να ελέγξει και να βρει τους ελεγκτικούς μηχανισμούς και να επιχορηγήσει, αν θέλετε, την αυτοδιοίκηση ή όποιους άλλους θα αναλάβουν αυτή την παρακολούθηση. Γιατί λέγοντας μόνο ότι θα το αναλάβουν οι ΟΤΑ, αυτό δεν φτάνει. Δεν μπορεί οι ΟΤΑ να παρακολουθούν, παραδείγματος χάρη, τα Υπουργεία, τα δικαστήρια, τα σχολεία όλα. Πρέπει να το σκεφθούμε πολύ περισσότερο. Θα μου πείτε ότι είναι σταγόνα στον ωκεανό μπροστά στα τόσα άλλα προβλήματα που υπάρχουν. Δεν είναι καθόλου έτσι γιατί είναι εκατοντάδες και χιλιάδες τα κτίρια που βρίσκονται σ&apos; αυτή την κατάσταση.
Πιστεύω ότι θα πρέπει να είναι πιο αποφασιστική η Κυβέρνηση και να προωθήσει τους ελεγκτικούς μηχανισμούς και να απαιτήσει αυτοί που έχουν την ευθύνη και δεν τα τηρούν, να υποχρεώνονται να καταβάλουν το αντίστοιχο τίμημα για την επιδιόρθωσή τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήρης Χατζηγάκης</Parlmember>): Ευχαριστώ, κύριε Λεβέντη.
Κύριε Υπουργέ, έχετε το λόγο.</ChairmanSpeech>
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Υφυπουργός Περιβάλλοντος Χωροταξίας και Δημοσίων Εργων): Ευχαριστώ, κύριε Πρόεδρε.
Σε καμία περίπτωση δεν θέλω ως ΥΠΕΧΩΔΕ να μεταθέσω τις ευθύνες στην τοπική αυτοδιοίκηση. Απλώς αυτό που είπα, κύριε συνάδελφε, είναι ότι βάσει του νόμου υπόχρεοι για τη συντήρηση των κτιρίων είναι οι ιδιοκτήτες τους. Εφόσον οι ιδιοκτήτες δεν προβαίνουν στις απαραίτητες ενέργειες, οι ΟΤΑ οφείλουν να προχωρήσουν στη συντήρηση, αποκατάσταση των ετοιμόρροπων κτιρίων.
Επιπλέον, θέλω να κάνω μια αναφορά στα διατηρητέα κτίρια, πολλά εκ των οποίων δεν βρίσκονται σε καλή κατάσταση και να πω ότι η πολιτεία έχει θεσπίσει κίνητρα αφενός μεν για τη διάσωσή τους, αφετέρου για την ανάδειξη της αρχιτεκτονικής φυσιογνωμίας των πόλεων και των οικισμών της χώρας της πολιτιστικής μας κληρονομιάς. Τέτοια κίνητρα είναι τα χαμηλότοκα δάνεια, οι φορολογικές ελαφρύνσεις, κλπ. τα κίνητρα αυτά οφείλουν οι ιδιοκτήτες των κτιρίων, που έχουν χαρακτηριστεί διατηρητέα, να τα αξιοποιήσουν για να τα επαναφέρουν στην αρχική τους κατάσταση.
(TR)
</paragraph>
 




<paragraph>Επίσης, να πω ότι σύμφωνα με το νόμο 3044 για την αποκατάσταση και συντήρηση των όψεων και εν γένει την ανάπλαση των κτιρίων, μπορεί να παρέλθει στους ιδιοκτήτες των ακινήτων επιχορήγηση η οποία συνίσταται στη δωρεάν παροχή είτε από το δημόσιο, είτε από τον οικείο ΟΤΑ ενός χρηματικού ποσού για την κάλυψη τμήματος της δαπάνης εκτέλεσης των σχετικών εργασιών.
Ευχαριστώ πολύ.
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>):  Θα συζητήσουμε τώρα την με αριθμό 488/6.12.2004 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Κίμωνα Κουλούρη προς τον Υπουργό Οικονομίας και Οικονομικών, σχετικά με τις υπηρεσιακές κρίσεις στο Υπουργείο κλπ.
Το ειδικότερο περιεχόμενο της ερώτησης του κ. Κουλούρη, έχει το εξής: 
&quot;Γεγονός είναι ότι οι κομματικές πιέσεις να βολευτούν τα &quot;δικά μας παιδιά&quot; αποδεικνύονται καθημερινά ισχυρότερες των προεκλογικών και μετεκλογικών δεσμεύσεων του κ. Καραμανλή, ότι δηλαδή, η κυβέρνησή του θα λειτουργεί ως κυβέρνηση όλων των Ελλήνων και άκαμπτος εγγυητής της αξιοκρατίας. 
Η επιχείρηση κομματικοποίησης του κράτους άρχισε μάλιστα λίγες μέρες μετά τον ορισμό της κυβέρνησης από τον Πρωθυπουργό. Είναι διαβολική σύμπτωση άραγε ότι αμέσως μετά την τοποθέτηση της υπάρχουσας πολιτικής ηγεσίας στο Υπουργείο Οικονομίας και Οικονομικών (Καραγιώργης Σερβίας 10) η ΔΑΚΕ εφοριακών μετακόμισε στο απέναντι ακριβώς κτίριο, στον πρώτο όροφο και συγκεκριμένα στην οδό Καραγιώργης Σερβίας 7; Επειδή λοιπόν, παρατηρείται έντονα το φαινόμενο η ευνοϊκή κρίση και εξέλιξη των υπαλλήλων του Υπουργείου Οικονομίας και Οικονομικών να περνάει πρώτα από τα απέναντι του Υπουργείου, γραφεία της ΔΑΚΕ και απλώς κατόπιν και τυπικά να επιβεβαιώνεται, από τα αμφίβολης αξιοπιστίας υπηρεσιακά συμβούλια που ορίζει ο Υπουργός, η καταλληλότητά τους για ιεραρχική ανέλιξη, 
Ερωτώται ο Υπουργός 
1.Τελικά, η ταπεινότητα, η σεμνότητα και η περιφρούρηση της αξιοκρατίας, που καθημερινά ευαγγελίζεται ο Υπουργός, περνάει πρώτα από τα γραφεία της ΔΑΚΕ εφοριακών ή από τα προβλεπόμενα του Ν.3260/2004 υπηρεσιακά συμβούλια; Επίσης, ποιος πληρώνει το μίσθωμα των γραφείων της ΔΑΚΕ εφοριακών, που βρίσκεται ακριβώς απέναντι στην κεντρική υπηρεσία του Υπουργείου Οικονομίας και Οικονομικών και λειτουργεί ως &quot;γραφείο διαπιστευτηρίων και αποκατάστασης των δικών μας παιδιών&quot;; Είναι κατατεθειμένο στην αρμόδια ΔΟΥ αντίγραφο του μισθωτηρίου; 
2.΄Πώς εξηγείται επίσης το γεγονός ότι αρκετοί εκ των προαχθέντων σε θέσεις Προϊσταμένων Διευθύνσεων του Υπουργείου Οικονομίας και Οικονομικών υπήρξαν για ορισμένο χρονικό διάστημα και σύμβουλοι του Υφυπουργού Οικονομίας και Οικονομικών κυρίου Αδάμ Ρεγκούζα. Ποιοι λοιπόν διατελέσαντες σύμβουλοι και με ποιες διαδικασίες προήχθησαν;&quot;.
Ο Υφυπουργός κ. Ρεγκούζας έχει το λόγο για τρία λεπτά.</ChairmanSpeech>
<Speech><Parlmember>ΑΔΑΜ ΡΕΓΚΟΥΖΑΣ</Parlmember> (Υφυπουργός Οικονομίας &amp; Οικονομικών): Κύριε Πρόεδρε, όπως είναι γνωστό με το νόμο 3260 από τις 6 Αυγούστου ύστερα από την παρέμβαση της κυβέρνησης έληξε η θητεία όλων των προϊσταμένων τμημάτων και διευθύνσεων στο Υπουργείο Οικονομικών, αλλά και σε όλη τη δημόσια διοίκηση. Αμέσως λειτούργησαν όπως προβλέπει ο νόμος τα αντίστοιχα υπηρεσιακά συμβούλια που νομοτύπως συγκροτημένα μελέτησαν για πολλές μέρες σε πολλές συνεδριάσεις τους ατομικούς φακέλους των υπαλλήλων και με βάση την αξιοσύνη το ήθος, αλλά και τα υπόλοιπα στοιχεία που προβλέπει ο νόμος, προχώρησαν στην επιλογή νέων προϊσταμένων που σίγουρα δεν έχουν τα στοιχεία της κομματικής επιλογής. Και λέω σίγουρα επειδή αναφέρετε στη σχετική ερώτηση ότι έγιναν κομματικές μεταθέσεις και ασκήθηκαν κομματικές πιέσεις για να βολευτούν τα &quot;δικά μας παιδιά&quot;. 
Δεν ξέρω εάν ο κύριος συνάδελφος κρίνει εξ&apos; ιδίων τα αλλότρια αλλά οι επιλογές αυτές δεν υπήρξαν κομματικές. Και αυτό φαίνεται καθαρά εάν εξετάσει κανείς αντικειμενικά όλες αυτές τις μεταθέσεις. Εμείς δεν είμαστε διατεθειμένοι να προσδιορίσουμε το πολιτικό ή κομματικό αζημούθιο  του κάθε υπαλλήλου. Ωστόσο όμως με τις επιλογές αυτές που έγιναν αποδείξαμε ότι τουλάχιστον αν μη τι άλλο ήταν και είναι περισσότερο αντικειμενικές απαλλαγμένες από προϋποθέσεις του παρελθόντος που οδηγούσαν σε συγκεκριμένους ανθρώπους. Γίνεται πραγματικά μια προσπάθεια στο Υπουργείο Οικονομικών, οι υπάλληλοι του Υπουργείου Οικονομικών να ανταποκρίνονται και να ασχολούνται με τα καθήκοντά τους και όχι με τη σκοπιμότητα των κομματικών ενασχολήσεων.
Σε ό,τι αφορά τώρα την αναφορά που γίνεται ότι δήθεν δικοί μου συνεργάτες τοποθετήθηκαν σε κάποιες θέσεις, θα ήθελα να πω ότι ασφαλώς δικαιούται ο κάθε Υπουργός να έχει συνεργάτες. Αλλά η αναφορά σας είναι ατυχής γιατί οι υπάλληλοι του Υπουργείου Οικονομικών χρησιμοποιούνται και στα υπουργικά γραφεία. Κάποιοι απ&apos; αυτούς και καλά έκαναν, βεβαίως εκρίθησαν και κατέλαβαν  θέσεις στην ιεραρχία σήμερα. Αυτό δε σημαίνει όμως ότι η επιλογή τους έγινε επειδή υπήρξαν για ένα μικρό διάστημα στο Υπουργείο Οικονομικών ή προσέφεραν και κάποιες υπηρεσίες στο γραφείο του Υφυπουργού. 
Εμείς θεωρούμε ότι μας αδικείτε όταν λέτε ότι οι επιλογές αυτές ήταν κομματικές γιατί εάν ανατρέξετε στον κατάλογο των νέων προϊσταμένων θα βρείτε πολλά στελέχη του δικού σας κόμματος και μάλιστα με κομματικές ιδιότητες που δεν μπορούν να αποκρυβούν.
Θεωρούμε λοιπόν, ότι η κριτική γίνεται για να γίνεται. Εμείς έχουμε καλή διάθεση να χρησιμοποιήσουμε τους αξιότερους υπαλληλους του Υπουργείου Οικονομικών, χωρίς να είναι προαπαιτούμενο η κομματική τους προέλευση.
Σε ό,τι αφορά την παράταση που είπατε και τα γραφεία της συγκεκριμένης παράταξης της ΔΑΚΕ που πρόσκειται στο χώρο της Νέας Δημοκρατίας, εμείς δεν έχουμε διαπιστώσει να υπάρχει τηλεσκόπιο από το απέναντι κτίριο όπως είπατε. Βεβαίως, υπήρξε μια μεταστέγαση αυτής της παράταξης τώρα τελευταία. Αυτό δεν σημαίνει ότι προσδιορίσαμε ή υποδείξαμε αυτή τη μεταστέγαση, ούτε βεβαίως αναλάβαμε κανένα οικονομικό κόστος για τη στέγασή τους. Και ούτε προσδιορίζει αυτή η παράταξη από το απέναντι παράθυρο τις επιλογές της πολιτικής ηγεσίας. Θα ξέρετε εξάλλου πολύ καλά ότι εγώ ήμουν ένας από εκείνους που από την πρώτη στιγμή που ήρθα στο Υπουργείο Οικονομικών είχα διακηρύξει ότι φαινόμενα διαφθοράς απ&apos; όπου και αν προέρχονται θα συγκρουστώ μαζί τους και υποδείξεις και ποδηγετήσεις υπαλλήλων στο Υπουργείο Οικονομικών από οποιαδήποτε πλευρά και αν έρχονται δεν πρόκειται να γίνουν ανεκτές. Και δεν έγιναν ανεκτές. Και ξέρετε πολύ καλά ή τουλάχιστον αν πάρετε τη σχετική πληροφόρηση θα δείτε ότι υπήρξα δυσάρεστος κυρίως στα &quot;δικά μας παιδιά&quot;, όπως τα λέτε.</Speech> 
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>):  Ο κ. Κουλούρης έχει το λόγο.</ChairmanSpeech>
<Speech><Parlmember>ΚΙΜΩΝ ΚΟΥΛΟΥΡΗΣ</Parlmember>: Θα ξεκινήσω κύριε Πρόεδρε, από το τελευταίο που είπε ο κύριος Υπουργός πως υπήρξε δυσάρεστος για τα δικά τους παιδιά για θέματα διαφθοράς προφανώς.</Speech> 
<Speech><Parlmember>ΑΔΑΜ ΡΕΓΚΟΥΖΑΣ</Parlmember> (Υφυπουργός Οικονομίας &amp; Οικονομικών):  &apos;Οχι για θέματα διαφθοράς.</Speech>
<Speech><Parlmember>ΚΙΜΩΝ ΚΟΥΛΟΥΡΗΣ</Parlmember>:  Σε τόσο μικρό χρονικό διάστημα; Θα είναι δηλαδή το μέλλον ακόμα πιο δυσοίωνο.
Τώρα έρχομαι στην ουσία της ερώτησής μου κύριε Πρόεδρε. 
Δεν περίμενα ασφαλώς όταν υπέβαλα την ερώτηση να ακούσω αυτό το κατά κόρον επαναλαμβανόμενο, ότι με αξιοκρατικούς τρόπους και μεθόδους κάνετε τις τοποθετήσεις. Αυτό εκ των πραγμάτων θα το λέγατε. 
Θέλω πρώτα λοιπόν να παρατηρήσω ότι μέσα σ&apos; αυτό το διάστημα, λόγω του ότι ακριβώς έχουν αχρηστευθεί και έχουν μειωθεί οι έλεγχοι, έχουμε μείωση εσόδων κατά 50%. Αυτό σας βαραίνει. 
&apos;Ερχομαι σε ένα δεύτερο θέμα. Ασχολείστε με διακίνηση αγαθών όπου η παραβατότητα είναι μόλις 7% και αφήνετε έξω τους ελέγχους όπου η παραβατότητα είναι 35%. 
Τώρα επειδή θέλω να είμαι συγκεκριμένος και ελπίζω να είσθε και εσείς συγκεκριμένος στη δευτερολογία σας, μπορείτε να απαντήσετε, γιατί κατηγορούνται οι ελεγκτές για τα καύσιμα -σημειώστε τα ονόματα και απαντήστε μου αύριο- Καράκογλου Αικατερίνη, Κανάκης Σπύρος, ο κ. Κυριακόπουλος του τμήματος της 14ης περιφερειακής διεύθυνσης της ΣΔΟΕ Αττικής; Εσείς δεν τους τοποθετήσατε όλους αυτούς κύριε Ρεγκούζα στη διεύθυνση 14 που είναι αρμόδια για τους ελέγχους των καυσίμων; Γράφτε άλλα δύο ονόματα. Μπορείτε να απαντήσετε γιατί κατηγορούνται οι κύριοι Ράπτης, Βαϊμάρης και Δήμας του τμήματος 8 της ίδιας διεύθυνσης; Και είναι αληθές ότι κατηγορούνται για χρηματισμό κύριε Ρεγκούζα; Στη Διεύθυνση αυτή τοποθετήσατε μόλις πριν από 1,5 μήνα διευθυντή και μέσα σ&apos; αυτό το διάστημα έχουμε αυτά τα φαινόμενα.
Τώρα, πώς κρίνατε αλήθεια ικανότερα 78 στελέχη που προαγάγατε σε διευθυντές, κανείς εκ των οποίων δεν είχε ασκήσει ούτε καν μια μέρα καθήκοντα προϊσταμένου; Και πώς αλλιώς θα τοποθετούσατε τη μέχρι πρότινος σύμβουλό σας κύριε Ρεγκούζα, την κα Κοφινά Ειρήνη, ως διευθύντρια του ΣΔΟΕ, όπου είναι απόφοιτος νοσηλευτικής των ΚΑΤΕΕ;</Speech> 
<Speech><Parlmember>ΑΔΑΜ ΡΕΓΚΟΥΖΑΣ</Parlmember> (Υφυπουργός Οικονομίας &amp; Οικονομικών): Μα, τι λέτε;</Speech> 
<Parlmember>ΚΙΜΩΝ ΚΟΥΛΟΥΡΗΣ</Parlmember>: Δείτε το. Εγώ ερωτήσεις βάζω από το Βήμα αυτό κύριε Ρεγκούζα.
GK
 
</paragraph>
<paragraph>Υπάρχουν και άλλοι σύμβουλοι του δικού σας Υφυπουργού, του κ. Ρεγκούζα και έγιναν διευθυντές. Ο Μιχάλης Σωτήρης: Διευθυντής Προσωπικού στο Υπουργείο σας, η Ευγενία Κατσίγιαννη: Διευθύντρια Υπηρεσίας Ελέγχου Τιμών, ο Κριζέλης Γεώργιος: Υποδιευθυντής στο ΕΘΕΚ. Και μη λησμονήσουμε και τους συνταξιούχους που επαναφέρατε κατά την πεπατημένη των αποστράτων, των έντιμων αποστράτων αξιωματικών. Ο κ. Σκαρκούλιας -συνταξιούχος- είναι πλέον ειδικός σύμβουλος του ΣΔΟΕ. 
Τελικά, κύριε Υπουργέ, τα πιστοποιητικά φρονημάτων για τοποθετήσεις στελεχών δίνονται από αυτό που είπα και το περιέγραψα, από την &quot;παράγκα&quot; της ΔΑΚΕ που ως δια μαγείας τελευταία έχει βρει γραφεία ακριβώς απέναντί σας!
Αυτά είναι τα συγκεκριμένα ερωτήματα και σε αυτά τα συγκεκριμένα ερωτήματα να μου απαντήσετε και όχι γενικόλογα, αγαπητέ φίλε -κατά τα άλλα- κύριε Ρεγκούζα, όχι τα γενικά, τα αξιοκρατικά. Εδώ θέλω να ξέρω ότι μέσα σε αυτό διάστημα, στον τελευταίο ενάμιση μήνα, βάλατε εσείς διευθυντή και έχουμε επτά, οκτώ εκλεκτά σας παιδιά που ρωτώ εάν κατηγορούνται για χρηματισμό στα καύσιμα. 
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε Κουλούρη.
Ο κύριος Ρεγκούζας έχει το λόγο.</ChairmanSpeech>
<Speech><Parlmember>ΑΔΑΜ ΡΕΓΚΟΥΖΑΣ</Parlmember> (Υφυπουργός Οικονομίας &amp; Οικονομικών): Κύριε Κουλούρη, είναι πρωτόγνωρα αυτά που λέτε γιατί, όπως ξέρετε, τα υπηρεσιακά συμβούλια εξετάζουν τους φακέλους των υπαλλήλων, εξετάζουν αν πράγματι βαρύνονται για αδικήματα της οποιασδήποτε μορφής και για εμάς θα αποτελούσε σχήμα οξύμωρο να χρησιμοποιούσαμε υπόδικους υπαλλήλους για θέσεις προϊσταμένων.</Speech>
<Speech><Parlmember>ΚΙΜΩΝ ΚΟΥΛΟΥΡΗΣ</Parlmember>: Άλλα είπα εγώ. Εγώ μίλησα για μετά, αφού τους τοποθετήσατε.</Speech>
<Speech><Parlmember>ΑΔΑΜ ΡΕΓΚΟΥΖΑΣ</Parlmember> (Υφυπουργός Οικονομίας &amp; Οικονομικών): Σε ό,τι αφορά τις προϋποθέσεις που είχε ο προηγούμενος νόμος, κύριε Κουλούρη, εμείς σε μια προσπάθεια να αποκομματικοποιήσουμε τη δημόσια διοίκηση βεβαίως δεν λάβαμε υπόψη μας τις προϋποθέσεις του προηγούμενου νόμου που είχε προϋποθέσεις διοίκησης, που όμως ήταν κάποια άλλα παιδιά σε θέσεις διοίκησης και αποκλείονταν όλα τα άλλα &quot;κακά&quot; παιδιά για την προηγούμενη Κυβέρνηση. Ασφαλώς βάλαμε εξ υπαρχής, από μηδενική βάση, προϋποθέσεις αξιοσύνης, προσφοράς και ικανότητας των υπαλλήλων.
Από εκεί και μετά, όσον αφορά τα ονόματα που αναφέρατε ότι ήταν σύμβουλοι δικοί μου, στο δικό μου γραφείο, όταν εγώ, κύριε Κουλούρη, πήγα στο Υπουργείο, θα χρησιμοποιούσα βεβαίως στελέχη του Υπουργείου για να με βοηθήσουν στα πρώτα βήματα της άσκησης των καθηκόντων μου. Κανένας όμως απ&apos; αυτούς τους υπαλλήλους, καθ&apos; όλα ικανούς και πτυχιούχους, δεν μπορούσε και δεν μπορούσα ούτε κι εγώ να το κάνω να αποτρέψω να διεκδικήσουν στην ιεραρχία θέση και να ασκήσουν διοίκηση. Με αυτή λοιπόν την έννοια, αυτά τα ονόματα που είπατε -για μερικά απ&apos; αυτά έτσι είναι- είναι ήδη στην ιεραρχία. 
Αναφερθήκατε όμως και σε συνταξιούχους και νομίζω ότι κάνετε λάθος, γιατί οι σύμβουλοι των Υπουργών είναι επιλογή των ίδιων, άτομα που κατά την κρίση των Υπουργών έχουν εμπειρία, άτομα που -γιατί όχι;- συνταξιοδοτήθηκαν μόλις πριν από ένα ή δύο χρόνια και που όμως είναι φορτωμένοι με ιδιαίτερη εμπειρία, γιατί όπως ξέρετε τα φοροτεχνικά και η τελωνειακή νομοθεσία χρειάζονται αυτήν την εξειδίκευση που δεν την έχουν ούτε οι Υπουργοί. Άρα λοιπόν ποιους θέλατε να πάρουμε συμβούλους, νεαρούς, άπειρους, για να μην πάρουμε αυτούς που λέτε; Και βεβαίως οι σύμβουλοι ανήκουν στη δική μας παράταξη. Αλίμονο αν δεν το κάναμε αυτό. 
Από εκεί και πέρα όμως δεν μπορείτε να ισοπεδώνετε τα πάντα και να λέτε, πρώτον, ότι δεν τηρήθηκαν οι διαδικασίες αξιοσύνης και αξιοκρατίας και, δεύτερον, ότι παραμελήθησαν άλλοι υπάλληλοι του Υπουργείου Οικονομικών. Εγώ δεν θα σας παρακολουθήσω στην ονοματολογία που κάνατε. Θα μπορούσα κι εγώ να σας πω συγκεκριμένα ονόματα συνδικαλιστών, στελεχών του δικού σας κόμματος, ανθρώπων της αυτοδιοίκησης -που έχω πάρα πολλά να σας πω. Αλλά δεν θα το κάνω αυτό, γιατί νομίζω ότι στο Κοινοβούλιο δεν πρέπει τα ζητήματα της πολιτικής να τα μετατρέπουμε σε προσωπική αντιπαράθεση ή να εμπλέκουμε υπαλλήλους που πολλές φορές άθελά μας τους οδηγούμε και στην κοινωνική απαξίωση. 
Σε κάθε περίπτωση όμως θα πρέπει να σας διαβεβαιώσω ότι είμαστε αποφασισμένοι -τουλάχιστον στο Υπουργείο Οικονομικών, η νέα πολιτική ηγεσία- να μην υποκύψουμε στις πιέσεις ή στις όποιες εκείνες περιπτώσεις που έχουν σχέση με τη διαφθορά. Είμαστε αποφασισμένοι να πατάξουμε τη διαφθορά, είμαστε αποφασισμένοι να περιορίσουμε όλη αυτή τη ρεμούλα που γινόταν τα προηγούμενα χρόνια.</Speech>
<Speech><Parlmember>ΚΙΜΩΝ ΚΟΥΛΟΥΡΗΣ</Parlmember>: Άλλο ρώτησα, άλλο απαντήσατε -και σας καταλαβαίνω.</Speech> 
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
</paragraph>
<paragraph>ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ&apos; αριθμόν 39/29.11.2004 επερώτηση των Βουλευτών του Πανελλήνιου Σοσιαλιστικού Κινήματος κ.κ. Αθανασίου Τσούρα, Κωνσταντίνου Ρόβλια, Ιωάννη Μανιάτη, Παναγιώτη Αντωνακόπουλου, Εμμανουήλ Στρατάκη, Παρασκευής (Εύης) Χριστοφιλοπούλου, Χρίστου Βερελή, Βασίλειου Κεγκέρογλου, Χρήστου Πρωτόπαπα, Νικόλαου Σαλαγιάννη, Ελπίδας Τσουρή και Αντωνίας (Τόνιας) Αντωνίου προς τον Υπουργό Μεταφορών και Επικοινωνιών σχετικά με την πολιτική της Κυβέρνησης στον τομέα των επικοινωνιών. 
Πριν δώσω το λόγο στον πρώτο επερωτώντα, στον κ. Ρόβλια, θέλω να σας ανακοινώσω ότι Κοινοβουλευτικός Εκπρόσωπος του ΠΑΣΟΚ ορίζεται ο Βουλευτής κ. Τσούρας με απόφαση του Γραμματέα του Προεδρείου της Κοινοβουλευτικής Ομάδας του ΠΑΣΟΚ κ. Δημήτρη Ρέππα.
Ο κύριος Ρόβλιας έχει το λόγο.</ChairmanSpeech>
<Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember>: Κύριε Υπουργέ, είμαι βέβαιος ότι δεν σας εξέπληξε η σημερινή επερώτηση, όπως βέβαια δεν θα πρέπει να σας εκπλήξουν και τα όσα θα ακούσετε στη συνέχεια. Είναι η φυσική συνέπεια της απόλυτης απραξίας του Υπουργείου σας επί εννέα μήνες στον τομέα των τηλεπικοινωνιών. 
Είναι κρίμα, κυρίες και κύριοι συνάδελφοι, διότι ένας τόσο κρίσιμος για την εποχή μας τομέας όπως αυτός των τηλεπικοινωνιών είναι ανύπαρκτος επί των ημερών της Κυβέρνησης της Νέας Δημοκρατίας. Και είναι ανύπαρκτος όχι μόνο σε επίπεδο παραγωγής πολιτικής -δεν θα ήμουν ποτέ τόσο απαιτητικός και αισιόδοξος- αλλά είναι ανύπαρκτος ακόμη και για την απλή προώθηση θεμάτων, τα οποία η Κυβέρνηση του ΠΑΣΟΚ παρέδωσε έτοιμα στην Κυβέρνηση της Νέας Δημοκρατίας.
Η χώρα μας κινδυνεύει να μείνει πίσω από τις τεχνολογικές εξελίξεις. Η χώρα μας με ευθύνη της Κυβέρνησης κινδυνεύει να χάσει το &quot;τρένο&quot; της νέας εποχής, αυτής της εποχής στην οποία οι ηλεκτρονικές επικοινωνίες, η πληροφορική και τα πολυμέσα συγκλίνουν για να υπηρετήσουν και να εξυπηρετήσουν τον πολίτη, να διευκολύνουν την καθημερινή ζωή του για να βελτιώσουν το επίπεδο παροχής υπηρεσιών από τη διοίκηση, για να φέρουν κοντά μας τους πιο απομακρυσμένους και ξεχασμένους οικισμούς της χώρας.
Πριν από δύο χρόνια άλλαξε το τοπίο των τηλεπικοινωνιών σε ευρωπαϊκό επίπεδο. Πέντε νέες οδηγίες ψηφίστηκαν από το Ευρωπαϊκό Κοινοβούλιο. Ένα νέο κανονιστικό πλαίσιο ρυθμίζει πλέον τον τομέα των ηλεκτρονικών επικοινωνιών σε όλη την Ευρώπη. Ρυθμίζει δηλαδή το σύνολο των δικτύων και υπηρεσιών μετάδοσης, την αδειοδότηση, την πρόσβαση και διασύνδεση, την καθολική υπηρεσία, τα δικαιώματα των χρηστών και την προστασία των δεδομένων προσωπικού χαρακτήρα και της ιδιωτικής ζωής. 
Η προηγούμενη Κυβέρνηση παρέδωσε στην Κυβέρνηση της Νέας Δημοκρατίας έτοιμο το νομοσχέδιο για την ενσωμάτωση αυτών των πέντε οδηγιών στο εσωτερικό δίκαιο, έτοιμο επεξεργασμένο από τη νομοπαρασκευαστική Επιτροπή του Υπουργείου και υπογεγραμμένο από τον πρώην Υπουργό. 
Δυστυχώς μέχρι σήμερα η Κυβέρνηση δεν κατάφερε να το φέρει στη Βουλή. Και μη μου πείτε, κύριε Υπουργέ, ότι καθυστερείτε διότι δήθεν το νομοσχέδιο που παραλάβατε δεν ήταν καλό και φτιάχνετε άλλο. Επίσης θα έπρεπε να γνωρίζετε ότι το νομοσχέδιο που σας παραδόθηκε ήταν πλήρως επεξεργασμένο και μάλιστα είχε τεθεί προηγουμένως και σε δημόσια διαβούλευση και είχε ενσωματώσει πολλές παρατηρήσεις φορέων. 
Ξέρετε πολύ καλά, κύριε Υπουργέ, τους λόγους της αδικαιολόγητης καθυστέρησής σας και περιμένουμε να μας τους πείτε με ειλικρίνεια, διαφορετικά θα τους πούμε στη δευτερολογία. Λυπούμαστε, κύριε Υπουργέ, γιατί αφήσατε στα συρτάρια σας τόσους μήνες ένα νομοσχέδιο που προστατεύει τον καταναλωτή τηλεπικοινωνιακών υπηρεσιών, προστατεύει τα δεδομένα προσωπικού χαρακτήρα, ενθαρρύνει τις επενδύσεις στον τομέα και επιβάλλει τη διαφάνεια στα τιμολόγια των παρέχων ηλεκτρονικών υπηρεσιών. Καθυστερείτε αδικαιολόγητα να ενσωματώσετε τις οδηγίες και έτσι η χώρα μας μαζί με το Βέλγιο, την Τσεχία, την Εσθονία και το Λουξεμβούργο μένει στους τελευταίους των τελευταίων της Ευρωπαϊκής Ένωσης πίσω από τη νέα εποχή. Αλλά αν ήταν μόνο αυτό, τότε θα έπρεπε να είστε ευτυχής. 
Η προηγούμενη πολιτική ηγεσία είχε έγκαιρα προετοιμάσει προσχέδιο νόμου για την ψηφιακή ραδιοτηλεόραση. Όπως σας το άφησε, έτσι το έχετε εννέα μήνες μετά. Ουδεμία πρόοδος! Και ας τρέχει όλη η Ευρώπη και ας τρέχει όλος ο κόσμος προς την ψηφιακή εποχή και ας υπάρχουν αμείλικτα χρονοδιαγράμματα και δεσμεύσεις που δεν θα μπορέσετε να τηρήσετε. Σε όλη την Ευρώπη γίνονται εκπομπές ψηφιακής τηλεόρασης. Εσείς τι κάνετε; Γιατί καθυστερείτε; Έχετε στοιχειωδώς ασχοληθεί με το θέμα; 
Για την περίπτωση, κύριε Υπουργέ, που τυχόν παρά τις απογραφές και τις καταγραφές που κάνατε στα Υπουργεία δεν βρήκατε το προσχέδιο νόμου για την ψηφιακή ραδιοτηλεόραση, καταθέτω αντίγραφο αυτού στα Πρακτικά, το οποίο μπορείτε να αναζητήσετε, αν βέβαια σας ενδιαφέρει. 
(Στο σημείο αυτό ο Βουλευτής κ. Κωνσταντίνος Ρόβλιας                         καταθέτει για τα Πρακτικά τα προαναφερθέντα έγγραφα , τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
</paragraph>
<paragraph>PD
Επίσης θα έπρεπε να γνωρίζετε κύριε Υπουργέ οι ευρυζωνικές υποδομές είναι το κρισιμότερο στοιχείο για την εξάπλωση όλων των εφαρμογών της κοινωνίας της πληροφορίας. Τα ευζωνικά δίκτυα είναι αυτά που θα προωθήσουν την τηλεκπαίδευση, την τηλεργασία, τη τηλεϊατρική, την εξυπηρέτηση του πολίτη εξ αποστάσεως, την εξάπλωση της χρήσης του διαδικτύου. Η προηγούμενη πολιτική ηγεσία σας άφησε έτοιμο σχέδιο προκήρυξης για την ανάπτυξη των ευρυζωνικών υποδομών σε όλη τη χώρα. Ύψος επενδύσεων 200 εκατομμύρια ευρώ περίπου με γενναία ενίσχυση από το Γ&apos; Κοινοτικό Πλαίσιο Στήριξης, μέσω του επιχειρησιακού προγράμματος, κοινωνία της πληροφορίας. Εσείς ουδέν πράξατε. 
Για το ίδιο θέμα απαντήσατε σε επίκαιρη ερώτηση και είπατε εδώ στην Βουλή την 1η Ιουνίου ότι σας καθυστερεί δήθεν η ευρωπαϊκή επιτροπή. Είπατε επίσης ότι στείλατε δήθεν δυο επιστολές για το θέμα αυτό στην ευρωπαϊκή επιτροπή. Υπέβαλα στη Βουλή αίτηση για να καταθέσετε αυτές τις δυο επιστολές σας, αλλά δεν τις καταθέσατε. Αν υπάρχουν δώστε τες έστω και τώρα. Αν δεν υπάρχουν αυτές οι δυο επιστολές σας σχετικά με την προκήρυξη για τις ευρυζωνικές υποδομές και αν παρ&apos; ότι δεν υπάρχουν εσείς μας είπατε εδώ ότι τις στείλατε, τότε σας επιστρέφω αυτό που σε εκείνη τη συνεδρίαση είχατε πει για την κυβέρνηση του ΠΑΣΟΚ και σας λέω ότι η δική σας η κυβέρνηση θα πρέπει να ντρέπεται με τέτοιες συμπεριφορές. 
Ουδόλως λοιπόν προωθήσατε τους διαγωνισμούς για τις ευρυζωνικές υποδομές παρ&apos; ότι η προκήρυξη σας παρεδόθη έτοιμη. Εννέα μήνες αδρανείτε απολύτως παρ&apos; ότι η ζήτηση για ευρυζωνικές συνδέσεις είναι πολύ  μεγάλη. Περιμένουμε τις εξηγήσεις σας κύριε Υπουργέ και βέβαια δεν θα σας πιστέψουμε αν πείτε ότι το σχέδιο προκήρυξης δεν έγινε δεκτό από την ευρωπαϊκή επιτροπή, διότι η ευρωπαϊκή επιτροπή στην απάντησή της προς εσάς σαφώς υπονοεί πως η κυβέρνησή σας τορπίλισε το πρόγραμμα. Επ&apos; αυτού να δώσετε εξηγήσεις. Διερωτώμαι αν γνωρίζετε αν έχετε σχεδιάσει στοιχειωδώς τον τρόπο ανάπτυξης ευρυζωνικών υποδομών στη χώρα μας. Τι θα βάλετε στη θέση αυτού που τορπιλίσατε; 
Αλλά δεν είναι αυτός ο μόνος διαγωνισμός που &quot;ξεχάσατε&quot;. Σας παραδόθηκαν έτοιμα σε τελική μορφή τα κείμενα των κανονισμών εφαρμογής και των τεχνικών δελτίων των προγραμμάτων του Γ&apos; Κοινοτικού Πλαισίου Στήριξης για τηλεπικοινωνιακές εφαρμογές, πρώτον για διευκόλυνση ατόμων με ειδικές ανάγκες, δεύτερον για έξυπνα κτίρια και οικισμούς με προτεραιότητα σε ορφανοτροφεία και οικοτροφεία, τρίτον για τα κέντρα ευρυζωνικών υπηρεσιών που σκοπό έχουν την εξυπηρέτηση του πολίτη και των μικρομεσαίων επιχειρήσεων σε απομακρυσμένες περιοχές. Τι κάνατε με όλα αυτά κύριε Υπουργέ; Γιατί δεν δημοσιοποιήσατε τις προκηρύξεις; Είναι όλα θέματα ειδικού και ευαίσθητου ενδιαφέροντος. Είχατε άλλες προτεραιότητες; Και ποιες ήταν τέλος πάντων αυτές στον τομέα των τηλεπικοινωνιών διότι εμείς δεν τις είδαμε. Αν τυχόν και αυτό το υλικό, αυτών των προγραμμάτων ιδιαίτερης ευαισθησίας, παρά τις απογραφές σας και τις καταγραφές σας, δεν το βρήκαμε, επιτρέψτε μου να το καταθέσω και αυτό στη Βουλή απ&apos; όπου μπορείτε να πάρετε αντίγραφο αν θέλετε. Είναι πάνω από 175 σελίδες -μην ανησυχείτε το έχουμε και σε ηλεκτρονική μορφή- και εύχομαι να αποφασίσετε να το χρησιμοποιήσετε. 
(Στο σημείο αυτό ο Βουλευτής κ. Ρόβλιας καταθέτει για τα Πρακτικά το προαναφερθέν υλικό το οποίο βρίσκεται στο Τμήμα Γραμματείας της Διεύθυνσης Στενογραφίας και Πρακτικών της Βουλής)
Σε όλα αυτά προστίθεται η άρνησή σας να επιλέξετε κέντρο εκπομπής των ραδιοτηλεοπτικών σταθμών στη Θεσσαλονίκη. Παρ&apos; ότι μετά την ολοκλήρωση σχετικής μελέτης σας έχουν υποβληθεί αλλεπάλληλα υπηρεσιακά σημειώματα για το θέμα αυτό, εσείς ως πολιτική ηγεσία δεν προχωράτε στην επιλογή της θέσης και στην έκδοση της σχετικής υπουργικής απόφασης εδώ και μήνες. Είναι γνωστή η μέθοδος της διακυβέρνησης χωρίς να παίρνετε αποφάσεις. Δική σας μέθοδος. Μέχρι πότε άραγε; Για ποιο λόγο δεν αποφασίσατε επί του κέντρου εκπομπής και του πάρκου κεραιών Θεσσαλονίκης; Τι περιμένετε; Φαίνεται ότι το μόνο που ενδιαφέρει το Υπουργείο σας είναι η εξωθεσμική εποπτεία στον ΟΤΕ. Το μόνο που προσπαθήσατε αυτούς τους μήνες ήταν αυτό και συγκρουστήκατε ως μη οφείλατε με τον Πρόεδρο του ΟΤΕ. Αποτύχατε βέβαια προς το παρόν να ποδηγετήσετε τον ΟΤΕ. Κατά τα λοιπά, ουδέν. 
Στην προεκλογική περίοδο ο νυν Πρωθυπουργός υποσχέθηκε δωρεάν internet για μαθητές και σπουδαστές. Αν θυμάμαι καλά μάλιστα είχε αναφερθεί σε μια κάρτα με την οποία θα είχαν δυνατότητα δωρεάν πρόσβασης. Ασφαλώς μια τέτοια εξαγγελία είναι πολύ σημαντική και πολύ πιο σημαντικό θα ήταν να υλοποιηθεί, εκτός αν ακολουθήσει την τύχη και άλλων εξαγγελιών σας. Ελέγχεστε διότι ως κατ&apos; εξοχήν αρμόδιο Υπουργείο δεν έχετε κάνει τίποτε για το θέμα αυτό. Μήπως ξεχάστηκε η πρωθυπουργική υπόσχεση ή μήπως διαφωνείτε επ&apos; αυτής; Εάν αποφασίσετε και κατορθώσετε να τηρήσετε αυτή την προεκλογική σας υπόσχεση θα είμαι απ&apos; αυτούς που θα σας πουν μπράβο. Αλλά φοβάμαι ότι και αυτή θα μείνει σε κάποια συρτάρια. Ήταν προεκλογικής κατανάλωσης. 
Τελειώνοντας θέλω να σας μεταφέρω την εικόνα την οποία δίνετε προς τα έξω ως Υπουργείο με περισσή θα έλεγα ευκρίνεια. Στην Ελλάδα της Νέας Δημοκρατίας δεν υπάρχει πολιτική για τις τηλεπικοινωνίες. Ποια πολιτική έχετε άραγε για την αποδεσμοποίηση του τοπικού βρόγχου; Ποια πολιτική έχετε για τη διασφάλιση του υγιούς ανταγωνισμού στον τομέα των τηλεπικοινωνιών για καλύτερες υπηρεσίες και φθηνότερες τιμές; Ποια πολιτική έχετε για το προηγμένο σύστημα τηλεπικοινωνίας voice over ip που θα επιτρέπει τη σχεδόν δωρεάν επικοινωνία στους χρήστες; Ποια πολιτική και άποψη έχετε για τις αρμοδιότητες της Ευρωπαϊκής Ανεξάρτητης Αρχής του κεντρικού ρυθμιστή; Ποια πολιτική έχετε για την μείωση των τελών τερματισμού στην κινητή τηλεφωνία; Δεν έχετε καμία πολιτική. Ομολογείστε την πλήρη αδυναμία σας, επιβεβαιώστε την απόλυτη απραξία σας και τελικά σβήστε τη λέξη &quot;επικοινωνίες&quot; από την ονομασία του Υπουργείου. Είναι παραπλανητική! 
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ο κ. Αντωνακόπουλος έχει το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ</Parlmember>: Κύριε Υπουργέ, το τελευταίο χρονικό διάστημα είναι αντιληπτό στην ελληνική κοινωνία ότι από επικοινωνιακή πολιτική η κυβέρνηση καταβάλει φιλότιμες προσπάθειες. Μόνο στο χώρο της επικοινωνίας δεν παράγει πολιτική και αυτό βεβαίως το κενό που παρατηρείται μας κάνει να καταλαβαίνουμε ότι ούτε στο χώρο της επικοινωνίας  υπάρχει, προβάλλεται πολιτική. Διαβάζοντας κανείς τα υπερβολικά προβαλλόμενα κυβερνητικά κατορθώματα στα μέσα ενημέρωσης, δυστυχώς δεν θα βρει ούτε ένα μονόστηλο σε σχέση με την πολιτική στο χώρο της επικοινωνίας. Και είναι ο χώρος της επικοινωνίας, ο χώρος όπου σήμερα όποιος έχει καλές επιδόσεις είναι αυτός που κερδίζει στην ποιότητα ζωής, στην ανταγωνιστικότητα, στην οικονομία. Δυστυχώς μιλάμε για ανάπτυξη, για ανταγωνιστικότητα, φέρνουμε πολλά νομοσχέδια, κάνουμε μεγάλες διακηρύξεις αλλά δεν μπαίνουμε στον πυρήνα αυτής της υπόθεσης που είναι η διαχείριση της πληροφορίας και μάλιστα κερδίζει αυτός ο οποίος έχει τη μεγαλύτερη ταχύτητα πρόσβασης στην παραγόμενη πληροφορία, ούτως ώστε να τη διαχειριστεί ενσωματώνοντάς της στην παραγωγική διαδικασία. 
Στις μέρες μας η αξία των ευρυζωνικών δικτύων για την παραγωγική βάση στη χώρα μας και γενικώς στον κόσμο σήμερα είναι τόσο μεγάλη όση ο ηλεκτρισμός κάποτε για τη βιομηχανία. Δεν είναι υπερβολική η διατύπωση, είναι η ομολογία των ειδικών που ασχολούνται και συμβουλεύουν όσους ασχολούνται με επιχειρήσεις. Άρα αν δεν υπάρχει ένα ευρυζωνικό δίκτυο στην οικονομία μας, δεν υπάρχει η δυνατότητα του ανταγωνισμού επί ίσοις όροις με τις αντίστοιχες επιχειρήσεις στον ευρωπαϊκό χώρο, ένα χώρο ο οποίος είναι ενιαίος και δεν έχει εκείνα τα σύνορα που θα διασφαλίζουν μια εσωτερική προστατευτικότητα. 
Η πατρίδα μας κατά την διάρκεια τέλεσης των Ολυμπιακών αγώνων κατέκτησε μια περίοπτη εικόνα στο παγκόσμιο γίγνεσθαι όχι μόνο στο πολιτιστικό και στο αθλητικό αλλά σε όλα τα επίπεδα παραγωγής πολιτισμού και γνώσης. 
(DP)
Δυστυχώς μεταολυμπιακά σιγά-σιγά αυτή η εικόνα φθίνει κι ένας βασικός λόγος που φθίνει αυτή η εικόνα δεν είναι μόνο οι μεγάλες &quot;έξυπνες&quot; κινήσεις σχετικά με την απογραφή και τα άλλα ζητήματα, αλλά έχει να κάνει με την αδυναμία εξαγωγής της εικόνας της χώρας μας, με την αδυναμία της χρήσης των πολυμέσων μέσω του ψηφιακού δικτύου, ούτως ώστε να προβάλουμε την Ελλάδα.  Να προβάλουμε δηλαδή, εκείνα τα συγκριτικά πλεονεκτήματα που συνδέονται και με την επιτυχή τέλεση των Ολυμπιακών Αγώνων στην πατρίδα μας. 
Ενώ θα έπρεπε να είναι στρατηγική αυτή η παρουσία της Ελλάδας μέσα από το διαδίκτυο, μέσα από τα ψηφιακά δίκτυα, δυστυχώς εννέα μήνες τώρα που είστε στην Κυβέρνηση δεν έχετε κάνει απολύτως τίποτα. Και επειδή το απολύτως μηδέν δεν μπορεί επικοινωνιακά να αναδειχθεί, γι&apos; αυτό και δεν έχετε ούτε επικοινωνιακή πολιτική στο μισό Υπουργείο, το Υπουργείο Μεταφορών και Επικοινωνιών.
Όσον αφορά την τηλεματική, γνωρίζετε πολύ καλά ότι ένας πολύ χρήσιμος χώρος εφαρμογής της είναι η τηλεϊατρική: η μεταφορά εικόνας από μακριά με τη χρήση της τεχνολογίας όπου εκεί αποδίδει μέσω των cypsel πολύ αξιόπιστη εικόνα, για να μεταφέρονται εικόνες που αφορούν τη διαγνωστική διαδικασία. Στην πατρίδα μας όπου ο γεωγραφικός μας χώρος συντίθεται από πολλά νησιά, από πολλές απομακρυσμένες περιοχές θα ήταν μια βασική υπηρεσία η χρήση της τηλεματικής στο χώρο της ιατρικής. Δυστυχώς, ούτε αυτό το προχωρήσατε. 
Τώρα σε σχέση με την ψηφιακή τηλεόραση. Εκεί που ξιφουλκείτε για την υπόθεση του βασικού μετόχου, μένετε αμέτοχοι στις δυνατότητες που δίνει η ψηφιακή τηλεόραση να πάτε σε μια αναδιανομή των συχνοτήτων, να φύγουμε μέσα απ&apos; αυτό το συνωστισμό και τον συγχρωτισμό που υπάρχει σήμερα στις ραδιοτηλεοπτικές συχνότητες χρησιμοποιώντας το έτοιμο θεσμικό πλαίσιο που υπήρχε για την ψηφιακή τηλεόραση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πιστεύω λοιπόν, ότι οι δυνατότητες που έχετε επιδείξει στο χώρο της επικοινωνίας είναι αντίστοιχες με αυτές στο χώρο των μεταφορών όπου παραλάβατε σε ημιτελή κατάσταση πολλά Πάρκα Κυκλοφοριακής Αγωγής -το λέω αυτό ως παράδειγμα- τα οποία δεν έχουν καμία ιδιαίτερη οικονομική δαπάνη για να ολοκληρωθούν, αλλά ούτε αυτά δεν έχετε κατορθώσει να ολοκληρώσετε. Έτσι εδώ δεν μπήκατε στον κόπο να βγάλετε από τα συρτάρια τις έτοιμες μελέτες, όπου βεβαίως πολλές απ&apos; αυτές έχουν εφαρμοστεί. Στο χώρο της δημόσιας διοίκησης υπάρχει εφαρμογή ψηφιακών δικτύων. Υπήρχαν λοιπόν, τα πρώτα βήματα.
Κατηγορείτε όμως και λέτε ότι δεν υπάρχει απορροφητικότητα στην Κοινωνία της Πληροφορίας. Αν, λοιπόν, υπάρχει αυτή η καθυστέρηση, εσείς γιατί δεν βιάζεστε;</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Κύριε Αντωνακόπουλε, θα κάνετε χρήση και της δευτερολογίας σας;</ChairmanSpeech>
<Speech><Parlmember>ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ</Parlmember>: Όχι, κύριε Πρόεδρε, τελείωσα.
Ευχαριστώ.</Speech> 
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε συνάδελφε.
Ο κ. Στρατάκης έχει το λόγο.</ChairmanSpeech>
<Speech><Parlmember>ΕΜΜΑΝΟΥΗΛ ΣΤΡΑΤΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, γνωρίζετε πάρα πολύ καλά ότι στον τομέα που έχετε τοποθετηθεί να υπηρετήσετε υπήρχε μια πολύ σημαντική δουλειά που είχε υλοποιηθεί τα προηγούμενα χρόνια. Αυτό δεν το λέμε εμείς, επειδή ήμασταν κυβέρνηση εκείνη την περίοδο και είχαμε την τύχη να έχουμε την ευθύνη σ&apos; αυτό τον τομέα, αλλά το λένε τα δεδομένα κυρίως της Ευρώπης. 
Γιατί πράγματι, κατά τη διάρκεια της ελληνικής Προεδρίας, πετύχαμε να περάσουμε το σύνολο των θεμάτων που είχαν τεθεί. Ακριβώς εξ αυτής της επιτυχίας μας καταφέραμε να κερδίσουμε ένα ευρωπαϊκό οργανισμό, που ήταν ο Οργανισμός Ασφάλειας Δικτύων και Πληροφοριών και βέβαια είχαμε δεχθεί και ορισμένες δεσμεύσεις.
Στο τελευταίο Συμβούλιο του Δεκεμβρίου του 2003, είχαμε πει ότι μέχρι τον Μάιο θα είχαμε ολοκληρώσει τη διαδικασία που προβλέπεται για την ενσωμάτωση των πέντε οδηγιών που αφορούν τις τηλεπικοινωνίες. Αυτό δυστυχώς, δεν έγινε πράξη και δεν έγινε γιατί η Κυβέρνηση δεν ήθελε να γίνει πράξη. Διότι εμείς είχαμε προετοιμάσει το νομοσχέδιο με δυσκολίες ομολογουμένως. Μέσα από διαφωνίες, μέσα από συγκερασμό απόψεων είχαμε κάνει δημόσια διαβούλευση και είχαμε πετύχει σε πολλά θέματα να βρούμε κοινά σημεία επαφής μεταξύ των εμπλεκομένων και να τα θέσουμε στο νομοσχέδιο. Το νομοσχέδιο είχε υπογραφεί, ήταν έτοιμο δηλαδή για την εισαγωγή του στη Βουλή, πριν φύγουμε από την Κυβέρνηση κι όμως από τότε έχουν περάσει περίπου 10 μήνες και δεν έχει υλοποιηθεί τίποτα απ&apos; αυτά τα συγκεκριμένα.
Δεν μπορείτε να ισχυρισθείτε, κύριε Υπουργέ, ότι προχωρήσατε σε νέες αλλαγές, γιατί η υποχρέωση και η δέσμευση είναι σαφής και συγκεκριμένη: ενσωμάτωση οδηγιών. Οι οδηγίες δεν μπορούν να αλλάξουν. Απομένει να ενσωματωθούν στο εθνικό δίκαιο για να ενσωματωθούν.
Εδώ πρέπει να πούμε, για να γνωρίζει και ο ελληνικός λαός ότι είναι πολύ σημαντικές οδηγίες, διότι στην ουσία εισάγουν τη δεύτερη φάση του ανταγωνισμού στον τομέα των τηλεπικοινωνιών. Από τη στιγμή που γνωρίζουμε ότι η πρώτη φάση του ανταγωνισμού έδωσε θεαματικά αποτελέσματα, είναι πραγματικά τραγικό λάθος και δημιουργεί τεράστια προβλήματα η μη εισαγωγή της δεύτερης φάσης του ανταγωνισμού, που μπορεί να προσφέρει ακόμα φτηνότερες, ακόμα καλύτερες υπηρεσίες στους χρήστες, που αυτό είναι το ζητούμενο σε τελευταία ανάλυση. 
Βέβαια επιλύονται ενδεχομένως και μέσα απ&apos; αυτή τη διαδικασία πάρα πολλά θέματα που έχουν να κάνουν με την υγεία των πολιτών. Η οριοθέτηση σημείων ή μέτρων απόστασης που πρέπει να τοποθετούνται οι κεραίες -που ήταν ένα θέμα που εμείς το είχαμε βάλει στο νομοσχέδιο και θα διαμορφώναμε μια τελική άποψη όταν θα ερχόταν για συζήτηση στη Βουλή- είναι ένα σημαντικό θέμα. Κατά περιοχές της χώρας υπάρχουν συνεχείς διαμαρτυρίες ότι οι κεραίες, που πολλές φορές είναι κρυφές ακόμα και μέσα σε θερμοσίφωνες, δημιουργούν τεράστια προβλήματα, ενώ μέσα από την οριοθέτηση και τη δέσμευση που θα διαμόρφωνε το νέο θεσμικό πλαίσιο τέτοιας μορφής ζητήματα δεν θα υπήρχαν, διότι από τη μια πλευρά θα δίνονταν περισσότερη πληροφόρηση στους πολίτες και από την άλλη, θα υπήρχε ένα νομικό πλαίσιο, το οποίο θα ετηρείτο και ασφαλώς δεν θα δημιουργούσε προβλήματα στους πολίτες. 
Παρακολουθούμε επίσης το εξής τραγικό. Ενώ σε επίπεδο Ευρωπαϊκής Ένωσης είχαμε πετύχει να μην υπάρξει ούτε καν το εξάμηνο της λειτουργίας του Οργανισμού με έδρα τις Βρυξέλλες -αλλά η έδρα να ήταν στην Ελλάδα, στο Ηράκλειο- εξακολουθούμε ακόμα 10 μήνες μετά να μην έχουμε ολοκληρώσει εκείνα τα θέματα τα οποία θα έπρεπε να έχουμε ολοκληρώσει για να λειτουργεί ο Οργανισμός στη χώρα μας. Εξελέγη ο εκτελεστικός διευθυντής, γίνονται οι προεργασίες και οι διαδικασίες που προβλέπονται για στελέχωση με το επιστημονικό προσωπικό του Οργανισμού αυτού κι όλα αυτά γίνονται στις Βρυξέλλες, ενώ υπήρχε σαφής δέσμευση και του Συμβουλίου Υπουργών και του Επιτρόπου ότι ο Οργανισμός θα λειτουργούσε από την πρώτη στιγμή στην έδρα του στην Ελλάδα.
Νομίζω ότι είναι ζητήματα στα οποία έπρεπε να έχετε επιληφθεί, να έχουν ολοκληρωθεί το συντομότερο δυνατόν και να μπορέσουν να αποδώσουν τους καρπούς στη χώρα μας, γιατί ασφαλώς περιμένουμε καρπούς από την εξέλιξη αυτών των θεμάτων.
Δεν είναι όμως μόνο αυτά, τα οποία ειπώθηκαν και από τους προηγούμενους συναδέλφους. Υπάρχουν και ζητήματα που έχουν να κάνουν κυρίως με την ηλεκτρονική ενσωμάτωση και ζητήματα που αφορούν τα ευρυζωνικά δίκτυα. Θα μπορούσαμε σε απομακρυσμένες περιοχές να έχουμε τη δυνατότητα της ταχύτερης και καλύτερης επικοινωνίας, της αξιοποίησης του internet. 
Σήμερα αυτά τα πράγματα δεν έχουν προχωρήσει, παρά το ότι ήταν όλα στο τελικό στάδιο. Αυτό βέβαια δημιουργεί πολλαπλές δευτερογενείς αρνητικές επιπτώσεις. Είναι ένα ζήτημα που νομίζω ότι σε κάθε περίπτωση θα πρέπει να απασχολήσει το συντομότερο δυνατό την Κυβέρνηση, να υλοποιήσει αυτούς τους διαγωνισμούς, να γίνουν τα ευρυζωνικά δίκτυα, διότι πέρα από την τηλεϊατρική και τις άλλες εφαρμογές, μπορούμε να έχουμε και τηλεεργασίες σε απομακρυσμένες περιοχές και σε τελευταία ανάλυση θα μπορούμε να συμβάλουμε στην ανάπτυξη της περιφέρειας, που τόσο πολύ το έχει ανάγκη. 
Δημιουργούμε -υποτίθεται- προϋποθέσεις μέσα από αναπτυξιακούς νόμους, αλλά ζητήματα της νέας εποχής που έχουν να κάνουν με τη διεύρυνση της γνώσης που είναι το υπ&apos; αριθμόν ένα στοιχείο, που απαιτείται για να υπάρξει ανάπτυξη, δεν προσπαθούμε να το προχωρήσουμε με τους ρυθμούς που πρέπει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω να πω ακόμα κάτι σε σχέση με τα Πάρκα Κεραιών, γιατί και ο χρόνος μου τελείωσε. Έχει να κάνει με τη Θεσσαλονίκη κυρίως, αλλά και με τη χωροθέτηση των Πάρκων Κεραιών σε όλη την υπόλοιπη Ελλάδα. Από τη στιγμή που υπάρχει ολοκληρωμένος χάρτης νομίζω ότι πρέπει να προχωρήσετε, γιατί η Θεσσαλονίκη και ο Χορτιάτης ή, εν πάση περιπτώσει, η περιοχή της Θεσσαλονίκης πρέπει να αποτελέσει ένα καλό προηγούμενο στη ρύθμιση αυτών των θεμάτων, που τόσα χρόνια μένουν σε εκκρεμότητα και που κάποια στιγμή νομίζω ότι πρέπει να τελειώνουμε. 
Οι διαμαρτυρίες των κατοίκων είναι γνωστές σε πάρα πολλές περιοχές της χώρας. Οι μετρήσεις που έχουν γίνει για τις ακτινοβολίες που εκπέμπονται σ&apos; αυτές τις περιοχές είναι γνωστές, είναι πάνω από τα όρια και θα πρέπει επιτέλους αυτό το ζήτημα να λυθεί. Αφού υπάρχει η χωροθέτηση, θα πρέπει μέσα από τη διαδικασία που προβλέπεται και τις κοινές υπουργικές αποφάσεις να ολοκληρωθεί η διαδικασία για να λύσουμε και αυτό το μείζον πρόβλημα. 
Ευχαριστώ.</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε συνάδελφε.
Η κ. Χριστοφιλοπούλου έχει το λόγο.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Υπουργέ, είναι σαφές απ&apos; όσα ήδη ακούστηκαν ότι σήμερα δεν συζητάμε για ένα θέμα εξειδικευμένο και δύσκολο, για ένα θέμα που δεν είναι προτεραιότητα αλλά που βεβαίως είναι και αυτό σημαντικό. Αλλά συζητάμε για την καρδιά, τον πυρήνα της πολιτικής για την ανάπτυξη και την κοινωνική συνοχή. Γιατί πιστεύω ότι ακριβώς η πολιτική για την αξιοποίηση των τηλεπικοινωνιών και τη σύνδεσή τους με τα ηλεκτρονικά μέσα μαζικής ενημέρωσης και γενικότερα με την &quot;κοινωνία της πληροφορίας&quot; είναι στον πυρήνα των διεθνών εξελίξεων.
( AD )
Ήδη επιφέρουν παγκόσμια, αλλά και στη χώρα, σημαντικότατες ανατροπές και μπορούν να επιδράσουν καθοριστικά και στην οικονομία και στην κοινωνία.
Γι&apos; αυτό δεν είναι τυχαίο -και φαίνεται από όλα τα έγγραφα που έχουν έρθει από την Ευρωπαϊκή Ένωση μέχρι τώρα- ότι πυρήνας της στρατηγικής της Λισσαβόνας για ανταγωνιστικότητα και κοινωνική συνοχή είναι η καινοτομία και ιδιαίτερα στο χώρο των τηλεπικοινωνιών, γιατί αυτές συνδέονται όχι μόνο με την ανταγωνιστικότητα της οικονομίας, αλλά και του ίδιου κράτους, στο σημερινό περιβάλλον υψηλής τεχνολογίας και ψηφιακής σύγκλισης, το οποίο βεβαίως συσχετίζεται άμεσα με την ύπαρξη των δικτυακών υποδομών υψηλής ποιότητας, χωρητικότητας και απόδοσης, για τις οποίες συζητάμε σήμερα.
Άρα, σήμερα συζητάμε για ένα ζήτημα το οποίο άπτεται της ανταγωνιστικότητας της οικονομίας, αλλά και του ίδιου του κράτους, της Ελλάδας, αυτό της επιβίωσής μας στον κόσμο που αλλάζει ταχύτατα. Δεν είναι απλό και δεν είναι απλά εξειδικευμένο. Είναι κορυφαίο θέμα. Όμως, δεν αφορά μόνο την ανταγωνιστικότητα, αλλά και την καθημερινότητα του πολίτη. Αφορά και τον καθένα από εμάς και ιδιαίτερα όσους είναι απομακρυσμένοι, όσους είναι πλέον ευάλωτοι, γιατί ακριβώς οι ευρυζωνικές υποδομές είναι απαραίτητες, ώστε να μπορέσουν να αξιοποιηθούν όχι μόνο από τις επιχειρήσεις, αλλά και από το δημόσιο τομέα και από την τοπική αυτοδιοίκηση και από όλους τελικά τους πολίτες τα πλεονεκτήματα των νέων τεχνολογιών που μπορούν να φέρουν τον πολίτη πιο κοντά στη γνώση, πιο κοντά στην πρόσβαση, πιο κοντά στην υγεία, πιο κοντά στην παιδεία.
Κύριε Υπουργέ, ακριβώς αυτό λοιπόν το ζήτημα που συζητάμε σήμερα δεν είναι εξειδικευμένο απλά. Είναι ένα ζήτημα το οποίο αφορά, όπως είπα και πριν, την όλη αναπτυξιακή και κοινωνική προσπάθεια της χώρας. Εξάλλου, θα ήθελα να προσθέσω πως δεν είναι τυχαίο ότι στην τελευταία ανακοίνωση της Ευρωπαϊκής Επιτροπής επισημαίνεται εκτός των άλλων -σας το διαβάζω ακριβώς όπως το λέει μέσα- ότι &quot;ο ρόλος των καινοτόμων υπηρεσιών επί κοινωνιών, αποτελεί ισχυρότατο προωθητικό συντελεστή στην παραγωγικότητα της εργασίας&quot;. 
Αντιλαμβανόμαστε λοιπόν -και η χώρα τα τελευταία χρόνια έχει κάνει πολλά σημαντικά βήματα σ&apos; αυτόν τον τομέα, της παραγωγικότητας- πόσο σημαντικό θα είναι και για ένα ακόμα στοιχείο της οικονομίας και της κοινωνίας.
Όπως ήδη είπαν οι συνάδελφοι, κύριε Υπουργέ, έχουμε δει μία πλήρη απραξία. Η Κυβέρνηση βρίσκεται σε μία κατάσταση, θα έλεγα, αφασίας, διότι και καμία προκήρυξη διαγωνισμού δεν έχει γίνει στο επιχειρησιακό πρόγραμμα &quot;Κοινωνία της Πληροφορίας&quot;, παρά τα όσα σας κατέθεσε ο κ. Ρόβλιας, αλλά και σε ό,τι αφορά βεβαίως το κανονιστικό πλαίσιο -που παραλάβατε έτοιμο το σχέδιο νόμου και υπογεγραμμένο και έχει και όλες τις οδηγίες ενσωματωμένες- εννέα μήνες σήμερα δεν ξέρουμε τι κάνετε. Δεν είδαμε καμία κίνηση εκ μέρους σας και είναι απαραίτητη προϋπόθεση. Όπως ακούσατε, είμαστε μία από τις πέντε χώρες που δεν έχουν ενσωματώσει αυτό το κανονιστικό πλαίσιο.
Βεβαίως, έρχομαι σ&apos; αυτό που ανέφερα ήδη για τα ευρυζωνικά δίκτυα, όπου τα πράγματα παραμένουν στάσιμα. Πιστεύω ότι πρέπει να αντιληφθείτε ως Κυβέρνηση και ως Πολιτεία ότι αυτή ακριβώς η αξιοποίηση των ευρυζωνικών δικτύων θα παρήγαγε νέου τύπου υπηρεσίες και στο δημόσιο τομέα, αλλά και στις κοινωνικές υπηρεσίες, η ανάπτυξη και η χρήση των οποίων θα μπορούσε να δράσει καταλυτικά και για την εξ αποστάσεως εκπαίδευση στον τομέα της παιδείας, για την τηλεϊατρική και την τηλεδιάγνωση στον τομέα της υγείας και βεβαίως για τις νέες μορφές απασχόλησης, όπως η τηλεργασία στον τομέα της απασχόλησης και ιδιαίτερα σε μία χώρα σαν την Ελλάδα, η οποία έχει και νησιωτικές περιοχές και περιοχές ορεινές και δύσβατες.
Νομίζω λοιπόν ότι είναι καιρός, έστω και αργά, να ασχοληθείτε με αυτό το πολύ σημαντικό θέμα, το οποίο αποτελεί προτεραιότητα γιατί είναι αιχμή των εξελίξεων. Να ασχοληθείτε σοβαρά μ&apos; αυτό και να μας δείξετε συγκεκριμένες και τεκμηριωμένες δράσεις και επιλογές σας, κάτι που μέχρι τώρα έχετε επιμελώς αποφύγει να κάνετε, κύριε Υπουργέ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κυρία Χριστοφιλοπούλου.
Κυρίες και κύριοι συνάδελφοι, έχω την τιμή να σας ανακοινώσω ότι ο Συνασπισμός ορίζει ως Κοινοβουλευτικό Εκπρόσωπο το Βουλευτή κ. Αθανάσιο Λεβέντη.
Το λόγο τώρα έχει ο κ. Πρωτόπαπας.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, με ιδιαίτερη χαρά έχουμε δει κατ&apos; επανάληψη τον κ. Λιάπη να εγκαινιάζει μία σειρά από έργα που έχουν να κάνουν με την εξυπηρέτηση των κατοίκων -κυρίως της Πρωτευούσης- όπως ήταν το τραμ, το μετρό, ο Προαστειακός.
Υπάρχει μία λεπτομέρεια την οποία πολλές φορές ο κύριος Υπουργός δεν αναφέρει, ότι δηλαδή αυτά τα έργα κατά 90% έως 95% έχουν κατασκευαστεί από τις κυβερνήσεις του ΠΑΣΟΚ. Αλλά, όπως είπα, αυτό είναι μία λεπτομέρεια.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Κάλεσε και τους Υπουργούς σας να παρευρίσκονται.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Μας κάλεσε να παρευρισκόμαστε. Σαφώς. Μας έκανε την τιμή.
Όπως, λοιπόν, έχετε βαδίσει σταθερά πάνω σ&apos; αυτό που παραλάβατε και προσπαθείτε να δείξετε ότι έχετε κάνει και κάτι εγκαινιάζοντας τα έργα του ΠΑΣΟΚ, εγώ θα σας αναγνωρίσω και το 5% της συμπλήρωσης. Θερμή παράκληση να κάνετε το ίδιο -και ας τα εγκαινιάσετε και εσείς- στα μείζονα ζητήματα της επικοινωνίας. Βρήκατε έτοιμα σχέδια νόμου, όπως αυτό για την ψηφιακή ραδιοτηλεόραση. Βρήκατε έτοιμες προκηρύξεις, όπως αυτή για την &quot;Κοινωνία της Πληροφορίας&quot;. Βρήκατε έτοιμες προκηρύξεις, όπως αυτή για τις ευρυζωνικές. Ε, δεν χρειάζεται. Δεν είναι και πάρα πολλή η δουλειά, αρκεί να ασχοληθείτε λίγο. 
Όπως για παράδειγμα ο κ. Παναγιωτόπουλος με τον κ. Παπαληγούρα κατέθεσαν το ίδιο νομοσχέδιο για την ίση μεταχείριση, το οποίο είχαμε κάνει εμείς και άλλαξαν δύο λέξεις, κάντε και εσείς το ίδιο και προχωρήστε. Δεν είναι δα και τόσο δύσκολο. Έτοιμη δουλειά έχετε βρει. Μιμηθείτε τον εαυτό σας, αυτό το οποίο κάνετε στο συγκεκριμένο ζήτημα των αστικών συγκοινωνιών. Δεν σας ζητάμε να κάνετε και καμία σοβαρή αλλαγή ή σοβαρή καινούρια επεξεργασία, διότι πολύ φοβάμαι ότι η σημερινή Κυβέρνηση είναι πολύ λίγο ικανή γι&apos; αυτά έως καθόλου.
	Εν πάση περιπτώσει και στο θέμα του Χορτιάτη, έτοιμη δουλειά, μασημένη τροφή. Διστάζετε γιατί θα στενοχωρηθούν κάποιοι; Πιέζουν αυτοί που δεν πήραν άδεια από τα ραδιόφωνα και τους αρέσει η παράταση της ανωμαλίας; Αυτή είναι η διαφάνεια; Αυτό θέλετε να εξυπηρετήσετε; Αυτός είναι ο λόγος που δεν προχωράτε το σχετικό ζήτημα; 
	Θέλω να απαντήσετε, σας παρακαλώ πολύ. Κύριε Υπουργέ, κάθε καθυστέρηση κάνει ζημιά. Έχουμε κουραστεί να σας ακούμε ότι εδώ θα κάνουμε ανάπτυξη, ότι θα ενδιαφερθούμε για την κοινωνία, ότι θα ενδιαφερθούμε για την εκπαίδευση, ότι αυτά είναι μεγάλα ζητήματα. &quot;Θα&quot;, &quot;θα&quot;, &quot;θα&quot;. Δεν έχετε σκεφτεί πώς αυτό το ζήτημα με τις επικοινωνίες επηρεάζει αυτά τα θέματα; Έχετε καταλάβει ότι η επικοινωνία είναι σήμερα ένας κύριος παράγων για την ανάπτυξη της χώρας, ναι ή όχι; Η ανάπτυξη δεν γίνεται πια με όρους του 1950. Είμαστε στον 21ο αιώνα. Και αν έχετε συνειδητοποιήσει ότι είμαστε στον 21ο αιώνα, με τις καινούριες επικοινωνίες που όλο αλλάζουν, πολύ μεγάλο μέρος και του σημερινού νομοθετικού πλαισίου -ακόμα και αν καμία φορά αντιπαρατιθέμεθα πολιτικά- θα ανήκει στο παρελθόν, όπως θα ανήκει και όλος ο νόμος για τη ραδιοτηλεοπτική νομοθεσία, μόλις ψηφιστεί το σχέδιο νόμου και γίνει πράξη η ψηφιακή τηλεόραση, τα ψηφιακά ραδιοτηλεοπτικά μέσα. Εκεί θα χρειαστούμε τελείως άλλου επιπέδου κινήσεις που να έχουν να κάνουν με τη δεσπόζουσα θέση και με την πραγματική διαφάνεια στις προμήθειες και όχι να κυνηγάμε μάγισσες. 
Έχετε αναλογιστεί για την εξυπηρέτηση, για παράδειγμα, των ΑΜΕΑ ή γι&apos; αυτή τη λογική με τους έξυπνους οικισμούς για γηροκομεία ή άλλους χώρους κοινωνικής πολιτικής, πώς εκεί η τεχνολογία μπορεί να δράσει απελευθερωτικά, να βελτιώσει την ποιότητα ζωής αυτών των ανθρώπων; Έχετε αναλογιστεί τις συνέπειες της επικοινωνίας στην απασχόληση; 
Βλέπουμε σε πρόσφατες μετρήσεις της Εφημερίδας &quot;Το Βήμα&quot;, για παράδειγμα, ότι στο θέμα της απασχόλησης είστε τελευταίοι ως Κυβέρνηση στη συνείδηση των πολιτών. Πλήρης αποτυχία της κυβερνητικής πολιτικής. Τουλάχιστον, μπορείτε να ασχοληθείτε μ&apos; αυτά τα νέα κοιτάσματα που μπορεί να δημιουργηθούν; Τα θέματα της τηλεργασίας, τα θέματα της τηλε-δια βίου μάθησης, τα θέματα της τηλεπιμόρφωσης που είναι μεγάλα και καινούρια, σύγχρονα ζητήματα που μπορεί να ωφελήσουν σημαντικά και τη νέα γενιά, αλλά να ανοίξουν και νέες θέσεις εργασίας σε νέους τομείς;
	Όμως, αυτά πώς θα προχωρήσουν όταν δεν κάνουμε τίποτα; Πώς θα προχωρήσουν αυτά, όταν δεν δημιουργούμε το νέο θεσμικό πλαίσιο; Πώς θα προχωρήσουν αυτά, όταν δεν ερχόμαστε να σκύψουμε πάνω σε έτοιμη δουλειά που υπάρχει και είτε να την αξιοποιήσουμε είτε -αν διαφωνείτε, δεν είμαστε θεοί- να την αλλάξετε και να την προσαρμόσετε σε ορισμένα ζητήματα; Όχι όμως να μην κάνετε τίποτα.
	Κλείνοντας, θα πω ότι ο κύριος Πρωθυπουργός σε μία από τις προεκλογικές εμφανίσεις του -εγώ το χάρηκα ιδιαίτερα όταν τον είδα- έταζε δωρεάν τις υπηρεσίες του ίντερνετ σε μαθητές και σπουδαστές. Μπορεί να εξαπατά τους συμβασιούχους, μπορεί να τάξατε και να μην εκτελείτε για τους πολίτες, για τους ανέργους, για τους μισθωτές και τους συνταξιούχους, μπορεί να έχετε πουλήσει φύκια για μεταξωτές κορδέλες, κύριε Υπουργέ, σε μεγάλο μέρος των πολιτών και του ελληνικού λαού, αλλά -προς Θεού!- μην κοροϊδεύετε τη νέα γενιά! Ήδη της δίνετε ένα πολύ κακό μάθημα για το τι είναι η πολιτική και τι μπορεί να περιμένει από τους πολιτικούς.
(LM)
Αυτό ισχύει για όλους μας. Αφού υποσχεθήκατε δια του σημερινού μάλιστα Πρωθυπουργού της χώρας δωρεάν internet σε μαθητές και σπουδαστές, κάντε το και μάλιστα κάντε το τώρα, γιατί είναι ένα στοιχειώδες ζήτημα, όχι μόνο για τη δική σας αξιοπιστία που έχει τρωθεί και το γνωρίζετε, αλλά για την αξιοπιστία όλου του πολιτικού κόσμου απέναντι στους νέους ανθρώπους.</Speech>
ΠΡΟΕΔΡΕΥΩΝ ( <ChairmanSpeech><Parlmember>Σωτήριος Χατζηγάκης</Parlmember>): Ευχαριστώ, κύριε Πρωτόπαπα. 
Ο Υπουργός κ. Νεράντζης, έχει το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Κυρίες και κύριοι συνάδελφοι, για να απαντήσω στον πρώτο εκ των επερωτώντων, θα πω ότι ασφαλώς δεν μας εξέπληξε η επερώτηση. Αντίθετα μας χαροποίησε. Σε μια περίοδο όπου η πολιτική ζωή σε πολλά σημεία έχει ποδοσφαιροποιηθεί έχουμε διαπιστώσει ότι η καλύτερη άμυνα είναι η επίθεση. Χρειάζεται να αμυνθείτε γι&apos; αυτά που έχετε διαπράξει ή γι&apos; αυτά που μάλλον παραλείψατε να διαπράξετε.
Η συζήτηση της επερωτήσεως αυτής έρχεται λίγες μόνο ώρες μετά την υπέρβαση που επιχείρησε ο Πρωθυπουργός πάνω στο θέμα της υποδείξεως υποψηφίου για το ανώτατο πολιτειακό αξίωμα.
Ενώ, όμως, ο Πρωθυπουργός έκανε υπέρβαση, εσείς περιοριστήκατε στο να παραλλάσσετε την πρόθεση μπροστά από το ουσιαστικό του ρήματος βαίνω. Υπέρβαση εμείς, παράβαση εσείς των κανόνων του παιχνιδιού και διάβαση...</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κατάβαση να μη γίνει, κύριε Υπουργέ.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Κύριε Πρωτόπαπα, αντιλαμβάνομαι τη σύγχυσή σας. Περιμένετε λίγο. Έχω πολλά για σας. Θέλω να μείνετε στη δευτερολογία μου, γιατί θα σας περιποιηθώ όπως σας αξίζει, με πολλή χαρά.
Εμείς λοιπόν υπέρβαση, εσείς παράβαση των κανόνων του παιχνιδιού και περαιτέρω διάβαση του ποταμού του πολιτικού παραλογισμού. Ο λαός όμως έχει μνήμη και κρίση. Ας είναι.
Ιδού, λοιπόν, και πάλι η γνωστή, διακεκριμένη θα έλεγα ομάδα των αξιοτίμων Βουλευτών της Αξιωματικής Αντιπολίτευσης, μας χτύπησε στο θέμα της επικοινωνίας. Είναι η ίδια εκείνη ομάδα, η οποία μόλις προ ολίγων ημερών στις 17/11/2004 μας υπέβαλε ερώτηση, με την οποία εμμέσως πλην σαφώς μας μεμφόταν γιατί -το είχε υπό τύπον αφελούς ερωτήσεως- τάχα δεν υποβάλαμε στην Διεθνή Επιτροπή Τηλεπικοινωνιών κάποια έγγραφα που μας ζήτησε και ποια είναι η αιτία. Είχε ξεχάσει όμως αυτή η εκλεκτή ομάδα -δείγμα της υψηλής ενημερώτητός της- ότι είχε δοθεί παράταση περίπου οκτώ-δέκα μηνών και η Κυβέρνηση δεν υπείχε καμία υποχρέωση υποβολής εγγράφων.
Αν αυτά είναι έργα ειδικών, τότε ποιος άραγε ανειδίκευτος διαπράττει επιζημιότερες και ασφαλέστερες γκάφες απ&apos; αυτήν;
Αλλά από την ίδια αυτή ομάδα απέρρευσε και ένας συνάδελφος νεόκοπος  -δεν έχω τίποτα προσωπικό εναντίον του, αντιθέτως τον τιμώ, όπως και όλους σας- και ο οποίος ούτε λίγο ούτε πολύ -ακούτε- μας έχει εγκαλέσει με ερώτηση, γιατί δήθεν καθυστερούμε για τα ευρυζωνικά. Και είχε την περισσή αφέλεια ή θεωρεί εμάς αφελείς να μας καταλογίζει και εδώ ακόμη, λίγο προηγουμένως, αυτήν την παράλειψη. Την ταμπακέρα την ξέχασε ο συνάδελφος. Η μνήμη του τον πρόδωσε, όπως πρόδωσε και η πολιτική της Κυβερνήσεώς σας τις ίδιες τις επικοινωνίες.
Ακούστε τι έκανε η προηγούμενη Κυβέρνηση, με προεξάρχοντα τον εκλεκτό συνάδελφο, ο οποίος τότε είχε την ευθύνη -από μια ειδική θέση- χειρισμού αυτού του θέματος. Για να είναι συμβατή η προκήρυξη του διαγωνισμού για τα ευρυζωνικά την έστειλε στην Ευρωπαϊκή Ένωση. Η Ευρωπαϊκή Ένωση έλαβε αυτό το σχέδιο στις 4/3/2004, δηλαδή τρεις-τέσσερις ημέρες προ των εκλογών.
Και ενώ περιμέναμε την απάντηση της Ευρωπαϊκής Ένωσης, ο συνάδελφος στις 27/4/2004 μας εγκαλεί για καθυστέρηση. Δεν φτάνει που το έστειλε στην Ευρωπαϊκή Ένωση με αποτέλεσμα να καθυστερήσουμε, δεν φτάνει που δεν είχαμε λάβει την απάντηση, ήρθε και προηγουμένως με ερώτησή του και μας εγκαλεί για καθυστέρηση. Και θριαμβολογεί. Αν είναι δυνατόν! 
Και η απάντηση ήρθε. Και ξέρετε τι λέει αυτή η απάντηση; Γιατί τον άκουσα έκπληκτος. Λέω, άραγε σε ποιο κόσμο ζούμε; Κάποιος εδώ μέσα φαίνεται ότι δεν αντιλαμβάνεται ότι όλοι έχουμε τον κοινό νου και ξέρουμε τι μας γίνεται.
Ξέρετε τι είπε η Ευρωπαϊκή Ένωση; Είπε εδώ ο συνάδελφός μας ότι δήθεν η Κυβέρνηση τορπιλίζει το πράγμα. Ακούτε λοιπόν, σε μετάφραση, στο έγγραφό της η Ευρωπαϊκή Ένωση -που το έγγραφό της εστάλη με ημερομηνία μεταγενέστερη της ερωτήσεως που υπέβαλε, συγκεκριμένα στις 4/6/2004- τι λέει μεταξύ των άλλων: &quot;Δεν είναι σαφές ποιες ενέργειες προβλέπονται, αν ο ίδιος ο ανάδοχος έχει την καλύτερη προσφορά για περισσότερα από δύο υποέργα ή αν δεν υπάρχει δεύτερη προσφορά&quot;.
Και παρακάτω λέει: &quot;Για να επιτραπεί σε διαφορετικούς παρόχους να καταθέσουν τις προσφορές τους, η προκήρυξη θα πρέπει να αποσαφηνίζει τους όρους πρόσβασης στα δίκτυα αυτά του ΟΤΕ. Τέτοια πρόσβαση θα είναι χωρίς διακρίσεις&quot;. Ποιος τορπιλίζει τι;
Και παρακάτω η ίδια απάντηση της Ευρωπαϊκής Ένωσης. Φαίνεται την αγνοεί ο εκλεκτός συνάδελφός μου. &quot;Η Γενική Διεύθυνση Περιφερειακής Πολιτικής διατηρεί τις αρχικές της επιφυλάξεις, αναφορικά με την οικονομική χρησιμότητα της κρατικής επιχορηγήσεως, για να εξισορροπούνται οι συνέπειες των ασυνήθιστα υψηλών τιμών στις ευρυζωνικές υπηρεσίες&quot;.
Τι είναι αυτά λοιπόν που μας λέει ο συνάδελφος; Μας κατηγορεί για την καθυστέρηση την οποία ο ίδιος προκάλεσε; Μας κατηγορεί και μάλιστα πριν λάβουμε την απάντηση; Μας κατηγορεί, ενώ το σχέδιο το οποίο ο ίδιος επεξεργάστηκε εστάλη εκεί και εκρίθη ανεξεταστέο;
Και το τραγικότερο ξέρετε ποιο είναι; Το καταγγέλλει η υπηρεσία του Υπουργείου μας. Είναι ότι το σχέδιο αυτό έγινε ερήμην, όχι απλώς χωρίς παρουσία, αλλά ουδέ καν γνώση των υπηρεσιών. Εμείς στο φάκελό μας, όπως και στο φάκελο που υποτίθεται ότι μου παρέδωσε ο κ. Στρατάκης προηγουμένως, δεν βρήκαμε τίποτα απολύτως. Λίγη ρακή βρήκαμε σε ένα συγκεκριμένο μπουκάλι. Αυτή είναι η ενημέρωση, αυτό είναι το αδιαίρετο του κράτους, αυτή είναι η ομαλή εναλλαγή στην Κυβέρνηση μεταξύ δύο μεγάλων κομμάτων. 
(Χειροκροτήματα από την πτέρυγα της Νέας Δημοκρατίας)
Και εμφανίζεται εδώ το ένα, το υπολειπόμενο σε τάξη, το παραβιάσαν την τάξη, δαρμένο, αδικημένο και εμείς οι αδικούντες. Ε, όχι επιτέλους!
Αυτή η επερώτηση ουσιαστικά συνιστά ιλαροτραγωδία του παραλόγου. Διότι η επερώτηση αυτή τι κάνει; Αλλάζει τα μέτρα των πραγμάτων και των εννοιών, τα αναστρέφει, τα αντιστρέφει, με άλλα λόγια τα διαστρέφει. Ξεχειλώνει και μεγαλώνει, άρα παραποιεί τα γεγονότα, χρησιμοποιώντας με μια περισσή άνεση τους προς υπερβολή πεποιημένους λόγους, όπως λέγει ο Ισοκράτης, έτσι ώστε το περιεχόμενο αυτής της επερώτησης να αποβαίνει του άδειου λόγου τροπαιούχος, όπως λέει ο Παλαμάς.
Κατά την επερώτηση λοιπόν αυτή, για όλα φταίμε εμείς, οι επόμενοι. Για να δικαιολογηθεί η απραξία και η αβελτηρία πολύ μακρού χρονικού διαστήματος επικαλούνται την εννιάμηνη δήθεν απραγία μας. Αν  υπάρχει απραγία είναι αυτή που βαρύνει την Αξιωματική Αντιπολίτευση περί τη σύλληψη της πραγματικότητας, τουλάχιστον κατά το τελευταίο εννιάμηνο. Ας είναι όμως.
Αποτελεί βέβαια περιττολογία και μοιάζει με απολογία, ως μη όφειλε, το να θυμίσω και να θυμηθώ στους αντιρρησίες της πολιτικής μας, εκλεκτούς συναδέλφους της Αξιωματικής Αντιπολιτεύσεως, σε ποιες και πόσες πράξεις και παραλείψεις προέβησαν σε όλο το διάστημα που διαφέντευαν αυτού του χώρου. Και δεν είναι έξι και εννέα μήνες. Ας πιάσω την τελευταία κυβερνητική θητεία από το 2000 έως το 2004.
Επιτρέψτε μου λοιπόν να επιχειρήσω μία τομογραφία αυτού του υλικού. Η τομογραφία αυτή θα είναι μαγνητική για δύο λόγους. Και για λόγους -ο γιατρός τα ξέρει καλύτερα από μένα- ακριβέστερης και λεπτομερέστερης παραστάσεως όλων αυτών που επισκοπούνται, αλλά κυρίως και για την έλξη που ασκεί η σώρευση τόσων και τέτοιων ανακριβειών.
Επιθυμώ να εξαρθρώσω μερικές από τις βασικές απόψεις που τίθενται στην επερώτηση. Μας λέτε ότι οι ηλεκτρονικές επικοινωνίες αποτελούν χρήσιμες παραμέτρους για την προώθηση των στόχων της κοινωνίας της πληροφορίας. Αν έτσι είναι και έτσι βαρύγδουπα τα περιγράφετε -και εμείς συμφωνούμε σ&apos; αυτό- τότε γιατί αργήσατε; Γιατί φέρατε τελευταία ώρα αυτή την ιστορία; Γιατί έχουμε αυτό το χάλι; Για ποιο λόγο; Άρα λοιπόν αντιφάσκετε κατά τρόπο που θα έλεγα ότι είναι προκλητικός.
Προχωρώ όμως παρακάτω. Μπαίνω τώρα επί των επιμέρους θεμάτων. Η επερώτησή σας δεν περιλαμβάνει θέματα του Γ&apos; Κοινοτικού Πλαισίου. Τι να πείτε; Εμείς όμως θα σας τα θυμίσουμε. Θα σας πονέσουμε λιγάκι, αλλά τι να κάνουμε; Συγχωρέστε μας. Το επιβάλει η εξυπηρέτηση της αλήθειας. Εσείς πονάτε χαμογελώντας, κύριε Πρωτόπαπα και με ευχαριστεί αυτό και εμένα ιδιαιτέρως. Αυτό λέγεται αλγολαχνεία. 
(Χειροκροτήματα από την πτέρυγα της Νέας Δημοκρατίας)
Για να δούμε τώρα, εμείς, που μας κατηγορείτε ότι δεν έχουμε πολιτική...</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Φανταστείτε πόσο σοβαρά μιλάτε.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Αν έχετε την καλοσύνη, μη με διακόπτετε. Εγώ σας άκουσα με πολλή προσοχή. Ευχαρίστως, αν κρατηθεί ο χρόνος να πείτε ό,τι θέλετε. Θα έχετε μία απάντηση. Αυτό είναι βέβαιο.</Speech>
</paragraph>
<paragraph><Speech><Parlmember>PE
ΧΡΗΣΤΟΣ ΠΡΩΤΟΠΑΠΑΣ</Parlmember>: Περί διαγραμμάτων.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών και Επικοινωνιών): Όχι, δα! Έτσι καταλάβατε; Τότε φοβούμαι ότι δεν μπορείτε να συνέλθετε με τίποτα.
Αφού εσείς δεν μιλάτε για το Γ΄ Κοινοτικό Πλαίσιο Στήριξης, εμείς που με απραγία αντιμετωπίζουμε τα θέματα, εμείς που δεν έχουμε πολιτική θα σας υποδείξουμε μερικά θέματα για να τα ξέρετε.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Γι&apos; αυτό μιλάμε και εμείς.</Speech>
<Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών και Επικοινωνιών): Η εξέλιξη των έργων, που αφορούν την ευρυζωνικότητα και τις επικοινωνίες στο πλαίσιο του επιχειρησιακού προγράμματος &quot;Κοινωνία της Πληροφορίας&quot;, βρίσκονταν έως το Μάρτιο του 2004 στο σημείο μηδέν. 
Κύριε Πρωτόπαπα, αφού μιλήσατε περί διαγραμμάτων, έχω εδώ ένα σχεδιάγραμμα, το οποίο εκπονήθηκε τον Απρίλιο ή το Μάιο του 2004 και αναφέρεται στο που βρίσκεται η Ελλάδα από πλευράς επιδόσεων, η οποία δυστυχώς είναι στην τελευταία θέση. Το καταθέτω, για να περιληφθεί στα Πρακτικά. 
(Στο σημείο αυτό ο Υφυπουργός Μεταφορών και Επικοινωνιών κ. Αναστάσιος Νεράντζης καταθέτει για τα Πρακτικά το προαναφερθέν σχεδιάγραμμα, το οποίο έχει ως εξής:
</paragraph>



















<paragraph>Η απορρόφηση της δημόσιας δαπάνης έως τις 7 Μαρτίου, που ήσασταν εσείς στα πράγματα και στο μέσο της χρονικής περιόδου υλοποιήσεως του επιχειρησιακού προγράμματος &quot;Κοινωνία της Πληροφορίας&quot;, δεν ξεπερνούσε τα 5,3 εκατομμύρια ευρώ, ήτοι το 1,4% επί του συνολικού προϋπολογισμού της δημόσιας δαπάνης του ΑΞΟΝΑ 4. Αυτά έγιναν μέχρι το Μάρτιο του 2004.
Στο διάστημα από το Μάρτιο έως τις αρχές Νοεμβρίου 2004, δηλαδή από τότε που εμείς οι άπραγοι, οι χωρίς πολιτική, οι σχολάζοντες, οι αδρανούντες, όπως μας λέτε, αναλάβαμε τη διακυβέρνηση, ακούστε τι έχουμε κάνει σύμφωνα με τα επίσημα στοιχεία. Η απορρόφηση της δημόσιας δαπάνης του ΑΞΟΝΑ 4 αγγίζει τα 27 εκατομμύρια ευρώ, έχοντας πολλαπλασιαστεί σε διάστημα μόλις οκτώ μηνών και φθάνοντας στο 6% της δημόσιας δαπάνης. Τα 5,3 έγινε 27 εκατομμύρια ευρώ, το 1,4% έγινε 6%. Όλα αυτά τα κάναμε εμείς οι άπραγοι.
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember>: Στο Υπουργείο σας; Πείτε μας.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών και Επικοινωνιών): Οι συμβάσεις, σε ό,τι αφορά τα έργα του ΑΞΟΝΑ 4, κατά την περίοδο Μαρτίου-Νοεμβρίου 2004 υπερτριπλασιάστηκαν. Από τα 19 εκατομμύρια ευρώ το Μάρτιο του 2004 ξεπέρασαν τα 73 εκατομμύρια ευρώ μόλις σε οκτώ μήνες.
Παράλληλα, πραγματοποιήθηκε μία σειρά αμέσων ενεργειών, προκειμένου να επιταχυνθεί η υλοποίηση των έργων που αφορούν στην ανάπτυξη ευρυζωνικών υποδομών και υπηρεσιών στο Υπουργείο μας στα πλαίσια του ΑΞΟΝΑ 4. Συγκεκριμένα, ολοκληρώνεται η αξιολόγηση των προτάσεων για την ανάπτυξη μητροπολιτικών οπτικών δακτυλίων στους δήμους της χώρας.</Speech>
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember>: Αυτά είναι δικά μας προγράμματα.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών και Επικοινωνιών): Επιπλέον, βρίσκονται σε πλήρη εξέλιξη ογδόντα πέντε νέα επιδεικτικά έργα ευρυζωνικών υπηρεσιών σε όλη την περιφέρεια. Αυτό αφορά την πρόσκληση ογδόντα τέσσερα.
Τέλος, στο στάδιο της αξιολόγησης βρίσκονται διακόσιες πενήντα επτά προτάσεις επιχειρήσεων για εξακόσια πενήντα σημεία ασύρματης πρόσβασης σε όλη τη χώρα στα πλαίσια της πρόσκλησης ογδόντα έξι.
Το έργο σύζευξης, το οποίο καθυστερούσε έως το Μάρτιο του 2004 για περισσότερο από δώδεκα μήνες, λύθηκε μόλις μέσα σε τρεις μήνες από τη νέα Κυβέρνηση με βάση την απόφαση της Διακομματικής Επιτροπής.
Κυρίες και κύριοι συνάδελφοι, αν όλα αυτά δεν συνιστούν δράση, αν όλα αυτά δεν αποδεικνύουν την ύπαρξη πολιτικής, τότε διερωτώμαι το εξής: Σε τι μπορεί να συνίστανται οι δράσεις και ποια μπορεί να είναι η πολιτική;
Έρχομαι τώρα στα περιβόητα ευρυζωνικά δίκτυα, για τα οποία μίλησε ο πρώτος των επερωτώντων. Υπήρχε πλήρης έλλειψη στρατηγικής και υποδομής. Η παραμέληση αυτού του σημαντικού έργου για την ανάπτυξη του κλάδου φαίνεται με τον πιο γλαφυρό τρόπο στο σχεδιάγραμμα που κατέθεσα και το οποίο φέρει την Ελλάδα στο 0,2%, δηλαδή τελευταία από όλες τις ευρωπαϊκές χώρες. Αυτό αφορούσε τον Ιούλιο του 2004. 
Εκτός τούτου, η κατάσταση που υπήρχε στις τηλεπικοινωνίες, ήταν οικτρή. Την διεκτραγωδεί δε ο ΣΕΠΕ, με έγγραφό του στις 31 Μαρτίου 2004, όπου λέει ότι &quot;Η παρούσα κατάσταση στον κλάδο των τηλεπικοινωνιών στην Ελλάδα και ειδικότερα στον τομέα της ευρυζωνικής πρόσβασης χαρακτηρίζεται από ιδιαίτερα χαμηλά ποσοστά διείσδυσης.&quot; 
Αυτά είναι που πρέπει να μάθουν όσοι υπέγραψαν την επερώτηση, αυτά είναι που πρέπει να λάβουν υπ&apos; όψιν τους πριν έρθουν εδώ να αναπτύξουν τα όσα ακούσαμε προηγουμένως.
Βεβαίως, η απαράδεκτη αυτή κατάσταση οφείλεται στην απουσία συντονισμένης πολιτικής βούλησης για την προώθηση των ευρυζωνικών υποδομών και δικτύων. Ακόμα και η προκήρυξη για την ανάπτυξη των ευρυζωνικών δικτύων με κρατική ενίσχυση, που συνέταξε η προηγούμενη πολιτική ηγεσία του Υπουργείου, είχε εσφαλμένη στρατηγική και παραβίαζε τους κανόνες του ανταγωνισμού. Απόρροια του τελευταίου ήταν η αρνητική απάντηση της  GRIGIO σε συνεργασία με τη GMARKET και τη Gcom, σχετικά με την προκήρυξη. Αυτά μας λέει η επιστολή Σότον. 
Το ερώτημα είναι το ακόλουθο: Γιατί, κύριοι συνάδελφοι της Αξιωματικής Αντιπολίτευσης, στην περίπτωση του διαγωνισμού -αυτό μάλλον δεν θα το ξέρετε, κύριε Πρωτόπαπα- &quot;Λειτουργικός Οργανωτικός Εκσυγχρονισμός και Προσδιορισμός των Αναγκών σε Νέα Πληροφορικά Συστήματα&quot;, ενώ είχατε την έγκριση της διαχειριστικής αρχής από τις 20-1-2003, τον προκηρύξατε πέντε μήνες μετά, δηλαδή το Μάιο; Εσείς οι επειγόμενοι, εσείς που έχετε αντιληφθεί τη σπουδαιότητα όλων αυτών των μέτρων, εσείς που γνωρίζετε όλα αυτά που εμείς δεν ξέρουμε ακόμη, γιατί άραγε καθυστερήσατε τόσους μήνες; Γιατί, ενώ η αποσφράγιση των προσφορών στο συγκεκριμένο διαγωνισμό έγινε στις 24 Ιουνίου του 2003, η απόφαση κατακύρωσης και η υπογραφή της σύμβασης έγινε αντίστοιχα στις 27 Ιανουαρίου και στις 12 Φεβρουαρίου του 2004, δηλαδή μετά από επτά και οκτώ μήνες; Γιατί το κάνατε αυτό εσείς οι γνωρίζοντες, οι επαΐοντες, οι επειγόμενοι; Μετά από όλα αυτά, έχετε την έμπνευση να κατηγορείτε εμάς για καθυστέρηση, εσείς οι καθυστερούντες. Έλεος! 
Κύριε Πρωτόπαπα, αναφέρομαι στους τρεις διαγωνισμούς, γιατί ήταν οι μοναδικοί που μπορέσατε να πραγματοποιήσετε. Χρειάστηκε ένας και πλέον χρόνος, για να φθάσετε μόνο στο σημείο υπογραφής της σύμβασης και αυτό μόλις στις παραμονές των εκλογών. Αν δεν ήταν και αυτές, ποιος ξέρει πόσο θα διαρκούσαν!
Θα ήθελα να μιλήσω για τα WRLAIR. Σας πληροφορώ επ&apos; αυτού του θέματος ότι ακόμα και η ΚΥΑ, την οποία είχατε συντάξει και εκδώσει, ήθελε τροποποίηση γιατί είχε λάθος στοιχεία. Στο σημείο αυτό, θα ήταν καλό να ακούσετε ότι, εφόσον έγιναν από εμάς αυτό το μικρό χρονικό διάστημα που είμαστε Κυβέρνηση οι απαραίτητες και συγχρόνως σωστές κινήσεις, το έργο προχωρεί με τόσο μεγάλη επιτυχία παρά τις προβλέψεις και τις αιτιάσεις σας, ώστε υπάρχει έντονο ενδιαφέρον από την πλευρά των μέσων μαζικής ενημέρωσης για συμμετοχή. Υποβλήθηκαν διακοσίες πενήντα επτά προτάσεις για αξιολόγηση και γι&apos; αυτόν το λόγο προχωρήσαμε σε νέα ΚΥΑ για την προκήρυξη συμπληρωματικού κύκλου υποβολής προτάσεων.
Αφού εμείς που κατηγορούμαστε ότι στερούμαστε πολιτικής, ότι έχουμε αδρανήσει, ότι ο κ. Λιάπης κάνει μόνο εγκαίνια και τα όσα γλαφυρά παραθέσατε, ας δούμε μαζί -και είναι ευκαιρία να το κάνετε, γιατί δεν τα βλέπετε αυτά- τις τρέχουσες δράσεις μας και τις προοπτικές μας. Βρίσκεται στο τελικό στάδιο της προετοιμασίας και τους επόμενους μήνες θα δοθεί για διαβούλευση η διακήρυξη του έργου συγχρηματοδότησης για τη δημιουργία υποδομών ευρυζωνικής πρόσβασης πανελλαδικά, πλην Αττικής και Θεσσαλονίκης στο πλαίσιο του μέτρου 4,2 της επιτροπής της &quot;Κοινωνίας της Πληροφορίας&quot;. Σημειώνεται ότι το έργο είναι εξαιρετικά πολύπλοκο λόγω της συσχέτισής του με την ευαίσθητη τηλεπικοινωνιακή αγορά. Η προετοιμασία που έχει γίνει από την προηγούμενη ηγεσία, δεν είχε καν τη σύμφωνη γνώμη της Διευθύνσεως Ανταγωνισμού και Περιφέρειας της Ευρωπαϊκής Κοινότητας. 
Επιπλέον, το Υπουργείο μας, με την αδρανούσα πολιτική του ηγεσία, όπως εσείς θέλετε να την λέτε, προγραμματίζει στο πλαίσιο του επιχειρησιακού προγράμματος &quot;Κοινωνία της Πληροφορίας&quot; την ουσιαστική ενίσχυση της ζήτησης ευρυζωνικών περιφερειών με ιδιαίτερη έμφαση στην περιφέρεια.
Άραγε, ποια γνώμη έχετε, μετά από το πρώτο καταιγισμό, για τα όσα καταμαρτυρείτε στην επερώτησή σας; Είστε εξίσου φανατικοί;</Speech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Μετά από όλα αυτά, έχουμε πειστεί για το χρήσιμο της επερώτησής μας.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών και Επικοινωνιών): Δεν υπάρχει λόγος να δείχνετε τον εκνευρισμό σας. Αφήστε με να ολοκληρώσω. Αυτό επιβάλλει ο διάλογος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Κύριε Πρωτόπατα, μην διακόπτετε. Τα ερωτήματα ήταν ρητορικά. Κάντε υπομονή και σε λίγο που θα πάρετε το λόγο, θα απαντήσετε.</ChairmanSpeech> 
<Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών και Επικοινωνιών): Εγώ σας άκουσα και θα πρέπει να με ακούσετε και εσείς. 
(PM)
</paragraph>


 







	<paragraph>Μ&apos; αυτές τις δράσεις εμείς προσβλέπουμε σε ενίσχυση του ανταγωνισμού, τον οποίο εσείς δε λάβατε υπόψη -και το επεσήμανε η Ευρωπαϊκή Ένωση- στη βελτίωση της ταχύτητας πρόσβασης, στη διεύρυνση του πλήθους και της ποιότητας των συνδέσεων και στην ουσιαστική μείωση του κόστους ανά σύνδεση. 	Έρχομαι τώρα σε κάτι που απασχόλησε και εφέλκυσε την προσοχή σχεδόν όλων των ομιλητών, στο περιβόητο νομοσχέδιο ηλεκτρονικών επικοινωνιών. Ο πρώτος επερωτών, ο εκλεκτός συνάδελφός μας, διερωτήθηκε μήπως δεν το βρήκαμε και για να μας διαφωτίσει το κατέθεσε. Μας κατηγόρησε για απογραφές, για καταγραφές, εκτός αυτών είχαμε και διαγραφές, όχι προσώπων μέσα από τις κομματικές μας τάξεις, αλλά διαγραφές πολλών από τις ρυθμίσεις που έχετε κάνει εσείς. 
Μπορεί να είχατε έτοιμο το νομοσχέδιο στα συρτάρια σας, ένα νομοσχέδιο το οποίο καθυστερήσατε να ετοιμάσετε επί οκτώ μήνες. Τον Ιούλιο του 2003 έπρεπε να το είχατε καταθέσει και δεν το καταθέσατε μέχρι τις εκλογές και παραπεμπόμεθα γι&apos; αυτό στα ευρωπαϊκά δικαστήρια, τίποτα περί αυτών, αλλά εμείς διαφωνούμε -αυτό σημαίνει η κίνηση του κ. Πρωτόπαπα- εμείς διαφωνούμε και διαφωνούσαμε σε όλα αυτά, γι&apos; αυτό και δεν το καταθέσαμε αυτούσιο, όπως μας προτρέπετε να μιμηθούμε άλλους Υπουργούς. Γιατί δεν το υιοθετούσαμε; Γιατί δεν ενσωματώνει πλήρως και πιστώς τις κοινοτικές οδηγίες, γιατί δεν αντιμετωπίζει καθόλου ή αντιμετωπίζει ατελώς κρίσιμα ζητήματα που αφορούν την ανάπτυξη των τηλεπικοινωνιών. Για να είμαι πιο συγκεκριμένος, επειδή βλέπω ότι έχετε ζωηρό ενδιαφέρον, δεν αντιμετωπίζει τα δικαιώματα διέλευσης, δεν αντιμετωπίζει τη συνεγκατάσταση, το διαχωρισμό μη κρατικών δικτύων από τα κρατικά, τη διαχείριση των δορυφορικών τροχιών και συστημάτων κλπ. Η αντιμετώπισή τους είναι τουριστική, όπου υπάρχει, γιατί σε μερικά δεν υπάρχει καθόλου. 
	Τι έγινε τώρα μετά τις 7/3/2004, δηλαδή μετά τις εκλογές; Συγκροτήσαμε μία ομάδα εργασίας η οποία ήταν μικτή, απoτελείτο από υπαλλήλους της Εθνικής Επιτροπής Τηλεπικοινωνιών και Ταχυδρομείων και από υπαλλήλους της Διεύθυνσης του δικού μας Υπουργείου, καθώς και από έγκριτους επιστήμονες όλων των κλάδων. Συνέταξε ένα καινούργιο προσχέδιο, αξιοποιώντας όλα τα δεδομένα και μελετώντας εμβριθώς και το δικό σας ατελές, ατελέστατο και μηδέποτε κατατεθέν και φυσικά ψηθισθέν σχέδιο νόμου. Η δική μας Eπιτροπή, που εμείς συστήσαμε, παρέδωσε αυτό το σχέδιο σε μία δεύτερη Eπιτροπή που συνεδριάζει αξιοποιώντας όλο το υλικό υπό την προεδρία μου επί τέσσερις μήνες. Περάτωσε και αυτή η Επιτροπή το έργο της. Σήμερα βρισκόμαστε στο σημείο να κάνουμε απλώς μία αντιπαραβολή των παραπομπών και των καταργουμένων διατάξεων. Ευθύς μετά, πολύ σύντομα αφού τελειώσαμε, σκεφτόμαστε -αυτή είναι η σημερινή πρόθεσή μας- να θέσουμε υπό δημόσιο διάλογο και διαβούλευση αυτό το σχέδιο νόμου, για να έλθει στη συνέχεια στη Βουλή. 
	Εμείς, λοιπόν, που αδρανούμε, εμείς, λοιπόν, που παραμερίζουμε τη σκοπιμότητα και δεν τη βλέπουμε, βλέπετε ότι έχουμε κάνει ενέργειες που εσείς έπρεπε να είχατε κάνει και δεν τις κάνατε. Απέναντι στο &quot;φάντασμα&quot; σχεδίου νόμου -αυτό είναι το δικό σας- σαν το γεφύρι της Άρτας μοιάζει, ο φίλος μου εδώ ο Βουλευτής Άρτας ελπίζω να με διορθώσει αν κάνω λάθος, που το φτιάχνατε τόσο καιρό, περάσατε ένα χρόνο εν καθυστερήσει, δεν το φέρατε ποτέ και κατηγορείτε τώρα εμάς που το ξαναφτιάχουμε από την αρχή γιατί δεν ήταν σωστό αυτό που είχατε φτιάξει. Δε θέλω να μπω στις λεπτομέρειες αυτού του νομοσχεδίου, διότι ο χρόνος αμείλικτος μας κυνηγάει. 
	Στο ίδιο σχέδιο νόμου, εμείς δεν αρκεστήκαμε στην ενσωμάτωση, αλλά περιλάβαμε διατάξεις σχετικά με την καθολική υπηρεσία, διατάξεις που δεν τις είχατε, διατάξεις σχετικά με την ψηφιακή τηλεόραση, διατάξεις σχετικά με τη ρύθμιση της τυποποίησης του τηλεπικοινωνιακού και ηλεκτρονικού εξοπλισμού εγκαταστάσεων, καθώς και τον έλεγχο της αγοράς. 
	Με το νέο αυτό σχέδιο νόμου, το οποίο τίθεται εντός των ημερών υπό δημόσιο διάλογο, επιχειρείται ουσιαστική αναδιάρθρωση της διαδικασίας ελέγχου της αγοράς, που περιλαμβάνει προγραμματισμό του ελέγχου από το Υπουργείο μας, ενίσχυση του συνεργείου ελέγχου των νομαρχιών και συντονισμό των υπηρεσιών που εκτελούν ελέγχους στην αγορά. 
	Άρα, λοιπόν, λάθος πόρτα χτυπάτε όταν μας κατηγορείτε γι&apos; αυτό το &quot;φάντασμα&quot;, γι&apos; αυτήν την απόπειρα σχεδίου νόμου, την οποία ουδέποτε πετύχατε να φέρετε επισήμως στη Βουλή. Εμείς αντ&apos; αυτής έχουμε υποβάλει καινούργιο νομοσχέδιο, ουσιαστικότερο και μη αρκούμενο μόνο στην ενσωμάτωση. 
	Πάμε τώρα σ&apos; ένα άλλο σημείο των ερωτήσεών σας για την έλλειψη οιασδήποτε προόδου μετά τις εκλογές τόσο των κανονιστικών ρυθμίσεων για την ψηφιακή τηλεόραση, όσο και των διαγωνισμών για την κοινωνία της πληροφορίας. Έχουμε απαντήσει ήδη σε κοινή επερώτηση ομάδας Βουλευτών της Αξιωματικής Αντιπολίτευσης με θέμα την ψηφιακή τηλεόραση και επομένως, επειδή ο χρόνος δε μου επιτρέπει, δε θα σταθώ καθόλου σ&apos; αυτά. 
	Στη δευτερολογία μου θα αναφερθώ στα υπόλοιπα που αφορούν στη στρατηγική της ψηφιακής τηλεόρασης, στα τεχνικά χαρακτηριστικά των σταθμών ραδιοφωνίας, στη χωροθέτηση του πάρκου κεραιών Θεσσαλονίκης -και εδώ συλληφθήκατε &quot;αδιάβαστοι&quot;- και στα οργανωτικά προβλήματα που μας κληροδοτήσατε στο Υπουργείο Μεταφορών και Επικοινωνιών εσείς οι αυτάρκεις, εσείς, οι έχοντες γνώση, καθώς και στην έλλειψη του θεσμικού πλαισίου στον τομέα των επικοινωνιών, πράγματα τα οποία δηλώνουν ότι εσείς, αξιότιμοι κύριοι συνάδελφοι -λυπούμαι που πρέπει να το πω, αλλά φαίνεται ότι θέλετε να το λησμονείτε, εμείς όχι- δε δικαιούστε στον κρίσιμο αυτόν τομέα να ομιλείτε. Το περισσών του πονηρού εστί. Θα επανέλθω στη δευτερολογία μου.
	Σας ευχαριστώ.
(Χειροκροτήματα από την πτέρυγα της Νέας Δημοκρατίας)
	ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Το λόγο έχει ο κοινοβουλευτικός εκπρόσωπος του ΠΑΣΟΚ κ. Τσούρας.</ChairmanSpeech>
	<Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Κύριε Πρόεδρε, δεν ξέρω γιατί μου έχει δημιουργηθεί η εντύπωση πως εκείνο το ξεχασμένο ρακί του Υπουργείου Μεταφορών δεν πήγε χαμένο. Δεν ξέρω γιατί. 
	Όσο για τον Πρόεδρο της Δημοκρατίας, το ΠΑΣΟΚ δια του Προέδρου του και όλων ημών είχε θέσει τρία χαρακτηριστικά που εμείς πιστεύουμε ότι πρέπει να έχει ο Πρόεδρος της Δημοκρατίας, να καλύπτει την εθνική ομοψυχία, να έχει μεγάλο κύρος και στο εσωτερικό και στο εξωτερικό και ταυτόχρονα να έχει δημοκρατική προέλευση, δημοκρατική πορεία και ήθος. Εμείς χαιρόμαστε που ο κ. Καραμανλής για δικούς του λόγους είδε ότι συναντήθηκαν και συντμήθηκαν αυτά τα τρία χαρακτηριστικά σε ένα ηγετικό στέλεχος του ΠΑΣΟΚ. 
Φυσικά, κύριε Υφυπουργέ, όπως είπατε, σας χαροποιήσαμε με την επερώτησή μας, γιατί αν δε σας κάναμε καμία επερώτηση, αν δε σας κάναμε καμία ερώτηση, δε θα σας έβλεπε η Βουλή, δε θα ήσασταν ποτέ εδώ, δε θα είχατε τη χαρά και την τιμή να παίρνετε το λόγο, γιατί είσθε το Υπουργείο αυτό που για εννιά μήνες δε φέρατε τίποτα στη Βουλή. Για εννιά μήνες δεν καταθέσατε έστω ένα νομοσχέδιο, για εννιά μήνες δεν ήλθατε ούτε καν στην Επιτροπή Κοινωνικών Υποθέσεων για να μας πείτε τις σκέψεις σας, τις προτάσεις σας, το πρόγραμμά τις, το τι σκέπτεστε να κάνετε. Γι&apos; αυτό σας φωνάζουμε εδώ, ώστε και σε σας να δίνουμε τη χαρά και να καταλαβαίνει ο ελληνικός λαός το τι συμβαίνει.
	Βέβαια, για μία ακόμη φορά αυτό που κάνατε -συνηθισμένο, αν θέλετε, των Υπουργών, απλώς το Υπουργείο Μεταφορών και Επικοινωνιών είναι από τα πιο οξυμένα σ&apos; αυτό το θέμα- είναι ότι κάνατε αντιπολίτευση στην αντιπολίτευση και θυμηθήκατε για μία ακόμη φορά το ρόλο σας σα Βουλευτής της αντιπολίτευσης, της προηγούμενης κυβέρνησης που κάνει επερώτηση, γιατί βέβαια μόνο αυτό μπορείτε να κάνετε, γιατί εδώ και εννιά μήνες δεν κάνατε τίποτα, για εννιά μήνες δε δηλώσατε τίποτα, για εννιά μήνες δεν ανακοινώσατε τίποτα. 
Πραγματικά, αυτό που είπε ο κ. Ρόβλιας το διερωτώμαι κι εγώ: Τι χρειάζεται εκείνο των Επικοινωνιών -εμείς πιστεύουμε ότι χρειάζεται πάρα πολύ- ή τι χρειάζεται ο Υφυπουργός Επικοινωνιών, όταν δεν υπάρχει Υφυπουργείο Επικοινωνιών εν δράσει; Φαντάζομαι ότι όλα αυτά θα τα λάβει υπόψη του ο κ. Καραμανλής κάποια στιγμή. 
Πολλά είπατε, εκείνο το χαρακτηριστικό ότι τελικά τους επόμενους μήνες θα φέρετε νομοσχέδιο για τις ευρωζωνικές επικοινωνίες και θυμήθηκα τη σελίδα 290 του προγράμματος της Νέας Δημοκρατίας που έλεγε με μεγάλα λόγια και μεγάλα γράμματα &quot;άμεση ανάπτυξη των ευρωζωνικών επικοινωνιών&quot;. Δηλαδή, υπολογίζετε σε ένα-δύο χρόνια από τότε που γίνατε κυβέρνηση, δυόμισι, τρία; Αυτή είναι η άμεση ανάπτυξη; 
(BS)
</paragraph>
	
<paragraph>Πάμε λίγο στα νομοσχέδια. Είναι προφανές, κύριε Υφυπουργέ, ότι για σας η κοινωνία της πληροφορίας δεν λέει τίποτα. Γιατί αν έλεγε κάτι, αν ενδιαφερόσαστε, αν καταλαβαίνατε τη σημασία που έχει για τη χώρα μας, κάτι θα κάνατε. Γιατί πραγματικά αξίζει τον κόπο να σημειώσουμε ότι απ&apos; όλα αυτά που σας έδωσαν να διαβάσετε -γιατί είδα ότι τα διαβάζετε απλώς- για δράσεις, τα μεν αφορούσαν στο Υπουργείο Μεταφορών και Επικοινωνιών  για δράσεις οι οποίες -όπως είναι τα συμβατικά των ευρυζωνικών δικτύων- είχαν ήδη προχωρήσει απόλυτα -είχαν προκηρυχθεί από την προηγούμενη Κυβέρνηση- και τα υπόλοιπα αφορούν στο πρόγραμμα της κοινωνίας της πληροφορίας των άλλων Υπουργείων. Δεν αφορούν εσάς. Εσείς δεν κάνατε τίποτα. Και απ&apos; ό,τι βλέπω δεν πρόκειται να κάνετε τίποτα. 
Δεν είναι τυχαίο ότι όλους αυτούς τους εννέα μήνες, κύριε Υφυπουργέ, ο Υπουργός, ο κ. Λιάπης, το μόνο που είπε για τις επικοινωνίες -μια φορά μίλησε, όταν ανέλαβε τα καθήκοντά του, το Μάρτιο 2004 περίπου- ήταν μια πομπώδης δήλωση στους δημοσιογράφους η οποία ήταν απαξιωτική για τον ΟΤΕ, αποκαλώντας τον ουδέτερο, νετρόνιο μάλιστα και για τα υπόλοιπα του φάσματος των επικοινωνιών δεν είπε τίποτα. 
Βέβαια για τον ΟΤΕ, δεν υπάρχει καμία αμφιβολία, κύριε Υφυπουργέ,  το μόνο που κάνετε, με το μόνο που ασχολείστε-νομίζω ότι αυτό πλέον είναι παγκοίνως γνωστό, τα κουβεντιάζετε στα διάφορα πολιτικά όργανα απ&apos; ό,τι μαθαίνουμε, τα κουβεντιάζει η ΔΑΚΕ απ&apos; ό,τι μαθαίνουμε, τα λέει με δηλώσεις του ο διοικητής του ΟΤΕ απ&apos; ό,τι φαίνεται- είναι να προχωρήσετε σε κάποια ρουσφέτια -αυτά λέει ο διοικητής του ΟΤΕ- ή να του ζητάτε πράγματα που δεν μπορεί να κάνει. Φαντάζομαι ότι είναι το πλέον παραγωγικό κομμάτι στο κομμάτι των επικοινωνιών στους εννέα μήνες. 
Και πού έχουμε φθάσει; Είπατε να προχωρήσει η τεχνολογία. Είχε μιλήσει πολλές φορές ο κ. Καραμανλής στην προεκλογική του εκστρατεία. Το είπε ο κ. Πρωτόπαπας για τους μαθητές. Για τους σπουδαστές όπως ξέρετε το κάναμε εμείς. Οι σπουδαστές ήδη έχουν δωρεάν internet. Για τους μαθητές ήταν πρώτη προτεραιότητα, είχε πει ο κ. Καραμανλής και ότι θα γινόταν αμέσως μόλις θα γινόσασταν Κυβέρνηση. Δεν έκαναν τίποτα. Στο σημείο που έχουν φθάσει τα πράγματα είναι τελείως χαρακτηριστικό ότι ο χρόνος σύνδεσης μια γραμμής ISDN από τρεις ημέρες έχει φθάσει σε ένα μήνα σήμερα. Αυτό είναι το μόνο που έχουν καταφέρει στις καινοτομίες και στις νέες τεχνολογίες. 
Πάμε λοιπόν στις πέντε οδηγίες. Φαντάζομαι να κατανοείτε, κύριε Υφυπουργέ, ότι πάμε πολύ πίσω στις ευρωπαϊκές εξελίξεις και σε σχέση με την ποιότητα και σε σχέση με την δυνατότητα να έχουμε πολλές συχνότητες στην τηλεόραση μέσα από την ψηφιακή ραδιοτηλεόραση -φαίνεται δεν σας ενδιαφέρει- σε σχέση με την απελευθέρωση συχνοτήτων για άλλες χρήσεις, οι οποίες αφορούν θέματα εθνικής ασφαλείας όπως τα αεροδρόμια, η αστυνομία και άλλες υπηρεσίες, σε σχέση με τους ερασιτέχνες που πρέπει και αυτοί να βοηθηθούν. Εσείς το μόνο που κάνετε είναι να ξανασυζητάτε πράγματα, σας τα είπε και ο κ. Ρόβλιας, που έχουν γίνει ήδη. Αυτό δυο εξηγήσεις έχει. Ή την γνωστή απραξία και ανικανότητα που βλέπουμε σε όλα τα Υπουργεία, ή αυτό που ακούγεται πολύ έντονα, κύριε Υπουργέ, ότι το όλο θέμα καθυστερεί για ένα λόγο: γιατί θέλετε να πάρετε το φάσμα των συχνοτήτων από την Εθνική Επιτροπή Τηλεπικοινωνιών και Ταχυδρομείων και να το πάτε στο Υπουργείο. Και φοβόμαστε ότι αυτό είναι. Αυτό θέλετε να κάνετε. Είτε μου απαντήσετε τώρα είτε δεν μου απαντήσετε θα το δούμε στο νομοσχέδιο. Εμείς από τώρα σας το λέμε και σας το επισημαίνουμε. 
Σε σχέση με τις κανονιστικές ρυθμίσεις. Δεν είναι ότι δεν κάνετε μόνο τίποτα, κύριε Υπουργέ, το θέμα είναι ότι εξαιτίας του ότι δεν κάνατε -έτοιμη δουλειά όπως σας είπε ο κ. Ρόβλιας και οι υπόλοιποι εκλεκτοί συνάδελφοι- πάμε πίσω πράγματα που οφείλαμε να κάνουμε ως πολιτεία και οφείλατε βεβαίως να κάνετε ως Κυβέρνηση σε ομάδες ανθρώπων που τα έχουν ανάγκη. Αν τα είχατε προχωρήσει αυτά τα έτοιμα πράγματα, κύριε Υφυπουργέ, θα μπορούσαμε πραγματικά να δώσουμε μια τεράστια προσφορά στα άτομα με ειδικές ανάγκες για τα οποία μάλιστα λέτε πάλι ότι είναι άμεση προτεραιότητα η εφαρμογή των νέων τεχνολογικών σε όλες τις περιπτώσεις της ζωής τους -σελίδα 291 του προγράμματός σας- και τίποτα δεν κάνετε. Σήμαινε πολύ απλά, κύριε Υφυπουργέ, ότι θα μπορούσαμε να τους δώσουμε πρόσβαση σ&apos; αυτές τις υπηρεσίες και τους έχετε αποκλείσει απ&apos; αυτό. Σήμαινε ότι θα μπορούσαμε να δώσουμε σε αυτούς τους ανθρώπους, στα άτομα με αναπηρίες, φθηνότερα τιμολόγια και τους το έχετε στερήσει, κύριε Υπουργέ. Θα μπορούσαμε να κάνουμε έξυπνους οικισμούς και αυτό σημαίνει πολύ απλά ότι θα μπορούσαμε να είχαμε τηλεδιδασκαλία σε ορφανοτροφεία, θα μπορούσαμε να είχαμε τηλεδιδασκαλία σε σχολεία, πάλι με έξυπνους οικισμούς σχολείων. Δεν θελήσατε να το κάνετε. Πάω και πάλι στο πρόγραμμα της Νέας Δημοκρατίας: &quot;η τηλεκπαίδευση θεωρείται άμεσο...&quot; σελίδα 290, για να μην ξεχνιόμαστε. Τίποτε απ&apos; όλα αυτά. 
Θα μπορούσαμε μέσα από το κέντρο ευρυζωνικών υπηρεσιών να έχουμε άμεση και ταχύτατη εξυπηρέτηση του πολίτη μέσα από τα ΚΕΠ τα οποία θα συνδεόντουσαν. Μέσα από τα internet cafe που θα συνδεόντουσαν. Δεν σας απασχολούν αυτά τα πράγματα, κύριε Υφυπουργέ. Τα βάζετε μόνο με τον ΟΤΕ, με τον διοικητή του και με τους εργαζόμενους και με το αν θα πρέπει να φύγουν 6000 υπάλληλοι ή όχι. 
Και πάμε στο επόμενο, για τις ευρυζωνικές υποδομές. Απλώς για να κατανοήσουμε το πρόβλημα να σας πω ότι αυτό σημαίνει μεγάλη ταχύτητα, μεγάλη ποσότητα, σημαίνει καλύτερη ποιότητα και σημαίνει φθηνότερες υπηρεσίες. Αυτά που δεν κάνετε, ξέρετε τι σημαίνουν; Και τα λέω για να καταγραφούν, για να τα μάθει ο κόσμος, ο ελληνικός λαός ότι από σαράντα οκτώ ευρώ που είναι σήμερα ανά μήνα η σύνδεση internet, θα πήγαινε στα είκοσι έξι ευρώ. Πληρώνουν διπλάσια τιμή οι έλληνες πολίτες απ&apos; αυτό που θα πλήρωναν αν εσείς είχατε προχωρήσει λίγο αυτά και δεν καθόσασταν εννέα μήνες. Και βέβαια σημαίνει ότι όλα τα θέματα της τηλεϊατρικής, της τηλεδιδασκαλίας και άλλα ζητήματα της καθημερινότητας θα είχαν πάρα πολύ προχωρήσει. Αλλά δεν σας ενδιαφέρει ούτε αυτό, κύριε Υφυπουργέ. Εγώ δεν θέλω να πω πολλά πράγματα. Εμείς λυπούμαστε ότι και το Υπουργείο σας -αλλά σε ακραία μορφή το Υπουργείο σας- κύριε Υφυπουργέ, είναι Υπουργείο που δεν υπάρχει. Είναι ένα Υπουργείο που δεν λειτουργεί. Είναι ένα Υπουργείο, που αν δεν υπήρχαν, επαναλαμβάνω οι ερωτήσεις, δεν θα ακουγόταν ποτέ. Είναι ένα Υπουργείο για το οποίο, μετά από τις φιέστες που έγιναν για τις μεταφορές  -όπως είπε και ο κ. Πρωτόπαππας- πριν από τους Ολυμπιακούς Αγώνες, δεν έχει ακουστεί τίποτα. 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Δεν λένε τα ίδια και οι δημοσκοπήσεις.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Μήπως διαβάσατε τη χθεσινή δημοσκόπηση της ΚΑΠΠΑ Research;</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Πείτε τα, κύριε Υπουργέ.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Διαβάσατε για τις μεταφορές. Για τις επικοινωνίες είδατε;</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Σας τα είπε ο κ. Υπουργός.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Για τις μεταφορές βεβαίως. Είναι το έργο το δικό μας. Και προφανώς το κατάλαβε ο κόσμος. Για τις επικοινωνίες είδατε τίποτε;
Πείτε μου εσείς. Βουλευτές της συμπολίτευσης είστε. Εγώ θα χαρώ να με διακόψετε και να μου πείτε εδώ και εννέα μήνες τι ξέρετε ως Βουλευτής της συμπολίτευσης ότι έγινε στις επικοινωνίες. Πείτε μου.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Θα σας απαντήσει ο Υπουργός.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Εσείς πείτε μου. Αφήστε τον Υπουργό. Δεν ξέρετε; Και προφανώς δεν ξέρετε. Και δεν φταίτε εσείς γιατί δεν ξέρετε. Δεν ξέρετε γιατί δεν υπάρχει. Αν υπήρχε, είμαι σίγουρος ότι θα το ξέρατε.</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Εδώ δεν ξέρετε εσείς που είστε Κοινοβουλευτικός Εκπρόσωπος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Προχωρήστε, κύριε Τσούρα.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Εμείς ακόμα θέλουμε να επισημάνουμε ότι θεωρούμε αντικοινοβουλευτικό και απαράδεκτο -είστε από τα Υπουργεία αυτά κατ&apos; εξακολούθηση δεν καταθέτετε έγγραφα απ&apos; αυτά που σας ζητάμε- πως επί πέντε μήνες αρνείστε να καταθέσετε έγγραφα. Και μιλάτε για σωστή κοινοβουλευτική λειτουργία; Και πρέπει κάποια στιγμή, κύριε Πρόεδρε, δι&apos; υμών το λέω, να λυθεί η ιστορία. Δεν μπορεί επί πέντε μήνες να ζητείται απ΄ τον κ. Υφυπουργό κατάθεση εγγράφων σε σχέση με επιστολές από και προς την Ευρωπαϊκή Ένωση...</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Κύριε Τσούρα, μου επιτρέπετε; Προβλέπετε από τον Κανονισμό της Βουλής, αφού έτσι διαπιστώνετε, να προχωρήσετε...</ChairmanSpeech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Το ξέρω, αλλά δεν μιλάω για την επερώτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Ξέρετε. Εσείς είστε Κοινοβουλευτικός Εκπρόσωπος. Συνεχίστε παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Εμείς θα περιμένουμε να καταθέσετε ένα σχέδιο νόμου μήπως και προχωρήσουν οι επικοινωνίες για το καλό του έλληνα πολίτη. Απ&apos; ό,τι κατάλαβα σήμερα, θα χρειαστούν πολλοί μήνες για να το κάνετε και λυπούμαστε γι&apos; αυτό. Εν πάση περιπτώσει, καιρός είναι κάτι να κάνουμε για το μεγάλο ζήτημα που αφορά άμεσα τον πολίτη. 
Ευχαριστώ πολύ.
		(χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<Parlmember>Γεώργιος Σούρλας</Parlmember>): Τον λόγο έχει ο Κοινοβουλευτικός Εκπρόσωπος του Συνασπισμού, κ. Αθανάσιος Λεβέντης.
</paragraph>
			<paragraph>(ΜΤ)
</paragraph>


<paragraph><Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Κύριε Πρόεδρε, κυρίες και κύριοι συνάδελφοι, ζούμε στην εποχή της επικοινωνίας, της κατά κανόνα απρόσωπης και συνήθως ασύρματης επικοινωνίας. Το εύρος των διακινούμενων πληροφοριών είναι τεράστιο, η ταχύτητα εκπληκτική, ο χρόνος έχει σχεδόν μηδενιστεί. 
Σε αυτή την κοινωνία της γνώσης η χώρα μας δεν μπορεί να υπερηφανεύεται. Όταν υπάρχει πρόβλημα χώρου στο διάστημα από τους δεκάδες χιλιάδες τεχνητούς δορυφόρους, εμείς, αν και νησιωτική χώρα, έχουμε υποτυπώδη έως ανύπαρκτη τηλεϊατρική, που αν μη τι άλλο θα έλυνε προβλήματα και θα έσωζε κάθε μέρα ανθρώπινες ζωές.
 Στα νοσοκομεία η πληροφορική είναι στα σπάργανα. Η εμπειρία μου από το Κρατικό Αθηνών, στο οποίο είχα εργαστεί χρόνια, είναι αυτή. Τουλάχιστον πριν από πέντε-έξι χρόνια έπρεπε να είχαν εγκατασταθεί δίκτυα πληροφορικής. Ήρθαν με μεγάλη καθυστέρηση κάποια κομπιούτερ, αφέθηκαν σε μια γωνιά, ποτέ δεν συνδέθηκαν. Όταν πήγαν να συνδεθούν, είχε ήδη περάσει η μόδα τους και η εποχή τους. Δεν μπορούσαν να συνδεθούν με δίκτυα. 
Σε άλλες χώρες ξεκινάει μια εξέταση, π.χ. μια γενική αίματος, παραλαμβάνεται και από εκεί και πέρα φεύγει και όλα πάνε αυτομάτως και τοποθετούνται στον ηλεκτρονικό φάκελο του ασθενούς. Εδώ θα πρέπει να πάρει το αίμα η αδελφή, να το πάει στο απέναντι εργαστήριο, να το δώσει, να περιμένει, να καταγραφεί και από εκεί και πέρα να βγουν οι εξετάσεις και να πάει κάποιος άλλος να τα μαζέψει, να φέρει τα χαρτάκια για να τα βάλει στο φάκελο.
 Καταλαβαίνετε ότι είμαστε σε μια εποχή τουλάχιστον πολλών δεκαετιών πίσω, τη στιγμή που αν μη τι άλλο η Ινδία π.χ. έχει κάνει τρομερές, εκπληκτικές προόδους σε αυτόν τον τομέα και είναι πρωτοπόρος. 
Και δεν είναι μόνο αυτό. Να σας πω και ένα άλλο συγκεκριμένο παράδειγμα, κύριοι συνάδελφοι; Είμαστε εννέα μήνες στη Βουλή. Ήθελα να ρωτήσω -κύριε Πρόεδρε, το απευθύνω και προς εσάς, προς το Προεδρείο- πόσοι από τους καινούριους Βουλευτές έχουν πάρει τον ηλεκτρονικό εξοπλισμό τον οποίο χρειάζονται. Εκατό φορές πήγα, επανειλημμένως και παρακάλεσα και στο τέλος μου έστειλαν κάποιο κομπιούτερ που δεν δούλευε, ένα φωτοτυπικό το οποίο ήταν χαλασμένο και ακόμα δεν έχουμε πάρει τον εξοπλισμό μας. Τι συζητάμε τώρα; Περί τίνος ομιλούμε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Αυτό το θέμα θα τεθεί στην Διάσκεψη των Προέδρων. Εγώ που προεδρεύω αυτή τη στιγμή -και το θέτετε από το επίσημο Βήμα αυτό το θέμα- δεσμεύομαι να το φέρω στη Διάσκεψη των Προέδρων την Πέμπτη.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ναι, κύριε Πρόεδρε γιατί περιμένουμε τώρα από τα Ολυμπιακά έργα τι θα περισσέψει και ό,τι είναι ανεκτό ή καλό να χρησιμοποιηθεί. 
Οι ευρυζωνικές υποδομές στην Ελλάδα δεν πάνε πολύ καλά, τουλάχιστον σε σύγκριση με τις περισσότερες ευρωπαϊκές χώρες. Για τους περισσότερους πολίτες αυτής της χώρας οι ευρυζωνικές συνδέσεις παραμένουν όνειρο. Για τους περισσότερους επειδή παραμένουν ακόμα πάρα πολύ ακριβές σε σχέση με τις τιμές που ισχύουν στην υπόλοιπη Ευρώπη, για άλλους επειδή οι υπηρεσίες δεν παρέχονται στην περιοχή τους. 
Το IDSL, η πιο διαδεδομένη ευρυζωνική μορφή σύνδεσης με το διαδίκτυο ήρθε στην Ελλάδα μετά τυμπανοκρουσιών. Οι τιμές όμως που ανακοινώθηκαν αρχικά είναι υπερβολικά υψηλές. Σύντομα ο ΟΤΕ υποχρεώθηκε να προχωρήσει σε πρώτη και σε άλλες μειώσεις και θα υποχρεωθεί να προχωρήσει και σε άλλες, αν θέλει να κάνει την υπηρεσία ελκυστική. 
Ταυτόχρονα το μεγαλύτερο κομμάτι της Ελλάδας δεν έχει ακόμα πρόσβαση σε ευρυζωνικές συνδέσεις με το INTERNET, με το διαδίκτυο για να είμαστε πιο σωστοί. Όταν λέμε ότι η περισσότερη Ελλάδα δεν έχει πρόσβαση σε ευρυζωνική σύνδεση, δεν εννοούμε μόνο ότι δεν έχουν πρόσβαση τα χωριά. Μεγάλες περιοχές του κέντρου της Αθήνας δεν μπορούν να έχουν παρόμοιες υπηρεσίες IDSL. 
Για παράδειγμα, υπάρχουν περιοχές που έχουν δίκτυο με οπτική ίνα. Πάνω στην οπτική ίνα δεν μπορεί να τρέξει το IDSL. Όποιος όμως τολμήσει να ρωτήσει τον ΟΤΕ πόσο θα πρέπει να περιμένει ακόμα, η απάντηση είναι &quot;Όσο πάει. Δεν μας νοιάζει&quot;. Κάποιοι βαριεστημένοι, πολλές φορές βαρύμαγκες υπάλληλοι απαντούν με ένα τρόπο εντελώς περιφρονητικό. Για να μην νομίζετε ότι υπερβάλλω, η εμπειρία που περιγράφω είναι εμπειρία που μου συνέβη στο ίδιο μου το σπίτι. 
Είναι άξιο να σημειώσουμε εδώ και κάτι ακόμα. Και άλλες εταιρίες παρέχουν ευρυζωνικές συνδέσεις εκτός από τον ΟΤΕ, μέσα στα πλαίσια της απελευθέρωσης της αγοράς τηλεπικοινωνιών που έγινε. Όμως στην πράξη όλες οι εταιρίες περιμένουν όλα να τα φτιάξει ο ΟΤΕ. Και σε περιοχές που ο ΟΤΕ αδυνατεί να παρέχει την υπηρεσία IDSL, αδυνατούν και αυτοί. 
Κυρίες και κύριοι συνάδελφοι, οι πολιτικές που ασκήθηκαν τα τελευταία χρόνια από τις Κυβερνήσεις και του ΠΑΣΟΚ και της Νέας Δημοκρατίας είχαν στο επίκεντρό τους τη νεοφιλελεύθερης αντίληψης λογική της ιδιωτικοποίησης του ΟΤΕ και της απελευθέρωσης της αγοράς των τηλεπικοινωνιών. 
Ταυτόχρονα οι πράξεις και οι παραλείψεις τους υποβοήθησαν τους ανταγωνιστές του ΟΤΕ. Έπαιξαν σημαντικό ρόλο στο να γίνουν επενδύσεις στο εξωτερικό, όχι με βάση το συμφέρον του Οργανισμού, αλλά με βάση το συμφέρον των εθνικών μας προμηθευτών. Συνετέλεσαν σε μεγάλο βαθμό στο να μειωθεί η επιχειρηματική και οικονομική επιφάνεια του Οργανισμού και τέλος συνετέλεσαν τα μέγιστα για την αναφερόμενη απουσία και απραξία στα θέματα των ηλεκτρονικών επικοινωνιών, της ψηφιακής ραδιοτηλεόρασης, των ευρυζωνικών δικτύων κ.λ.π.
Είναι λοιπόν προφανές ότι η Κυβέρνηση της Νέας Δημοκρατίας συνεχίζει από εκεί που σταμάτησε η Κυβέρνηση του ΠΑΣΟΚ. Και θα έλεγα κύριο μέλημά της είναι η συνέχιση της ίδιας, αν όχι απαράλλακτης, πολιτικής. 
Πρόσφατα ο διευθύνων σύμβουλος του ΟΤΕ έδωσε στη δημοσιότητα τις εκτιμήσεις της διοίκησης για την πορεία της επιχείρησης το έτος 2004 και σύμφωνα με αυτές ο ΟΤΕ, ακολουθώντας τη φθίνουσα πορεία του, θα έχει για φέτος ζημία και όχι κέρδη. 
Παράλληλα, επαναλαμβάνοντας τους προκατόχους του, διέγνωσε ότι για την κατάσταση αυτή ευθύνεται το ότι ο ΟΤΕ απασχολεί υπεράριθμο προσωπικό, το οποίο δεν χρειάζεται και για το λόγο αυτό θα πρέπει να απολυθούν 6.200 εργαζόμενοι, αριθμός που αντιστοιχεί στο 40% περίπου όλου του προσωπικού. 
Έχουμε τη γνώμη ότι οι αιτίες που έχουν οδηγήσει τον ΟΤΕ σε αυτή την κατάσταση δεν θα πρέπει να αναζητούνται στο προσωπικό, αλλά στο ότι ο ΟΤΕ χρησιμοποιείται από τις εκάστοτε κυβερνήσεις για την ικανοποίηση των πελατειακών και ρουσφετολογικών τους σχέσεων, στο ότι υποχρεώνεται να προμηθεύεται ανεξέλεγκτο ποιοτικά, κοστολογικά και τεχνολογικά τηλεπικοινωνιακό υλικό από τους εθνικούς προμηθευτές, στο ότι η ελληνική Επιτροπή Τηλεπικοινωνιών δεν λειτουργεί σαν μια πραγματικά ανεξάρτητη ρυθμιστική αρχή της τηλεπικοινωνιακής αγοράς, αλλά έχει σαν στόχο της να παραδώσει το μεγαλύτερο μέρος της αγοράς στους λεγόμενους επενδυτές παρόχους, υποχρεώνοντας μάλιστα τον ΟΤΕ να τους επιδοτεί και στο ότι προωθούνται επενδύσεις στο εξωτερικό με κριτήριο όχι τα συμφέροντα του ΟΤΕ αλλά των ιδιοτελών συμφερόντων. 
Επιπρόσθετα, πιστεύουμε ότι στόχος της διοίκησης του ΟΤΕ δεν είναι το συμφέρον της επιχείρησης, αλλά η αποστολή μηνύματος στους νέους επίδοξους θεσμικούς επενδυτές, ότι η νεοφιλελεύθερη πολιτική της ιδιωτικοποίησης του οργανισμού, της συρρίκνωσης του προσωπικού του καθώς και τη συρρίκνωση των εργασιακών δικαιωμάτων εντείνεται και συνεχίζεται. 
Με βάση, λοιπόν, όλα αυτά, εμείς θεωρούμε ότι το πρώτο και κύριο ζήτημα είναι η Κυβέρνηση να εγκαταλείψει την προσπάθεια της πλήρους ιδιωτικοποίησης του Οργανισμού και να στρέψει την προσοχή της στη λήψη μέτρων που θα βοηθήσουν στην ανάπτυξη και τον εκσυγχρονισμό του Οργανισμού, τόσο στις υπάρχουσες όσο και στις νεοαναπτυσσόμενες τηλεπικοινωνιακές υπηρεσίες. 
Καιρός είναι και ο τόπος μας και η χώρα μας να εκσυγχρονιστεί, αλλά αυτό δεν σημαίνει ότι θα πρέπει να απαξιωθεί ο ΟΤΕ και να περάσει στα χέρια των ιδιωτών με τον τρόπο που γίνεται ως σήμερα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Ο πρώτος επερωτών κ. Κωνσταντίνος Ρόβλιας έχει το λόγο για να δευτερολογήσει.</ChairmanSpeech> 
<Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember>: Κύριε Υπουργέ, αν νομίζετε ότι ένα μόνιμο ειρωνικό χαμόγελο μπορεί να καλύψει την πλήρη απραξία σας επί εννέα μήνες, σας πληροφορώ ότι κάνετε μεγάλο λάθος και όσοι παρακολουθούν τη συνεδρίασή μας -και είναι πολλοί αυτοί που την παρακολουθούν και κυρίως νέοι- το έχουν αντιληφθεί αυτό. 
Είχα την τιμή μέχρι τώρα να είμαι ο πρώτος ομιλητής σε τρεις επερωτήσεις. Πραγματικά σε καμία από τις προηγούμενες δεν υπήρχε τέτοια αδυναμία του Υπουργού να απαντήσει στα θέματα για τα οποία επερωτάται, για τα οποία &quot;κατηγορείται&quot;. 
Δεν μας απαντήσατε ούτε γιατί δεν προχωρήσατε το νομοσχέδιο για την ψηφιακή ραδιοτηλεόραση. 
(BM)
    
 
 
</paragraph>
<paragraph>Και μην συγχέετε βασικές έννοιες, κύριε Υπουργέ. Άλλο το νομοσχέδιο για την ψηφιακή ραδιοτηλεόραση που σας κατέθεσα και άλλο το νομοσχέδιο για την ενσωμάτωση των πέντε Oδηγιών. Γιατί είδα ότι τα μπερδέψατε προηγουμένως.
Δεν μας απαντήσατε γιατί δεν κάνετε ψηφιακές εκπομπές, όπως είχε δεσμευτεί η χώρα μας. Δεν μας απαντήσατε γιατί δεν προχωράτε τους έτοιμους διαγωνισμούς, τις έτοιμες προκηρύξεις, για θέματα ιδιαίτερης ευαισθησίας, που αφορούν άτομα με ειδικές ανάγκες, που αφορούν ορφανοτροφεία, που αφορούν τα κέντρα ευρυζωνικών υπηρεσιών για απομακρυσμένες περιοχές. Δεν μας απαντήσατε γιατί δεν χωροθετείτε το πάρκο κεραιών Θεσσαλονίκης. Δεν μας απαντήσατε γιατί δεν προχωράτε στην παραμικρή κανονιστική ρύθμιση σε σχέση με το δωρεάν internet που υποσχεθήκατε προεκλογικά για σπουδαστές και φοιτητές.
Ας δούμε όμως τι μας &quot;απαντήσατε&quot;: Είπατε για την ενσωμάτωση των πέντε Οδηγιών ότι κάνατε μια Επιτροπή και μετά κάνατε μια δεύτερη επιτροπή και μετά θα κάνετε δημόσια διαβούλευση. Να σας πω τη συνέχεια; Θα κάνετε μια τρίτη επιτροπή που θα μαζέψει τις απόψεις της δημόσιας διαβούλευσης, θα κάνετε μια τέταρτη επιτροπή που θα επεξεργαστεί τις απόψεις της δημόσιας διαβούλευσης, θα κάνετε μια πέμπτη επιτροπή, η οποία θα σας φέρει ποιες από τις απόψεις αυτές υιοθετεί κ.ο.κ. Εάν θέλεις να μην κάνεις κάτι, κάνε επιτροπές. Και εσείς κάνετε πολλές επιτροπές, κύριε Υπουργέ.
Αυτά μας είπατε για την καθυστέρηση, ενσωμάτωση -εγώ αυτό κατάλαβα- επειδή έχετε κάνει επιτροπές. Βέβαια δεν είναι αυτή η αλήθεια. Η αλήθεια είναι ότι σε αυτές τις επιτροπές, τις οποίες συστήσατε για την ενσωμάτωση των πέντε Οδηγιών, μόνο ξύλο που δεν έπεσε -κυριολεκτώ- για το ποιος θα έχει το πάνω χέρι, το Υπουργείο ή η Εθνική Επιτροπή Τηλεπικοινωνιών και Ταχυδρομείων. Οι φωνές ακούστηκαν στη λεωφόρο Μεσογείων, όχι στους διαδρόμους απλώς του Υπουργείου σας. Βέβαια δεν συμμετείχατε εσείς, αλλά αυτοί τους οποίους ορίσατε στις επιτροπές. Αυτή είναι η μόνη αλήθεια, το ότι προσπαθείτε να πάρετε την αρμοδιότητα διαχείρισης του φάσματος από την Εθνική Επιτροπή Τηλεπικοινωνιών και Ταχυδρομείων, να πάρετε όλες αυτές τις αρμοδιότητες τις οποίες, σύμφωνα με το κοινοτικό δίκαιο, η προηγούμενη κυβέρνηση εκχώρησε και για τις οποίες έχουμε πάρει συγχαρητήρια από τα ευρωπαϊκά όργανα, κύριε Υπουργέ.
Τι άλλο μας είπατε; Είπατε ότι έχουν αυξηθεί οι απορροφήσεις του προγράμματος κοινωνίας της πληροφορίας. Μα, ποιος σας ρώτησε για το πρόγραμμα κοινωνίας της πληροφορίας γενικώς; Εμείς σας ρωτήσαμε για το πρόγραμμα κοινωνίας της πληροφορίας που αφορά το Υπουργείο σας. Τα νούμερα που δώσατε, τα δώσατε για να παραπλανήσετε τους ακροατές και τους τηλεθεατές. Τα νούμερα που δώσατε αφορούν το σύνολο του προγράμματος, δεν αφορούν το Υπουργείο. Στο Υπουργείο επί των ημερών σας είστε στο μηδέν. Ό,τι απορροφήσεις υπάρχουν είναι από αναθέσεις έργων που έγιναν από την προηγούμενη κυβέρνηση. Ακόμα και για τα wireless spot, για τα οποία είπατε, ξέρετε πολύ καλά ότι είναι διαγωνισμός που βγήκε από την προηγούμενη κυβέρνηση. Ομολογήστε ότι επί των ημερών σας, επί εννέα μήνες, δεν βγήκε ούτε ένας διαγωνισμός. Γιατί μας μπερδεύετε με νούμερα άσχετων υπουργείων; Γιατί μας μπερδεύετε με αριθμούς άσχετων υπουργείων;
Μας είπατε και για τα ευρυζωνικά. Τι μας &quot;είπατε&quot;; Μας είπατε για ένα έγγραφο της Ευρωπαϊκής Επιτροπής, του οποίου διαβάσατε μεταφρασμένα αποσπάσματα. Σας προκαλώ, κύριε Υπουργέ, να καταθέσετε το έγγραφο στα Πρακτικά, όχι να διαβάσετε αποσπάσματα. Καταθέστε όλο το έγγραφο, από το οποίο θα φανεί ότι εσείς τορπιλίσατε το πρόγραμμα για την ανάπτυξη των ευρυζωνικών υποδομών και όχι η Ευρωπαϊκή Επιτροπή. Οι παρατηρήσεις, τις οποίες αναφέρετε, είναι αστείες νομικά. Είναι παρατηρήσεις που οφείλατε και μπορούσατε να επιλύσετε εντός ολίγων ημερών. Όλο το κείμενο ήταν στη διάθεσή σας, ένα ογκωδέστατο κείμενο προκήρυξης, ιδιαίτερα επιμελημένο από τεχνικής και νομικής πλευράς.
Καθυστερείτε την ανάπτυξη των ευρυζωνικών δικτύων. Αφήσατε στα αζήτητα την προκήρυξη που είχαμε ετοιμάσει, μια προκήρυξη με την οποία θα είχαν ευρυζωνική πρόσβαση 1910 δήμοι και κοινότητες. Και μιλάω για κοινότητες προ του συστήματος &quot;ΚΑΠΟΔΙΣΤΡΙΑ&quot;, διότι με αυτό τον τρόπο γίνεται η καταγραφή στις τηλεπικοινωνίες. Στερούνται λοιπόν 1910 δήμοι και κοινότητες ευρυζωνικών υποδομών, στερούνται γρήγορου και φτηνού internet. Και δεν μιλάω μόνο για τα νοικοκυριά. Μιλάω για τις επιχειρήσεις, μιλάω για τα σημεία τα διοικητικά, τα οποία υπάρχουν σε όλη την περιφέρεια.
Κύριε Υπουργέ, όπως συνεχίζετε και αν συνεχίσετε έτσι -όπερ απεύχομαι, αλλά πολύ το φοβάμαι- η χώρα μας θα είναι μια χώρα αναλφαβήτων του αύριο. Όσες χώρες μένουν πίσω σε αυτή την ψηφιακή εξέλιξη, σε αυτή την ψηφιακή επανάσταση, θα είναι οι μικρές χώρες του αύριο, ανεξαρτήτως πληθυσμού και μεγέθους. Όπως αντίστοιχα οι μεγάλες και δυνατές χώρες θα είναι οι προηγμένες τηλεπικοινωνιακά και ηλεκτρονικά χώρες. Αυτό νομίζω ότι κάποια στιγμή θα το καταλάβετε, αλλά φοβάμαι μήπως είναι πολύ αργά. 
Σας προκαλώ, κύριε Υπουργέ, στη δευτερολογία σας να μας πείτε συγκεκριμένα, εκτός όλων των άλλων, ποια πολιτική έχετε για την αποδεσμοποίηση του τοπικού βρόχου -αν ξέρετε τι είναι αυτό- ποια πολιτική έχετε για τη διασφάλιση υγιούς ανταγωνισμού; Θα παρεμβαίνετε εσείς, η Επιτροπή Ανταγωνισμού, ποιος; Πείτε κάτι. Ποια πολιτική έχετε για το σύστημα voice over ip, με το οποίο ασχολούνται παγκοσμίως πλέον, διότι είναι σχεδόν δωρεάν η επικοινωνία των πολιτών; Ποια πολιτική έχετε για την ευρωπαϊκή ανεξάρτητη αρχή, την ευρωπαϊκή ΕΕΤ; Ποια πολιτική έχετε για τη μείωση των τελών τερματισμού στην κινητή τηλεφωνία; Δεν έχετε καμία πολιτική. Και επαναλαμβάνω: Σβήστε τη λέξη &quot;επικοινωνίες&quot; από το Υπουργείο σας. Δεν αξίζει να υπάρχει. Είναι παραπλανητική. 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Ο κ. Αντωνακόπουλος έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ</Parlmember>: Κύριε Πρόεδρε, κύριε Υπουργέ, μια χαρακτηριστική φράση &quot;φυλλωσιά πολλή και καρπός λίγος&quot; αναφέρεται αυτό τον καιρό στο νομό μου για τα ελαιόδενδρα που έχουν πολύ ωραίο φύλλωμα, αλλά δεν αποδίδουν λάδι. 
Κάπως έτσι ήταν περίπου η αποψινή παρουσία - απάντηση του Υφυπουργού για τα ζητήματα της επικοινωνίας. Μας ανέφερε δράσεις που δεν βλέπουμε. Βεβαίως δεν μπορούμε να δούμε δράσεις εγκεφαλικών λειτουργιών που προγραμματίζουν για μετά από οκτώ μήνες. Το να δούμε αυτές τις δράσεις δεν είναι πολιτική ικανότητα. Δεν είναι υπερβολή -έτσι ακούστηκε- ότι οι μελέτες για τα ευρυζωνικά δίκτυα θα είναι έτοιμες μετά από οκτώ μήνες. Δηλαδή παρήλθαν οκτώ με εννέα μήνες, χρειαζόμαστε άλλους τόσους. Εάν λοιπόν ένας σύννους πολίτης ακούσει αυτή την απάντηση, δεν θεωρεί ότι αυτή είναι μια τρομακτική καθυστέρηση και μια τρομακτική ασυνέπεια μεταξύ προεκλογικής διακήρυξης περί άμεσης και ταχύτατης κίνησης της διαδικασίας στο χώρο των πολυμέσων και των ψηφιακών δικτύων; 
Ακούστηκαν επίσης κατά κόρον οι φράσεις &quot;διορθώσεις, συμπληρώσεις, αφαιρέσεις&quot; όσον αφορά τη δράση της παρούσας Κυβέρνησης γύρω από τις μελέτες που βρήκε -έτοιμες μελέτες- οι οποίες αφορούν έναν τομέα άκρως τεχνοκρατικό, έναν τομέα όπου τελικά δεν είναι ζήτημα υποκειμενικής γνώμης. Διότι ο τομέας της πληροφορικής χαρακτηρίζεται απόλυτα από την τεχνοκρατική κρίση. Έτσι, δεν ήταν ένα ζήτημα που χρειαζόταν πολύς διάλογος και διαβούλευση αν αυτές οι μελέτες προκηρυχθούν ή όχι. Άλλα ζητήματα είναι αυτά, τα οποία καθυστερούν. Και δεν πιστεύω ότι υπάρχει ανεπάρκεια κατανόησης της ανάγκης να προκηρυχθούν άμεσα μελέτες που να αφορούν τα ευρυζωνικά δίκτυα, τα δίκτυα τα οποία είναι τόσο σημαντικά όσο οι αρτηρίες που παρέχουν το οξυγόνο σε κάθε αναπτυσσόμενο οργανισμό. Σήμερα λοιπόν, εάν δεν γίνουν αυτά τα δίκτυα, είμαστε καταδικασμένοι στο άνοιγμα της αγοράς που ήδη υπάρχει να μείνουμε πολύ πίσω.
Όσον αφορά την απορροφητικότητα: Βγήκε από τη συζήτηση από μόνο του ότι αυτή ήταν μια απορροφητικότητα που συντελέστηκε επειδή ήδη είχαν προκηρυχθεί, ήδη είχαν δεσμευτεί και υλοποιείται το έργο που είχε ξεκινήσει. Είναι ένα έργο που δεν αφορά μόνο βεβαίως το Υπουργείο Μεταφορών, αφορά τη δημόσια διοίκηση, είναι ένα έργο που θα μπορούσε να είχε ξεκινήσει σε ταμεία, όπως είναι ο ΟΓΑ για παράδειγμα, που αφορά χιλιάδες συνταξιούχους -έχει προγραμματιστεί εκεί μια τέτοια εφαρμογή, για να μπορεί να μειωθεί κι άλλο ο χρόνος καθυστέρησης, απόδοσης των συντάξεων- μια σειρά από υπηρεσίες που προσφέρει η τοπική αυτοδιοίκηση και είναι το 60% των προσφερομένων υπηρεσιών από το ενιαίο ελληνικό διοικητικό σύστημα στον Έλληνα πολίτη, ο οποίος τις προσλαμβάνει ακόμα με μια καθυστέρηση και μια μικρή ταλαιπωρία.
Όλα αυτά είναι ζητήματα στα οποία ουσιαστικά είχατε να κάνετε ένα 5% να τα βάλετε μπροστά, να ξεκινήσουν. Και με την ευκολία που κόψατε όλες τις κορδέλες στα μεγάλα έργα θα μπορούσατε να κάνετε το πρώτο βήμα υλοποίησης και αυτών των επίσης πολύ μεγάλων έργων. Αλλά βεβαίως οι κορδέλες αυτών των έργων θα κοπούν πολύ αργότερα. Και ίσως αυτό σας απέτρεψε, διότι είχατε μάθει στα εύκολα και όχι στα δύσκολα.</Speech>
<Speech><Parlmember>MB
ΠΡΟΕΔΡΕΥΩΝ</Parlmember> (<ChairmanSpeech><Parlmember>Γεώργιος Σούρλας</Parlmember>): Το λόγο έχει ο κ. Εμμανουήλ Στρατάκης.</ChairmanSpeech></Speech>
<Speech><Parlmember>ΕΜΜΑΝΟΥΗΛ ΣΤΡΑΤΑΚΗΣ</Parlmember>: Ευχαριστώ, κύριε Πρόεδρε.
Χαίρω, κύριε Υπουργέ, γιατί κάνετε διαφήμιση σ&apos; ένα παραδοσιακό προϊόν του τόπου μου με το να το αναφέρετε εδώ. Και για να το θυμάστε έστω και μετά από εννιά μήνες σημαίνει ότι σας έκανε εντύπωση ή ότι σας άρεσε. Ευχαρίστως, εάν σας άρεσε, να σας φέρω κι άλλο. Εμείς είμαστε πρόθυμοι να σας εξυπηρετήσουμε.
Χαίρω επίσης γιατί δεν κάνατε καμία αναφορά στα όσα σας είπα. Αυτό σημαίνει ότι τα αποδέχεσθε, αποδέχεσθε την κριτική. Γιατί θέλω να πιστεύω ότι ήταν εποικοδομητική η κριτική. Βέβαια δεν έχει σημασία ακόμη και αν τα αμφισβητήσετε, διότι η επιβεβαίωση έρχεται από κάπου αλλού. Έρχεται από εκεί που κριθήκαμε πραγματικά, από εκεί όπου επιτελέσαμε ένα πολύ σημαντικό έργο. Και αν δεν σας δημιουργεί πολύ κόπο να εντρυφήσετε λίγο στα πρακτικά των Συμβουλίων Υπουργών θα δείτε τους επαίνους όχι μόνο από την επιτροπή και από ορισμένους Υπουργούς, αλλά από το σύνολο των Υπουργών σε σχέση με το έργο που πραγματικά επιτελέσαμε κατά τη διάρκεια της ελληνικής προεδρίας, που αφορά αυτά τα πολύ σημαντικά θέματα των επικοινωνιών και τα οποία έχουν σχέση με τις σύγχρονες εξελίξεις.
Θέλω να σας πω και κάτι άλλο που δεν το είπα στην πρωτολογία μου. Έχουν περάσει σχεδόν έξι μήνες από τότε που δεν υπάρχει επίσημος εκπρόσωπος της Ελληνικής Κυβέρνησης σ&apos; επίπεδο Ευρωπαϊκής Ένωσης. Και δεν υπάρχει επίσημος εκπρόσωπος να συμμετάσχει στις διαβουλεύσεις, στις διαδικασίες που γίνονται σε πάρα πολύ σοβαρά θέματα, ώστε τα ζητήματα που μπαίνουν στο Κορεπέρ ή στα άλλα όργανα να μπορούν να συζητηθούν, να έχετε γνώση, και αυτό σας δημιουργεί αυτήν την άγνοια που φαίνεται ότι έχετε γύρω από τα ζητήματα των τηλεπικοινωνιών. Γιατί πολλά από αυτά τα ζητήματα που αφορούν και τις εξελίξεις στη χώρα μας συζητούνται καθημερινά εκεί και όμως το Υπουργείο είναι μακριά από αυτές τις εξελίξεις, δεν έχει τον άνθρωπό του εκεί που να ακούει, να συμμετέχει, ώστε λίγο πολύ να γνωρίζουμε τι ακριβώς γίνεται, τι ακριβώς παίζεται σ&apos; αυτήν τη φάση. Και οι εξελίξεις είναι τόσο ραγδαίες που νομίζω ότι αυτή η ολιγωρία της Κυβέρνησης να ορίσει το δικό της εκπρόσωπο, τον άνθρωπο, τον επιστήμονα, τον ειδικό που θα μπορεί να παρακολουθήσει τα ζητήματα εκεί, είναι μια ολιγωρία πραγματικά άνευ προηγουμένου γιατί δημιουργεί τεράστια προβλήματα στα θέματα.
Όσον αφορά το αρχείο θέλω να σας πληροφορήσω, αν δεν σας το είπαν οι υπηρεσιακοί παράγοντες, ότι, εκτός από το γενικό αρχείο και το πρωτόκολλο, σας έχω ένα πλήρες αρχείο, το οποίο είθισται να συσκευάζεται και να πηγαίνει στις αποθήκες του Υπουργείου, από το οποίο μπορείτε να αντλήσετε στοιχεία για το καθετί που υπάρχει, για το καθετί που έγινε, ακόμα και τις παραμικρές λεπτομέρειες που μπορεί να σας είναι χρήσιμες, αν θέλετε να ασχοληθείτε.
Θέλω όμως, κύριε Υπουργέ, να σας πω ότι από τα είκοσι πέντε λεπτά της πρωτολογίας σας τα είκοσι λεπτά τα χρησιμοποιήσατε για να κάνετε αντιπολίτευση στην Αντιπολίτευση και μόνο πέντε λεπτά χρησιμοποιήσατε στο να πείτε τι σκέπτεσθε. Και γι&apos; αυτά που σκέπτεσθε είπατε πράγματα, τα οποία ουσιαστικά συμπεριλαμβάνονται στο σχέδιο νόμου που είχατε έτοιμο. Και θέλω να σας παρακαλέσω το εξής, γιατί σήμερα είδα και ένα δημοσίευμα σε αθηναϊκή εφημερίδα ότι δήθεν θα πάμε, -και το είπατε και εδώ- ότι θα κάνετε δημόσια διαβούλευση για το συγκεκριμένο νομοσχέδιο. Προσέξτε, γιατί οι εμπλεκόμενοι θα γελούν. Αν θέλετε, μπορώ να σας προσκομίσω όλα εκείνα τα έγγραφα που έχουν στείλει με τις απόψεις τους για το πώς βλέπουν τις οδηγίες, τι θέλουν και τι, εν πάση περιπτώσει, τους ενδιαφέρει να γίνει. Μη γελοιοποιούμε την Πολιτεία με τις παράλογες ενέργειες που κάνουμε να ζητούμε ξανά και ξανά τα ίδια, για πράγματα που έχουν εκφραστεί οι εμπλεκόμενοι φορείς. Θα ήθελα να σας παρακαλέσω αυτό να το προσέξετε και να πάρετε πίσω αυτή τη διαδικασία και δείτε ό,τι έχουν καταθέσει, σε σχέση με αυτό το συγκεκριμένο σχέδιο νόμου.
Εγώ θέλω να σταματήσω σε κάτι άλλο. Εάν πραγματικά μέσα από αυτήν τη διαδικασία και το νομοσχέδιο έχετε στόχο και σκοπό να αποδυναμώσετε μιαν ανεξάρτητη αρχή, όπως είναι η ΕΕΤΤ, όπως είπε και ο Κοινοβουλευτικός μας Εκπρόσωπος, ο κ. Τσούρας, τότε κάνετε μεγάλο λάθος, γιατί βάζετε νάρκη στα θεμέλια μιας υποδομής που έχει δημιουργηθεί γύρω από τις επικοινωνίες γενικότερα, πρώτον και δεύτερον είσθε ανακόλουθοι. Διότι προεκλογικά δεσμευόσασταν και για καινούργιες ανεξάρτητες αρχές. Δεν μπορείτε λοιπόν να υποδαυλίζετε μέσα από τέτοιες λειτουργίες και διαδικασίες τις ήδη καλώς λειτουργούσες, με ενδεχόμενες αδυναμίες, που όμως αυτές τις αδυναμίες πρέπει να διορθώσετε και όχι να πάτε για κατάργηση. 
Εμείς εδώ θα είμαστε. Θέλουμε να σας κάνουμε εποικοδομητική κριτική. Ακούστε όμως τη φωνή της Αντιπολίτευσης γιατί θέλει να σας κάνει καλό. Δημιουργήστε έργο γιατί το έχει ανάγκη ο τόπος, όχι εσείς προσωπικά ενδεχομένως, αλλά το έχει ανάγκη ο τόπος να γίνει αυτό το έργο γιατί αφορά τη γνώση, αφορά την εξέλιξη, αφορά την ανάπτυξη του τόπου και δεν έχει κανείς μας το δικαίωμα να αφήνει πίσω τη χώρα γύρω από τις σύγχρονες εξελίξεις. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Η κυρία Παρασκευή Χριστοφιλοπούλου έχει το λόγο.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Υπουργέ, ακούγοντάς σας να μιλάτε θυμήθηκα τη λαϊκή παροιμία &quot;εδώ καράβια χάνονται, βαρκούλες αρμενίζουν&quot;. Εδώ χάνουμε το τρένο των επικοινωνιών, που είναι μείζον για την κοινωνική και οικονομική ανάπτυξη της χώρας, και εσείς επί πάνω από δεκαπέντε λεπτά, όπως σας είπε και ο προηγούμενος συνάδελφος, ασχολιόσασταν με το να τεκμηριώσετε -και μάλιστα σε ένα έντονο, χειμαρρώδες ύφος- τι δεν κάναμε εμείς. Μήπως, κύριε Υπουργέ, έχετε ξεχάσει ότι έχει περάσει η 7η Μαρτίου, ότι όλα αυτά, και τα καλά και τα κακά, έχουν κριθεί από τον ελληνικό λαό; Γιατί ασχολείσθε τόσο πολύ και μάλιστα φθάνετε στο σημείο, κύριε Υπουργέ, να μας πείτε ότι δεν δικαιούμεθα δια να ομιλούμε; Τι κάνατε λοιπόν από τις 8 Μαρτίου και μετά;
Και μία δεύτερη επισήμανση. Δεν ξέρω αν γνωρίζετε το Κοινοτικό Πλαίσιο Στήριξης και δεν ξέρω εάν έχετε διαβάσει και την επερώτηση. Μας είπατε δυο φορές από του Βήματος και σας άκουσα προσεκτικά -δεν ξέρω αν παρανοήσατε- ότι δεν αναφερθήκαμε στο Κοινοτικό Πλαίσιο Στήριξης. Αν είχατε διαβάσει την επερώτησή μας, θα βλέπατε την αναφορά στο επιχειρησιακό πρόγραμμα &quot;Κοινωνία της Πληροφορίας&quot;. Εκτός εάν δεν ξέρετε, δεν σας έχουν ενημερώσει οι συνάδελφοί σας ότι τα επιχειρησιακά προγράμματα εντάσσονται στο Κοινοτικό Πλαίσιο Στήριξης.
Αναφερθήκατε και για την απορροφητικότητα. Είναι γνωστό τοις πάσι, κύριε Υπουργέ, ότι η απορροφητικότητα είναι ένας δείκτης ο οποίος έπεται των νομικών δεσμεύσεων, των εντάξεων έργων, της υλοποίησης. Άρα η οποιαδήποτε -που ήταν και άσχετη, όπως σας είπε ο κ. Ρόβλιας- επίκληση της απορροφητικότητας δεν είναι τίποτε άλλο παρά η όποια κεκτημένη ταχύτητα υπήρχε στο συγκεκριμένο επιχειρησιακό πρόγραμμα από τις δικές μας κυβερνήσεις. Άρα λοιπόν γιατί αφιερώσατε τόσο πολύ χρόνο για να δείξετε αυτό που δεν μπορέσατε να δείξετε; Γιατί ακριβώς, όπως σας είπαν και οι υπόλοιποι συνάδελφοί μου και ο Κοινοβουλευτικός Εκπρόσωπος, περί άλλων τυρβάζετε, κύριε Υπουργέ, στο Υπουργείο.
Και θα μου επιτρέψετε να σας διαβάσω και ένα συγκεκριμένο δημοσίευμα από μία εφημερίδα, την EXPRESS, η οποία μόνο εχθρική δεν μπορεί να πει κανείς ότι είναι στη δική σας κυβέρνηση. Λέει λοιπόν η EXPRESS στις 18 Νοεμβρίου: &quot;Διαφωνίες Υπουργών-διοικητών οργανισμών. Άνω-κάτω έγινε το Υπουργείο Μεταφορών προχθές το βράδυ μετά και τη νέα αντιπαράθεση του κ. Μιχάλη Λιάπη με το διοικητή του ΟΤΕ. Ο Υπουργός, σύμφωνα με πληροφορίες, εξοργίστηκε όταν πληροφορήθηκε ότι ο κ. Βουρλούμης είπε σε συνάντηση με συνδικαλιστές ότι &quot;οι Υπουργοί δεν πρέπει να έχουν ανάμειξη στον Οργανισμό και θα πρέπει να ασχολούνται με τα ρουσφέτια τους&quot;. Παρουσία του Υφυπουργού κ. Νεράντζη κάλεσε το διοικητή σε έντονο ύφος και του ζήτησε να ανακαλέσει... κλπ.&quot;. Αυτό το δημοσίευμα, επαναλαμβάνω μιας εφημερίδας η οποία δεν διάκειται εχθρικά προς την Κυβέρνησή σας, είναι ακριβώς ενδεικτικό του κλίματος που επικρατεί όχι μόνο στις σχέσεις σας με τον ΟΤΕ, αλλά δυστυχώς και στην απραξία και στην επιτροπολογία, στην οποία έχετε καταδικάσει ένα σχέδιο νόμου, οδηγιών, κανονιστικού πλαισίου της Ευρωπαϊκής Ένωσης, το οποίο προ καιρού έπρεπε να έχετε φέρει στη Βουλή. Και αντ&apos; αυτού ερίζετε για ένα μείζον θέμα και, όπως σας είπε και ο προηγούμενος συνάδελφος, θέτετε εν κινδύνω τη σωστή λειτουργία της Εθνικής Επιτροπής Τηλεπικοινωνιών. Έλεος, κύριε Υπουργέ! Εδώ καράβια χάνονται, βαρκούλες αρμενίζουν. Πάψτε να αρμενίζετε πλέον και κάντε κανένα έργο!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Ο κ. Πρωτόπαπας έχει το λόγο.</ChairmanSpeech>
<Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Υπουργέ, εγώ θεωρώ πάρα πολύ θετικό και για το πολιτικό μας σύστημα και για τη χώρα το γεγονός ότι θα υπάρξει εκλογή του Προέδρου της Δημοκρατίας με την πρώτη ψηφοφορία και ειδικά ενός ανθρώπου που χαίρει κύρους και στο εσωτερικό και στο εξωτερικό και μπορεί πραγματικά να εκπροσωπήσει το σύνολο του ελληνισμού, όπως είναι ο Κάρολος Παπούλιας.
Αυτό που θέλω να σας πω όμως, σε συνέχεια των όσων είπε ο Κοινοβουλευτικός μας Εκπρόσωπος, κ. Τσούρας, είναι ότι δεν έχουμε καμία αντίρρηση για τη συναίνεση. Παράδειγμα, στα εθνικά θέματα θα μπορούσαμε, αν είχατε κάνει πολιτική, αν είχατε ασχοληθεί με το Κυπριακό σοβαρά, αν ασχοληθείτε σοβαρά ακόμη και τώρα με το να δείτε τελικά τι κάνουν οι εταίροι μας και πώς προετοιμάζετε τη Σύνοδο Κορυφής που θα εξελιχθεί αυτές τις μέρες, θα μπορούσαμε, αν είχατε κάνει αυτά τα πράγματα, να σας στηρίξουμε ακόμη περισσότερο και να έχουμε συναίνεση σε ορισμένα θέματα, που ταιριάζει στον Ελληνισμό. Θέλουμε όμως να σας προειδοποιήσουμε για κάτι: Συναίνεση μην περιμένετε σε πολιτικές απραξίας και ακινησίας, σε πολιτικές ή σε μη πολιτικές που αποδεικνύουν την αδιαφορία σας απέναντι στα κορυφαία προβλήματα του ελληνικού λαού ή, το χειρότερο, σε πολιτικές επιζήμιες για τον τόπο, όπως ήταν αυτή η ιστορία της περιβόητης δήθεν απογραφής ή όπως είναι τα μέτρα που έχετε πάρει σε μια σειρά τομείς και που ο ελληνικός λαός δεν έχει παρά να εκφράσει την αντίθεση και την αγανάκτησή του.
Κύριε Υπουργέ, μου θυμίσατε και πάλι έναν πολύ καλό βουλευτή της Αντιπολίτευσης. Αν αυτός είναι ο στόχος σας, σας συγχαίρω πραγματικά από την καρδιά μου. Εξάλλου, σας παρακολουθούσα και ως βουλευτή της Αντιπολίτευσης με το χειμαρρώδη σας λόγο. Εκτιμώ ότι δεν έχετε αλλάξει καθόλου. Και δεν εννοώ βέβαια στο χειμαρρώδη λόγο, αλλά στα επιχειρήματά σας και αυτό, κύριε Υπουργέ, δεν είναι καθόλου, μα καθόλου καλό. Γιατί αφιερώσατε από τα είκοσι πέντε λεπτά της ομιλίας σας τα δεκαοκτώ, για να κάνετε επερώτηση προς την προηγούμενη κυβέρνηση.
(TR)
</paragraph>



<paragraph>Και στα υπόλοιπα επτά λεπτά, δίκη προθέσεων, υποεπιτροπές,  επιτροπές και άλλα τέτοια ωραία τα οποία δεν έχουν καμια σημασία. Και πραγματικά αυτό θα το περνούσαμε έτσι εάν δεν αφορούσε ένα θέμα κρίσιμο για την αναπτυξη, εάν δεν αφορούσε ένα θέμα κρίσιμο για την απασχόληση, εάν δεν αφορούσε ένα θέμα κρίσιμο για το μέλλον της χώρας, όπως είναι οι επικοινωνίες. Σ&apos; αυτό δεν μπορεί να σας συγχωρέσει κανείς. Αυτή την καθυστέρηση δεν μπορεί να τη συγχωρέσει κανένας. Και δεν είναι επιχείρημα να λέτε ότι φέρατε κάτι στις παραμονές εκλογών. Ωραία το φέραμε στις παραμονές εκλογών. Εάν αυτό είναι κακό να το δεχθώ. Επί εννέα μήνες τι κάνετε; Υποεπιτροπές και επιτροπές; Το παρατηρείτε απλά να δείτε αν είναι όμορφο; Δεν έχετε φέρει ούτε ένα νομοσχέδιο, συνολικά το Υπουργείο σας και καμαρώνετε γι&apos; αυτό; Θα παραπέμψετε και αυτό το θέμα σε επιτροπή; Κάνετε αυτό που έκανε ο κ. Παπαληγούρας και ο κ. Παναγιωτόπουλος και θα το επαναλάβω. Επί εννέα μήνες ζεσταίνανε ένα νόμο που είχαμε έτοιμο για την ίση μεταχείριση για να τον φέρουν ακριβώς αλλάζοντας μια λέξη, εννέα μήνες μετά. 
Θέλω να μου απαντήσετε στο εξής: Ειναι αξιόπιστος ή δεν είναι ο Πρωθυπουργός της χώρας όταν δεν υλοποιεί προεκλογικές εξαγγελίες του σε σχέση με το δωρεάν internet στους μαθητές; Και αν είναι αξιόπιστος όπως ελπίζω, να μας πείτε πότε ακριβώς θα υλοποιηθεί η σχετική εξαγγελία. 
Παραλάβατε πολλά πράγματα με άριστα το δέκα ισχυρίζεσθε σε σημεία, ένα δύο, τρία, πέντε, έξι, επτά, οκτώ, εννιά. Ξέρετε ποιο είναι το κακό κύριε Υπουργέ; Εδώ δεν θα αντιδικήσω σε ποιο σημείο ήταν. Τα είπε πριν ο κ. Ρόβλιας και ο κ. Στρατάκης. Εγώ θα σας πω ένα πράγμα. Θα το παραδώσετε πολύ φοβάμαι όπως ακριβώς το παραλάβατε και το μόνο που θα λείπει θα είναι το ρακί. 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>):  Ο κύριος Υπουργός έχει το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Θα κατανείμω το χρόνο μου σε μερικά σημεία επί της επερωτήσεως και μετά ελπίζω να προλάβω να απαντήσω στις παρατηρήσεις των κυρίων συναδέλφων. 
&apos;Ερχόμαστε στα τεχνικά χαρακτηριστικά στο σταθμό Ραδιοφωνίας και Τηλεόρασης. Από τη ψήφιση του σχετικού νόμου 2328/95 οι προηγούμενες κυβερνήσεις απέτυχαν να επιβάλλουν τα τεχνικά χαρακτηριστικά των σταθμών Ραδιοφωνίας και Τηλεόρασης. Αλλά και για το ραδιόφωνο η κατάσταση δεν είναι καλύτερη. Μόλις και μετά βίας η προηγούμενη πολιτική ηγεσία κατάφερε να αδειοδοτήσει μόνο την Αθήνα, αφήνοντας όλη τη χώρα υπό καθεστώς προσωρινής λειτουργίας. Η δε αύξηση του αριθμού συχνοτήτων από 28 σε 39, 33 στην Πάρνηθα και έξι στον Υμηττό, στο λεκανοπέδιο της Αττικής, είχε αποτέλεσμα να χρειαστούν δύο σχεδόν ολόκληρα χρόνια μελέτης έως ότου η τότε ομάδα εργασίας στην οποία υπήρχε και κάποιος εκ των επερωτώντων παραδόθηκε το πόρισμά της. Τι έγινε μετά τις 7 Μαρτίου για να μη λέτε ότι λέμε τι κάνατε εσείς; &apos;Εχουμε ήδη ετοιμάσει το τεχνικό σχέδιο για την επίγεια ψηφιακή τηλεόραση σε συνεργασία με το ΕΠΣΥ του Εθνικού  Μετσόβιου Πολυτεχνείου, προκειμένου να ανταποκριθούμε έτσι στην επερχόμενη περιοχική διάσκεψη της Διεθνούς &apos;Ενωσης Τηλεπικοινωνιών. 
Πάμε τώρα στη στρατηγική της ψηφιακής τηλεόρασης. Η προηγούμενη πολιτική ηγεσία στα ραδιοτηλεοπτικά ήταν ανύπαρκτη. &apos;Ηταν τόσο διακριτική που σχεδόν δεν φαινόταν, περίπου αόρατη. Αλλά αυτά βέβαια δεν απασχολούν τους αξιοτίμους επερωτώντες. 
Για την αναλογική ραδιοτηλεόραση δεν υπήρξε ποτέ ούτε συστηματική και αξιοπρόσεκτη πολιτική, αλλά ούτε και στρατηγική. Και αυτό αποδεικνύεται με τον καλύτερο τρόπο από τα αποτελέσματά του στο συγκεκριμένο τομέα. Για την ψηφιακή τηλεόραση η μόνη δραστηριότητα της προηγουμένης πολιτικής ηγεσίας ήταν η απάντησή τους στην Ευρωπαϊκή &apos;Ενωση στις 30.12.2003 για τους στόχους. Αυτό όμως, δεν συνιστά στρατηγική. Αυτό μόνο δεν είναι ό,τι χρειαζόταν για την περίπτωση. 
Εμείς ετοιμάζουμε ήδη και ολοκληρώνουμε τη στρατηγική μας για την ψηφιακή ραδιοτηλεόραση με πλήρες χρονοδιάγραμμα και τρόπο μετάβασης από την αναλογική σ&apos; αυτή. Η ολοκληρωμένη στρατηγική μας θα ανακοινωθεί με την ολοκλήρωσή της σε σύντομο χρονικό διάστημα. 
Σταθήκατε ιδιαίτερα στη χωροθέτηση του πάρκου Κεραιών Θεσσαλονίκης. Μα τέτοια αμνησία έχετε πάθει; Είχατε πάθει κάποια αμνησία όταν ήσασταν υπεύθυνοι χειριστές του θέματος. Ξεχνάτε ότι μόλις τον Ιανουάριο του 2004 ενώ η απόφαση του Συμβουλίου της Επικρατείας, η οποία ακύρωσε την ΚΥΑ έλαβε χώρα το 2001,  μόλις τον Ιανουάριο του 2004 κατετέθη πληρης μελέτη των περιβαλλοντικών επιπτώσεων για  την προτεινόμενη θέση εκπομπής Χωριάτης από το Εθνικό Αστεροσκοπείο Αθηνών; Ξεχνάτε ότι για  τη θέση αυτή Χωριάτης, υπήρξε συμφωνία, όπως προτάθηκε; &apos;Ηδη ο νομικός σύμβουλος του Υπουργείου αποφάνθηκε σε ερώτησή μας, ότι μπορούμε να προβούμε στην έκδοση νέου χάρτη ραδιοσυχνοτήτων σε συμμόρφωση με το περιεχόμενο της αποφασης του Συμβουλίου Επικρατείας. Και κατόπιν αυτού ήδη ξεκίνησε η διαδικασία για τη σύνταξη καινούργιας ΚΥΑ. 
Ξεχνάτε άλλωστε και το τι μας έχετε κληροδοτήσει σ&apos; αυτό τον ίδιο τον οργανισμό, τον φέροντα  οργανισμό του Υπουργείου μας; Ξεχνάτε ήδη ότι μετά την ψήφιση του νόμου 2867/2000 και σύμφωνα με όσα ο σύμβουλος πράγματι στη πολυσέλιδη έκθεσή του αναφέρει, ουσιαστικά τίποτε δεν έγινε; 
Εσείς της προηγούμενης ηγεσίας ενδιαφερθήκατε μόνο για την προκήρυξη μελετών, για έργα μέσω του Γ&apos; Κοινοτικού Πλαισίου Στήριξης. Δεν μεριμνήσατε όμως για τη δημιουργία οργανωτικής υποδομής, για την αντίστοιχη υποστήριξη των έργων που προκηρύχθηκαν. 
Πάμε τώρα όμως και στην έλλειψη των θεσμικών πλαισίων. &apos;Αραγε ξεχνάτε εσείς οι ειδικοί, οι αγρυπνούντες ότι ο νόμος 2867/2000 προέβλεπε την έκδοση προεδρικών διαταγμάτων και την έκδοση υπουργικών αποφάσεων; Ο λαλίστατος πρώτος εκ των επερωτώντων ξεχνάει το προεδρικό διάταγμα του άρθρου 6 παράγραφος 4; Τι έγινε, στο δρόμο χάθηκε; Ξεχνάτε επίσης, τις κοινές Υπουργικές Αποφάσεις των Υπουργών Μεταφορών και των κατά περίπτωση συναρμοδίων Υπουργών για το άρθρο 7 παράγραφος 4; Τι έγιναν αυτές; Χαθήκανε; Ξεχνάτε το άρθρο 13 παράγραφος 5 και το προεδρικό διάταγμα; Και μη μου πείτε ότι το Υπουργείο σας τα ετοίμασε και δεν συνυπέγραψαν οι άλλοι. Εννοείται ότι όλοι συνλειτουργούσατε σε μια ενιαία κυβέρνηση. Εκτός εάν ο καθένας είχε ένα δικό του βιλαέτι. Το ίδιο μπορώ να ισχυριστώ και για το άρθρο 13 παράγραφος 10 που λείπει το προεδρικό διάταγμα και το άρθρο 13 παράγραφος 11 που λείπει το άλλο προεδρικό διάταγμα. 
Μη μιλάτε λοιπόν εν τέλει για καθυστερήσεις. Εσείς δεν καθυστερήσατε απλώς, ματαιώσατε την έκδοση των εκτελεστικών διαταγμάτων και των υπουργικών αποφάσεων.
Ερχομαι τώρα στο δορυφορικό πρόγραμμα. Τους τελευταίους μήνες βρίσκεται σε εξέλιξη το δορυφορικό πρόγραμμα του Υπουργείου Μεταφορών και Επικοινωνιών το οποίο περιλαμβάνει την υποστήριξη του ελληνικού δορυφόρου ΕΛΛΑΣ  SAT, την προετοιμασία για τη διαχείριση του δυναμικού διαστημικού τομέα και την προώθηση ανακοινώσεων στη Διεθνή &apos;Ενωση Τηλεπικοινωνιών.
Θα μπορούσα να αναφερθώ στα συστήματα ευρυζωνικής επικοινωνίας μέσω δορυφόρου στα πλοία. &apos;Ηδη αρκετές εταιρείες έχουν εκφράσει ενδιαφέρον για τη λειτουργία επικοινωνιακών συστημάτων, μέσω δορυφόρου σε πλοία, παραδείγματος χάρη η MINOAN, η ANEK και η SUPER FAST FERRIES.
Εμείς λοιπόν που δεν κάναμε τίποτα δώσαμε εξετάσεις στους Ολυμπιακούς Αγώνες. Κατά γενική ομολογία ο τομέας που διακρίθηκε περισσότερο σε επίπεδο υποστήριξης σε σχέση με τις δυσκολίες που είχε να αντιμετωπίσει ήταν ο τομέας της τηλεπικοινωνιακής κάλυψης. Περί αυτού ουδέν. Και μη μας πείτε ότι εφαρμόσαμε δικές σας συνταγές και ρετσέτες, διότι αυτά δεν υπήρχαν ή αυτά που υπήρχαν ήταν γενικά, αφηρημένα και νεφελώδη όπως η ίδια η πολιτική σας. 
Πολλοί εξ&apos; υμών αναλωθήκατε στη δωρεάν χρήση του internet. Εδώ πρέπει να σας πω μερικά πράγματα για τις προεκλογικές μας δεσμεύσεις ως προς την πρόσβαση των μαθητών. Επαναβεβαιώνουμε με τον πλέον κατηγορηματικό τρόπο ότι αποδίδουμε ύψιστη σημασία στην απρόσκοπτη μεταβολή και στη πρόσβαση των μαθητών και σπουδαστών στις σύγχρονες πηγές πληροφόρησης. 
Πέρα λοιπόν των γενικών δράσεων που αναφέρθηκαν για την ενίσχυση της ευρυζωνικότητας, γιατί και αυτή παίζει το ρόλο της και δεν άκουσα να το συνδυαζετε, η κυβέρνηση επεξεργάζεται το ειδικό πακέτο, αλλά χρειάζεται συνεννόηση και με τα άλλα Υπουργεία τα οποία ήδη και αυτά συναινούν που αποβλεπει στην οικονομικότερη, ανετότερη και ευχερέστερη πρόσβαση των σπουδαστών και μαθητών στο διαδίκτυο, τόσο στους εκπαιδευτικούς χώρους όσο και στις κατοικίες τους. Εκμεταλλευόμενοι εξάλλου τη σημαντική εμπειρία από άλλες ευρωπαϊκές χώρες π.χ. την Ολλανδία, το Υπουργείο μας σε συντονισμό με το Υπουργείο Ανάπτυξης και το Υπουργείο Οικονομίας σχεδιάζει την παροχή στα μέλη της εκπαιδευτικής κοινότητας, δυνατότητα διασύνδεσης με το ευρωπαϊκό δίκαιο.
&apos;Αρα λοιπόν, τα όσα λέτε περί πρωθυπουργικής συνεπείας είναι και αυτά άστοχα. 
Θέλω τώρα στο υπόλοιπο διάστημα που μου μένει να απαντήσω σε μερικές παρατηρήσεις τις οποίες κάνατε όλοι εσείς οι επερωτώντες και πρώτα πρώτα ο κοινοβουλευτικός σας εκπρόσωπος ο αξιότιμος κ. Τσούρας.
PD
Επέμενε κατά κόρον ότι δεν φέραμε κανένα νομοσχέδιο. Βέβαια, δεν ήλθε από την αρχή να παρακολουθήσει ...</Speech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Εδώ είμαι από την αρχή. Δεν με βλέπετε;</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Και, ξέρετε, επειδή εγώ την έχω κάνει αυτή τη δουλειά ως κύριος Κοινοβουλευτικός Εκπρόσωπος ενός κόμματος επί 4 χρόνια, πρέπει να σας πω ότι φέραμε πολλές ρυθμίσεις οι οποίες ήταν ενσωματωμένες σε άλλα νομοσχέδια και οι οποίες αφορούσαν θέματα αναγόμενα στο Υπουργείο. Αν επιμένετε την επόμενη φορά θα κάνω μνεία και θα τις αναφέρω.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Πέστε μας μια.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Μας αποδώσατε, κύριε Τσούρα, ότι δεν ήλθαμε στην Επιτροπή Κοινωνικών Υποθέσεων. Στην Επιτροπή Κοινωνικών υποθέσεων είστε παλιός Βουλευτής και θα πρέπει να ξέρετε ότι δεν προσέρχεται κανένας αυθορμήτως, αλλά καλείται. Δεν κληθήκαμε από το Προεδρείο της Επιτροπής για να παραστούμε. Παρακαλώ ζητήστε το και είμαστε στη διάθεσή σας. 
Επιμένετε και σεις και η κυρία συνάδελφος στο επιχείρημά σας ότι κάνουμε αντιπολίτευση στην Αντιπολίτευση. Ώστε λοιπόν η εξάρθρωση της νομιμοποιητικής σας βάσεως είναι απαγορευμένη. Ώστε λοιπόν η σύγκριση 4ετούς τουλάχιστον θητείας σας και διαχειρίσεως στον κλάδο αυτό σε σύγκριση με την 9μηνη τη δική μας, είναι απαγορευμένη. Ώστε λοιπόν, όποιος υπενθυμίζει την απραγία σας, αυτός σημαίνει ότι κάνει αντιπολίτευση στην Αντιπολίτευση. Επιτρέψτε μου να σας πω ότι έχουμε άλλη έννοια, έχουμε άλλη εντύπωση. 
Είπατε πάλι προηγουμένως, ότι τα στοιχεία αυτά τα οποία επικαλεστήκαμε αφορούν την απορροφητικότητα σε άλλα Υπουργεία. Αφορούν τη γενική απορροφητικότητα, περιλαμβάνοντας και το δικό μας Υπουργείο.
Είπατε ότι διάβασα όσα μου έγραψαν. Είστε παλαιός για να το πείτε αυτό. Θα πρέπει να σας πω ότι το είπατε διαβάζοντας. Δηλαδή εσείς τι ήλθατε να μας πείτε, ότι είστε αδιάβαστος;</Speech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Εγώ διάβαζα τα χειρόγραφα.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Δεν θέλω να χρησιμοποιήσω αντί του &quot;αδιάβαστος&quot; το επίθετο που στην πιάτσα συνηθίζεται σε τέτοιες περιπτώσεις, γιατί φοβούμαι ότι θα σας θίξω και αυτό δεν είναι στις προθέσεις μου .</Speech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Εγώ διάβαζα χειρόγραφα, όχι υπηρεσιακά έγγραφα.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Ο κ. Αντωνακόπουλος νομίζω, αν δεν κάνω λάθος μεταξύ των άλλων αναφέρθηκε στην τηλεϊατρική. Η τηλεϊατρική άρχισε σαν πιλοτικό πρόγραμμα το 1989, αλλά μέχρι σήμερα, μέχρι τον Μάρτιο που έγιναν οι εκλογές, επί 13 χρόνια, εξακολουθούσε να είναι πιλοτικό πρόγραμμα. Αυτή είναι η δυνατότητά σας, να υλοποιείτε!
Και προχωρούμε παρακάτω: ο κ. Στρατάκης, κατά περίεργο τρόπο ως μη εδικαιούτο, μίλησε για την ΕΝΙΣΑ. Ε, όχι να μιλάμε και για την ΕΝΙΣΑ. Τι κάναμε εμείς στην ΕΝΙΣΑ; Ακούστε λοιπόν. Επιστολή Καραμανλή από την αρχή στην αρμόδια διεύθυνση. Δεύτερον, κάθοδος δική μου  τον Ιούνιο, όπου συνεκεντρώθησαν όλοι οι παράγοντες. Τρίτον, στην πρόφατη συνάντησή μας με τον καινούργιο διευθύνοντα σύμβουλο της ΕΝΙΣΑ, πήραμε το μήνυμα και αμέσως τους αποστείλαμε επιστολή με την οποία τους λέμε, τακτοποιήσαμε το θέμα των αεροπορικών δρομολογίων που  το είχαν θέσει πρωταρχικό μεταξύ Ηρακλείου και Βρυξελλών. Επίσης, τακτοποιήσαμε το θέμα της ιδρύσεως και της δυνατότητας ιδρύσεως σχολείου, το οποίο επίσης το έθεταν σε πρώτη φάση και σε πρώτη προτεραιότητα, για να μπορούν να παρακολουθούν τα παιδιά τους. Επιπλέον συζητήσαμε και αποφασίσαμε με τον γραμματέα της περιφέρειας να μας διαθέσει σε πρώτη φάση 1,2 εκατ. Ευρώ προκειμένου να αρχίσει άμεσα η κατασκευή αίθουσας 650 τ.μ. και ήδη περιμένουμε από τον αρμόδιο Υφυπουργό Εθνικής Οικονομίας την έγκριση εκταμιεύσεως ποσού 5 εκατ. Ευρώ προκειμένου να κατασκευαστούν και τα υπόλοιπα. Ε, για όνομα του Θεού! Για την ιδιαίτερη πατρίδα σας πρόκειται, κύριε Στρατάκη, μη μας λέτε ότι δεν κάναμε και τίποτα.
Κύριε Πρωτόπαπα λυπούμαι που θα απευθυνθώ και σε σας, αλλά πρέπει να το κάνω. Από το 1997 είναι έτοιμη η ΚΥΑ 15587 και δεν αδειοδοτήσατε τότε τις τηλεοράσεις ποτέ. Το ραδιόφωνο αδειοδοτήθηκε μόνο στην Αθήνα. Από το 1999 υπάρχει καθεστώς προσωρινής λειτουργίας. Τι μιλάτε για καθυστερήσεις; Εσείς μιλάτε; Εσείς, όχι μόνο δεν δικαιώσατε το επίθετό σας, Πρωτόπαπας, αλλά ούτε υποδιάκονος στην υπηρεσία του τομέα σας δεν απέβητε. Μη μιλάτε λοιπόν για καθυστερήσεις. Επί τόσα χρόνια, έχουμε καθεστώς προσωρινής λειτουργίας και μας λέτε ότι εμείς καθυστερήσαμε στο 9μηνο όταν εσείς από το &apos;99 μέχρι το &apos;03 που φύγατε με τη θέληση του λαού από την Κυβέρνηση δεν πράξατε τίποτα απολύτως; 
Πηγαίνω τώρα στην κυρία συνάδελφο -είναι η μόνη κυρία εξ εκείνων οι οποίοι υπέγραψαν την επερώτηση- η οποία αναφέρθηκε πάλι στα όσα είπα περί των δικών σας παραλείψεων. Ώστε λοιπόν η αντιπαραβολή δύο χρονικών χρήσεων, η μια υπερτετραετής -για να αναφερθώ στο τελευταίο κομμάτι- και η άλλη εννεάμηνος μόλις, συνιστά ατόπημα, συνιστά αντιπολίτευση, συνιστά φευκτέα δραστηριότητα. Ε, κάνει λάθος. Μας υπέδειξε και τι πρέπει να πούμε η κυρία συνάδελφος. Φαίνεται ότι στο 9μηνο της εδώ θητείας της έμαθε περισσότερα απ&apos; ό,τι έχουμε μάθει εμείς τα 15 και πλέον χρόνια που είμαστε εδώ. Εγώ, την επόμενη φορά θα λάβω πολύ σοβαρά την υπόδειξή της για το τι πρέπει να περιλαμβάνει η αντίκρουση εκ μέρους του επερωτόμενου Υπουργού σε κάποια επερώτηση διαφόρων συναδέλφων!
Και τέλος, θέλω να πω στο χρόνο που μένει κάποια πράγματα, για τον πρώτο επερωτώντα. Μόνο ειρωνικό χαμόγελο δεν είχα. Και αν το είχα -που δεν το είχα- θα ήταν το λιγότερο για τα όσα άκουσα, τα οποία είναι εκτός πραγματικότητος. Μας κατηγορούσε για επιτροπές. Με συγχωρείτε, αλλά με επιτροπές λειτουργεί το σύστημα. Εμείς δεν λειτουργούμε  εξωθεσμικά με συμβούλους όπως  κάνατε εσείς. Και εν πάση περιπτώσει, προτιμούμε να λειτουργούμε με Επιτροπές, παρά να τιθέμεθα υπό επιτροπίαν. Και σας παρακαλώ πολύ αυτό να το λάβετε σοβαρά υπόψη σας.
Απαντώ και στην τελευταία παρατήρησή σας, ότι δήθεν -έχω σημειώσει επί λέξει για να μη σας αδικήσω- ήταν αστείες νομικά οι παρατηρήσεις της Ευρωπαϊκής Ένωσης. Δεν ήταν καθόλου αστείες. Δεν ξέρω τι δουλειά κάνετε, αλλά κατ&apos; εμέ, δεν υπάρχουν αστείες νομικές παρατηρήσεις. Η αστειότητα πρέπει να αναζητηθεί αλλού και πάντως, όχι σ&apos; αυτές καθ&apos; εαυτές τις παρατήρήσεις.</Speech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember>: Καταθέστε το έγγραφο, κύριε Υπουργέ, μην το κρύβετε.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Και τώρα, για να κλείσω. Αντί λοιπόν να επερωτάτε εμάς, σας επερωτά ο ελληνικός λαός και εμείς μαζί του, γιατί αφήσατε να περάσει τόσος χαμένος χρόνος και σήμερα αποδίδετε σε μας αυτή την απώλεια; Γιατί επιτέλους, και πόσα ποσά διετέθησαν κατά το διάστημα αυτό, για τις επικοινωνίες; Και πρέπει να γνωρίζετε και κάτι άλλο: εμείς, δεν τρώμε κουτόχορτο εδώ. Είπαμε ότι ο Έλληνας είναι πολιτικό ζώον. Μη θεωρείτε -είναι εύκολο κανείς να το εκλάβει έτσι, εγώ δεν το θεωρώ- όμως τον Έλληνα ότι είναι πολιτικώς ζώον, ότι δηλαδή δεν καταλαβαίνει τίποτε. Όλοι καταλαβαίνουμε, δεν ανεχόμαστε όμως, εμ, φταίχτες, εμ και καβαλάρηδες. Ο λαός μας δεν το θέλει. 
Η πολιτική μας στις επικοινωνίες, φιλοδοξούμε, παρά τις αντιρρήσεις σας και παρά την κακοπιστία που δείχνετε, να τονίζει ακόμη πιο πολύ την απραξία σας -σας πειράζει, δεν σας πειράζει- και να υποδηλώνει τη δική μας απόφαση να προχωρήσουμε αποφασιστικά με βήματα προσεγμένα στον τομέα αυτό. Δεν ξέρω πού ο κύριος πρώτος επερωτών είδε το ξύλο που έπεσε και μεταξύ ποίων. Οι υπηρεσίες να ξηλοδαρούν; Μήπως μετείχε και εκείνος στον καυγά; Έφαγε, ή έδωσε; Εάν έφαγε, δικαίως διότι το χειρίστηκε. Εάν έδωσε, διερωτώμαι γιατί. Αρνούμαι να απαντήσω σε επιχειρήματα τέτοιας ποιότητας και σας λέω: δεν είναι δυνατόν δύο υπηρεσίες να παίξουν ξύλο και οι φωνές να ακούγονται μέχρι έξω. Πίσω από αυτή την υπερβολή, διακρίνω και την αμηχανία και το γεγονός ότι τίποτε άλλο δεν μπορεί να εισκομίσει η επερώτηση στον όλο τομέα. Θα το δείτε εντός ολίγου.
( Χειροκροτήματα από την πτέρυγα της Νέας Δημοκρατίας )</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, το λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Κύριε Πρωτόπαπα, απ&apos; ό,τι είδα από την αντίδρασή σας, τα περί πρωτόπαπα και υποδιάκονου...</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Βέβαια, κύριε Πρόεδρε, αναφέρθηκε μ&apos; αυτό τον τρόπο σε μένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Εγώ, πιστεύω ότι δεν συνιστούν μομφή ...</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Ασφαλώς. Δεν είναι προς ψόγο δικό σας, κύριε Πρωτόπαπα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): ...και δεν εγείρουν λόγο για θέμα προσωπικό. Ωστόσο, αν επιμένετε και το Σώμα να πάρετε το λόγο για δύο λεπτά. 
Επαναλαμβάνω, δεν ήταν όμως στις προθέσεις του Υπουργού να σας θίξει.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εσείς το λέτε, κύριε Πρόεδρε, που δεν έχετε τέτοια πρόθεση. Για τον Υπουργό, αμφιβάλλω. Εν πάση περιπτώσει, το θέμα είναι ότι ο καθένας χαρακτηρίζεται απ&apos; αυτά που λέει και δεν έχω λόγο να αντιδικώ σ&apos; αυτό. Θέλω να αποκαταστήσω την αλήθεια απλώς και γι&apos; αυτό ζήτησα το λόγο, διότι αυτό δημιούργησε το προσωπικό. 
Κατ&apos; αρχήν, εγώ δεν ήμουν Υπουργός τότε που αναφέρθηκε ο συνάδελφος στον συγκεκριμένο τομέα, αλλά προσυπογράφω πλήρως τις κινήσεις του κ. Ρέππα, διότι συμφωνώ με τον συνάδελφό μου. Δεν ξέρει όμως ο κ. Νεράντζης και όφειλε να το γνωρίζει πριν λάβει το λόγο, ότι ο σχετικός διαγωνισμός το &apos;98 εκηρύχθη άγονος με απόφαση ανεξάρτητης αρχής του Εθνικού Συμβουλίου Ραδιοτηλεόρασης. Και κηρύχθηκε άγονος, διότι σύμφωνα με τον ισχύοντα νόμο του &apos;95 για τις ραδιοτηλεοπτικές άδειες, κανένας εκ των αιτούντων δεν δικαιούτο διότι δεν είχε αποδείξει την διαφάνειά του ότι έπρεπε να πάρει άδεια. Άρα, ορθώς η ανεξάρτητη αρχή ομόφωνα -και το τονίζω αυτό- ακύρωσε το σχετικό διαγωνισμό και γι&apos; αυτό δεν είχαν δοθεί οι τηλεοπτικές άδειες.</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Πότε;
( GK )</Speech>
</paragraph>


<paragraph><Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Το 2002. Βεβαίως επαναπροκηρύχθη με διορθωμένη νομοθεσία -και αυτή είναι δική μου- από την οποία είχαν εξαιρεθεί οι εξωχώριες εταιρείες. Λυπούμαι που δεν το γνώριζε ο κύριος Υπουργός. Όφειλε να το γνωρίζει, τουλάχιστον να ζητήσει συγγνώμη.</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Δεν μας είπατε πότε επαναπροκηρύχθηκε και τι κάνατε μετά.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>:  Σας είπαμε, το 2003.</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Μα εσείς το μάθατε όταν τα κάνατε μούσκεμα. Πείτε μας τι κάνατε και πότε το κάνατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Κύριε Υπουργέ, σας απάντησε. Το 2003. 
Κύριε Υπουργέ και κύριε Πρωτόπαπα, έχετε λίγο χρόνο. Θέλετε να συνεχίσουμε; Να τελειώσουμε ήρεμα και ομαλά, άλλωστε μιλάμε για θέματα επικοινωνίας και οφείλουμε να το κάνουμε πράξη εδώ μέσα. Εμείς τουλάχιστον εδώ να επικοινωνούμε ήρεμα.
Ο κύριος Τσούρας έχει το λόγο για να δευτερολογήσει.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>:  Κατ&apos; αρχήν προφανώς καμία διάταξη αρμοδιότητας επικοινωνιών δεν ψηφίστηκε σε κανένα νομοσχέδιο, κύριε Υφυπουργέ. Εγώ είμαι διατεθειμένος να το ακούσω αν μου πείτε ποιες διατάξεις σας των επικοινωνιών, πότε και πού ψηφίσατε. Άρα λοιπόν, μη μας λέτε αναληθή πράγματα, κύριε Υφυπουργέ. Θα ήθελα την προσοχή του κυρίου Υπουργού, που δεν μας ακούει. Αυτό είναι το κακό του.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Δεν το έκανε από πρόθεση. Συνάδελφος τον απασχόλησε.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):   Σας ακούμε, αλλά δεν πρέπει και να σας εισακούμε κιόλας.</Speech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>:  Δεν είναι πρόθεση, είναι κατεύθυνση, είναι γραμμή. Αυτό είναι το κακό. 
Επαναλαμβάνω λοιπόν για να με ακούσετε ότι, πρώτον, καμία διάταξη για τις επικοινωνίες δεν ψηφίστηκε εμβόλιμη σε κανένα νόμο, κύριε Υφυπουργέ. Αυτό που μας είπατε, όσον αφορά τις επικοινωνίες, είναι αναληθές. 
Δεύτερον, προφανώς η χώρα έδωσε εξετάσεις στους Ολυμπιακούς Αγώνες και δόθηκαν συγχαρητήρια και εμείς ως κυβέρνηση που υλοποίησε αυτές τις λειτουργίες -που έγιναν σωστά οι Ολυμπιακοί Αγώνες- δεχόμαστε τα συγχαρητήριά σας και σας ευχαριστούμε πάρα πολύ.
Τρίτον, είναι προφανές, κύριε Υπουργέ, ότι επιτέλους πρέπει να δώσετε στη Βουλή -εφ&apos; όσον δεν κατεβάζετε νομοσχέδια- ένα χρονοδιάγραμμα εφαρμογής του προγράμματός σας. Εφ&apos; όσον δεν έχετε άλλο τρόπο, να ενημερώσετε τουλάχιστον την Επιτροπή Κοινωνικών Υποθέσεων. Ο Πρόεδρος ως  έμπειρος γνωρίζει ότι  αυτό δεν χρειάζεται να το ζητήσουμε εμείς, μπορείτε εκ του Κανονισμού εσείς, η Κυβέρνηση, να το ζητήσετε,. Κάντε το. Ελάτε μια μέρα στην Επιτροπή Κοινωνικών Υποθέσεων, να μας πείτε ναι, δεν κάναμε τίποτα 9, 12, 14 μήνες -όσο δεν κάνατε- αλλά σκεφτόμαστε να κάνουμε τους επόμενους μήνες. 
Κάντε το! Αυτό είναι υποχρέωσή σας όχι σε εμάς, είναι υποχρέωση στον ελληνικό λαό. Γι&apos; αυτό υπάρχει η Βουλή. Από τη μια να ψηφίζουμε τα νομοσχέδια και από την άλλη να ελέγχουμε και -τρίτο βασικό- να λέμε στον ελληνικό λαό τι σκέπτεσθε να κάνετε. Δεν μας το λέτε. Και δεν το λέτε στον ελληνικό λαό. 
Βέβαια από την άλλη μεριά εγώ θεωρώ -και να μου επιτραπεί η λέξη, κύριε Πρόεδρε- απρέπεια του κυρίου Υφυπουργού -και θα επιμείνω στη λέξη &quot;απρέπεια&quot;- να διαβάσει επιλεγμένα αποσπάσματα από ένα έγγραφο της Ευρωπαϊκής Ένωσης που επί πέντε μήνες -επαναλαμβάνω επί πέντε μήνες- αρνείται να το καταθέσει, ενώ του έχει ζητηθεί από Βουλευτές του ΠΑΣΟΚ. Όχι μόνο δεν το καταθέτει, αλλά διαβάζει εδώ αποσπάσματα! Είναι απρεπέστατο! Δεν το περίμενα από εσάς προσωπικά να το κάνετε, εκτός αν δεν σας αφήνει ο Υπουργός σας. Ένα από τα δυο: Ή εσείς ή ο Υπουργός σας. 
Κύριε Υπουργέ, τι να σας πω πλέον; Από τη μια μεριά είναι προφανής η άγνοια που υπάρχει από το Υπουργείο σας -όχι από τους υπαλλήλους, είναι μια χαρά οι υπάλληλοι, τους έχω ζήσει και εγώ παλιά, τους έχουν ζήσει και άλλοι νεώτεροι- για το τι γίνεται στην Ευρώπη και πόσο πρέπει να βιαστείτε. Είναι φανερή η χαώδης διαφορά και ανακολουθία ανάμεσα σε όσα είπατε προεκλογικά και όσα πράττετε τώρα. Είναι φανερή η ανυπαρξία έργου σας, ουδεμία πράξη σε σχέδια νόμου, σε προτάσεις, σε υπουργικές αποφάσεις, σε προεδρικά διατάγματα. Τίποτα δεν έχετε κάνει. 
Φυσικά εμείς μαζί με τον ελληνικό λαό θα περιμένουμε, κύριε Υπουργέ, πότε θα έχουν δωρεάν σύνδεση στο internet οι μαθητές και σπουδαστές που υποσχέθηκε ο Πρωθυπουργός -και όχι εσείς και αυτό είναι βαρύτερο. Εμείς θα περιμένουμε πότε θα προχωρήσετε αυτά που σας ρωτήσαμε για να μειωθούν από 48 σε 26 ευρώ τα μηνιαία τέλη για το internet. 
Εμείς θα περιμένουμε τα άτομα με αναπηρία να έχουν ακόμη καλύτερη πρόσβαση και ακόμη φθηνότερο τιμολόγιο, κάτι που δεν έχουν επειδή δεν προχωράτε αυτά που σας επερωτήσαμε. Εμείς θα περιμένουμε οι μαθητές να έχουν ακόμη καλύτερη δυνατότητα διδασκαλίας, που δεν την έχουν επειδή δεν προχωράτε αυτά που τα είχαμε έτοιμα και δεν τα προχωράτε, όπως και αυτά που σας επερωτήσαμε. 
Εμείς θα περιμένουμε οι ασθενείς να έχουν ακόμη περισσότερες δυνατότητες ιατρικής πρόνοιας και δεν έχουν επειδή δεν προχωράτε αυτά που ήδη σας είχαμε ετοιμάσει. Εμείς θα περιμένουμε οι πολίτες να έχουν καλύτερη δυνατότητα εξυπηρέτησης από τα Κέντρα Εξυπηρέτησης Πολιτών, που δεν γίνεται γιατί εσείς δεν προχωράτε. 
Εν πάση περιπτώσει, κύριε Υπουργέ, εμείς θα σας κάνουμε ερωτήσεις, θα κάνουμε έλεγχο. Αυτή είναι υπόθεση δική μας, είναι καθήκον δικό μας. Δικό σας έργο είναι να παράξετε έργο. Ως πότε δεν θα παράγετε;    
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>):  Ο κύριος Υπουργός έχει το λόγο.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Μια μόνο λέξη. Τα περί απρεπείας επιστρέφονται ως απευθυνόμενα σε λάθος παραλήπτη.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>:  Δεν σας το επιτρέπει ο Υπουργός σας;</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Δεν αντιδικώ μαζί σας!</Speech> 
<Speech><Parlmember>ΚΩΝΣΤΑΝΤΙΝΟΣ ΡΟΒΛΙΑΣ</Parlmember>: Καταθέστε το έγγραφο στα Πρακτικά.</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Σταθείτε, κύριε Ρόβλια! Είστε συνήγορος του συναδέλφου; Ο ίδιος είναι επαρκέστατος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Παρακαλώ να τελειώσουμε ήρεμα. Είναι το καλύτερο.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Αντιπαρέρχομαι τα περί απρεπείας που δεν με αφορούν. 
Το έγγραφο περιλαμβάνει δυο παραγράφους, διάβασα ολόκληρη τη μια παράγραφο και για οικονομία χρόνου δεν διάβασα την πρώτη παράγραφο-τα τυπικά.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>:  Γιατί δεν το καταθέτετε;</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Σας παρακαλώ! Δεν θα μου υποδείξετε τι θα κάνω.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>:  Δεν σας το επιτρέπει ο κύριος Λιάπης ή εσείς δεν το καταθέτετε;</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Άρα λοιπόν απρέπεια μάλλον είναι το να αποδίδεις σε άλλον απρέπεια, όταν διαβάζει την ουσία και απρέπεια είναι όταν αποδίδεις σε άλλον απρέπεια γιατί δεν ανέφερε το τυπικό θέμα! Δεν έχω να πω τίποτε άλλο.</Speech> 
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Απλώς είναι φανερό ότι εφ&apos; όσον δεν είναι δική του υπόθεση και εφ&apos; όσον αυτό που ανέγνωσε έχει ζητηθεί εδώ και πέντε μήνες και δεν το κατέθεσε, δεν του το επιτρέπει ο κ. Λιάπης. Γιατί εγώ ήμουν καθαρός. Ή εσείς φταίτε ή ο κ. Λιάπης που δεν κατατίθεται πέντε μήνες το έγγραφο και παρ&apos; όλα αυτά τμήμα αυτού του εγγράφου το διαβάζετε σήμερα.</Speech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών): Αφορά την ουσία!</Speech>
<Speech><Parlmember>ΑΘΑΝΑΣΙΟΣ ΤΣΟΥΡΑΣ</Parlmember>: Παρακαλώ, κύριε Πρόεδρε, να κατατεθεί στα Πρακτικά της Βουλής -σαν ελάχιστη κοινοβουλευτική δυνατότητα που έχουμε- το έγγραφο που διάβασε ο κύριος Υφυπουργός. Ευχαριστώ.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember> (Υφυπουργός Μεταφορών &amp; Επικοινωνιών):  Αυτά που χαρακτήρισε ο συνάδελφός σας ως αστείες παρατηρήσεις, τη σοβαρότητα αυτών διάβασα! Δεν ξέρω και τι δουλειά κάνει για να δω αν μπορεί να τα διαβάσει, γιατί αυτά είναι νομικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Κύριε Υπουργέ και κύριε Κοινοβουλευτικέ Εκπρόσωπε, ειρήνη υμίν! Να τελειώσουμε ήρεμα. Ελέχθησαν όσα ελέχθησαν. 
Κύριοι συνάδελφοι, έχουν διανεμηθεί τα Πρακτικά της Πέμπτης 25 Νοεμβρίου, της Παρασκευής 26 Νοεμβρίου, της Δευτέρας 29 Νοεμβρίου και της Τρίτης 30 Νοεμβρίου 2004 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Σούρλας</Parlmember>): Συνεπώς, τα Πρακτικά της Πέμπτης 25 Νοεμβρίου, της Παρασκευής 26 Νοεμβρίου, της Δευτέρας 29 Νοεμβρίου και της Τρίτης 30 Νοεμβρίου 2004 επικυρώθηκαν.
Κυρίες και κύριοι συνάδελφοι, κηρύσσεται περαιωμένη η συζήτηση επί της υπ&apos; αριθμόν 39/29.11.2004 επερώτησης Βουλευτών του Πανελλήνιου Σοσιαλιστικού Κινήματος προς τον Υπουργό Μεταφορών και Επικοινωνιών σχετικά με την πολιτική της Κυβέρνησης στον τομέα των επικοινωνιών.
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
Με τη συναίνεση του Σώματος και ώρα 21.33&apos;, λύεται η συνεδρίαση για αύριο ημέρα Τρίτη 14 Δεκεμβρίου 2004 και ώρα 18.00&apos; με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που σας έχει διανεμηθεί.
  
Η</Speech> ΠΡΟΕΔΡΟΣ                                               ΟΙ ΓΡΑΜΜΑΤΕΙΣ
</paragraph>



<paragraph>00
1/1
Σ/φος
ΣΤΑΥΡΟΠΟ
Δ/φος
</paragraph>
<paragraph>13/12/2004 AA1213BS
</paragraph>

</html>