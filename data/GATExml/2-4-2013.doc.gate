<html><head><meta name="cp:revision" content="2"><meta name="date" content="2013-04-08T09:35:00Z"><meta name="Company" content="OTS"><meta name="Keywords" content=""><meta name="meta:word-count" content="68692"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-05T10:20:00Z"><meta name="Word-Count" content="68692"><meta name="dcterms:created" content="2013-04-08T09:35:00Z"><meta name="dcterms:modified" content="2013-04-08T09:35:00Z"><meta name="Last-Modified" content="2013-04-08T09:35:00Z"><meta name="Last-Save-Date" content="2013-04-08T09:35:00Z"><meta name="meta:character-count" content="370943"><meta name="Template" content="Normal.dot"><meta name="meta:save-date" content="2013-04-08T09:35:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-08T09:35:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-08T09:35:00Z"><meta name="Last-Printed" content="2013-04-05T10:20:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-04-08T09:35:00Z"><meta name="xmpTPg:NPages" content="1"><meta name="resourceName" content="2-4-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="370943"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ ΟΛΟΜΕΛΕΙΑΣ	02-04-2013	ΣΕΛ. -1-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΣΤ΄
Τρίτη  2 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας του Βουλευτή κ. Κ. Κοντογεώργου, σελ. 
3. Ανακοινώνεται ότι τη συνεδρίαση παρακολουθούν μαθητές από το 7ο Γυμνάσιο Χανίων, σελ. 
4. Επί διαδικαστικού θέματος, σελ. 
5. Αναφορά στο ζήτημα των Γερμανικών αποζημιώσεων, σελ. 
6. Αναφορά σχετικά με τον επικεφαλή της ΕΛΣΤΑΤ, σελ. 
7. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
    α) Προς τον Υπουργό Εργασίας, Κοινωνικής Ασφάλισης και Πρόνοιας: 
        i) σχετικά με τις ληξιπρόθεσμες εισφορές επαγγελματιών σε ΟΑΕΕ και ΙΚΑ, σελ. 
        ii) σχετικά με την τροποποίηση του νόμου για την αύξηση του ορίου ηλικίας συνταξιοδότησης από τον ΟΓΑ, σελ. 
    β) Προς τον Υπουργό Υγείας:
        i) σχετικά με την οικονομική επιβάρυνση της Ελληνικής Φαρμακοβιομηχανίας από την ακολουθούμενη πολιτική στη συνταγογράφηση και κοστολόγηση των φαρμάκων, σελ. 
         ii) σχετικά με τις μεταμοσχεύσεις οργάνων από θανόντα δότη και την υποχρεωτική αφαίρεσή τους από το 2013 με βάση το Ν. 3984/2011, σελ. 
         iii) σχετικά με την καταβολή των οδοιπορικών στους νεφροπαθείς του δημοσίου, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: &quot;Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας&quot;, σελ. 
2. Κατάθεση Εκθέσεων Διαρκών Επιτροπών:
    i) Η Διαρκής Επιτροπή Παραγωγής και Εμπορίου καταθέτει την  Έκθεση της στην πρόταση νόμου αρμοδιότητας του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων:  &quot;Μέτρα ανακούφισης της λαϊκής οικογένειας&quot;, σελ. 
    ii) Η Διαρκής Επιτροπή Εθνικής  Άμυνας και Εξωτερικών Υποθέσεων καταθέτει την  Έκθεση της στο σχέδιο νόμου του Υπουργείου Εξωτερικών: &quot;Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The trans Adriatic Pipeline Project μετά του Παραρτήματος αυτής&quot; , σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΒΡΟΥΤΣΗΣ Ι. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΟΥΤΣΟΥΚΟΣ Γ. , σελ.
ΜΑΡΙΑΣ Ε. , σελ.
ΜΑΡΚΟΥ Α. , σελ.
ΟΙΚΟΝΟΜΟΥ Β. , σελ.
ΠΑΠΠΑΣ Χ. , σελ.
ΠΑΡΑΣΤΑΤΙΔΗΣ Θ. , σελ.
ΤΖΑΜΤΖΗΣ Ι. , σελ.
ΤΡΑΓΑΚΗΣ Ι. , σελ.
ΧΑΡΑΛΑΜΠΙΔΟΥ Δ. , σελ.

Β. Επί της αναφοράς στο ζήτημα των Γερμανικών αποζημιώσεων:
ΚΟΥΡΟΥΜΠΛΗΣ Π. , σελ.
ΜΑΡΙΑΣ Ε. , σελ.

Γ. Επί της αναφοράς σχετικά με τον επικεφαλή της ΕΛΣΤΑΤ:
ΒΟΥΛΤΕΨΗ Σ. , σελ.
ΚΟΥΡΟΥΜΠΛΗΣ Π. , σελ.

Δ. Επί προσωπικού θέματος:
ΓΡΗΓΟΡΑΚΟΣ Λ. , σελ.
ΚΑΚΛΑΜΑΝΗΣ Α. , σελ.
ΜΑΡΙΑΣ Ε. , σελ.
ΠΑΠΠΑΣ Χ. , σελ.

Ε. Επί των αναφορών και ερωτήσεων:
ΓΕΡΜΕΝΗΣ Γ. , σελ.
ΓΙΑΤΑΓΑΝΑ Χ. , σελ.
ΔΑΒΑΚΗΣ Α. , σελ.
ΚΕΓΚΕΡΟΓΛΟΥ Β. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΑΛΜΑΣ Μ. , σελ.

ΣΤ. Επί του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας:
ΑΘΑΝΑΣΙΟΥ Χ. , σελ.
ΑΡΑΜΠΑΤΖΗ Φ. , σελ.
ΑΥΓΕΝΑΚΗΣ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΥΛΤΕΨΗ Σ. , σελ.
ΒΡΟΥΤΣΗΣ Ι. , σελ.
ΓΙΟΒΑΝΟΠΟΥΛΟΣ Κ. , σελ.
ΖΑΧΑΡΙΑΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΦΑΛΟΓΙΑΝΝΗΣ Ι. , σελ.
ΚΟΝΤΟΓΙΑΝΝΗΣ Γ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΚΥΡΙΑΚΑΚΗΣ Β. , σελ.
ΚΥΡΙΤΣΗΣ Γ. , σελ.
ΜΑΡΙΑΣ Ε. , σελ.
ΜΑΡΚΟΥ Α. , σελ.
ΜΗΤΡΟΠΟΥΛΟΣ Α. , σελ.
ΜΠΑΡΚΑΣ Κ. , σελ.
ΜΠΟΛΑΡΗ Μ. , σελ.
ΞΟΥΛΙΔΟΥ Σ. , σελ.
ΟΙΚΟΝΟΜΟΥ Β. , σελ.
ΠΑΠΠΑΣ Χ. , σελ.
ΠΑΡΑΣΤΑΤΙΔΗΣ Θ. , σελ.
ΠΑΣΧΑΛΙΔΗΣ Ι. , σελ.
ΠΑΤΡΙΑΝΑΚΟΥ Φ. , σελ.
ΣΚΟΝΔΡΑ Α. , σελ.
ΣΤΑΜΕΝΙΤΗΣ Δ. , σελ.
ΣΤΡΑΤΟΥΛΗΣ Δ. , σελ.
ΤΖΑΜΤΖΗΣ Ι. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΧΑΤΖΗ ΟΣΜΑΝ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΣΤ΄
Τρίτη 2 Απριλίου 2013
Αθήνα, σήμερα στις 2 Απριλίου, ημέρα Τρίτη και ώρα 18.06΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ’ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ. 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμεθα στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η τρίτη με αριθμό 7210/14-2-2013 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ληξιπρόθεσμες εισφορές επαγγελματιών σε ΟΑΕΕ και ΙΚΑ.
Στην ερώτηση του κυρίου συναδέλφου θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος.
Ορίστε, κύριε Κεγκέρογλου, έχετε το λόγο για να αναπτύξετε την ερώτησή σας.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, φέρνω προς συζήτηση αυτό το σημαντικό θέμα, γιατί σήμερα έχει αναχθεί στο κύριο πρόβλημα των επαγγελματιών, των μικρών επιχειρηματιών η αδυναμία εξυπηρέτησης των ασφαλιστικών εισφορών, ιδιαίτερα γι’ αυτούς που υπήρξε συσσώρευση ληξιπρόθεσμων οφειλών. 
Σήμερα ισχύει μια διάταξη ότι μπορεί ο επαγγελματίας, ο βιοτέχνης, ο έμπορος να αιτηθεί τη μείωση κατά δύο κλιμάκια, ούτως ώστε να πληρώνει λιγότερες εισφορές. Νομίζω ότι μέχρι το 2014 ισχύει η τωρινή ρύθμιση. Αυτό το οποίο συμβαίνει όμως στην πράξη και γι’ αυτούς που ήδη έχουν μειώσει τα δύο κλιμάκια είναι ότι η αδυναμία να καλύψουν τις ασφαλιστικές εισφορές στη συνέχεια τους οδηγεί σε αδιέξοδο με την επάνοδό τους στην αρχική υποχρέωση χωρίς τη μείωση των δύο κλιμακίων. 
Τι προτείνω μέσω της ερώτησης; Η μείωση των δύο κλιμακίων να ισχύσει για όλους, ανεξαρτήτως εάν είναι ενήμεροι ή εάν είναι οφειλέτες με ληξιπρόθεσμες οφειλές. Να παγώσουν οι ληξιπρόθεσμες οφειλές και η διαφορά των δύο κλιμακίων να καταβάλλεται έναντι των ληξιπρόθεσμων οφειλών. Αυτό τι σημαίνει; Ότι για τα επόμενα δύο-τρία χρόνια θα καταβάλλει κάποιος τις ασφαλιστικές του εισφορές και εφόσον δεν καλυφθεί το ποσό το οποίο οφείλει, θα συνεχίζει να καταβάλλει μετά τα τρία χρόνια και το υπόλοιπο.
Θεωρώ ότι μια τέτοια λύση θα είναι βιώσιμη, διότι κάθε άλλη ρύθμιση που έχει τις τρέχουσες εισφορές συν το ποσό που είναι από τη ρύθμιση δεν μπορεί να ικανοποιηθεί. Θα ήθελα να γνωρίζω τις προθέσεις σας, τι έχετε σκεφτεί, τι έχετε επεξεργαστεί γι’ αυτό σημαντικότατο πρόβλημα και τι προτίθεστε να εισηγηθείτε στη Βουλή προς ψήφιση. Για το θέμα των εισφορών του ΙΚΑ θα αναφερθώ στη δευτερομιλία μου.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Επίκαιρος όπως πάντα, κύριε συνάδελφε, δεδομένου ότι όπου νά ’ναι θα έρθουν οι ελεγκτές της τρόικας και ένα από τα θέματα που θα συζητηθούν στο πεδίο που αφορά το Υπουργείο Εργασίας θα είναι και η τελική συμφωνία, την οποία με πολλή αγωνία περιμένει πολύς κόσμος εκεί έξω, είτε πρόκειται για ελεύθερους επαγγελματίες είτε για επιχειρηματίες με μισθοδοτούμενους στην απασχόλησή τους, προκειμένου να ρυθμίσουν τις εισφορές τους και όχι μόνο να δοθεί τέλος σε αυτήν την αβεβαιότητα και την ανασφάλεια, αλλά να τονωθούν επιτέλους και τα έσοδα των ασφαλιστικών ταμείων ιδίως του ΙΚΑ, τα οποία τον τελευταίο καιρό λόγω της αναμονής που οδηγεί σε αναβολή ρύθμισης παρουσιάζουν πτωτική τάση. 
Επομένως, ένα από τα βασικά μας επιχειρήματα είναι «τελειώνετε επιτέλους, κύριοι, να καταλήξουμε στη συμφωνία, στη βάση των προτάσεων που υπάρχουν στο τραπέζι, προκειμένου να αρχίσουν να εισρέουν έσοδα στο ΙΚΑ». 
Όσον αφορά τον ΟΑΕΕ –που θίξατε στην πρωτολογία σας- όντως το ζήτημα είναι μεγάλο, διότι, όπως και να το κάνουμε, γύρω στα 700 με 800 ευρώ το δίμηνο για τις εισφορές του ΟΑΕΕ –πρώην ΤΕΒΕ- είναι πλέον ποσό δυσβάσταχτο για μικροεπαγγελματίες να το πληρώσουν. Επομένως στη συμφωνία, που θεωρώ βέβαιο ότι θα καταλήξουμε τις επόμενες ημέρες, θα ενταχθεί και ο Οργανισμός Ασφάλισης Ελευθέρων Επαγγελματιών. 
Ζητήματα που ανακύπτουν είναι αν θα υπάρχει μια ομοιογενής ρύθμιση προς όλους ή τι αποκλίσεις θα υπάρξουν αφ’ ενός για το ΙΚΑ, αφ’ ετέρου για τον ΟΑΕΕ. Όπως είπαμε, η μη καταβολή των εισφορών ή η εκπρόθεσμη καταβολή διαταράσσει την ομαλή χρηματοδότηση του συστήματος κοινωνικής ασφάλισης και βέβαια οι συνέπειες είναι πολύ αρνητικές. 
Κάνατε λόγο για το ν. 3863/2010 που είναι το ισχύον νομοθετικό πλαίσιο ρύθμισης. Υπάρχουν αρκετές ευχέρειες. Εδώ ρυθμίζεται η δυνατότητα εξόφλησης των οφειλόμενων κύριων ασφαλιστικών εισφορών και προσθέτων τελών, προσαυξήσεων κ.λπ., είτε εφάπαξ είτε σε ισόποσες μηνιαίες δόσεις, ο αριθμός των οποίων δεν μπορεί να υπερβεί τις τριάντα έξι.  
Επίσης, παρέχεται έκπτωση επί των πρόσθετων τελών ύψους 40% στην περίπτωση εφάπαξ εξόφλησης των οφειλόμενων ασφαλιστικών εισφορών, ενώ στην περίπτωση τμηματικής εξόφλησής τους παρέχεται έκπτωση επί των προσθέτων τελών ύψους 20%. 
Επιπλέον, για οφειλές που υπερβαίνουν τις 300.000 ευρώ για το ΙΚΑ, 200.000 ευρώ για τον ΟΓΑ ή 80.000 ευρώ προκειμένου για τον ΟΑΕΕ και λοιπούς ασφαλιστικούς φορείς, παρέχεται η δυνατότητα τμηματικής εξόφλησης μέχρι σαράντα οκτώ δόσεις. Επομένως το ισχύον σύστημα δίνει κάποιες ευχέρειες. Παρ’όλα αυτά, η οικονομική κατάσταση -η οικονομική συγκυρία- ακόμα κι αυτές τις ευχέρειες, τις καθιστά δύσκολα υλοποιήσιμες. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Υφυπουργού)
Θα ήθελα να μου επιτρέψετε, κύριε Πρόεδρε, να πω κάποια πράγματα ακόμα. Στη δευτερολογία μου θα αναπτύξω περισσότερο τα θέματα αυτά. 
Όσον αφορά τη δυνατότητα αναστολής της λήψης αναγκαστικών και άλλων μέτρων είσπραξης -και αυτό είναι ένα ζήτημα- με την υπαγωγή σε καθεστώς προσωρινού διακανονισμού των οφειλομένων ασφαλιστικών εισφορών ή τη ρύθμιση αυτών σε δέκα ισόποσες μηνιαίες δόσεις, προβλέπεται αυτή η δυνατότητα αναστολής λήψης αναγκαστικών και άλλων μέτρων είσπραξης. 
Επιπλέον, έχει θεσπιστεί διάταξη του άρθρου 30 του ν. 3904/2010,  με την οποία απαιτείται πλέον, για να ενεργοποιηθούν οι διατάξεις του αναγκαστικού νόμου του 1967 περί ποινικοποίησης της μη καταβολής ασφαλιστικών εισφορών, ο υπόχρεος να οφείλει ποσό που να υπερβαίνει αυτό των 20.000 ευρώ από το ποσό των 2.000 ευρώ που ίσχυε με τις διατάξεις του προηγούμενου νόμου, ενώ ο ΟΑΕΕ δεν έχει προβεί σε αύξηση των ασφαλιστικών εισφορών από το έτος 2009 και μετά. Όλα αυτά έχουν σημασία, γιατί δείχνουν μια ευνοϊκή πρόθεση από πλευράς του κράτους, στις προϋποθέσεις βέβαια που βάζει ο νόμος. 
Επίσης, οι ασφαλισμένοι του ΟΑΕΕ μπορούν με αίτησή τους να επιλέξουν την κατάταξή τους σε αμέσως κατώτερη ή δεύτερη κατώτερη ασφαλιστική κατηγορία κλάδου σύνταξης καταστατικού του ΟΑΕΕ και να παραμείνουν σε αυτή μέχρι το τέλος του 2014, όπως πολύ σωστά λέτε. Εξετάζουμε αυτό να επεκταθεί για όλους ανεξαιρέτως στη βάση αυτού που λέτε. 
Όμως, όπως και να το κάνουμε, όλα αυτά θα οριστικοποιηθούν αύριο ή μεθαύριο ή, εν πάση περιπτώσει, μέχρι το τέλος της εβδομάδας, όταν καταλήξουμε σε τελική συμφωνία για τις ρυθμίσεις των ληξιπροθέσμων οφειλών σε ΙΚΑ και ΟΑΕΕ στις διαπραγματεύσεις που θα έχουμε στις επόμενες ημέρες. 
Υπάρχουν οι προθέσεις να γίνει το καλύτερο δυνατό για ανθρώπους που δοκιμάζονται από την κρίση και δεν δηλώνουν άρνηση να πληρώσουν, αλλά αδυναμία να πληρώσουν λόγω των εξαιρετικών δυσμενών οικονομικών συνθηκών.
Θα κάνουμε υπομονή μία-δύο μέρες. Όπως ξέρετε, η πρόταση από πλευράς Υπουργείου Εργασίας κάνει λόγο για ένα καθεστώς πάγιας ρύθμισης και ένα δεύτερο εξαιρετικά σημαντικό καθεστώς, το λεγόμενο «της ύστατης ευκαιρίας». Νομίζω ότι κάνοντας χρήση αυτών των δύο καθεστώτων συνδυαστικά θα μπορέσουμε να καταλήξουμε σε συμφωνία. Αν θα είναι τριάντα έξι, σαράντα οκτώ ή εξήντα δόσεις, μένει να αποφασιστεί. Αυτήν τη στιγμή, αν μου επιτρέψετε την έκφραση, η μπίλια έχει κάτσει στο σαράντα οκτώ, αλλά μένει να οριστικοποιηθεί και στο τραπέζι των διαπραγματεύσεων. 
Νομίζω πως ό,τι θα ισχύσει για το ΙΚΑ, θα ισχύσει και τον ΟΑΕΕ. Από εκεί και πέρα, κάποιες ειδικότερες λεπτομέρειες θα οριστικοποιηθούν στις διαπραγματεύσεις των επόμενων ημερών και νομίζω ότι το αποτέλεσμα αυτής της διαπραγμάτευσης θα είναι να παρασχεθεί μία ευκαιρία όχι μόνο στους επιχειρηματίες αλλά και στους ελεύθερους επαγγελματίες, προκειμένου να ρυθμίσουν κατά τρόπο βιώσιμο για τις επιχειρήσεις τους, για το επιτήδευμά τους, τις ληξιπρόθεσμες οφειλές τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, προφανώς το θέμα είναι σοβαρό, αλλά επειδή θα έχουμε και νομοθετική εργασία μετά, παρακαλώ να μείνετε, όσο γίνεται, εντός των ορίων του χρόνου.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν θα μακρηγορήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κεγκέρογλου, έχετε το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε. 
Ο κοινοβουλευτικός έλεγχος είναι αυτόνομος από το νομοθετικό έργο, οπότε πιστεύω ότι ο Υπουργός μ’ αυτά που μας είπε για τις εξελίξεις, μας έφερε καλή είδηση. Φθάνει μόνο να ολοκληρωθεί σ&apos; αυτό το πλαίσιο. 
Βεβαίως, να υπάρξει ύστατη ευκαιρία. Αυτό τι σημαίνει; Ότι θα πρέπει να είναι μία βιώσιμη λύση, για να θεωρείται ύστατη, για να συμφωνήσουμε όλοι ότι θα είναι ύστατη και δεν θα έχουμε επαναλαμβανόμενα συστήματα ρυθμίσεων. Γιατί αν αποδειχθεί και αυτή μη βιώσιμη, θα έρχονται συνεχώς αιτήματα για νέες ρυθμίσεις. 
Επομένως, αν προσπαθήσετε και πετύχετε όχι στο σαράντα οκτώ, αλλά στο εξήντα -αναλόγως βεβαίως και με την κατηγορία του επαγγελματία, με το μέγεθος της οφειλής κ.λπ., αναλόγως και με τις εγγυήσεις που υπάρχουν- νομίζω ότι θα είναι μία ανεκτή λύση που θα αποδώσει, θα φέρει έσοδα και ταυτόχρονα θα δώσει την ευκαιρία σε επαγγελματίες να λειτουργήσουν. 
Θέλω να σας επισημάνω το εξής. Υπάρχουν τούτη την ώρα ενταγμένοι σε ρυθμίσεις για οφειλές του ΙΚΑ, τις οποίες εξυπηρετούν, πληρώνουν δηλαδή κανονικά τις δόσεις της ρυθμίσεως την οποία έχουν υπογράψει. Ταυτόχρονα, όμως, έχουν προκύψει και κάποιες οφειλές επιπλέον των τρεχόντων. Θα ήθελα να υπάρχει πρόβλεψη, ώστε αυτοί οι οποίοι εξυπηρετούν τη δόση, αλλά τους προέκυψαν και κάποιες επιπλέον οφειλές, να μπορούν να ενταχθούν στη νέα ρύθμιση χωρίς να χαλά η παλιά, αφού είναι συνεπείς σε αυτή. Δεν υπάρχει λόγος να ακυρωθεί η παλιά ρύθμιση και να ενταχθούν σε μία καινούργια που προφανώς θα είναι δυσμενέστερη, λόγω και των συνθηκών. 
Τελειώνοντας, θα ήθελα να πω ότι το θέμα αυτό μας έχει ταλανίσει ακόμα και την εποχή που δεν υπήρχε το οξύτατο πρόβλημα της ύφεσης. Σήμερα, όμως, η κυρίαρχη αιτία είναι η μείωση της οικονομικής δραστηριότητας, η ύφεση, με λίγα λόγια οι αναδουλειές, τουλάχιστον για τις μικρές επιχειρήσεις. Δεν είναι, όπως πολύ σωστά είπατε, η άρνηση να πληρώσουν αλλά η μη δυνατότητα να πληρώσουν. 
Γι’ αυτό θα ήθελα την προσοχή σας σε σχέση με τις συζητήσεις που γίνονται και με την τελική διάταξη, για να εξαντλήσουμε κάθε δυνατότητα, ούτως ώστε για τα δύο-τρία επόμενα χρόνια, μέχρι το 2016, που θεωρούμε ότι θα είναι τα χρόνια της κρίσης, μικρότερης ή μεγαλύτερης όπως είναι σήμερα –ευελπιστούμε να είναι μειούμενη συνεχώς- να έχουμε μικρή επιβάρυνση και από το 2016, αν υπάρχουν πάνω από τριάντα έξι δόσεις, μέχρι εξήντα, όπως είπαμε, να αυξάνεται το ποσό των δόσεων, καθώς θα έχει αυξηθεί και η δυνατότητα των επιχειρήσεων να το καταβάλουν. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο Υφυπουργός κ. Παναγιωτόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα απαντήσω πολύ σύντομα, κύριε Πρόεδρε, για την οικονομία του χρόνου.
Όπως καταλαβαίνετε, η Κυβέρνηση δεν ενδιαφέρεται για περιπτώσεις ρυθμίσεως ληξιπροθέσμων οφειλών που θα καταστήσουν τη συνέχιση της επιχείρησης του μικρομάγαζου μη βιώσιμη. Διότι, τότε, στην πορεία νομοτελειακά θα αντιμετωπίσουμε το πραγματικό δεδομένο ο μικροεπαγγελματίας όχι να εισφέρει με τις ασφαλιστικές του εισφορές, με την καταβολή του δηλαδή στο σύστημα, αλλά αντίθετα να παίρνει από το σύστημα λόγω αδυναμίας το νεοθεσπισθέν επίδομα ανεργίας ελεύθερων επαγγελματιών. 
Οπότε, όπως καταλαβαίνετε, αυτό δεν νομίζω να ευνοεί την προσπάθεια που κάνουμε. 
Από εκεί και πέρα, να διευκρινίσω ότι η ρύθμιση της ύστατης ευκαιρίας προϋποθέτει άπαξ εφαρμογή της, δηλαδή μια φορά θα υπαχθεί ο δικαιούχος σε αυτήν τη ρύθμιση, προκειμένου να βρεθεί και η τελική φόρμουλα καταβολής των ληξιπροθέσμων οφειλών. Και, βέβαια, η προϋπόθεση και αυτό που είναι η ανεπίσημη –να το πω έτσι, αν θέλετε- παραίνεση της Διοίκησης του ΙΚΑ προς κάθε ενδιαφερόμενο, είναι να εξυπηρετούν τις τρέχουσες οφειλές τους, να τις πληρώνουν, έτσι ώστε να μπορέσουν να ενταχθούν σε αυτές που έχουν αφήσει στο παρελθόν, σε αυτό το καθεστώς της ρύθμισης της ύστατης ευκαιρίας. 
Θεωρώ ότι όπου και να καταλήξουμε θα δοθεί μεγάλη ανάσα σε αυτούς που έχουν να πληρώνουν ληξιπρόθεσμες οφειλές και επιτέλους θα δοθεί και η τόνωση που χρειάζεται το ασφαλιστικό σύστημα, τα ταμεία, ως προς την ομαλή ροή εσόδων. 
Τέλος, αυτά που πολύ σωστά βάζετε στο τραπέζι -δευτερευόντως δεν θα το έλεγα, αλλά επιπροσθέτως- δηλαδή η μείωση κλιμακίων να επεκταθεί σε όλους και όχι σε μία ειδική κατηγορία ή η αποποινικοποίηση της μη καταβολής ληξιπροθέσμων οφειλών στον ΟΑΕ, νομίζω πως είναι θέματα που πρέπει να μας απασχολήσουν. 
Για μένα το Υπουργείο Δικαιοσύνης θα έπρεπε να επισπεύδει την αποποινικοποίηση, δεδομένου ότι είναι και ένας φόρτος εργασίας που επιβαρύνει πολύ και τα πινάκια των δικαστηρίων. Εδώ το ζητούμενο είναι να πληρώνουν και όχι να σέρνονται στα δικαστήρια, να απασχολούν, εν πάση περιπτώσει, τα δικαστήρια με επιπρόσθετες υποθέσεις, επιβραδύνοντας ακόμα περισσότερο το ρυθμό απονομής της δικαιοσύνης. Αυτή, όμως, είναι μια άλλη κουβέντα.
Εμάς, ως Υπουργείο Εργασίας, μας ενδιαφέρει η βιώσιμη λύση και η τόνωση των εσόδων των ταμείων, αλλά και η συνέχιση της οικονομικής δραστηριότητας των επαγγελματιών και αυτών που απασχολούν μισθωτούς και επομένως τους ασφαλίζουν στο ΙΚΑ. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς, κύριε Παναγιωτόπουλε. 
Θα συζητηθεί η πρώτη με αριθμό 6703/4-2-2013 ερώτηση δευτέρου κύκλου του Βουλευτή Λακωνίας της Νέας Δημοκρατίας κ.&#160;Αθανασίου Δαβάκη προς τον Υπουργό Εργασίας, Κοινωνικής Ασφάλισης και Πρόνοιας,&#160;σχετικά με την τροποποίηση του νόμου για την αύξηση του ορίου ηλικίας συνταξιοδότησης από τον ΟΓΑ. 
Θα απαντήσει και πάλι ο Υφυπουργός Εργασίας, Κοινωνικής Ασφάλισης και Πρόνοιας κ. Παναγιωτόπουλος.
Ο κ. Δαβάκης έχει το λόγο για δύο λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, η αύξηση του γενικού ορίου ηλικίας για συνταξιοδότηση των Ελλήνων αγροτών, μετά την ψήφιση του μεσοπροθέσμου, ήταν μια οδυνηρή έκπληξη για όλους τους πολίτες της ελληνικής περιφέρειας –που και εσείς και εγώ γνωρίζουμε- για όλους τους Έλληνες αγρότες. 
Ο Έλληνας αγρότης, όπως επίσης όλοι γνωρίζουμε, δεν διέπεται από το ίδιο ευνοϊκό καθεστώς, προκειμένου να πάρει τη σύνταξή του, με άλλους επαγγελματικούς κλάδους, ούτε έχει τα ίδια βάρη ασκώντας το επάγγελμά του. Η ενασχόληση του Έλληνα αγρότη είναι και βαριά, διότι βρίσκεται στο χωράφι από το πρωί μέχρι τη δύση του ηλίου  και ανθυγιεινή, διότι ασχολείται με φυτοφάρμακα και με λιπάσματα. 
Παρ’ όλα αυτά, όλο το πλέγμα των διατάξεων επί τόσα χρόνια δεν θωράκισε τον Έλληνα αγρότη, ώστε όταν έρθει η ώρα να πάρει τη σύνταξή του, να βρίσκεται σε μία, έστω, ισότιμη σχέση με του υπόλοιπους Έλληνες πολίτες, τους υπόλοιπους Έλληνες συνταξιούχους εργαζομένους. Για παράδειγμα, ο οικοδόμος, έχει ευνοϊκότερο συνταξιοδοτικό καθεστώς από τον αγρότη. Το ίδιο ισχύει και για τη μητέρα η οποία είναι ασφαλισμένη στο ΙΚΑ, η οποία είναι σαφώς σε ευνοϊκότερη μοίρα από τη μητέρα αγρότισσα, η οποία μάλιστα έχει με αρκετά παιδιά. 
Ήρθε, λοιπόν, ο ν. 4093, τον οποίο όλοι ψηφίσαμε -εξ ανάγκης- και αύξησε τα όρια ηλικίας και συνταξιοδότησης του Έλληνα αγρότη από τα εξήντα πέντε στα εξήντα επτά χρόνια. Αυτός, δηλαδή, ο οποίος έχει πληρώσει  -έχει προκαταβάλει μάλιστα- δύο εξάμηνα εισφορές, θα περιμένει δύο χρόνια προκειμένου να μπει στο συνταξιοδοτικό καθεστώς. 
Αντικείμενο, λοιπόν, αυτής της κοινοβουλευτικής παρέμβασης προς εσάς είναι να ανιχνεύσω ή να προκαλέσω την ελπίδα να διαφανεί κάποια διαφορετική αντιμετώπιση, σε σχέση με αυτήν την αδικία που έχουν υποστεί, ειδικά αυτοί που γεννήθηκαν το 1948. Νομίζω ότι η πολιτική πρέπει να δίνει απαντήσεις σε ζητήματα τα οποία, λόγω του εφικτού, μπορούν να δοθούν και κατά τούτο περιμένω την απάντησή σας. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υφυπουργός κ. Παναγιωτόπουλος για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας Κοινωνικής Ασφάλισης και Πρόνοιας): Κύριε συνάδελφε, δεν υπάρχει αμφιβολία ότι με τη ρύθμιση αυτή οι αγρότες, ειδικά αυτής της ηλικιακής κατηγορίας, έχουν αδικηθεί. 
Επίσης, μπορώ να πω από αυτό το Βήμα ότι όλες οι παρατάξεις της Βουλής –θυμάμαι και τους εκ δεξιών σας καθήμενους συναδέλφους να έχουν αναδείξει αυτό το θέμα στο πλαίσιο του κοινοβουλευτικού ελέγχου, αλλά και άλλους- ενδιαφέρονται για να αποκατασταθεί αυτή η αδικία και το ίδιο κάνουμε και εμείς.
Όπως ξέρετε, τα όρια ηλικίας συνταξιοδότησης ασφαλισμένων φορέων κοινωνικής ασφάλισης από 1-01-2013 αυξάνονται κατά δύο έτη. Αυτό επέτασσαν οι συνθήκες δημοσιονομικής προσαρμογής, δημοσιονομικού εξορθολογισμού στο πλαίσιο των δανειακών συμβάσεων που έχουμε υπογράψει. Επομένως, αν θέλετε, κάθε ρύθμιση που έχουμε φέρει υπερβαίνει το στενό πλαίσιο της ίδιας της ρύθμισης ή των ίδιων των ενδιαφερομένων. Γίνεται, όμως, στο πλαίσιο ενός μεγαλύτερου –καλού το λέμε εμείς- και ελπίζω να μην μας διαψεύσει η εξέλιξη των πραγμάτων προκειμένου να πετύχουμε αυτό το μεγαλύτερο.
Με την εν λόγω, λοιπόν, ρύθμιση επιτυγχάνεται δημοσιονομικό όφελος όχι μόνο για τον ΟΓΑ, αλλά και για τον κρατικό προϋπολογισμό, που επιχορηγεί το ασφαλιστικό του σύστημα κατά ένα μεγάλο μέρος του, κατά 13 εκατομμύρια ευρώ το 2013 και άλλα 13 εκατομμύρια κάθε χρόνο μέχρι το 2016. 
Και όπως καταλαβαίνετε, θα ήταν όχι απλώς σφάλμα, αλλά μεγάλη γκάφα να προβεί η Κυβέρνηση σε μια τέτοια απόφαση, αύξησης ορίων ηλικίας, ένταξης σε αυτά και αγροτών που είχαν εισφέρει πριν συνταξιοδοτηθούν, χωρίς να υπάρχει δημοσιονομικό όφελος. Θα ήταν πραγματικά –νομίζω- ανήκουστο.
Υπάρχει, λοιπόν, δημοσιονομικό όφελος σε μία άδικη στην ουσία ρύθμιση σαν αυτήν. Το δημοσιονομικό κόστος αυτής της διετίας ανέρχεται αυτήν την ώρα, όπως το υπολογίζουμε, στα 220 εκατομμύρια. Και δεν μπορεί να διορθωθεί τώρα, γιατί προέχει η αυστηρότατη τήρηση του Προγράμματος Δημοσιονομικής Προσαρμογής.
Πλην, όμως πρόσφατα έχει ακουστεί ότι – το έχει ανακοινώσει μάλλον ο ίδιος ο Πρωθυπουργός από το Βήμα της Βουλής προ ημερών στο πλαίσιο προ ημερησίας συζήτησης για το αγροτικό ζήτημα- θα υπάρξει ειδική ρύθμιση για το συνταξιοδοτικό των αγροτών, προκειμένου να μπορούν να πάρουν σύνταξη στα εξήντα δύο εφόσον έχουν συμπληρώσει σαράντα χρόνια ασφάλιση. Το είπε ο Πρωθυπουργός, το επανέλαβε ο Υπουργός Εργασίας σε δηλώσεις του. 
Ας εμπιστευτούμε, εν πάση περιπτώσει, τον Πρωθυπουργό. Νομίζω ότι αξίζει ή έδειξε ότι αξίζει της εμπιστοσύνης μας, προκειμένου αυτό να γίνει πραγματικότητα, όχι σε βάθος εβδομάδων. Διότι, δεν θα διορθωθούν όλα τα προβλήματα και όλες οι αδικίες σε αυτήν τη χώρα σε βάθος εβδομάδων, αλλά τουλάχιστον σε βάθος μηνών. Προέχει το τελικό ζητούμενο και το τελικό ζητούμενο είναι να διορθωθούν όλες οι αδικίες που έγιναν.
Επίσης, στο πρόσφατο νομοσχέδιο του Υπουργείου Εργασίας -θα το συζητήσουμε κατ’ άρθρον σε λίγη ώρα από τώρα- προβλέπεται ειδική νομοθετική ρύθμιση για τη συνταξιοδότηση των αγροτών που πληρούν τα ηλικιακά κριτήρια, αλλά οφείλουν στον ασφαλιστικό τους φορέα μέχρι και 4.000 ευρώ. 
Στο κεφάλαιο 3 αυτού του νομοσχεδίου –και μπορώ να το πω-προβλέπεται το εξής: «Δύναται να χορηγείται η σύνταξη από την ημερομηνία που ορίζουν οι καταστατικές του διατάξεις, αν το σύνολο των οφειλόμενων ασφαλιστικών εισφορών, όπως αυτές έχουν διαμορφωθεί κατά το χρόνο έκδοσης της απόφασης συνταξιοδότησης, δεν είναι μεγαλύτερο των τεσσάρων χιλιάδων (4.000) ευρώ. Το οφειλόμενο ποσό συμψηφίζεται ή παρακρατείται κάθε μήνα και μέχρι της ολοσχερούς εξόφλησής του από το σύνολο των δικαιούμενων ποσών σύνταξης.».
Επομένως, νομίζω ότι υπάρχει κάποια θετική –να το πω έτσι- προδιάθεση, η οποία βέβαια θα μετουσιωθεί και σε πράξη, προκειμένου να διορθωθούν αυτές οι αδικίες. Ας δώσουμε την πίστωση χρόνου που χρειάζεται, για να τις δούμε να υλοποιούνται στην πραγματικότητα.
Τα υπόλοιπα στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Δαβάκης για τη δευτερολογία του.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κύριε Υπουργέ, είναι δεδομένο ότι εμπιστευόμαστε τον Πρωθυπουργό. Άλλωστε, ο αγώνας τον οποίο καταβάλλει -και καταβάλλει, το τονίζω!- η Κυβέρνηση είναι ένας αγώνας, ο οποίος βέβαια θα κριθεί από την ιστορία και εκ του αποτελέσματος. Αλλά, εν πάση περιπτώσει, αυτήν τη στιγμή βρισκόμαστε στην κρισιμότερη καμπή αυτού του αγώνα και πρέπει όλοι να συνδράμουμε.
Αυτό το οποίο είπατε, σχετικά με τη διάθεση να υπάρξει ένα αντίστοιχο ισοδύναμο, απομένει να το δούμε και στο νομοσχέδιο το οποίο θα συζητηθεί σε λίγες ώρες, αλλά και ορισμένα άλλα τα οποία διά χειλέων του Πρωθυπουργού ειπώθηκαν σε αυτήν την Αίθουσα πριν από ένα-ενάμιση μήνα στην προ ημερησίας διατάξεως συζήτηση για την αγροτική οικονομία.
Είχε αναφέρει ο κύριος Πρωθυπουργός ότι θα παραταθεί το πρόγραμμα πρόωρης συνταξιοδότησης των αγροτών κατά δύο χρόνια. Ενώ, δηλαδή, σταματούσε στα εξήντα πέντε έτη, θα το παρατείνει μέχρι τα εξήντα επτά έτη, προκειμένου να καλυφθεί κάπως η διετία η οποία σήμερα έχει στον «αέρα» τους Έλληνες αγρότες για να μπουν στο συνταξιοδοτικό καθεστώς.
Περιμένουμε να το δούμε, διότι πρέπει να γίνει άμεσα αυτό. 
Ο αγροτικός κόσμος, όπως πολύ καλά ξέρετε κι εσείς, από αγροτική περιοχή προέρχεστε -παραβιάζω για μια ακόμη φορά ανοιχτές θύρες- χειμάζεται στον απόλυτο βαθμό, ιδιαίτερα αυτοί οι γέροντες οι οποίοι έχουν μεταβιβάσει τις περιουσίες τους στα παιδιά τους, τα οποία μέχρι πρότινος τους βοήθαγαν, αλλά τώρα πια ούτε αυτά έχουν την οικονομική δυνατότητα να βοηθήσουν τους γονείς τους.
Το επόμενο σκέλος της ερώτησής μου αφορούσε τις μεγάλες καθυστερήσεις οι οποίες υπάρχουν σχετικά με τις συντάξεις γήρατος. Οι υποψήφιοι συνταξιούχοι του ΟΓΑ, έχοντας σταματήσει το αγροτικό επάγγελμα, περιμένουν ένα χρόνο, περίπου, για να μπουν στην ασφάλιση. Αν υπάρχει και διαδοχική ασφάλιση, πάμε στα τρία χρόνια. 
Αντιλαμβάνεστε ότι η κατάσταση είναι τραγική. Πρέπει να υπάρξει άμεση ρύθμιση σε αυτό το ζήτημα. Και νομίζω ότι αυτό δεν αφορά ούτε το μνημόνιο ούτε τις υποχρεώσεις που έχουμε αναλάβει. Αφορά τη δυσλειτουργία της Δημόσιας Διοίκησης, όπως αυτή παρουσιάζεται όλα αυτά τα χρόνια. 
Είπατε κάτι σχετικά με το δημοσιονομικό όφελος. Αν σας είναι εύκολο, ήθελα να ακούσω ποιο είναι αυτό το δημοσιονομικό όφελος το οποίο είχαμε μετά την επιμήκυνση της διετίας, από τα εξήντα πέντε στα εξήντα επτά; Ποιο είναι; Πόσο έχουμε κερδίσει; 
Περαιτέρω, θα ήθελα να ρωτήσω σχετικά με τα αιτήματα των περιφερειακών υπηρεσιών του ΟΓΑ σε προσωπικό, διότι είναι απογυμνωμένες οι υπηρεσίες του ΟΓΑ. Για παράδειγμα, ο ΟΓΑ Τρίπολης, ο οποίος έχει ένα φόρτο και των πέντε νομών της Περιφέρειας Πελοποννήσου, έχει ζητήσει κατ’ ελάχιστο πέντε άτομα. Δεν έχουν πάει ακόμα αυτά τα πέντε άτομα. Εδώ, εμπλέκεται και το Υπουργείο Διοικητικής Μεταρρύθμισης. Ο κ. Μανιτάκης με τις κινητικότητες και με όλα αυτά, καλό θα είναι να προβεί και στις πράξεις σιγά – σιγά. Διότι θεωρώ ότι καλά όλα αυτά, αλλά κρινόμεθα για τα αποτελέσματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ελάχιστα δευτερόλεπτα ακόμα, κύριε Πρόεδρε. 
Έχει ζητήσει η Περιφερειακή Υπηρεσία του ΟΓΑ πέντε άτομα, για να ενισχυθεί σε προσωπικό προκειμένου να τρέξει τους φακέλους για συνταξιοδότηση και δεν υπάρχει ακόμα τίποτα.
Επίσης -κάτι το οποίο έχει αποτελέσει αντικείμενο και σε προηγούμενη ερώτησή μου- τα οδοιπορικά των νεφροπαθών και των καρκινοπαθών έχουν και αυτά καθυστερήσει, όπως και των συσκευών οξυγόνου που έχουν να πληρωθούν από το 2012.
Τα έβαλα όλα μαζί, κύριε Υπουργέ. Θεωρώ ότι πλέον τα ζητήματα μπαίνουν όλα μαζί. Και σε λίγο, αν συνεχιστεί αυτή η κατάσταση, να μην υπάρχει, δηλαδή, αποτελεσματικότητα όσον αφορά επιμέρους ζητήματα στο διαρκή αγώνα που κάνει αυτή η Κυβέρνηση, αντιλαμβάνεστε ότι θα απολογείστε και θα απολογούμεθα όλοι.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κύριος Υπουργός.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, τα ζητήματα μπαίνουν όλα μαζί, αλλά δεν λύνονται όλα μαζί. Μακάρι αυτό να ήταν εφικτό. Λύνεται το καθένα ξεχωριστά και μετά από πολύ - πολύ προσπάθεια και με την εμπλοκή πολλών υπηρεσιών, πολλών φορέων και φυσικά την εποπτεία, αν θέλετε, της πολιτικής ηγεσίας του κάθε Υπουργείου. 
Στο Υπουργείο Εργασίας -δεν μπορώ να το αποδείξω στατιστικά- είμαι σίγουρος ότι μπαίνουν τα περισσότερα ζητήματα. Ήδη, θέσατε θέμα Υπουργείου Οικονομικών, θέσατε θέμα Υπουργείου Διοικητικής Μεταρρύθμισης, θέσατε θέμα Υπουργείου Αγροτικής Ανάπτυξης. Όλα αυτά, όμως, με έναν μαγικό τρόπο, θα έλεγα, έρχονται και ακουμπάνε στις αρμοδιότητες του Υπουργείου Εργασίας και πρέπει οι απαντήσεις μας να περιέχουν λίγο απ’ όλα αυτά.
Εν πάση περιπτώσει, για να μην καθυστερούμε, διότι επίκειται και συζήτηση για το νομοσχέδιο, πριν από λίγες μέρες από το Υπουργείο Αγροτικής Ανάπτυξης ανακοινώθηκε ότι επιδίωξή του είναι να εντάξει αυτού του είδους, αυτής της ηλικίας και αυτών των προϋποθέσεων τους αγρότες σε ένα πρόγραμμα πρόωρης συνταξιοδότησης, προσυνταξιοδότησης, όπως υπήρχε και παλιότερα. Τότε, βέβαια, όταν έτρεχε αυτό το πρόγραμμα, το βασικό ζητούμενο, η βασική του σκοπιμότητα, ήταν να μεγαλώσει ο κλήρος. Να φύγουν από το σύστημα αυτοί που καλλιεργούσαν, ενδεχομένως, μικρότερους κλήρους, ώστε να μείνει μεγαλύτερο μερίδιο γι’ αυτούς που θα έμεναν στο σύστημα. 
Τώρα άλλαξαν τα πράγματα, άλλαξαν οι συνθήκες. Η βασική σκοπιμότητα είναι κρατηθούν σε λειτουργία οι αγρότες που βρίσκονται κατά κάποιον τρόπο, σε αυτό το μεταίχμιο, θα έλεγα, που βρίσκονται στο πουθενά, έχουν εκχωρήσει τα αγροτεμάχιά τους, έχουν πληρώσει τις εισφορές τους και πρέπει με κάποιο τρόπο να διατηρηθούν στη ζωή, θα έλεγα. Να έχουν τις προϋποθέσεις να επιβιώσουν.
Αυτό, λοιπόν, εμπεριέχεται στην πρόσφατη εξαγγελία του Υπουργείου Αγροτικής Ανάπτυξης, στη βάση όσων συζητούσαμε.
Στο δεύτερο ζήτημα που θέσατε όσον αφορά τη στελέχωση υπηρεσιών του ΟΓΑ με προσωπικό, είναι εδώ ο Γενικός Γραμματέας Κοινωνικής Ασφάλισης, ο κ. Κοκκόρης, ο οποίος εγγράφως έχει επανειλημμένως υποβάλει το αίτημα στο Υπουργείο Διοικητικής Μεταρρύθμισης, έτσι ώστε να αποσπαστούν ή μάλλον να περάσουν στις δομές του ΟΓΑ υπάλληλοι του δημόσιου τομέα σε διαθεσιμότητα, προκειμένου να καλυφθούν αυτά τα κενά. Πάλι, όμως, τα περιθώρια παρέμβασης είναι στενά.</Speech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κύριε Υπουργέ, τι έχει γίνει σ’ αυτό; Έχουν υποβάλει αιτήματα.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Την απάντηση σε αυτό, όπως καταλαβαίνετε, θα τη δώσει το Υπουργείο Διοικητικής Μεταρρύθμισης, το οποίο δουλεύει προσπαθώντας να καλύψει τις ανάγκες όλων των αιτημάτων που μπαίνουν δεξιά και αριστερά. 
Η Γενική Γραμματεία Κοινωνικών Ασφαλίσεων με κριτήρια την ύπαρξη κενών οργανικών θέσεων φορέων κοινωνικής ασφάλισης, καθώς και την εκτίμηση χρονικής διάρκειας για την κάλυψη αυτών των κενών προέβη σε ιεράρχηση των αναγκών των φορέων κοινωνικής ασφάλισης και έστειλε στο Υπουργείο Διοικητικής Μεταρρύθμισης το αίτημα για κάλυψη των άμεσων αναγκών κατά σειρά προτεραιότητας των φορέων. Κατατέθηκε αίτημα ειδικά για τον ΟΓΑ για απορρόφηση εκατόν πέντε συνολικά υπαλλήλων που έχουν τεθεί σε διαθεσιμότητα μετά την κατάργηση της θέσης τους. Καταθέτω, μάλιστα, για τα Πρακτικά της Βουλής και αναλυτικό πίνακα με στοιχεία για κάθε περιφερειακό παράρτημα του ΟΓΑ και τον ακριβή αριθμό των υπαλλήλων που έχουν αιτηθεί.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η τελική επεξεργασία, βέβαια, όλων αυτών των αιτημάτων για την κάλυψη των λειτουργικών αναγκών τους αναπόφευκτα γίνεται από το Υπουργείο Διοικητικής Μεταρρύθμισης. Εμείς, απλώς, οφείλουμε –και το έχουμε κάνει, έχουμε εκπληρώσει, δηλαδή, αυτήν την υποχρέωσή μας- να υποβάλουμε από το δικό μας Υπουργείο τα απαραίτητα στοιχεία. 
Συνοψίζοντας, θέλω να πω ότι δεν αμφισβητούμε τη μεγάλη ζωτική σημασία της αγροτικής οικονομίας για την περαιτέρω πορεία της χώρας. Μάλιστα, εγώ θεωρώ ότι είναι πρωταρχικής σημασίας η αναβάθμιση της πρωτογενούς παραγωγής για τη χώρα, γιατί και δίνει λύση όσον αφορά τη διατροφική επάρκεια της χώρας και δίνει μεγάλες «ενέσεις» στον τομέα της απασχόλησης, ιδίως στην πρωτογενή παραγωγή. Άρα πρέπει να το δούμε και μάλιστα πολύ συστηματικά, συγκροτημένα, συνολικά.
Όπως σας είπα, από τη στιγμή που έχουμε τη διαβεβαίωση από τα χείλη του ίδιου του Πρωθυπουργού και της πολιτικής ηγεσίας του Υπουργείου Εργασίας ότι βλέπουμε τη διόρθωση αυτών των αδικιών, όχι σε βάθος ημερών ή εβδομάδων, αλλά θα έλεγα μηνών, για να μην πω ετών, νομίζω ότι εκεί, προς αυτόν τον ορίζοντα, θα πρέπει να έχουμε στραμμένο το βλέμμα μας και να είμαστε βέβαιοι ότι αυτό θα γίνει και πραγματικότητα, για να διορθωθεί και αυτή η αδικία -όχι η μόνη ανάμεσα σε πολλές, αλλά μία από τις μεγάλες αδικίες- που έχουν επιφέρει οι πρόσφατες εξελίξεις στη χώρα μας. Εδώ θα είμαστε, εδώ θα είστε και εσείς –είμαι σίγουρος- για να εξασφαλίσουμε ότι αυτό θα γίνει και πράξη.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε.
Η πρώτη με αριθμό 7310/18-2-2013&#160;ερώτηση πρώτου κύκλου του Βουλευτή Α´ Αθήνας&#160;της Νέας Δημοκρατίας κ. Νικήτα Κακλαμάνη προς τον Υπουργό Οικονομικών, σχετικά με τη διάσπαση του Ταχυδρομικού Ταμιευτηρίου σε «καλή» και «κακή» τράπεζα δεν θα συζητηθεί λόγω κωλύματος του κυρίου Υπουργού και διαγράφεται. 
&#160; Η δεύτερη με αριθμό 7327/18-2-2013 ερώτηση πρώτου κύκλου του&#160;Βουλευτή Ευβοίας του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ.&#160;Ευάγγελου Αποστόλου&#160;προς τον Υπουργό Αγροτικής Ανάπτυξης και Τροφίμων, σχετικά με το καθεστώς λειτουργίας των «αγορών αγροτών» δεν θα συζητηθεί μετά από συνεννόηση του αρμόδιου Υπουργού με το Βουλευτή και διαγράφεται. 
Η δεύτερη με αριθμό 3672/1-11-2012 ερώτηση δευτέρου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Οικονομικών,&#160;σχετικά με την ιδιωτικοποίηση της εταιρείας «ΛΑΡΚΟ» δεν θα συζητηθεί λόγω κωλύματος του κυρίου Υπουργού και διαγράφεται. 
Θα συζητηθεί τώρα η τέταρτη με αριθμό 5291/19-12-2012 ερώτηση πρώτου κύκλου της Βουλευτού Α´ Θεσσαλονίκης των Ανεξάρτητων Ελλήνων&#160;κ. Χρυσούλας-Μαρίας Γιαταγάνα προς τον Υπουργό Υγείας, σχετικά με την οικονομική επιβάρυνση της Ελληνικής Φαρμακοβιομηχανίας από την ακολουθούμενη πολιτική στη συνταγογράφηση και κοστολόγηση των φαρμάκων.
Στην ερώτηση θα απαντήσει ο Αναπληρωτής Υπουργός Υγείας κ. Σαλμάς.
Το λόγο έχει η κ. Χρυσούλα-Μαρία Γιαταγάνα, για να αναπτύξει την ερώτησή της.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε. 
Κύριε Υπουργέ, η Πανελλήνια Ένωση Φαρμακοβιομηχανίας έχει καταγγείλει ότι η επιβολή του μέτρου της συνταγογράφησης με δραστική ουσία και υποκατάσταση στο φαρμακείο με το φθηνότερο γενόσημο οδηγούν την εγχώρια παραγωγή φαρμάκου σε καταδίκη, ομοίως και την εθνική οικονομία και σε κατάργηση χιλιάδων θέσεων εργαζομένων στον ευρύτερο τομέα του φαρμάκου.
Το ΙΟΒΕ σε μελέτη που παρουσίασε το Φεβρουάριο του 2013 αναδεικνύει τη σημασία που έχει ο κλάδος παραγωγής φαρμάκων στη χώρα μας, στην εθνική οικονομία και στην απασχόληση. Εντελώς συνοπτικά και ενδεικτικά, σύμφωνα με τη μελέτη του ΙΟΒΕ, τα κυριότερα χαρακτηριστικά της παραγωγής φαρμάκου, είναι τα ακόλουθα:
Πρώτον, η συμβολή του κλάδου στην εγχώρια μεταποιητική δραστηριότητα έφτασε στο 10% της συνολικής μεταποιητικής παραγωγής το 2010. Αυτή η αναλογία είναι η τρίτη υψηλότερη στην Ευρωπαϊκή Ένωση. 
Δεύτερον, σε σχέση με τους υπόλοιπους κλάδους της εγχώριας μεταποίησης, ο κλάδος αυτός παρουσίασε την υψηλότερη μέση ετήσια άνοδο ως προς την ακαθάριστη προστιθέμενη αξία τη δεκαετία 2000 - 2010. Η άνοδος αυτή είναι η μεγαλύτερη στις χώρες - μέλη της Ευρωπαϊκής Ένωσης στον αντίστοιχο κλάδο. 
Την περίοδο 2000 - 2011 ο κλάδος σημείωσε τη μεγαλύτερη άνοδο στην παραγωγή του στην εγχώρια μεταποίηση. Η άνοδος αυτή είναι, επίσης, η μεγαλύτερη στην Ευρωπαϊκή Ένωση όσον αφορά την παραγωγή φαρμάκου. 
Οι εξαγωγές φαρμακευτικών προϊόντων κατέχουν το τέταρτο μεγαλύτερο μερίδιο στο σύνολο των εξαγωγών της ελληνικής μεταποίησης εμφανίζοντας υψηλή ανταγωνιστικότητα. 
Η συμβολή του κλάδου στο ΑΕΠ της χώρας εκτιμάται στα 2,8 δισεκατομμύρια ευρώ. Με βάση, μάλιστα, τους εκτιμώμενους πολλαπλασιαστές, μπορεί να σημειωθεί ότι για κάθε 1.000 ευρώ που δαπανώνται για την αγορά φαρμάκων που παράγονται στην Ελλάδα, το ΑΕΠ της χώρας ενισχύεται κατά 3.420 ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ζητώ λίγο την ανοχή σας, κύριε Πρόεδρε. Τελειώνω.
Η άμεση απασχόληση στον κλάδο εκτιμάται σε δέκα χιλιάδες οκτακόσιες θέσεις εργασίας. Ωστόσο, εμμέσως, σε κλάδους που προμηθεύουν με εισροές την παραγωγή φαρμακευτικών προϊόντων, υποστηρίζονται περίπου δεκατρείς χιλιάδες τετρακόσιες θέσεις. Άλλες είκοσι εννέα χιλιάδες θέσεις εργασίας περίπου είναι αποτέλεσμα της καταναλωτικής δαπάνης από τους καταβαλλόμενους μισθούς. Έτσι, η συνολική επίδραση στην απασχόληση είναι πενήντα τρεις χιλιάδες εκατό θέσεις εργασίας. 
Η ερώτησή μου, κύριε Υπουργέ, την οποία έχω καταθέσει από 19-12-2012, αφορά ένα θέμα μείζονος σημασίας υπό τις παρούσες οικονομικές συνθήκες: Γιατί με το μέτρο του φθηνότερου και συνεπώς εισαγόμενου γενόσημου πλήττεται η ελληνική φαρμακοβιομηχανία. 
Λαμβάνοντας υπ’ όψιν τα προαναφερόμενα, προβλέπεται, συνακόλουθα, άμεση ζημία της εθνικής οικονομίας μας ύψους 300 εκατομμυρίων ευρώ σε ετήσια βάση και μεσοπρόθεσμη απώλεια οκτώμισι χιλιάδων θέσεων εργασίας στον ευρύτερο τομέα φαρμάκων. 
Θυμίζω ότι το θέμα της ανεργίας είναι το μεγαλύτερο πρόβλημα της χώρας. 
Θυμίζω, επίσης, ότι το έλλειμμα του εμπορικού ισοζυγίου στα φάρμακα κινείται σε επίπεδο πάνω από 2 δισεκατομμύρια τον χρόνο. Αυτό είναι ιδιαίτερα σημαντικό. 
Υπολογίσατε αυτούς τους κινδύνους, κύριε Υπουργέ; Υπολογίσατε αν υπάρχουν μακροπρόθεσμα οφέλη από τη ρύθμιση που κάνατε; Εξετάσατε το ενδεχόμενο να συνεργαστείτε με τις ελληνικές φαρμακοβιομηχανίες, πετυχαίνοντας ταυτόχρονα και τον στόχο της φαρμακευτικής δαπάνης, αλλά και προωθώντας την ανάπτυξη ενός τόσο σημαντικού κλάδου της οικονομίας;
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε την κυρία συνάδελφο.
Ο Αναπληρωτής Υπουργός Υγείας κ. Μάριος Σαλμάς έχει τον λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε.
Επιτρέψτε μου να πω ότι τίποτα από αυτά τα καταστροφικά, που με ρωτούσατε το Δεκέμβριο, δεν συνέβησαν τέσσερις μήνες μετά. Και ευτυχώς που δεν απαντήθηκε τότε η ερώτηση, διότι τώρα τα πράγματα και οι πολιτικές μας δείχνουν ότι έχουν ξεπεράσει αυτήν την ερώτηση, διότι τίποτε απ’ αυτά που ειπώθηκαν τότε και που εσείς επαναλαμβάνατε -δικαίωμά σας τώρα, αν αναλάβατε να εκπροσωπείτε τις ελληνικές φαρμακοβιομηχανίες στη Βουλή, είναι δικό σας θέμα και του κόμματός σας- δεν συνέβη. Ούτε χιλιάδες θέσεις εργασίας χάθηκαν ούτε 300 εκατομμύρια χάθηκαν ούτε επιβαρύνθηκε ο προϋπολογισμός ούτε φάρμακο καταστροφικό και επικίνδυνο μπήκε στη χώρα ούτε και ο τζίρος των ελληνικών φαρμακευτικών επιχειρήσεων μειώθηκε. Απλό είναι.  
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, έχετε τον λόγο.
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Κύριε Υπουργέ, εγώ δεν εκπροσωπώ τις φαρμακοβιομηχανίες. Για άλλους έχει ακουστεί -απ’ τη δική σας πλευρά, απ’ το δικό σας Υπουργείο- ότι εκπροσωπούν φαρμακοβιομηχανίες. Να μην αναφερθώ σε πρόσωπα και πράγματα. Είναι γνωστά αυτά. 
Εγώ θέλω να μου δώσετε συγκεκριμένες απαντήσεις, που δεν μου δώσατε. 
Συγκεκριμένα, πείτε μου: Έχουν τύχει επεξεργασίας αυτές οι θέσεις που απ’ τον ΙΟΒΕ έχουν τεθεί; Τέθηκαν υπ’ όψιν σας τα πραγματικά νούμερα; Πείτε μου. Αυτά τα νούμερα έχουν τεθεί απ’ τον ΙΟΒΕ. Ο ΙΟΒΕ τα επεξεργάστηκε. Δεν τα έχω επεξεργαστεί εγώ. Εγώ δεν γνωρίζω το τι συμβαίνει. Εσάς ρώτησα και η απάντησή σας ήταν άκρως προσβλητική. Δεν απαντήσατε σε τίποτα, σε καμμία απ’ τις ερωτήσεις μου!
Όπως ξέρετε, τα γενόσημα της ελληνικής φαρμακοβιομηχανίας είναι ασφαλή ποιοτικά και πιστοποιημένα από τον ελληνικό, αλλά και από διεθνείς οργανισμούς φάρμακων, αμερικανικό και ευρωπαϊκό. Κανένας δεν αμφισβητεί ότι έπρεπε να γίνεται έλεγχος και εξοικονόμηση της δημόσιας φαρμακευτικής δαπάνης. Και μάλιστα, έπρεπε εδώ και πολλά χρόνια να τον είχατε κάνει. Εσείς της Νέας Δημοκρατίας και του ΠΑΣΟΚ κυβερνήσατε αυτήν τη χώρα και δεν το κάνατε τόσα χρόνια. Καθυστερήσατε κάποιες δεκαετίες. Κανένας, λοιπόν, δεν αμφισβητεί ότι έπρεπε να ελέγχεται ο ευρύτερος χώρος της υγείας, όχι μόνο για την εξοικονόμηση της δαπάνης, αλλά πρωτίστως για την ασφάλεια της υγείας των ασθενών, για τη δυνατότητα να έχουν όλοι ανεξαιρέτως πρόσβαση σε ένα ευνομούμενο ΕΣΥ. Όλα αυτά, όμως, ήταν και είναι ανάγκη να γίνονται ισόρροπα και όχι αποσπασματικά. Όχι χωρίς να εξετάζεται το μακροπρόθεσμο όφελος της ελληνικής οικονομίας. 
Η ευημερία της εθνικής οικονομίας είναι απόλυτα εξαρτώμενη από την ευημερία της αγοράς. Δεν δικαιολογείται ούτε γίνεται αποδεκτό να επικαλείσθε εξοικονόμηση χρημάτων μέσω των εισαγόμενων φαρμάκων γενοσήμων, τη στιγμή που μία από τις πλέον αναπτυγμένες και ανταγωνιστικές δραστηριότητες της ελληνικής αγοράς κινδυνεύει να καταρρεύσει από τα μέτρα που έχετε θεσπίσει εσείς. Οι συνέπειες από αυτήν την κατάρρευση ή έστω συρρίκνωση μόνο του εύρους της φαρμακευτικής δραστηριότητας, θα είναι διαρκείς και ολέθριες. Εξυπακούεται ότι με την πτώση της εγχώριας δραστηριότητας θα καταρρεύσουν μαζί της μερικές χιλιάδες νοικοκυριά. Στο ενάμισι εκατομμύριο ανέργων θα προστεθούν μερικές χιλιάδες ακόμα. Δεν μιλάμε απλά για νούμερα, για ανθρώπινες ζωές μιλάμε, κύριε Υπουργέ. 
Σας επισημαίνω ότι αν θέλατε να πολεμήσετε άνομες σχέσεις γιατρών και φαρμακευτικών εταιρειών, μπορούσατε να βρείτε άλλους τρόπους για να το πετύχετε. Το μόνο που καταφέρνετε με την επιβολή του νέου μέτρου είναι να αναπτυχθεί σταδιακά -αλλά αναπόφευκτα- μια νέα σχέση μεταξύ φαρμακοποιού και φαρμακευτικής εταιρείας που θα οδηγήσει σε παζάρι τιμών μέσα στα φαρμακεία με τους ασφαλισμένους. 
Επισημαίνω επίσης ότι η φαρμακευτική πολιτική σημαίνει προστασία της δημόσιας υγείας και έλεγχος των δαπανών και ανάπτυξη. Η επίτευξη του τριπλού αυτού στόχου απαιτεί ένα σταθερό πλαίσιο φαρμακευτικής πολιτικής με σταθερούς κανόνες σε ικανό βάθος χρόνου. 
Αναρωτηθήκατε πώς είναι δυνατόν να προγραμματίσει τη λειτουργία της μία ελληνική φαρμακοβιομηχανία, όταν, λόγου χάριν, από το Μάρτιο του 2012 έως σήμερα, έχετε εκδώσει έξι υπουργικές αποφάσεις διατάξεις τιμολόγησης. Θέλετε να σας πω τις ημερομηνίες; Την 1η Μαρτίου, 30 Μαρτίου, 8 Οκτωβρίου, 16 Οκτωβρίου, 19 Οκτωβρίου 2012 και 23 Ιανουαρίου 2013. 
Όταν πηγαίνει ο Πρωθυπουργός μας και ζητά από το Κατάρ να γίνουν επενδύσεις που δεν γίνονται, γιατί δεν κοιτάτε μία ανθούσα βιομηχανία να την στηρίξετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για να δευτερολογήσει.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε Πρόεδρε, δεν έχω την απαίτηση όλοι οι Βουλευτές συνάδελφοι να είναι γνώστες σε βάθος τεχνικό στα θέματα των φαρμάκων, αλλά το ελάχιστο που έχουν υποχρέωση είναι να βλέπουν τηλεόραση. Αν βλέπατε τηλεόραση, θα βλέπατε ότι …
ΧΡΥΣΟΥΛΑ –</Speech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Αφήστε τα αυτά και απαντήστε.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Δεν σας διέκοψα.
Με ρωτάτε για το φθηνότερο γενόσημο φάρμακο που δίδεται με βάση τη διάταξη που έγινε το Σεπτέμβριο. Αυτό έχει ξεπεραστεί με την εφαρμογή της θετικής λίστας την προηγούμενη εβδομάδα, όπου δεν δίνουμε το φθηνότερο γενόσημο. Αποζημιώνει το ασφαλιστικό σύστημα τα φάρμακα με βάση τη σχέση θεραπευτικού οφέλους και κόστους. Αυτό, λοιπόν, το αλλάξαμε. Έπρεπε τουλάχιστον να το ξέρετε σήμερα που με εγκαλείτε. 
ΧΡΥΣΟΥΛΑ –</Speech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Ποια είναι η δαπάνη για τον ασφαλισμένο;</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κατανοώ την αγωνία σας. Η ερώτησή σας είναι αυτούσια, αυτό που μου θέτει η ελληνική βιομηχανία όταν έρχεται στο γραφείο μου. Αυτούσια, με λέξη. Είναι δικαίωμά σας και του κόμματός σας –σας ξαναλέω- γιατί αντί να με ρωτάτε εδώ για τον Έλληνα πολίτη και τον Έλληνα ασθενή και για το φάρμακό του, με ρωτάτε για έναν κλάδο της βιομηχανίας. Δικαίωμά σας. 
Σας απαντώ, λοιπόν, ότι δεν απολύθηκαν οι επτάμισι, οκτώμισι χιλιάδες που με ρωτάτε και με ρωτούσατε τότε. Σας το απαντώ. 
Διαβάζω την ερώτησή σας: Τα οικονομικά οφέλη από την υιοθέτηση της συνταγογράφησης με τη δραστική. Αυτό δεν με ρωτάτε; Ούτε υπήρχαν οικονομικά οφέλη στο μνημόνιο -δηλαδή στο μέτρο αυτό δεν γράφονταν οικονομικά οφέλη- ούτε υπολόγιζε κανείς οικονομικά οφέλη. Αυτό ήταν και το επιχείρημά μας απέναντι στην τρόικα. Άρα η απάντηση είναι «όχι».
Δεύτερον: «Αληθεύει ότι η εθνική οικονομία υφίσταται ή πρόκειται να υποστεί ετήσια ζημία ύψους 300 εκατομμυρίων;» Όχι, δεν αληθεύει.
Τρίτον: «Αληθεύει ότι απειλούνται οκτώμισι χιλιάδες θέσεις εργασίας;» Τόσες είναι όλες κι όλες. Σας πληροφορώ, λοιπόν, ότι δεν έκλεισαν. Πολλές ελληνικές επιχειρήσεις αύξησαν τον κύκλο εργασιών το 2012. Μπορείτε να το βρείτε και σε ισολογισμούς. Δεν είναι ανάγκη να ρωτάτε εμένα. 
Άρα τι με ρωτάτε αν αληθεύουν; Μέσα στην κρίση που κόψαμε ένα δισεκατομμύριο από το κέρδος των φαρμακευτικών επιχειρήσεων, πολλές επιχειρήσεις ελληνικές αύξησαν τον κύκλο εργασιών, γιατί είναι εξωστρεφής κλάδος, υγιής κλάδος και βιώσιμος κλάδος.
Με ρωτάτε εάν σε έναν εθνικά κρίσιμο στρατηγικό τομέα δημιουργείται πλήρης εξάρτηση από τα εισαγόμενα φάρμακα και εάν τα ποσά της φαρμακευτικής δαπάνης του κράτους φεύγουν στο εξωτερικό. Όχι. Το γενόσημο φάρμακο που κυκλοφορεί στην Ελλάδα είναι στην πλειοψηφία του ελληνικό. Κι όχι μόνο στην Ελλάδα. Το γενόσημο φάρμακο που κυκλοφορεί σε άλλες χώρες είναι ελληνικό, γιατί είναι δυνατός κλάδος, εξωστρεφής και έχουμε άριστης ποιότητας φάρμακο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Τώρα, αν δεν γνωρίζετε ότι τα 2/3 της φαρμακευτικής δαπάνης αφορούν καινοτόμα φάρμακα που δεν έχει η ελληνική βιομηχανία, εκτός μερικών εξαιρέσεων, τότε προφανώς δεν γνωρίζετε ότι τα 2/3 του τζίρου είναι από πολυεθνικές επιχειρήσεις. Διότι καινοτόμα φάρμακα, τα προστατευόμενα από πατέντα, στο 98% των περιπτώσεων παράγονται από τις επιχειρήσεις που παράγουν έρευνα και είναι οι πολυεθνικές επιχειρήσεις. 
Άρα τι με ρωτάτε αν έχει εξάρτηση η χώρα μας ή οποιαδήποτε χώρα από τις πολυεθνικές επιχειρήσεις φαρμάκου; Αυτές παράγουν το καινοτόμο φάρμακο.
Για να κλείσουμε: Σταθερούς κανόνες έχει η φαρμακοβιομηχανία κι όλη η αγορά. Το ξέρετε κι εσείς, το ξέρουν κι οι ίδιοι. Και το ξέρουν κι οι ίδιοι, γιατί κάναμε τα πράγματα καλύτερα. Αν εσείς αγχώνεστε γιατί εμείς βγάλαμε έξι δελτία τιμών -με τις ορθές επαναλήψεις εννοείται- προφανώς δεν ενδιαφέρεστε για την ουσία των δελτίων τιμών, που είναι το μειωμένο φάρμακο που πήραν οι Έλληνες ασθενείς. Κι αφού δεν ενδιαφέρεστε, ας τα ακούσουν οι πολίτες που παρακολουθούν τη συζήτηση που τους ενδιαφέρει.
Από το 1 δισεκατομμύριο που μείωσε τη δαπάνη το ασφαλιστικό σύστημα, ο ΕΟΠΥΥ, που είναι λεφτά των ασφαλισμένων, ιδρώτας των ασφαλισμένων –και δεν ξέρω τι έκαναν τα κόμματα τα άλλα χρόνια, αλλά ξέρω τι κάνει αυτή εδώ η Κυβέρνηση- τα 250 εκατομμύρια, που είναι το 25% της συμμετοχής, το κέρδισαν οι Έλληνες ασθενείς από τη δαπάνη τους, από την τσέπη τους, για το φάρμακο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Υπουργέ, ολοκληρώστε.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Τελειώνω, κύριε Πρόεδρε.
Φέτος, επειδή θα μειώσουμε και μισό δισεκατομμύριο ακόμη τη φαρμακευτική δαπάνη, 125 εκατομμύρια θα είναι το όφελος της δαπάνης από την τσέπη των Ελλήνων ασθενών. Αυτή είναι η πραγματικότητα. Το γνωρίζουν όλοι οι Έλληνες. Αυτό σημαίνει ότι δώσαμε κατά 21% φθηνότερο φάρμακο στον ελληνικό λαό.
ΧΡΥΣΟΥΛΑ -</Speech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Υπάρχουν ελλείψεις σε φάρμακα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Γιαταγάνα, δεν έχετε το λόγο. 
Απλώς εγώ ως Προεδρείο, κύριε Υπουργέ…
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Είναι πολύ προσβλητικό…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό.
…θεωρώ πως αυτό που είπατε ότι η Βουλευτής εκπροσωπεί φαρμακευτικές εταιρείες, δεν ήταν σωστό.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Είπα «μιλάει σαν εκπρόσωπος».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εντάξει. 
Από εκεί και πέρα, οι Βουλευτές κάνουν ερωτήσεις και δέχονται απαντήσεις. Δεν σημαίνει ότι όποιος κάνει μία ερώτηση, εκπροσωπεί συγκεκριμένα συμφέροντα. Αυτό θέλω να πιστεύω.
Προχωρούμε στην πέμπτη  με αριθμό 6093/21-1-2013 ερώτηση πρώτου κύκλου του Βουλευτή Β´ Αθήνας του Λαϊκού Συνδέσμου – Χρυσή Αυγή κ. Γεωργίου Γερμενή&#160;προς τον Υπουργό Υγείας, σχετικά με τις μεταμοσχεύσεις οργάνων από θανόντα&#160;δότη και την υποχρεωτική αφαίρεσή τους από το 2013 με βάση το ν. 3984/2011.
Στην ερώτηση θα απαντήσει ο Αναπληρωτής Υπουργός Υγείας κ. Σαλμάς. 
Ο κ. Γερμενής έχει το λόγο για δύο λεπτά, για να αναπτύξει την ερώτησή του.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, έχω καταθέσει την ίδια ερώτηση δύο φορές, μία φορά στις 11-10-2012 και τη δεύτερη φορά στις 21-1-2013. Η ερώτηση αφορά στο εμπόριο οργάνων και στην υποχρεωτική αφαίρεσή τους από το σύνολο του ελληνικού λαού από το 2013. Ομολογουμένως με την παρουσία σας με εκπλήσσετε θετικά, γιατί δεν περίμενα να είστε παρών.
Καλείστε, λοιπόν, να διευκρινίσετε ποια είναι η ημερομηνία έναρξης ισχύος του ν. 3984/2011 όπως ισχύει: Η 1η Ιουνίου 2013 σύμφωνα με το άρθρο 9; Ή 1η Ιουλίου του 2013 σύμφωνα με το άρθρο 65;
Περαιτέρω, πώς εννοείται για την εφαρμογή του νόμου η χρονική στιγμή του θανάτου; Περιλαμβάνεται ο εγκεφαλικός θάνατος; Οι ασθενείς σε κώμα θα υποβάλλονται σε αφαίρεση οργάνων ως κλινικά νεκροί;
Εν συνεχεία, ερωτάσθε πώς τεκμαίρεται ότι όλοι οι Έλληνες είναι υποψήφιοι δωρητές οργάνων εφόσον δεν δήλωσαν την αντίθεσή τους εν ζωή. Τους έχετε ενημερώσει με αποστολή σχετικού εντύπου άρνησης και με δυνατότητα αποστολής στον Εθνικό Οργανισμό Μεταμοσχεύσεως, ΕΟΜ, άνευ τελών; Πόσοι πολίτες έχουν εγγραφεί έως σήμερα στο μητρώο αρνητών δωρητών οργάνων; Ποια είναι η στάση της Εκκλησίας και της Εθνικής Επιτροπής Βιοηθικής επί του θέματος και τι συμβαίνει στο εξωτερικό;
Τέλος, λαμβανομένου υπ’ όψιν του κινδύνου εμπορίας οργάνων, ρωτάμε ευθέως αν η συγκυβέρνησή σας θα προχωρήσει στην κατάργηση του εν λόγω νόμου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε.
Ευχαριστώ και το συνάδελφο γιατί είναι σημαντική η ερώτησή του και ενδιαφέρει πάρα πολλούς Έλληνες πολίτες.
Θα ήθελα να πω ότι, επειδή αναφερθήκατε στο άρθρο 9 του ν. 3984/2011, με το άρθρο 55 παράγραφος 4 του ν. 4075 του Απριλίου του 2012 προστέθηκε μία φράση που λέει «και κατόπιν συναίνεσης της οικογένειας». Αυτό είναι σημαντικό και δεν υπήρχε στο νόμο στον οποίο αναφέρεστε. Τώρα χρειάζεται απαραίτητα και η συναίνεση της οικογένειας. Ούτως ή άλλως τώρα η οικογένεια, αν ερωτηθεί και δηλώσει με το προηγούμενο καθεστώς ότι θέλει να δωρίσει τα όργανα του συγγενικού της προσώπου, αυτό γίνεται χωρίς να έχει ληφθεί καθόλου υπ’ όψιν η άποψη του θανόντος. 
Ήθελα να πω το εξής σχετικά με τη δεύτερη ερώτησή σας: Σύμφωνα με το άρθρο 9 παράγραφος 5 του ιδίου νόμου στον οποίο αναφέρεστε, του ν. 3984/2011, η αφαίρεση οργάνων αποθανόντα δότη διενεργείται μετά την επέλευση του θανάτου, κριτήριο για την οποία είναι η νέκρωση του εγκεφαλικού στελέχους, σύμφωνα με τα ευρέως αποδεκτά και σύγχρονα δεδομένα της επιστήμης, όπως ορίζονται και σε απόφαση του Κεντρικού Συμβουλίου Υγείας περί διάγνωσης του εγκεφαλικού θανάτου.
Επεξηγηματικά θα ήθελα να αναφέρω ότι σύμφωνα με αυτήν την απόφαση του Κεντρικού Συμβουλίου Υγείας που σας ανέφερα, ο θάνατος του εγκεφαλικού στελέχους είναι συνθήκη επαρκής και αναγκαία για να χαρακτηριστεί νεκρός ολόκληρος ο εγκέφαλος. Κατ’ ακολουθία, η διάγνωση του θανάτου του ανθρωπίνου σώματος ταυτίζεται με τη διάγνωση του θανάτου του εγκεφαλικού στελέχους. Τα κριτήριά του για τη διάγνωση αυτή είναι ιατρικά και καθορίζονται με αναγνωρισμένες ιατρικές τεχνικές, δηλαδή δεν είναι κάτι που μπορεί να κάνει λάθος ο γιατρός. Η πιστοποίηση του θανάτου κατοχυρώνεται με τη συμμετοχή τριών έμπειρων γιατρών, του θεράποντος ιατρού, του νευρολόγου ή νευροχειρουργού και του αναισθησιολόγου, οι οποίοι δεν μετέχουν σε χειρουργική ομάδα αφαίρεσης ή μεταμόσχευσης οργάνων. Οι δοκιμασίες είναι κλινικές και επαναλαμβάνονται δύο φορές σε χρονική απόσταση μεταξύ τους τουλάχιστον οκτώ ωρών. Εφόσον τεθεί η διάγνωση του θανάτου με εγκεφαλικά κριτήρια, το άτομο θεωρείται νεκρό και η παραπέρα μηχανική υποστήριξη είναι άσκοπη, εκτός αν πρόκειται να γίνει δωρεά οργάνων ή μεταμόσχευση. Η διάγνωση του θανάτου με εγκεφαλικά κριτήρια είναι ανεξάρτητη από το ενδεχόμενο δωρεάς. 
Πρέπει να πω ότι ο θάνατος που διαγιγνώσκεται με εγκεφαλικά κριτήρια είναι μία μη αναστρέψιμη κατάσταση που ισοδυναμεί με το θάνατο και δεν έχει καμμία σχέση με τις φυτικές ή κωματώδεις καταστάσεις που γνωρίζουμε. 
Στο τρίτο ερώτημά σας, το θέμα του τύπου της συναίνεσης προβλέπεται από την ενσωμάτωση της κοινοτικής οδηγίας 2010/53. Η εικαζόμενη συναίνεση ισχύει εδώ και χρόνια σε πολλά ευρωπαϊκά κράτη -με ρωτήσατε γι’ αυτό- χωρίς κανένα πρόβλημα, καθώς πάντα ενημερώνονται οι συγγενείς του εκλιπόντος για το ενδεχόμενο της δωρεάς οργάνων, όπως ρητά προβλέπεται στο ν. 3984/2011 στο άρθρο 9 παράγραφος 2.
Άλλωστε και ο προηγούμενος νόμος, ο ν.2737/99 είχε παρόμοια ρύθμιση.
Η αποστολή σχετικού εντύπου σε όλους τους πολίτες της χώρας –όπως με ρωτήσατε- δεν προβλέπεται.
Όσον αφορά το τέταρτο ερώτημά σας, όπως προβλέπει και ο ν.3984/11 στην ίδια παράγραφο η αφαίρεση οργάνων από το θανόντα δότη, θα γίνεται μετά τη συναίνεση της οικογένειας του εκλιπόντος, εφόσον ο ίδιος δεν είχε εκφράσει την αντίθεση του. Στην πράξη ακόμα και σήμερα που ισχύει η δηλούμενη συναίνεση, δηλαδή η «κάρτα δωρητή», ο Εθνικός Οργανισμός Μεταμοσχεύσεων ζητά τη συναίνεση των συγγενών πρώτου βαθμού του θανόντος, ακόμα και στην περίπτωση που ο θανών έχει κάρτα δωρητή. Ακόμα και τότε ερωτώνται οι συγγενείς αλλά πολύ περισσότερο με την εφαρμογή της εικαζόμενης συναίνεσης προστατεύεται καθολικά η επιθυμία του εκλιπόντος να μη γίνει δότης οργάνων. Δηλαδή, σε περίπτωση προϋπάρχουσας αρνητικής δήλωσης, ο εκλιπών δεν θα γίνει δότης οργάνων ακόμα και αν η οικογένεια του το επιθυμεί, κάτι που δεν είναι δυνατόν να γίνει με το καθεστώς της δηλούμενης συναίνεσης σήμερα. Εφόσον η εφαρμογή του νόμου δεν δημιουργεί τυχόν προβλήματα, δεν θα υπάρξει λόγος αλλαγής του νομοθετικού πλαισίου. 
Τα υπόλοιπα ερωτήματα θα σας τα απαντήσω στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Γερμενής έχει το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Ευχαριστώ, κύριε Πρόεδρε. 
Σύμφωνα με το ν.3984/2011, όπως τροποποιήθηκε και ισχύει στο άρθρο 9 στις παραγράφους 1 και 2, ορίζονται τα εξής: 
«Η αφαίρεση ενός ή περισσότερων οργάνων από θανόν πρόσωπο πραγματοποιείται εφόσον είναι ενήλικο και συντρέχουν οι προϋποθέσεις της επόμενης παραγράφου. Η αφαίρεση από ανήλικο επιτρέπεται εάν συναινούν σε αυτό οι γονείς ή ο γονέας, που έχουν την επιμέλεια του τέκνου. Εάν δεν υπάρχουν ή έχουν εκπέσει από τη γονική μέριμνα, η συναίνεση παρέχεται από τον επίτροπο. Η συναίνεση δίνεται, πρώτον, με έγγραφο στο οποίο βεβαιώνεται η γνησιότητα της υπογραφής και, δεύτερον, με προφορική δήλωση που καταχωρίζεται σε ειδικό βιβλίο, το οποίο τηρείται στον Οργανισμό Αφαίρεσης ή στη Μονάδα Μεταμόσχευσης. Κατά τη δήλωση παρίστανται δύο μάρτυρες, οι οποίοι συνυπογράφουν στο ειδικό βιβλίο. Η συναίνεση πρέπει να είναι ρητή και ειδική. Τα έγγραφα υπό α&apos; και β&apos; φυλάσσονται στον ιατρικό φάκελο του δότη.
Η αφαίρεση ενός ή περισσότερων οργάνων από ενήλικο θανόν πρόσωπο πραγματοποιείται εφόσον, όσο ζούσε, δεν είχε εκφράσει την αντίθεσή του σύμφωνα με την παράγραφο 3 και κατόπιν συναίνεσης της οικογένειάς του. Η έναρξη ισχύος της παρούσας παραγράφου αρχίζει από 1-6-2013 προκειμένου στο διάστημα αυτό να υπάρξει πλήρης ενημέρωση των πολιτών μέσω εφαρμογής συγκεκριμένης ενημερωτικής εκστρατείας. Με απόφαση του Υπουργού Υγείας και Κοινωνικής Αλληλεγγύης καθορίζεται ο τρόπος και κάθε τεχνική λεπτομέρεια σχετικά με την εκδήλωση θετικής ή αρνητικής δήλωσης του κάθε ατόμου και ο τρόπος συγκέντρωσης αυτών από τον ΕΟΜ».
Εδώ τίθενται τα ακόλουθα ερωτήματα, κύριε Υπουργέ: 
Υπάρχει η πλήρης ενημέρωση των πολιτών μέσω εφαρμογής συγκεκριμένης ενημερωτικής εκστρατείας προκειμένου να είναι σε θέση να κρίνουν  εάν από 1-6-2013 θα γίνουν δωρητές οργάνων; 
Αποστείλατε υπεύθυνες δηλώσεις με κείμενο άρνησης δωρεάς οργάνων σε όλους τους πολίτες, όπως αυτές που κυκλοφορούν στο διαδίκτυο από ιδιώτες, προκειμένου να εκφράσουν την αντίρρηση τους;
Τους δώσατε τη δυνατότητα ατελώς να την αποστέλλουν μέσω ΕΛΤΑ εφόσον δεν διαθέτουν τηλεομοιότυπο, fax; 
Καθόσον τίποτα από τα παραπάνω δεν έλαβε χώρα, θεωρούμε ότι σε περίπτωση που ο νόμος δεν καταργηθεί -όπως επιθυμούμε- πρέπει να δοθεί παράταση στην έναρξη ισχύος τουλάχιστον έως το 2014 για να προηγηθεί η σχετική ενημερωτική εκστρατεία, όπως απαιτεί ο νόμος. 
Κύριε Υπουργέ, η Ελλάδα έχει αρκετές αρνητικές πρωτιές σε πάρα πολλούς τομείς, ενώ έχει καταστεί πειραματόζωο των διεθνών τοκογλύφων με την εφαρμογή των εθνοκτόνων μνημονίων. Μην επιτρέψετε, λοιπόν, να γίνει πειραματόζωο εμπορίας οργάνων παγκοσμίως. 
Ξέρετε πολύ καλά ότι σε μια χώρα όπως είναι η δική μας, όπου ο αριθμός των λαθρομεταναστών επίσημα από το κράτος αγνοείται, είναι πάρα πολύ εύκολο να γίνει εμπόριο οργάνων σε μη καταγεγραμμένους αλλοδαπούς αρχικά και φτωχούς άστεγους Έλληνες αργότερα.
Παρακαλούμε όπως προχωρήσατε στην κατάργηση του νόμου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κύριος Υπουργός, για να ολοκληρώσει τη συζήτηση της ερώτησης.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε συνάδελφε, συνεκτιμώντας και τη δευτερολογία σας, θα προχωρήσω στις απαντήσεις και των υπόλοιπων ερωτήσεων και μετά θα κλείσω συμπερασματικά.  
Στα ερωτήματά σας συμπεριλαμβάνεται και το αν θα υπάρξει αύξηση των εγκληματικών δραστηριοτήτων προκειμένου να γίνεται λήψη οργάνων. 
Θέλω να πω ότι η λήψη και η μεταμόσχευση των οργάνων ως προϊόν παράνομης ή εγκληματικής ενέργειας είναι πρακτικά ανέφικτη για λόγους τεχνικούς και ιατρικούς, όπως θα σας εξηγήσω. Όμως θα σας πω ότι ακόμα και αν ήταν σαν ενέργεια πρακτικά εφικτή, δεν θα είχε κανένα λόγο ο θύτης να περιμένει τον Ιούνιο του 2013 προκειμένου να κάνει αυτήν την πράξη. Θα μπορούσε θεωρητικά να απαγάγει και τώρα προκειμένου να πάρει τα όργανα. 
Το ενδεχόμενο επίσης μαζικής διάγνωσης εγκεφαλικών θανάτων προκειμένου να αποτελέσουν αντικείμενο εκμετάλλευσης εμπόρων οργάνων είναι πρακτικά ανέφικτο. Υπενθυμίζουμε ότι ο εγκεφαλικά νεκρός νοσηλεύεται διασωληνωμένος σε μονάδα εντατικής θεραπείας. Όπως είπαμε, η πιστοποίηση γίνεται με τον τρόπο του εγκεφαλικού θανάτου, που προανέφερα. 
Για να πραγματοποιηθεί η λήψη και μεταμόσχευση οργάνων χρειάζεται η εμπλοκή και συνεργασία δεκάδων εξειδικευμένων επαγγελματιών υγείας: γιατροί, εντατικολόγοι, συντονιστές μεταμοσχεύσεων, εξειδικευμένοι χειρουργοί, ανοσολόγοι, παθολογοανατόμοι κ.λπ., καθώς και πολυάριθμο προσωπικό δημοσίων φορέων, όπως τα νοσοκομεία, ο Εθνικός Οργανισμός Μεταμοσχεύσεων, οι μονάδες μεταμόσχευσης ΕΚΑΒ, τα εργαστήρια ιστοσυμβατότητας κ.α.. Όλοι αυτοί θα πρέπει να δουλεύουν για πάνω από ένα συνεχές εικοσιτετράωρο. Οπότε, γίνεται αντιληπτό ότι είναι ανέφικτη οποιαδήποτε διαφορετική παράνομη διαδικασία.
Εξάλλου και με προηγούμενο νομικό καθεστώς –ένα νόμο του  1999- απαγορευόταν κάθε συναλλαγή που αφορούσε τη δωρεά οργάνων και τη μεταμόσχευση και προβλέπονταν σχετικές ποινικές κυρώσεις. Έτσι και στο νέο νόμο, το ν.3984/2011, προβλέπεται ρητά στο άρθρο 5 όχι μόνο η απαγόρευση κάθε είδους οικονομικού ή άλλου ανταλλάγματος στο δότη ή την οικογένειά του ή στο ιατρικό και λοιπό προσωπικό που συμμετέχει, αλλά ακόμη και η γνωστοποίηση της ανάγκης ή της διαθεσιμότητας με σκοπό την ανταλλαγή. 
Με ρωτήσατε σε ποια κράτη ισχύει η εικαζόμενη συναίνεση. Ισχύει εδώ και πολλά χρόνια σε αρκετά ευρωπαϊκά κράτη: Αυστρία, Βέλγιο, Βουλγαρία, Γαλλία, Εσθονία, Ισπανία, Ιταλία, Κροατία, Λουξεμβούργο, Νορβηγία, Ρουμανία, Σουηδία, Φινλανδία, Πολωνία, Ουγγαρία. 
Με ρωτήσατε κάτι και παίρνω αφορμή απ’ αυτό. Άλλωστε από τη συζήτηση μπορεί να βγει κάτι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε, με αυτό.  
Από 27-6-2011, όταν ξεκίνησε η δημόσια διαβούλευση του νέου νόμου μέχρι σήμερα, στον Εθνικό Οργανισμό Μεταμοσχεύσεων έχουν καταχωρισθεί επτακόσιες ενενήντα δύο αρνητικές δηλώσεις. Τι σημαίνει αυτό; Σημαίνει ότι προφανώς –και εδώ έχετε δίκιο- μέχρι την εφαρμογή του νόμου πρέπει εμείς ως Υπουργείο να εντείνουμε την προσπάθεια ξανά, να ενημερώσουμε τους πολίτες, ώστε να ευαισθητοποιηθούν για τη λήψη της απόφασής τους μέχρι την εφαρμογή του νόμου.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο συνάδελφος κ. Κωνσταντίνος Κοντογεώργος ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Συνεπώς η Βουλή ενέκρινε τη ζητηθείσα άδεια. 
Τελευταία είναι η έκτη με αριθμό 7383/19-2-2013 ερώτηση πρώτου κύκλου του Βουλευτή Αττικής της Δημοκρατικής Αριστεράς κ. Βασίλειου Οικονόμου, προς τον Υπουργό Υγείας, σχετικά με την καταβολή των οδοιπορικών στους νεφροπαθείς του δημοσίου. 
Στην ερώτηση θα απαντήσει ο Αναπληρωτής Υπουργός κ. Μάριος Σαλμάς. 
 Ο κ. Οικονόμου έχει το λόγο για δύο λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Υπουργέ, κατ’ αρχάς σας ευχαριστώ που ήρθατε να απαντήσετε στην ερώτηση. Το λέω αυτό διότι οι απουσίες των αρμοδίων Υπουργών στον κοινοβουλευτικό έλεγχο είναι πάρα πολλές. Υπ’ αυτήν την έννοια όταν βλέπουμε Υπουργό να έρχεται να μας απαντάει, πρέπει να κάνουμε και γιορτή στην Αίθουσα! Μέχρι στιγμής έχετε επιδείξει μια συνέπεια και σεβασμό στον κοινοβουλευτικό έλεγχο. 
Θέλω να σας αναφέρω ένα λεπτό, ευαίσθητο ζήτημα. Πιστεύω ότι με τη μέχρι τώρα πορεία σας μπορείτε να δώσετε απαντήσεις. Αναφέρομαι στο ζήτημα της καθυστέρησης των οδοιπορικών στους νεφροπαθείς. 
Όσον αφορά τις μονάδες αιμοκάθαρσης, χρειάζεται να δίδεται η αποζημίωση στους νεφροπαθείς. Είναι άνθρωποι που χρήζουν αυτής της μεγάλης υποστήριξης για να μπορούν να κρατηθούν στη ζωή. Οι καταγγελίες είναι πάρα πολλές. Για όλο το 2012 δεν έχουν καταβληθεί αυτά τα οδοιπορικά.
Στην εποχή της κρίσης, κύριε Υπουργέ, καταλαβαίνετε ότι αυτό το πολύ μεγάλο ποσό που επιβαρύνει κάθε οικογένεια, που έχει ένα νεφροπαθή, δεν μπορεί να είναι ανεκτό, δεν μπορεί να γίνει αποδεκτό. Έχουμε επιβαρύνει το βιοτικό επίπεδο της μέσης ελληνικής οικογένειας πάρα πολύ. Τουλάχιστον αυτές τις κατηγορίες συνανθρώπων μας να μπορέσουμε να τις βοηθήσουμε. 
Περιμένω από εσάς σήμερα, με αφορμή αυτήν την ερώτηση, να βάλετε στην πρώτη γραμμή των ιεραρχήσεών σας την αποζημίωση αυτών των ανθρώπων, την καταβολή δηλαδή των οδοιπορικών τους. Ξέρω ότι είναι μεγάλες οι τρύπες και μεγάλα τα ανοίγματα του Υπουργείου σας. Σας έχω κάνει ερώτηση αν θυμάστε για τις Στέγες Υποστηριζόμενης Διαβίωσης, για το οικοτροφείο της Παλλήνης. Ανταποκριθήκατε και συγχαρητήρια για την κίνηση που κάνατε τότε. Γνωρίζω ότι τα κενά είναι πολλά, οι τρύπες είναι τεράστιες. Όπου και να κοιτάξεις χρωστάει το Υπουργείο Υγείας, ο ΕΟΠΥΥ, όλο αυτό το σύστημα. 
Καταλαβαίνω, λοιπόν, ότι είναι δύσκολο να αποφασίσετε ποια σειρά θα βάλετε, αλλά νομίζω ότι και αυτή η κατηγορία πρέπει να προταθεί. Περιμένω την απάντησή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε.
Πράγματι θίγετε ένα σοβαρό θέμα, υπαρκτό, που λέγεται καθυστέρηση καταβολής των εξόδων που κάνουν ασθενείς στη χώρα μας από την τσέπη τους και μετά κατευθύνονται στο ασφαλιστικό σύστημα και στο ασφαλιστικό ταμείο υγείας, τον ΕΟΠΥΥ, για να πάρουν τα χρήματα πίσω. Δέχομαι ότι είναι υπαρκτό το πρόβλημα, είναι όμως λίγο καλύτερα όσο περνάει ο καιρός και βελτιώνεται.
Ξεκαθαρίζω από την αρχή -και είναι θέση του αρμοδίου εποπτεύοντος του ΕΟΠΥΥ, του Αναπληρωτή Υπουργού- ότι είναι σαφέστατη η οδηγία πως ο ΕΟΠΥΥ πρέπει πρώτα να πληρώνει τους ασθενείς, τα έξοδα, τις δαπάνες των ασθενών και μετά τους υπόλοιπους παρόχους. Τελεία και παύλα. Όσο δεν θα γίνεται αυτό, την ευθύνη θα φέρει η διοίκηση του ΕΟΠΥΥ. Η πολιτική οδηγία και η κατεύθυνση είναι πρώτα οι ασθενείς να παίρνουν τα χρήματά τους. 
Πράγματι η πρώτη χρονιά λειτουργίας του ΕΟΠΥΥ είχε κάποια προβλήματα. Η εικόνα που είχα προκειμένου να έρθω να σας απαντήσω και να ενημερώσω το ελληνικό Κοινοβούλιο, με αφορμή την ερώτησή σας, είναι η εξής: 
Οι ασφαλισμένοι των εντασσόμενων στον ΕΟΠΥΥ φορέων εξακολουθούσαν και μετά την 1η Ιανουαρίου του 2012 που άρχισε να λειτουργεί ο ΕΟΠΥΥ, να προσέρχονται για θέματα παροχών ασθένειας σε είδος στις υπηρεσίες από τις οποίες εξυπηρετούνταν και οι οποίες συνέχισαν να προβαίνουν στον έλεγχο και την απόδοση των δικαιούμενων ποσών σύμφωνα με τον Ενιαίο Κανονισμό Παροχών του Οργανισμού. Ο Οργανισμός, ο ΕΟΠΥΥ δηλαδή, κατόπιν αίτησης των εντασσόμενων φορέων –δηλαδή των ασφαλιστικών μητρικών ταμείων- προέβαινε σε έκδοση επιτροπικών ενταλμάτων και μεταβίβαση πιστώσεων σύμφωνα με τις διατάξεις της κοινής νομοθεσίας. 
Όσον αφορά τους ασφαλισμένους του πρώην ΟΠΑΔ, οι οποίοι εξυπηρετούνται από τις περιφερειακές υπηρεσίες του ΕΟΠΥΥ, πραγματοποιούνται ανά τακτά διαστήματα πληρωμές παροχών με μία υστέρηση όμως, για να φτάνει το πρόβλημα και σε σας.
Το ΙΚΑ πλήρωσε πιο καλά. Από 1-1-2013 οι δαπάνες ασφαλισμένων που καλύπτονται από τον Ενιαίο Κανονισμό Παροχών Υγείας του ΕΟΠΥΥ θα αποδίδονται από τις περιφερειακές διευθύνσεις του ΕΟΠΥΥ, πλην των ασφαλισμένων του ΙΚΑ-ΕΤΑΜ, οι οποίοι θα συνεχίσουν να εξυπηρετούνται από τις υπηρεσίες του.
Περιττό να αναφερθώ στις οικονομικές δυσχέρειες του Οργανισμού όπου ήταν έντονες το 2012. 
Ο Οργανισμός σάς λέω και σήμερα ότι είχε συμβασιοποιήσει δαπάνες και υποχρεώσεις πολύ μεγαλύτερες από τα έσοδά του και γι’ αυτό έκλεισε με ένα σημαντικό έλλειμμα. Αυτό το έλλειμμα φάνηκε το 2012, γιατί τα προηγούμενα χρόνια ερχόταν ο κρατικός προϋπολογισμός και έπαιρνε όλα τα ελλείμματα που είχαν όλα τα μητρικά ταμεία. Ο ΕΟΠΥΥ αναγκάστηκε να λειτουργήσει το 2012 περίπου με 2 δισεκατομμύρια λιγότερες δαπάνες σε σχέση με τα προηγούμενα χρόνια, όπου το άθροισμα των δαπανών των μητρικών ταμείων ήταν κατά 2 δισεκατομμύρια μεγαλύτερο. Προσπαθήσαμε να μη φανεί αυτό το μειωμένο ποσό στην περίθαλψη των ασθενών. 
Ακόμη και αυτό το έλλειμμα, όμως, που είχαμε το 2012 μεταφέρονταν σε αδυναμία, σε δυσκολία πληρωμών. Γι’ αυτό και κλείνοντας η χρήση της προηγούμενης χρονιάς, οι πληρωμές στους παρόχους υγείας δεν ήταν εξ ολοκλήρου για όλη τη χρονιά, για όλους τους μήνες. Αυτό είχε ως αποτέλεσμα για πολλούς παρόχους, όπως είναι οι κλινικές και τα διαγνωστικά κέντρα, να είχαν καταβληθεί οι απαιτήσεις μέχρι και τον Ιούλιο, για μια άλλη κατηγορία, όπως ήταν οι φαρμακοποιοί, να είχαν καταβληθεί μέχρι και το Σεπτέμβριο και για τους γιατρούς μέχρι και τον Αύγουστο. Όλο αυτό θα δημιουργούσε τεράστιο πρόβλημα το 2013 εάν δεν παίρναμε μέτρα. 
Το σημαντικό είναι ότι πήραμε μέτρα 1,2 δισεκατομμύρια ευρώ συμπεριλαμβανομένου και του φαρμάκου σε ετήσια βάση από το σκέλος των δαπανών. Δηλαδή, οι δαπάνες φέτος του ΕΟΠΥΥ θα είναι ουσιαστικά κατά 1 δισεκατομμύριο λιγότερες από την προηγούμενη χρονιά. 
Αν σκεφτεί κανείς ότι αυξήσαμε και το σκέλος των εσόδων από έναν πόρο κοινωνικού ταμείου που υπήρχαν 300 εκατομμύρια και αθροίζονται στα 800 που είχαν προβλεφθεί ως έσοδα  -δηλαδή 1,1 δισεκατομμύρια από τον κρατικό προϋπολογισμό έναντι 800 που ήταν πέρσι- συν τα 180 εκατομμύρια που πήραμε έκτακτη επιχορήγηση στο τέλος στο κλείσιμο της χρονιάς, βλέπει κανείς ότι και τα έσοδα είναι καλύτερα φέτος και οι δαπάνες έχουν προϋπολογιστεί να είναι πολύ μικρότερες. Επομένως το έλλειμμα θα είναι πολύ μικρότερο. 
Σας λέω ότι τα άσχημα για τον ΕΟΠΥΥ τα αφήσαμε πίσω στην προηγούμενη χρονιά. Ο ΕΟΠΥΥ φέτος θα πληρώνει με πολύ καλύτερους ρυθμούς. Αυτό φαίνεται το πρώτο τρίμηνο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε.
Το πρώτο τρίμηνο έγιναν τρεις πληρωμές στις κλινικές και στα διαγνωστικά. Ήδη έχει πληρωθεί στους φαρμακοποιούς και ο Νοέμβριος και πληρώνεται τώρα και ο Δεκέμβριος. Φτάσαμε, δηλαδή, στο σημείο να είναι για τους φαρμακοποιούς δυόμισι μήνες ουσιαστικά οι υποχρεώσεις καταβολής των απαιτήσεων και για τους υπόλοιπους παρόχους να έχουμε φτάσει στο Σεπτέμβριο. Αν σκεφτεί κανείς ότι θα κλείσει κάποια στιγμή το έλλειμμα του 2012, το 2013 θα είναι μια χρονιά πολύ καλύτερη για τον ΕΟΠΥΥ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Οικονόμου για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Μέσα από το δικό σας λόγο περιγράψατε τα μεγάλα προβλήματα που κληρονομήσατε και που καλείστε να διαχειριστείτε ειδικά μέσα στη χρονιά του 2013. Και είναι φανερό πάλι ότι αυτές οι μεγάλες τρύπες, διότι συντμήθηκαν ταμεία και μαζεύτηκαν υπηρεσίες και υποχρεώσεις χωρίς να υπάρχουν οι πόροι για να ανταποκριθεί η πολιτεία δια του ΕΟΠΥΥ, δημιούργησαν αυτόν τον τραγέλαφο του 2012.
Μέσα από αυτήν την κακή συγκυρία πληρώνουν τη νύφη οι άνθρωποι, οι οποίοι είναι οι πιο απροστάτευτοι, δηλαδή, οι νεφροπαθείς .Ο νεφροπαθής που θα πάει μόνος του να κάνει την αιμοκάθαρση, καταλαβαίνετε ότι ούτε να συνδικαλιστεί μπορεί -βλέπε φαρμακοποιούς- ούτε και να δημιουργήσει ομάδες πίεσης μπορεί. Φανταστείτε να έχουμε τους νεφροπαθείς να κάνουν διαδήλωση. Δεν γίνεται. Οι άνθρωποι βρίσκονται σε αδυναμία. 
Άρα πρέπει από μόνη της η πολιτεία, πρέπει από μόνη της αυτό που λέμε η ευνομούμενη πολιτεία να ανταποκριθεί, χωρίς να υπάρχει κανένα μήνυμα, αυτόματα. Σήμερα, όμως, το γεγονός ότι συζητάμε το πρόβλημα σημαίνει ότι η πολιτεία δεν το έχει κάνει αυτό. Το αναγνωρίζετε. 
Καταλαβαίνω τις δυσκολίες του εγχειρήματος να τετραγωνίσετε τον κύκλο -γιατί ουσιαστικά αυτό πάτε να κάνετε και είναι δύσκολο να επιτευχθεί - αλλά σας λέω ότι τα προβλήματα, τα οποία αυτήν τη στιγμή είναι δεδομένα και υπαρκτά, δεν μπορούμε να τα κρύψουμε κάτω από το χαλί.
Οι άνθρωποι αυτοί, όπως σας είπα, δεν μπορούν να συνδικαλιστούν. Είδαμε τις κακές συμπεριφορές του συνδικαλισμού ειδικά στο χώρο της υγείας με τελευταίες εκδηλώσεις απρέπειας, θα έλεγα, απέναντι σε εκπροσώπους κομμάτων.
Όταν τα κόμματα καλούνται σε συνέδρια να πάρουν θέση και να μιλήσουν και πηγαίνουν εκεί να εκφέρουν το λόγο τους, υπάρχουν ακραίες φωνές κι ακραίες εκφάνσεις, οι οποίες δεν ευνοούν τη βασική έννοια της δημοκρατίας, τη συζήτηση δηλαδή, διαφωνείς-συμφωνείς με αυτά που λέει ο κάθε ομιλητής.
Υπ’ αυτήν, λοιπόν, την έννοια, οι νεφροπαθείς –και το ξέρετε κι εσείς πολύ καλά- δεν έχουν τη συνδικαλιστική έκφραση, δεν μπορούν να διεκδικήσουν με αγωνιστικό έως πολεμικό και ηρωικό -θα έλεγα- τρόπο το αυτονόητο, δηλαδή η πολιτεία να ανταποκριθεί στις υποχρεώσεις της. 
Προσέξτε, το 2012, το 2011, το 2008, το 2007 και πιο πίσω, που υπήρχε μία άλλη οικονομική κατάσταση στη χώρα, είχε τη δυνατότητα μία οικογένεια να ανταποκριθεί στα οικονομικά βάρη μίας τέτοιας περιπέτειας, δηλαδή το να έχει έναν άνθρωπο που αναγκάζεται να πάει στην αιμοκάθαρση. Όντως μπορούσε να αναλάβει ένας οικογενειακός προϋπολογισμός το βάρος μίας τέτοιας περιπέτειας. 
Σήμερα δεν γίνεται αυτό. Σήμερα όλοι προστρέχουν στην πολιτεία. Γι’ αυτό, άλλωστε, όπως γνωρίζετε κι εσείς καλύτερα, οι ιδιωτικοί φορείς στο χώρο της ιατρικής, του ιατρικού χώρου δοκιμάζονται, διότι όλοι στρέφονται προς τους δημοσίους φορείς λόγω ελλείψεως χρημάτων. 
Με ικανοποιεί το ότι έχετε δώσει την πολιτική εντολή στη Διοίκηση του ΕΟΠΥΥ να προταθούν οι περιπτώσεις αυτές. Επειδή ακόμα δεν έχουν τελειώσει αυτά τα θέματα, δηλαδή έχουμε εκκρεμότητες νεφροπαθών και οδοιπορικών για νεφροπαθείς, θα ήθελα να κάνετε έναν έλεγχο στη Διοίκηση του ΕΟΠΥΥ. Δηλαδή να κάνετε κι εσείς τον έλεγχό σας, θα τον κάνω κι εγώ όπως νομίζω και κάθε συνάδελφος εδώ στην Αίθουσα. Επειδή είναι λεπτό και ευαίσθητο το θέμα κι επειδή νομίζω ότι όλοι έχουν τέτοια μηνύματα από τις περιοχές τους και ίσως τέτοιες καταγγελίες, να δούμε γιατί δεν προτάσσονται οι νεφροπαθείς στην πληρωμή αυτών των υποχρεώσεων από τον ΕΟΠΥΥ. 
Πάντως, τα μηνύματα ακόμα δεν είναι καλά, δηλαδή δεν έχει επέλθει μία ισορροπία στο θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Αναπληρωτής Υπουργός Υγείας κ. Μάριος Σαλμάς έχει το λόγο.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Σίγουρα προβλήματα υπάρχουν και θα υπάρχουν και ιδιαίτερα στο χώρο της υγείας. Όμως, δεν υπάρχει καμμία διάθεση να τα κρύψουμε κάτω από το χαλί. Τα παρασύρουμε στην επιφάνεια και προσπαθούμε να δώσουμε λύσεις. 
Πρακτικά, για το θέμα των ασθενών που έχουν νεφρική νόσο, των νεφροπαθών, θα σας φέρω ένα-δύο παραδείγματα για να καταλάβετε πως πρόθεσή μας είναι μέρος της εξοικονόμησης που θα φέρουμε στον ΕΟΠΥΥ, να την επιστρέψουμε πίσω στον ελληνικό λαό. Σας το λέω εδώ σήμερα ενώπιον του Κοινοβουλίου ότι το 2013 μέρος του οφέλους που έχουμε από την εξοικονόμηση από τη φαρμακευτική δαπάνη, θα επιστραφεί πίσω στον ελληνικό λαό σε μερίδες ασθενών, σε κατηγορίες ασθενών ή σε εισοδηματικά αδύναμους. 
Τώρα, ως προς τους νεφροπαθείς σας θυμίζω ότι στο παρελθόν έπαιρναν όλα τα φάρμακά τους δωρεάν. Ελήφθη μία υπουργική απόφαση όπου έπαιρναν χωρίς συμμετοχή μόνο τα φάρμακα για την πάθησή τους. Αυτό ήταν εις βάρος των νεφροπαθών. 
Στη συνέχεια πήγαμε και στοχεύσαμε τα φίλτρα νεφρού. Τα φίλτρα νεφρού τα αγόρασε το ελληνικό κράτος, το δημόσιο και Εθνικό Σύστημα Υγείας αλλά και ο ΕΟΠΥΥ, 35 ευρώ τα υψηλής διαπερατότητας και 30 ευρώ τα χαμηλής διαπερατότητας. Περιέργως –και το έχω ξαναπεί στο ελληνικό Κοινοβούλιο- δεκαπέντε εταιρείες έδωσαν την ίδια τιμή και είπαμε ότι αυτό λέγεται καρτέλ και είχαμε δεσμευτεί ότι θα σπάσουμε το καρτέλ. Σήμερα, αυτά που πληρώνονταν 35 ευρώ, πληρώνονται 28 και αυτά που πληρώνονταν 28, πληρώνονται 17. Αυτό είναι πάνω από 20% εξοικονόμηση και –σε εκατομμύρια- μεταφράζεται σε 15 εκατομμύρια εξοικονόμηση για τον ΕΟΠΥΥ. 
Αυτό το επιστρέψαμε αμέσως πίσω στους νεφροπαθείς. Υπέγραψα  υπουργική απόφαση για να παίρνουν οι νεφροπαθείς όλα τα φάρμακά τους ξανά δωρεάν. Αυτό το μοντέλο θα εφαρμόσουμε για να επιστρέψουμε πίσω στον ελληνικό λαό κομμάτι από την εξοικονόμηση που κάνουμε και είναι σημαντικές εξοικονομήσεις. Δεν έχει σημασία να αναφερόμαστε συνεχώς σε αυτές. Σε όλα τα επίπεδα –διαγνωστικά κέντρα, κλινικές, από όλες τις κατηγορίες των δαπανών- έχουμε το πρώτο τρίμηνο σημαντικές εξοικονομήσεις. 
Αλλά και η φαρμακευτική δαπάνη είναι ένας τομέας που συμβάλλει πάρα πολύ. Άλλο μισό δισεκατομμύριο θα επιτύχουμε φέτος. Από το πρώτο τρίμηνο φαίνεται ότι είμαστε κοντά σε αυτόν το στόχο. 
Άρα, λοιπόν, συμπερασματικά, αποδέχομαι την ευαισθησία σας, αποδέχομαι το υπαρκτό τού προβλήματος που θέτετε. Με αφορμή την ερώτησή σας έκανα και έναν έλεγχο σήμερα πριν έρθω στη Βουλή και ξαναθύμισα την πολιτική οδηγία για να πληρώνονται κατά προτεραιότητα οι δαπάνες των ασθενών που κάνουν από την τσέπη τους και μετά οι πάροχοι της υγείας. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Επειδή ο κ. Οικονόμου έκανε μία αναφορά στην παρουσία των Υπουργών -ξέρετε ότι πρόσφατα ανακοίνωσα εδώ και κάποια στοιχεία στατιστικά- θέλω να ενημερώσω ότι ο Υπουργός Επικρατείας κ. Σταμάτης και ο Υφυπουργός παρά τω Πρωθυπουργώ κ. Κεδίκογλου μου τηλεφώνησαν για να μου διευκρινίσουν ότι ορισμένες ερωτήσεις που δεν απάντησαν ήταν συνυποβολή με άλλα Υπουργεία.  Γενικά, μου δήλωσαν ότι είναι στη διάθεση του Σώματος. Πρέπει να ομολογήσω ότι δεν ήταν τα Υπουργεία που μας απασχολούν τόσο πολύ. Ξέρουμε όλοι ποια είναι τα Υπουργεία που μας απασχολούν, αλλά θεωρώ θετικό το ότι ενδιαφέρθηκαν τουλάχιστον να μας δώσουν κάποιες διευκρινίσεις. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Στη συνεδρίαση της Πέμπτης, όπως γνωρίζετε, συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. Η διαδικασία έχει ως εξής: Θα μιλήσουν οι εισηγητές και οι ειδικοί αγορητές επί των άρθρων. Θα ακολουθήσουν οι εναπομείναντες Βουλευτές-ομιλητές επί της αρχής, των άρθρων και των τροπολογιών και τέλος θα μιλήσουν όσοι τυχόν Βουλευτές εγγραφούν σήμερα. 
Αρχίζουμε με τον εισηγητή της Νέας Δημοκρατίας, τον κ. Κοντογιάννη.
Έχετε το λόγο, κύριε Κοντογιάννη, για οκτώ λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Επειδή είναι πολλά τα άρθρα, κύριε Πρόεδρε, είναι δυνατόν να έχουμε μία μικρή ανοχή;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ανοχή, αλλά όχι πολλή, για να μπορέσουμε να μπούμε και στον κατάλογο των ομιλητών.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Κυρίες και κύριοι συνάδελφοι, η αντιμετώπιση της παραβατικότητας στην κοινωνική ασφάλιση δεν αποτελεί αναγκαιότητα μόνο ως προς την κατεύθυνση της διασφάλισης των πόρων του δημοσίου, αλλά αίτημα της ίδιας της κοινωνίας, η οποία δεν ανέχεται πλέον να συνεχιστούν φαινόμενα που οδήγησαν στην κατασπατάληση του δημοσίου χρήματος. Με απλά λόγια, η αντιμετώπιση της παραβατικότητας δεν είναι απλά θέμα οικονομικό, αλλά και ηθικό. Την κρίση δεν υπάρχει περίπτωση να την ξεπεράσουμε, αν δεν πειστούν οι Έλληνες ότι, μέσα από την πολιτική που ασκούμε, βάζουμε τέλος στις αδικίες δεκαετιών αλλά και πως όσοι καταχράστηκαν χρήματα του ελληνικού λαού -εξαπατώντας το κράτος, λαμβάνοντας παράνομα συντάξεις- θα πληρώσουν. 
Αυτό το είπατε, κύριε Υπουργέ, στην επιτροπή. Καλό είναι να το δηλώσετε με την ίδια κατηγορηματικότητα και από το βήμα της Ολομέλειας της Εθνικής Αντιπροσωπείας. Είναι σημαντικό στην εφαρμογή της πολιτικής που περιέγραψα ότι το παρόν νομοσχέδιο ενισχύει την αντίληψη ότι η παρούσα Κυβέρνηση ακολουθεί πολιτική δικαίου, καθώς εμπεριέχει διατάξεις που θα δώσουν οριστικό τέλος σε πρακτικές που προκάλεσαν τεράστια οικονομική ζημιά στα ασφαλιστικά ταμεία και οδήγησαν στην καλλιέργεια νοοτροπιών οι οποίες λειτούργησαν σε βάρος του δημοσίου συμφέροντος. 
Προς την κατεύθυνση αυτή, στο Μέρος Πρώτο του νομοσχεδίου ορίζεται η θέσπιση ενός ολοκληρωμένου μηχανισμού, του συστήματος «Αριάδνη», στο οποίο καταγράφονται όλες οι ληξιαρχικές μεταβολές των ασφαλισμένων, οι οποίες μαζί με την υποχρεωτική αναγραφή του ΑΜΚΑ και του ΑΦΜ ανά σύνταξη συντελούν στη δημιουργία ενός πλαισίου από το οποίο δεν είναι δυνατή καμμία παρέκκλιση στην κατεύθυνση της καταχρηστικής χορήγησης συντάξεων.
Στο σύστημα «Αριάδνη» -άρθρα 1 έως 8- καταγράφονται όλες οι ληξιαρχικές μεταβολές των ασφαλισμένων -γάμοι, γεννήσεις, θάνατοι- προκειμένου να αντιμετωπιστούν φαινόμενα όπως η παράνομη είσπραξη συντάξεων από συγγενείς και οικείους του θανόντος, συντάξεις χηρείας που συνέχιζαν να εισπράττονται από πρώην δικαιούχους που σύναψαν νέο γάμο, οικογενειακά επιδόματα που καταβάλλονται σε διαζευγμένους κ.λπ., που κόστισαν μέχρι σήμερα στο ελληνικό κράτος περίπου 500 εκατομμύρια ετησίως, όπως έμμεσα εκτιμήθηκαν από τα αποτελέσματα των πρόσφατων απογραφών. 
Το σύστημα «Αριάδνη» προβλέπει τη δημιουργία Πληροφοριακού Συστήματος Διαχείρισης Ληξιαρχικών Πράξεων στο Υπουργείο Εσωτερικών, από το οποίο θα αντλούν στοιχεία φορείς όπως η Γενική Γραμματεία Πληροφοριακών Συστημάτων, ο ΕΟΠΥΥ κ.λπ..
Με βάση τα στοιχεία που συγκεντρώνονται στη βάση δεδομένων, η ΗΔΙΚΑ προχωρά στους αναγκαίους διασταυρωτικούς ελέγχους και, μόλις διαπιστώσει παρατυπίες, προβαίνει άμεσα σε αναστολή της καταβολής της παροχής και ταυτόχρονα ενημερώνει τον ΕΟΠΥΥ. 
Στην ίδια κατεύθυνση και στο πλαίσιο της καταπολέμησης της γραφειοκρατίας και της εισφοροδιαφυγής, η ΗΔΙΚΑ μετατρέπεται σε Ενιαία Αρχή Καταβολής Συντάξεων από την 1η Ιουλίου 2013, γεγονός που συμβάλλει στη διαφάνεια και την ταχύτερη απονομή των συντάξεων, καθώς συνδυάζεται με το ΔΙΑΣ. 
Πλέον, εφαρμόζεται η απλή, η κοινή λογική και δεν θα αποστέλλονται εκκαθαριστικά των συντάξεων σε κανένα συνταξιούχο, καθώς τα σχετικά ποσά θα εμφανίζονται προσυμπληρωμένα στην ηλεκτρονική δήλωση κάθε συνταξιούχου. Έτσι, μειώνεται σημαντικά το διοικητικό κόστος, εξοικονομούνται ανθρώπινοι πόροι, καταπολεμάται η γραφειοκρατία, αλλά προκύπτει κι ένα ιδιαίτερα σημαντικό όφελος της τάξης των 80 εκατομμυρίων ευρώ, όπως προβλέπει το άρθρο 18. 
Επίσης, στο Μέρος Πρώτο του νομοσχεδίου προβλέπεται η ενίσχυση ελεγκτικών μηχανισμών, καθώς, πρώτον, καθιερώνεται η συνδρομή της Υπηρεσίας Οικονομικής Αστυνομίας και Δίωξης Ηλεκτρονικού Εγκλήματος στο ελεγκτικό έργο του ΣΕΠΕ και της ΕΥΠΕΑ –Ειδικής Υπηρεσίας Ελέγχου Ασφάλισης- δεύτερον, θεσμοθετείται το πιστοποιητικό ασφαλιστικής συμμόρφωσης για τις μεγάλες επιχειρήσεις –άρθρο 17- και τρίτον, διασφαλίζεται η κινητή περιουσία των επιθεωρητών εργασίας σε περιπτώσεις δολιοφθοράς –άρθρο 20. 
Εδώ, θέλω να ευχαριστήσω τον Υπουργό, γιατί έκανε αποδεκτό το αίτημα όλων των πλευρών για την ενίσχυση των στελεχών του ΣΕΠΕ, γεγονός που θα δώσει τη δυνατότητα στους επιθεωρητές να κάνουν ακόμα πιο σωστά τη δουλειά τους, σε μια εποχή κατά την οποία που η παραβατικότητα ανθεί. 
Στο Μέρος Δεύτερο του νομοσχεδίου ρυθμίζονται ζητήματα που αφορούν στο ΣΕΠΕ, τον ΟΑΕΔ και άλλα εργασιακά ζητήματα. Ως προς το ΣΕΠΕ, επαναπροσδιορίζονται και διαφοροποιούνται η συμφιλιωτική διαδικασία και η διαδικασία επίλυσης των εργατικών διαφορών –άρθρο 23. 
Εδώ θα ήθελα να μεταφέρω για άλλη μια φορά το αίτημα των εταιρειών καθαρισμού και φύλαξης, ώστε στον υπολογισμό των προστίμων να λαμβάνεται υπ’ όψιν ο αριθμός των θιγομένων και όχι ο αριθμός των απασχολουμένων στην εταιρεία. 
Ως προς τον ΟΑΕΔ, επαναπροσδιορίζονται οι σκοποί του και εντάσσονται σ’ αυτόν και οι σκοποί των καταργηθέντων Οργανισμών Εργατικής Κατοικίας και Εργατικής Εστίας –άρθρο 25. Για το λόγο αυτό, θεσμοθετείται ο Ενιαίος Λογαριασμός για την εφαρμογή Κοινωνικών Πολιτικών με αρμοδιότητες, όπως κοινωνικός τουρισμός, στεγαστική προστασία του εργατικού δυναμικού κ.τλ. –άρθρο 34. 
Επίσης, ορίζεται πως όλες οι εισφορές που καταβάλλονται υπέρ των κλάδων και λογαριασμών του ΟΑΕΔ αποτελούν κοινωνικούς πόρους επί των οποίων δεν μπορεί να γίνει κατάσχεση, όπως και επί των τραπεζικών καταθέσεων του ΟΑΕΔ –άρθρο 27. 
Παράλληλα, θεσπίζονται δύο πολύ σημαντικές διατάξεις. Πρώτον, δίνεται για πρώτη φορά η δυνατότητα σε κατόχους άδειας ασκήσεως επαγγέλματος, ασφαλισμένους ή μη σε οικεία ασφαλιστικά ταμεία, που δεν ασκούν ελευθέριο ή άλλο επάγγελμα, να μπορούν να εγγράφονται ως άνεργοι στο Μητρώο Ανέργων του ΟΑΕΔ, αξιοποιώντας παράλληλα τα μέτρα της πολιτείας για την επανένταξή τους στην αγορά εργασίας –άρθρο 30. 
Κυρίες και κύριοι συνάδελφοι, γνωρίζω ότι τελικά οι ωφελούμενοι δεν θα είναι όσοι αρχικώς περιμέναμε. Πρέπει να καταλάβουμε, όμως, ότι αυτό που κάνουμε σήμερα είναι το πρώτο βήμα. Ανοίγουμε ένα δρόμο που σιγά-σιγά, ανάλογα με τις δυνατότητες του κράτους, θα διευρύνεται και αυτό είναι το πλέον σημαντικό. 
Δεύτερον, ως προς τη συμμετοχή ανέργων σε προγράμματα επαγγελματικής κατάρτισης, ορίζεται ότι η συμμετοχή τους δεν αποτελεί λόγο διαγραφής των εγγεγραμμένων στον ΟΑΕΔ. Η διάταξη αυτή θεωρήθηκε επιβεβλημένη, καθώς το ισχύον καθεστώς λειτουργούσε αποτρεπτικά στη συμμετοχή των ανέργων στα εν λόγω προγράμματα, αφού η συμμετοχή τους συνεπαγόταν μηδενισμό του χρόνου ανεργίας, ο οποίος αποτελεί σε ορισμένες περιπτώσεις –κυρίως συμβάσεων ορισμένου χρόνου- βασικό κριτήριο επιλογής. 
Με το άρθρο 37 αναγνωρίζεται θεσμικά ο Σύνδεσμος Ελληνικών Τουριστικών Επιχειρήσεων (ΣΕΤΕ) ως ισότιμος των λοιπών αντιπροσωπευτικών εργοδοτικών οργανώσεων και κατά συνέπεια συμμετέχει σε όλα τα συλλογικά όργανα και εκπροσωπήσεις της χώρας –άρα και στον ΟΑΕΔ- γεγονός που δείχνει τη σημασία που δίνει η χώρα στην ανάπτυξη μέσω του τουρισμού, γιατί ο τουρισμός θα αποτελέσει το βασικό πυλώνα της οικονομίας και κύριο μοχλό για έξοδο της χώρας από την κρίση. 
Στο Μέρος Τρίτο περιλαμβάνονται σπονδυλωτές διατάξεις για την κοινωνική ασφάλιση, οι κυριότερες εκ των οποίων είναι οι εξής: 
Δημιουργία στην ΗΔΙΚΑ από την 1η Απριλίου 2013 ηλεκτρονικού αρχείου ακίνητης περιουσίας όλων των φορέων που εποπτεύονται από το Υπουργείο, με σκοπό την αξιοποίηση και την ορθολογική διαχείριση της περιουσίας του δημοσίου, στοιχεία του οποίου δημοσιοποιούνται στο διαδίκτυο –άρθρο 42. 
Απλουστεύεται το καθεστώς ασφάλισης των ιδιοκτητών τουριστικών καταλυμάτων, με μόνο κριτήριο τη δυναμικότητα ως προς τον αριθμό των δωματίων –άρθρο 58. 
Όσον αφορά τη λειτουργία των ΚΕΠΑ, λόγω των μεγάλων καθυστερήσεων και της αναμονής που παρουσιάζεται στους ελέγχους και τη χορήγηση πιστοποιητικών, με το άρθρο 65 ενισχύονται με ιατρικό προσωπικό και με διοικητικό και γραμματειακό προσωπικό μέσω αποσπάσεων. 
Με το άρθρο 66 παρατείνεται η καταβολή της σύνταξης αναπηρίας για ένα εξάμηνο για όσους κατά την προηγούμενη κρίση είχαν ποσοστό αναπηρίας άνω του 67% .
Στο σημείο αυτό θα ήθελα να επαναφέρω το αίτημα της ΕΣΑΜΕΑ, να γίνεται δεκτή από κάθε δημόσια αρχή για τη χρήση οιασδήποτε οικονομικής  και κοινωνικής παροχής για άτομα με αναπηρία γνωμάτευση αναπηρίας, η οποία έχει εκδοθεί από την ΑΣΥΕ, εφόσον είναι εφ’ όρου ζωής ή δεν έχει λήξει η ισχύς της. Με τον τρόπο αυτό θα αποσυμφορηθεί σε ένα βαθμό το σύστημα, το οποίο έχει ήδη μπλοκάρει.
Ένα ακόμα σημαντικό μέτρο που προβλέπεται με το άρθρο 68 είναι ότι δίνεται η δυνατότητα χορήγησης σύνταξης από τον ΟΓΑ, ακόμα και αν ο ασφαλισμένος οφείλει εισφορές που δεν ξεπερνούν τις 4.000 ευρώ.  
Προβλέπεται, επίσης, η δυνατότητα επανεγγραφής στην κύρια επικουρική ασφάλιση του ΟΑΕΕ ατόμων πρώην ασφαλισμένων, που διέκοψαν παλαιότερα το επάγγελμά τους και σήμερα έχουν νέα επαγγελματική δραστηριότητα ως επαγγελματίες.
Με το άρθρο 74 διευρύνεται η φορολογική βάση με τη χρήση του εργοσήμου και σε επιπλέον κατηγορίες εργαζομένων. 
Με το άρθρο 76 παρατείνεται η ασφαλιστική κάλυψη, η ιατροφαρμακευτική περίθαλψη ανέργων μέχρι τις 28 Φεβρουαρίου 2014.
Πριν κλείσω, θέλω να επισημάνω, κύριε  Υπουργέ, ότι είναι άδικο να μη γίνεται δεκτή από το Υπουργείο Οικονομικών –όχι από εσάς- η τροπολογία για ενίσχυση των υπαλλήλων της ΗΔΙΚΑ. Κατανοώ ότι οι καιροί είναι δύσκολοι, αλλά πρέπει να γίνει αντιληπτό ότι χωρίς τη συμβολή της ΗΔΙΚΑ δεν μπορούν να υλοποιηθούν διατάξεις του νομοσχεδίου, από την εφαρμογή των οποίων το κράτος θα κερδίσει πάνω από 500 εκατομμύρια ευρώ ετησίως. Επιπλέον, πρέπει κάποτε να στείλουμε το μήνυμα ότι η εργατικότητα ανταμείβεται.
Κλείνοντας, θέλω να επαναλάβω ότι το νομοσχέδιο που σήμερα ψηφίζουμε είναι ένα μεταρρυθμιστικό νομοσχέδιο, του οποίου οι διατάξεις έπρεπε να έχουν εφαρμοστεί εδώ και χρόνια, όχι μόνο γιατί αυτό επέβαλλε η κοινή λογική αλλά και γιατί αυτό επέβαλλε και η ηθική την οποία πρέπει να προτάσσουμε στην άσκηση της πολιτικής μας, ιδιαίτερα υπό τις παρούσες δύσκολες συνθήκες.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Στρατούλης, εισηγητής του ΣΥΡΙΖΑ-ΕΚΜ.
Έχετε οκτώ λεπτά, κύριε  Στρατούλη.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Πόσο μίλησε ο προηγούμενος;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Οκτώ λεπτά μίλησε και ο προηγούμενος και με την ανοχή του Προεδρείου τού δώσαμε ένα λεπτό και τριάντα τρία δευτερόλεπτα. Το θέμα είναι ότι υπάρχει κατάλογος ομιλητών –και αυτό είναι θετικό- οπότε ας κάνουμε μια προσπάθεια…</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ναι, κύριε  Πρόεδρε, θα μιλήσω στον ίδιο χρόνο που μίλησε ο κ. Κοντογιάννης και θα προσπαθήσω και σε λιγότερο.
Κύριοι συνάδελφοι και συναδέλφισσες, όσον αφορά την κατ’ άρθρο συζήτηση του νομοσχεδίου, έχουμε τοποθετηθεί και στην προηγούμενη συζήτηση που έγινε στην Ολομέλεια. 
Εμείς έχουμε πει ότι επί της αρχής καταψηφίζουμε το νομοσχέδιο και είπαμε ότι η καρδιά των προβλημάτων που υπάρχουν στο νομοσχέδιο βρίσκονται στις ενότητες των άρθρων 14-24, διότι μ’ αυτά δεν δίνονται όροι, προϋποθέσεις, μέσα και δυνατότητες στο Σώμα Επιθεωρητών Εργασίας να καταπολεμήσει την παράνομη εργασία και τις ωμές, αυθαίρετες και γενικευμένες παραβιάσεις των εργοδοτών στους χώρους εργασίας, όπου δεν εφαρμόζεται ούτε καν αυτό το κουτσουρεμένο Εργατικό Δίκαιο, το οποίο έχει απομείνει μετά τις σαρωτικές αλλαγές που έγιναν από τις πολιτικές των μνημονίων στην εργατική νομοθεσία. Το ίδιο το Εργατικό Δίκαιο έχει μετατραπεί σε εργοδοτικό δίκαιο και ούτε καν την εφαρμογή αυτού που απέμεινε δεν μπορεί να διασφαλίσει αυτό το νομοσχέδιο, διότι όχι απλά δεν δίνει, αλλά αφαιρεί αρμοδιότητες και ρόλους από την Επιθεώρηση Εργασίας.
Η δεύτερη ενότητα άρθρων με την οποία έχουμε ριζική διαφωνία είναι αυτή που ολοκληρώνει την κατάργηση του Οργανισμού Εργατικής Κατοικίας και του Οργανισμού Εργατικής Εστίας, που δεν επιβάρυναν ούτε ένα ευρώ τον κρατικό προϋπολογισμό και κάλυπταν με κοινωνικές παροχές και πολιτικές κυρίως τα πιο χαμηλόμισθα και πιο ευπαθή στρώματα της κοινωνίας μας, πολιτικές που δυστυχώς συρρικνώνονται με την κατάργησή τους και την ένταξη στον ΟΑΕΔ. Ορισμένες από αυτές τις πολιτικές καταργούνται, αλλά και αυτές για τις οποίες ισχυρίζεται η Κυβέρνηση ότι δεν καταργούνται δεν περιγράφονται με σαφήνεια μέσα στο νομοσχέδιο.
Η τρίτη σοβαρή ενότητα προβλημάτων είναι τα άρθρα 66 και 63. Συγκεκριμένα το άρθρο 66, για τα άτομα με αναπηρία, προβλέπει εξάμηνη παράταση χορήγησης της σύνταξής τους, αν χωρίς υπαιτιότητά τους τα Κέντρα Πιστοποίησης Αναπηρίας δεν έχουν βγάλει απόφαση. Θα πρέπει να το διορθώσετε, αφ’ ενός μεν να παρατείνεται η χορήγηση της σύνταξής τους μέχρι να πάρει απόφαση το ΚΕΠΑ -γιατί κάνει πολύ περισσότερο από τους έξι μήνες- και αφ’ ετέρου, για το ίδιο διάστημα, μέχρι να πάρει απόφαση το Κέντρο Πιστοποίησης Αναπηρίας, θα πρέπει να καλύπτονται και τα επιδόματα αναπηρίας που παίρνουν –τα αναπηρικά και προνοιακά επιδόματα- και η ιατροφαρμακευτική τους περίθαλψη.
Αυτές, κυρίως, οι τρεις ενότητες άρθρων, είναι αυτές με τις οποίες είμαστε ριζικά αντίθετοι και είναι αυτές που μας οδηγούν επί της αρχής να έχουμε αυτή τη θέση της καταψήφισης. 
Όσον αφορά τα υπόλοιπα άρθρα, έχουμε μιλήσει, θα μιλήσουν και οι συνάδελφοι μου από το ΣΥΡΙΖΑ-Ενωτικό Κοινωνικό Μέτωπο στις ομιλίες τους. 
Θέλω να τοποθετηθώ, κύριε Πρόεδρε και κύριε Υπουργέ Εργασίας, επί των τροπολογιών και των βουλευτικών και των υπουργικών. Επειδή δεν θα έχουμε –απ’ ό,τι με ενημέρωσε ο κύριος Πρόεδρος- δεύτερη ενότητα συζήτησης, θα ήθελα να πω τα εξής: 
Πρώτον –και πάρα πολύ ιεραρχημένο πρώτο είναι η τροπολογία που έχει καταθέσει ο ΣΥΡΙΖΑ -και όχι μόνο, έχω δει ότι έχει κατατεθεί και από το ΠΑΣΟΚ και από τη ΔΗΜΑΡ και έχει τοποθετηθεί δημόσια και στη Βουλή και το ΚΚΕ ότι τη στηρίζει- και αφορά την τακτοποίηση των επιτυχόντων του διαγωνισμού του ΙΚΑ των 8Κ και ταυτόχρονα τη μη απόλυση των προσληφθέντων στο ΙΚΑ και εργαζομένων εδώ και δύο χρόνια –που ήδη, κύριε Υπουργέ, έχετε απολύσει τριακόσιους τριάντα από αυτούς από την 1η Ιανουαρίου 2013. 
Προτείνουμε την τακτοποίηση των επιτυχόντων διαγωνισμού του 8Κ και τη μη απόλυση των προσληφθέντων με το διαγωνισμό 9Κ του ΑΣΕΠ, το τονίζουμε. Το τονίζουμε όχι μόνο για λόγους κοινωνικής δικαιοσύνης, αλλά ουσιαστικά και για λόγους διάλυσης του ΙΚΑ. Απ’ ό,τι μάθαμε, το ΙΚΑ κλείνει κάθε Τετάρτη για συναλλαγές, για να ασχολείται με το να βγαίνουν συντάξεις. Με την απόλυση των τριακοσίων τριάντα θα μακρύνει ακόμα περισσότερο ο χρόνος για την έκβαση των αποφάσεων για συνταξιοδότηση. 
Επικαλεστήκατε σε προηγούμενες συζητήσεις, κύριε Υπουργέ, και θέλουμε μία απάντησή σας οριστική, τελεσίδικη, αποσαφηνιστική, ρητή και κατανοητή απ’ όλους, γιατί όλη η Ελλάδα έχει μάθει τους διαγωνισμούς 8Κ και 9Κ του ΙΚΑ και λύση δεν έχει δοθεί ακόμα. 
Εμείς έχουμε πει –με την τροπολογία που κάνουμε τα τρία κόμματα και την αποδέχεται και τέταρτο και πέμπτο κ.λπ. κόμμα- ότι λύνεται το θέμα που είπατε, ότι δεν θέλετε να παραβιάσετε δικαστικές αποφάσεις. Από τη στιγμή, κύριε Υπουργέ, που έχετε αρχίσει να προσλαμβάνετε από το διαγωνισμό 8Κ, δεν υπάρχει θέμα παραβίασης της δικαστικής απόφασης. Την εφαρμόζετε. Παίρνετε τους επιτυχόντες του διαγωνισμού 8Κ, μην απολύετε επομένως τους επιτυχόντες του διαγωνισμού 9Κ. Αν και εκεί έχετε νομικό πρόβλημα, μπορείτε να τους κρατήσετε, να επαναπροσλάβετε αυτούς τους τριακόσιους τριάντα του διαγωνισμού 9Κ, που ήδη εργάζονταν, σε θέσεις προσωποπαγείς. 
Επομένως νομικές λύσεις υπάρχουν, κύριε Υπουργέ, πολιτική βούληση θέλουμε να δούμε και, εν πάση περιπτώσει, απάντηση. 
Επίσης, στηρίζουμε την τροπολογία του Κομμουνιστικού Κόμματος Ελλάδας και άλλων κομμάτων απ’ ό,τι είδαμε  -και η ΔΗΜΑΡ και Βουλευτές του ΠΑΣΟΚ κατέθεσαν- σχετικά με τους κλωστοϋφαντουργούς,  οι οποίοι ήταν σε ειδική επιδότηση. Όσοι ζητήσουν τη συνταξιοδότησή τους μετά την 1η Ιανουαρίου 2013 κινδυνεύουν να χάσουν τις συντάξεις τους, γιατί ο χρόνος της ειδικής επιδότησής τους θεωρούνταν, με νόμο, ότι ήταν πραγματική υπηρεσία, ενώ τώρα, με εγκύκλιο του ΙΚΑ, θεωρείται ότι είναι πλασματική υπηρεσία. 
Νομίζουμε ότι πρέπει να δεχθείτε αυτές τις τροπολογίες, κύριε Υπουργέ. Εμείς τις υποστηρίζουμε ανεπιφύλακτα. 
Στηρίζουμε, επίσης, την τροπολογία της ΔΗΜΑΡ σχετικά με τους εποχικά εργαζόμενους. Με το όριο που βάλατε, για να επιδοτηθεί κάποιος και να πάρει επίδομα ανεργίας θα πρέπει να μην έχει πάρει επιδοτήσεις περισσότερες από τετρακόσιες πενήντα ή από τετρακόσιες μέρες από την 1η Ιανουαρίου 2014. Με τον τρόπο αυτό, στερείτε από κάθε εισόδημα τους εργαζόμενους σε εποχικές εργασίες, κυρίως στα ξενοδοχεία και στον τουρισμό, για τους μήνες του χειμώνα. 
Επίσης περιμένουμε απάντηση, κύριε Υπουργέ, για το θέμα που σας θέσαμε -και κατ’ αρχάς είπατε ότι έχουμε δίκιο, αλλά σήμερα θέλουμε μια οριστική απάντηση- σχετικά με τους εξήντα πέντε-εξήντα έξι εργαζόμενους στο Εθνικό Ινστιτούτο Εργασίας Ανθρώπινου Δυναμικού, οι οποίοι είναι υψηλού προφίλ δυνατοτήτων και εκπαίδευσης και τυπικών και ουσιαστικών προσόντων, ούτως ώστε να μην περάσουν σε εργασιακή εφεδρεία –εφόσον καταργηθεί ο οργανισμός τους- αλλά να απορροφηθούν έγκαιρα. 
Είχαμε πει ότι αυτό μπορούσε να γίνει και με δική σας παρέμβαση ή τροπολογία στο παρόν νομοσχέδιο –εμείς αυτό θέλουμε, αν δεν προλάβετε, τουλάχιστον να δεσμευτείτε για άλλο- είτε στον ΟΑΕΔ, που έχει ανάγκες, είτε κυρίως στην ΗΔΙΚΑ και στην Εθνική Αναλογιστική Αρχή. Κυρίως, όμως, στην ΗΔΙΚΑ, όπου οι ανάγκες είναι μεγάλες -λείπει πάρα πολύ προσωπικό- και την οποία με το παρόν νομοσχέδιο την επιφορτίζετε με επιπλέον αρμοδιότητες.
Θα πω μετά και για τους Ποντίους.
Όσον αφορά το Υπουργείο Οικονομικών. Είχαν απολυθεί τριακόσιες καθαρίστριες. Έπαιρναν 325 ευρώ το μήνα. Δούλευαν επί δέκα χρόνια. Ακόμα δεν έχει δοθεί λύση, κύριε Υπουργέ. Καταθέσαμε τροπολογία εμπρόθεσμη. Ζητήσαμε να συνεννοηθείτε με τον Υπουργό Οικονομικών. Έλεος! Πρέπει να δοθεί λύση. Είναι τριακόσιοι τριάντα άνδρες και γυναίκες, με 325 ευρώ το μήνα σε δουλειές βαριές, ανθυγιεινές, που δύσκολα πάει εργαζόμενος. Είναι δυνατόν να μην έχει λυθεί από το Νοέμβρη, εδώ και τέσσερις μήνες –και πάμε στους πέντε- αυτό το θέμα;
Επίσης, έχουμε καταθέσει κι εμείς τροπολογία -και ευχαρίστως είδαμε ότι κατέθεσε μία και η ΔΗΜΑΡ, δεν ξέρω εάν έχουν καταθέσει και άλλα κόμματα- για τους ασφαλισμένους του Οργανισμού Ασφάλισης των Ελεύθερων Επαγγελματιών.
Σήμερα, εάν κάνουν τα χαρτιά τους για να πάρουν σύνταξη, θα μπορούν να την πάρουν εάν χρωστάνε στο ταμείο μέχρι 20.000 ευρώ. Αυτό δεν φτάνει. Για το 2013 -  2014 έχουμε ζητήσει κι εμείς  -και όπως είπα και άλλα κόμματα- να ανέβει το όριο στις 40.000 ευρώ, να παρακρατείται από τις συντάξεις τους -αυτό θα δώσει και ρευστότητα στο ασφαλιστικό τους ταμείο- αλλιώς δεν θα πάρει ποτέ αυτά τα χρήματα. Επίσης έχουμε πει και για παραπάνω δόσεις.
Ακόμη προτείναμε, επειδή δεν έχουν τη δυνατότητα να δώσουν όλες τις εισφορές για υγειονομική περίθαλψη, να δίνουν δύο μήνες ασφαλιστικές εισφορές στους έξι, δηλαδή τέσσερις το χρόνο, για να έχουν τουλάχιστον την υγειονομική τους περίθαλψη. Το προτείνουν και άλλοι. Θέλουμε να το δούμε σοβαρά και θα επιμείνουμε πάρα πολύ.
Επίσης, για την επανασύσταση του Οργανισμού Εργατικής Κατοικίας και Εργατικής Εστίας έχουμε καταθέσει και πρόταση νόμου. Εισάγεται στην επιτροπή την Πέμπτη με πολλή καθυστέρηση και αφού τελειώνουν όλα σήμερα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Παράλληλα, για την προσθήκη του άρθρου 69, κύριε Υπουργέ, μετά από πιέσεις και δικές μας και άλλων κομμάτων και της Αντιπολίτευσης και της Συμπολίτευσης, για να είμαι ειλικρινής, και κυρίως της ΕΣΑΜΕΑ, αφαιρέσατε από το άρθρο 69 –και σωστά κάνατε- τη διάταξη που έλεγε ότι εάν ένας ΑΜΕΑ παίρνει προνοιακό ή αναπηρικό επίδομα, δεν θα δικαιούται στα 67 του χρόνια τη σύνταξη των ανασφάλιστων, τη σύνταξη του ΟΓΑ. Καλά κάνατε και τη βγάλατε.
Έχει μείνει, όμως, μια κατηγορία και είναι οι ομογενείς, οι Πόντιοι, οι Βορειοηπειρώτες κ.λπ.. Τους ζητάτε κι άλλα κριτήρια, πέρα από τα εισοδηματικά, για παράδειγμα να μένουν στην Ελλάδα είκοσι χρόνια κ.λπ.. Στην προσθήκη για το ν. 4093 για το τρίτο μνημόνιο λέτε ότι, εάν παίρνουν έστω και μια μικρή σύνταξη των 30 ευρώ, δεν δικαιούνται να πάρουν τη σύνταξη του ΟΓΑ που παίρνουν οι ανασφάλιστοι ηλικιωμένοι των 67 χρόνων. Είναι δυνατόν, κύριε Υπουργέ; Οι περισσότεροι από αυτούς παίρνουν συντάξεις ύψους 30 και 50 ευρώ το μήνα από αυτές τις χώρες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Στρατούλη.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω, κύριε Πρόεδρε.
Είναι δυνατόν, κύριε Υπουργέ; Πρέπει να αλλάξει αυτό το πράγμα. Πρέπει οι άνθρωποι να πάρουν τουλάχιστον τα 360 ευρώ -που έγιναν 330- του ΟΓΑ. Εάν, δηλαδή, παίρνουν 30 ευρώ ή 50 ευρώ το μήνα, θα το στερηθούν; Έχουν πολλά κόμματα καταθέσει τροπολογίες πάνω σε αυτό. Και σας ζητάμε να τη δεχτείτε.
Τελειώνω, κύριε Πρόεδρε, με τα ΑΜΕΑ. Έχουμε καταθέσει τροπολογία για τη βελτίωση του άρθρου 66, για να παίρνουν σύνταξη μέχρι να βγει η απόφαση του ΚΕΠΑ, για να έχουν υγειονομική περίθαλψη και για να παίρνουν τα προνοιακά και αναπηρικά τους επιδόματα. Επίσης, με αυτήν την τροπολογία ζητάμε  να καταργηθούν οι διατάξεις της πράξης νομοθετικού περιεχομένου με την οποία επιβλήθηκαν οι μειώσεις μισθών, συντάξεων, καταργήσεις δώρων Χριστουγέννων κ.λπ. και πολλά άλλα κακά πράγματα και στα ΑΜΕΑ, που μέχρι τότε εξαιρούνταν.
Και επίσης…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, θα υπάρξει πρόβλημα με το χρόνο.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω σε δευτερόλεπτα, κύριε Πρόεδρε.
…για το Εθνικό Κέντρο Αποκατάστασης των Αναπήρων έχουμε κάνει τροπολογία να βγει ο οργανισμός για να μπορέσει να λειτουργήσει και να αναβαθμιστεί αυτό το κέντρο. Έχει κατατεθεί τροπολογία για την Αγροτική Τράπεζα -και συμφωνούμε- ώστε να έχουν ασφάλιση υγείας αυτοί οι άνθρωποι που ήταν ασφαλισμένοι στο Ειδικό Ταμείο της Αγροτικής Τράπεζας και με το πέρασμα της Αγροτικής στην Πειραιώς είναι ξεκρέμαστοι. Θέλουμε μία απάντηση και γι’ αυτό.
Στην τροπολογία -έχουμε καταθέσει και εμείς- για τα έξοδα κίνησης των ΣΕΠΕ, που την έχει αποδεχθεί ο Υπουργός, προτείνουμε να επεκταθεί και για τους εργαζόμενους στον ΟΑΕΔ και στο ΙΚΑ, που κάνουν εξωτερικούς ελέγχους και ειδικά στον ΟΑΕΔ που έχει προστεθεί ο ΟΕΚ και η Εργατική Εστία.
Επίσης, με όλες τις τροπολογίες που έχουν κατατεθεί από άλλες πολιτικές δυνάμεις και λύνουν προβλήματα εργαζομένων είμαστε σύμφωνοι και τις ψηφίζουμε.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει ζητήσει το λόγο για μια σύντομη παρέμβαση.
Κύριε Υπουργέ, έχετε τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας):  Κύριε Πρόεδρε, επιτρέψτε μου, ζητώντας συγγνώμη από τους εισηγητές, να κάνω αυτήν την παρέμβαση. Διότι διά μέσου της πιο επισήμου οδού, δηλαδή του Κοινοβουλίου, θέλω να δώσω διευκρινίσεις σε δύο μείζονος σημασίας ζητήματα, τα οποία έχουν τεθεί και κατ’ ιδίαν και τηλεφωνικά στο Υπουργείο, εκ των οποίων το ένα ενσωματώνεται και στο νομοσχέδιο.
Το πρώτο έχει να κάνει με την «Επιταγή εισόδου στην αγορά εργασίας». Πρόκειται για ένα πρόγραμμα για το οποίο βγήκε χθες δημόσια η πρόσκληση και αφορά τριάντα πέντε χιλιάδες νέους έως είκοσι εννέα ετών. Είναι ένα σημαντικό πρόγραμμα το οποίο χρηματοδοτείται από το Ευρωπαϊκό Κοινωνικό Ταμείο και από το οποίο ελπίζουμε πάρα πολλά για τη νέα γενιά του τόπου μας. 
Μετά από αυτό το πρόγραμμα και σε ένα πλαίσιο χρόνου τουλάχιστον ενός μήνα, εκτιμούμε ότι θα βγει άλλο ένα πρόγραμμα για δέκα χιλιάδες νέα παιδιά, αντίστοιχης ηλικίας, το οποίο θα αφορά τον τουρισμό κατ’ εξοχήν. Αυτό το θεωρούμε ιδιαίτερα σημαντικό, διότι και αυτό γίνεται για πρώτη φορά.
Το δεύτερο αφορά κάτι το οποίο είναι θετικό. Έρχεται, βέβαια, με καθυστέρηση κάποιων ετών. Δέχομαι τις παρατηρήσεις που έχουν ακουστεί. Είναι το βοήθημα για τους ελεύθερους επαγγελματίες. Χθες βγήκε το ΦΕΚ, η Εφημερίδα της Κυβέρνησης, οπότε είμαστε στην τελική ευθεία για την υλοποίηση αυτού του θετικού μέτρου.
Σε αυτό το νομοσχέδιο, όμως -για να απαντήσω στα ερωτήματα τα οποία έχουν τεθεί- βρίσκεται η διάταξη με την οποία σε ενάμιση μήνα από τώρα –εκτιμώντας από την ψήφιση του νομοσχεδίου, από σήμερα το βράδυ, βγαίνοντας και το Φύλλο Εφημερίδας της Κυβέρνησης- θα έχουμε το άλλο, το καινούργιο βοήθημα, το οποίο αυτήν τη φορά αγγίζει τους αυτοαπασχολούμενους, δηλαδή τους μηχανικούς, τους δικηγόρους, τους ιατρούς και όσους βρίσκονται μέσα στο ταμείο του ΕΤΑΑ.
Το θεωρώ πολύ σημαντικό και ήθελα να δώσω τις απαραίτητες εξηγήσεις. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κύριο Υπουργό.
Το λόγο έχει ο εισηγητής του ΠΑΣΟΚ κ. Κουτσούκος για οκτώ λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ελπίζω, κύριε Υπουργέ, να απαντήσετε και στα υπόλοιπα, διότι είναι πολλά θέματα που έχουν τεθεί και χρήζουν απάντησης.
Κύριε Πρόεδρε, επειδή ο χρόνος πάει αντιστρόφως ανάλογα με τη δύναμη των κομμάτων, φαντάζομαι ότι εγώ έχω γύρω στα είκοσι λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Καταλαβαίνω το σχόλιό σας. Το πρόβλημα, όμως, είναι πρακτικό. Έχουμε πολλούς ομιλητές και λίγους Αντιπροέδρους να προεδρεύουν.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, είπαμε και επί της αρχής ότι το βασικό ζήτημα του νομοσχεδίου έπρεπε να το έχουμε λύσει προχθές, αν όχι χθες. Έκανα μία αναφορά στην προσπάθεια που έκανε η κυβέρνηση του ΠΑΣΟΚ  με το ν. 3996/2011. Και τώρα έρχεται η Κυβέρνηση και φέρνει ένα ολοκληρωμένο πλαίσιο. Σωστό είναι κατά την άποψή μου. 
Δημιουργείται ένα πλέγμα διατάξεων, μέσω των οποίων -με διασταυρωτικούς ελέγχους, με την υποχρεωτική δήλωση όλων των μεταβολών και τη διασταύρωση των στοιχείων ΑΦΜ και ΑΜΚΑ- θα λειτουργήσουμε πλέον προληπτικά σε σχέση με την ανομία και την παραβατικότητα, την οποία πρέπει να έχουμε ως πρώτο μέλημα να αντιμετωπίσουμε, ιδίως σε χαλεπούς καιρούς, όταν οι πόροι του κοινωνικοασφαλιστικού συστήματος πλήττονται πολύ βαθιά από την κρίση και δεν έχουμε την πολυτέλεια ούτε ένα ευρώ να μας διαφύγει. Επίσης, πέρα των άλλων, πρέπει να λειτουργούμε και διαπαιδαγωγικά σε μια κοινωνία εθισμένη σε τέτοιες πρακτικές. 
Επομένως θεωρώ ότι αυτό το κομμάτι του νομοσχεδίου είναι θετικό. Και συμφωνώ με όλες τις ρυθμίσεις που περιέχονται στα άρθρα. 
Ακόμη, κάναμε πάρα πολλή συζήτηση για μια διαδικασία τιμωρητικού χαρακτήρα, που τον τελευταίο καιρό λαμβάνει χώρα στη Δημόσια Διοίκηση, η οποία, εν πάση περιπτώσει, λοιδορείται και στην οποία μεταφέρονται όλες οι ευθύνες για τα κακά που συμβαίνουν σε αυτόν τον τόπο, πολλές φορές με έναν τρόπο που βγάζει εμάς έξω από τις δικές μας ευθύνες.
Γιατί ό,τι συμβαίνει σ’ αυτόν το χώρο εμείς το δημιουργήσαμε και εννοώ το πολιτικό σύστημα. Εννοώ το υπάρχον πολιτικό προσωπικό. 
Μέσα από τη συζήτηση έγινε κατανοητό ότι έχουμε τη δαμόκλειο σπάθη του ν. 4095, που αίρει ακόμη και το τεκμήριο της αθωότητας και επομένως βγήκαμε δημιουργικά από μια διελκυστίνδα στην οποία μάς είχαν βάλει οι αρχικές ρυθμίσεις του Υπουργείου.
Το άλλο κεφάλαιο του νομοσχεδίου έχει να κάνει με τις διατάξεις για το ΣΕΠΕ. Και εδώ θα ήθελα να σημειώσω ότι, παρά τη ρητορεία όλων μας και τη βουλησιαρχία μας να αντιμετωπίσουμε τα ζητήματα της ανομίας και της παραβατικότητας στην αγορά εργασίας -πολύ δε περισσότερο που σε συνθήκες κρίσης και τέτοιου μεγέθους της ανεργίας η πίεση στην αγορά εργασίας είναι πάρα πολύ μεγάλη και διαλύει τον ιστό της τυπικής και θεσμοθετημένης εργασίας- εντούτοις δεν φαίνεται πρακτικά ότι έχουμε αναδείξει το ζήτημα της στελέχωσης και της λειτουργίας του ΣΕΠΕ, το οποίο είναι θύμα οριζόντιων πολιτικών τιμωρητικού χαρακτήρα. Δηλαδή, επειδή έχουμε δημοσίους υπαλλήλους, μειώνουμε παντού, με αποτέλεσμα σήμερα να μας φέρνει ο Υπουργός μια ρύθμιση που φαίνεται αναγκαία, να μεταφέρει τις αρμοδιότητες των γραφείων που κλείνουν, γιατί δεν έχουν κανένα άνθρωπο -ξέρω ότι σε αρκετές περιπτώσεις συμβαίνει- για να υπάρχει ένα σύστημα ελέγχου.
Εκείνο, όμως, που πρέπει να αντιμετωπίσουμε είναι η στελέχωση αυτού του κοινωνικά νομιμοποιημένου μηχανισμού, τον οποίο στηρίζουν τα εργατικά συνδικάτα. Είναι απαίτηση της κοινωνίας να λειτουργήσει και, σε τελική ανάλυση, πέρα από το πώς επιτρέπει να αναπτυχθούν παράνομες πρακτικές, μέθοδοι μαύρης αδήλωτης εργασίας, η μη λειτουργία του πλήττει τα έσοδα των ταμείων, χτυπά και τις υγιείς επιχειρήσεις που δεν μπορούν να αντέξουν τον αθέμιτο ανταγωνισμό. Φανταστείτε, για παράδειγμα, μια επιχείρηση που δουλεύει με όλους τους εργαζόμενους δηλωμένους, με πληρωμένες τις εισφορές και δίπλα της να λειτουργεί μια άλλη με εκατοντάδες δεκάδες άλλους, για τους οποίους δεν πληρώνει ούτε ένα ευρώ εργατική εισφορά.
Άρα γενικά με τις διατάξεις για το ΣΕΠΕ εγώ, παρά τη θεωρητική μου διαφωνία για το διαχωρισμό της εργατικής διαφοράς από τη συμφιλίωση, θα συμφωνούσα. Όμως, χρειάζεται να πάμε ένα βήμα παραπέρα. Και το ένα βήμα παραπέρα, κύριε Υπουργέ, όπως τόνισα, είναι η συνεργασία με το Υπουργείο Διοικητικής Μεταρρύθμισης, με το Υπουργείο Δικαιοσύνης και το Υπουργείο Δημόσιας Τάξης, για να μη διακόπτεται ο έλεγχος. Δεν είναι δυνατόν ο ελεγκτής που μπαίνει μέσα σε κάποιον ο οποίος παρανομεί να αντιμετωπίζεται ως κοινός κακοποιός και με μια καταγγελία στο αστυνομικό τμήμα να συλλαμβάνεται, να πηγαίνει στο αυτόφωρο και να διακόπτεται ο έλεγχος. Αυτό το θέμα πρέπει να το αντιμετωπίσουμε. Είναι οι ελεγκτές φοβισμένοι. Το ξέρω πολύ καλά.
Βεβαίως, συμφωνώ με την προσπάθεια που κάνετε. Τη στηρίζουμε. Είχαμε θέσει και εμείς ότι πρέπει να λύσετε το ζήτημα των εξόδων κίνησης, γιατί δεν βάζει κανείς λεφτά από την τσέπη του σήμερα. Για τα έξοδα κίνησης πρέπει να σας πω, αν και το ξέρετε πολύ καλά, ότι υπάρχει πρόβλημα και με τους εργαζόμενους στο ΙΚΑ που κάνουν ελέγχους και με τους εργαζόμενους στον ΟΑΕΔ. 
Σε ό,τι αφορά το σκέλος των διατάξεων για τον ΟΑΕΔ -που θα μπορούσε να είναι και τίτλος του νομοσχεδίου, γιατί καταλαμβάνει μεγάλο μέρος του νομοσχεδίου- η προσπάθεια που γίνεται -και γίνεται εξ ανάγκης, για να μεταφέρουμε τις αρμοδιότητες των δύο οργανισμών που καταργήθηκαν, του ΟΕΚ και του ΟΕΕ, μέσα από τη διεύρυνση του σκοπών του ΟΑΕΔ και τη δημιουργία του ενιαίου λογαριασμού- είναι στη σωστή κατεύθυνση. 
Είπα επί της αρχής ότι αυτό μπορεί να μη γίνει αποτελεσματικό για δύο λόγους. Πρώτον, γιατί δεν ξέρω ο ΟΑΕΔ αυτήν τη στιγμή αν έχει τις δομές να σηκώσει αυτήν την υπόθεση και δεύτερον, γιατί πρέπει να το δούμε ως μια προσωρινή λύση, αναγκαστική λύση, γιατί έχουμε τεράστιες εκκρεμότητες με τα προγράμματα του ΟΕΚ και της Εργατικής Εστίας. Τις περιγράφετε μέσα ορισμένες και προσπαθείτε να τις λύσετε, αλλά πρέπει να δούμε πώς, αφού οι εργαζόμενοι έχουν δικό τους πόρο, θα δημιουργήσουμε προοπτικά ένα μηχανισμό διαφορετικό, χωρίς να σημαίνει ότι θα ξαναπάμε σε άλλες γραφειοκρατίες, σε άλλα διοικητικά συμβούλια και σε άλλες βαριές δομές.
Εκείνο που θα ήθελα να παρατηρήσω σ’ αυτές τις διατάξεις, αν και το είπαν και άλλοι συνάδελφοι, είναι ότι δεν αντιμετωπίζεται το ζήτημα του ινστιτούτου για την ανάπτυξη του ανθρώπινου δυναμικού, το οποίο έχει παρεμφερείς αρμοδιότητες, σκοπούς και πόρους. Αυτών των ανθρώπων την υπόθεση πρέπει να τη λύσουμε και ήταν μια ευκαιρία αυτό το νομοσχέδιο. 
Σε ό,τι αφορά τις διατάξεις για τα ΚΕΠΑ, θα ήθελα να πω ότι σωστά γίνεται μια προσπάθεια να στελεχώσουμε και να υποστηρίξουμε διοικητικά αυτόν το θεσμό, γιατί για πρώτη φορά έχουμε ένα ενιαίο σύστημα πιστοποίησης της αναπηρίας στη χώρα μας. 
Ενοποιήσαμε όλες τις διαδικασίες για να έχουμε ένα ενιαίο σύστημα. Δεν στηρίχθηκε διοικητικά. Ήτανε χιλιάδες οι υποθέσεις. Εμφανίστηκε ως μια τιμωρητικού χαρακτήρα διαδικασία, ενώ δεν πρέπει να ΄ναι τέτοια. Πρέπει να ΄ναι μια διαδικασία που ουσιαστικά λειτουργεί υπέρ της διαφάνειας και διευκολύνει τους ασφαλισμένους. Άρα σωστά γίνεται προσπάθεια να στηριχθεί διοικητικά. 
Ήταν πρόταση του ΠΑΣΟΚ -που είχε κατατεθεί από το Γενάρη- να παρατείνουμε τη χορήγηση των συντάξεων, γιατί υπάρχουν χιλιάδες στην αναμονή. Ωστόσο -σας το έχουμε πει με έμφαση και σας το έχουν πει και τα υπόλοιπα κόμματα- αυτή η παράταση της καταβολής πρέπει να καλύψει και τα προνοιακά επιδόματα. 
Μου λένε κάποιοι ότι είναι θέμα κόστους. Δεν το καταλαβαίνω. Τι πάει να πει θέμα κόστους; Εάν ένας άνθρωπος σωστά παίρνει ένα προνοιακό επίδομα, δεν θα το πάρει -και μάλιστα αναδρομικά- όταν μετά από πέντε, έξι, επτά μήνες θα περάσει από την επιτροπή; Δηλαδή, φοβόμαστε μην τυχόν το δώσουμε σε κάποιους από τους οποίους σε τελική ανάλυση, με τις διατάξεις του νομοσχεδίου, θα το ζητήσουμε πίσω; Νομίζω ότι αυτή είναι μέγιστη αδικία και πρέπει να αντιμετωπιστεί. 
Κύριε Υπουργέ, είχα συμφωνήσει, επίσης, με τις διατάξεις για τον ΟΓΑ, γιατί σωστά γίνεται η ρύθμιση. Ήταν οι μόνοι ασφαλισμένοι οι οποίοι δεν μπορούσαν να κάνουν ρύθμιση των οφειλομένων και να πάρουν τη σύνταξη. Επικρότησα, λοιπόν, την προσπάθεια αυτή. 
Έχω κρατήσει τη σημείωση ότι θα υιοθετήσετε την τροπολογία, για να δώσουμε τη δυνατότητα να καλύψουν για το 2012 την καταβολή του εργοσήμου αυτοί που δεν το κατέβαλαν, παρ’ ότι είναι γραμμένοι στα μητρώα. 
Έχω κρατήσει μία επιφύλαξη για την άνοδο της ασφαλιστικής κλάσης, από την πρώτη στη δεύτερη, για τους εργάτες γης. 
Η συζήτηση που κάναμε νομίζω ότι έδειξε και σε εσάς πως βίαιες αυξήσεις δεν συνηγορούν στη λειτουργία του συγκεκριμένου συστήματος. Γι’ αυτό δεχθήκατε να το μειώσετε από την τρίτη κλάση, που ήταν η αρχική σας πρόταση, στη δεύτερη. 
Με τον ίδιο τρόπο τοποθετούμαι και στις άλλες διατάξεις που έχουν να κάνουν με το εργόσημο. Γιατί αυτός ο θεσμός, που έχει να κάνει με τους περιστασιακά απασχολούμενους, έχει ως στόχο να συλλέξει μία ύλη, η οποία, λόγω του συστήματος με το οποίο πρέπει κάποιος να ασφαλίσει τον εργαζόμενο, έδινε τη δυνατότητα να διαφεύγει για τα ασφαλιστικά συστήματα. Αυτός ο θεσμός, λοιπόν, πρέπει να στηριχθεί. Εκτιμώ ότι δεν στηρίζεται με το να αυξάνουμε το κόστος του εργοσήμου. Θέλει μια ολόκληρη πολιτική. 
Εν πάση περιπτώσει, κάνατε κι εδώ μία συμβιβαστική πρόταση, για να πάτε την προτεινόμενη αύξηση από το 20% στο 30% και σε μία μέση λύση, στο 25%. Κρατάμε την επιφύλαξή μας. Και μακάρι να έχετε εσείς δίκιο και να μην έχουμε εμείς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό ακόμα για τις τροπολογίες, κύριε Πρόεδρε.
Κυρίες και κύριοι συνάδελφοι, το πλήθος των τροπολογιών που έχει κατατεθεί δείχνει ότι υπάρχουν πάρα πολλά ζητήματα που πρέπει να λυθούν. Δείχνει, ενδεχομένως, και κάτι άλλο: ότι η Βουλή δεν συζητάει με τον κανονικό τρόπο, ότι συζητάμε νομοσχέδια με τη διαδικασία του επείγοντος, ότι δεν έχουν τη δυνατότητα να πάρουν το λόγο οι Βουλευτές κ.ο.κ.. Υπάρχει, όμως, και πλήθος τροπολογιών.
Ξεκινάω, κύριε Υπουργέ, με τη μεγάλη τροπολογία της Κοινοβουλευτικής Ομάδας του ΠΑΣΟΚ, η οποία θίγει ζητήματα που έχουν αναφέρει πάρα πολλοί συνάδελφοι με επιμέρους τροπολογίες, δηλαδή τα δώρα των αναπήρων ή κάποιων κατηγοριών που δεν είχαν θιχτεί από τις προηγούμενες πολιτικές. 
Επίσης, υπάρχει τροπολογία που έχει να κάνει με το γεγονός ότι οι εργαζόμενοι της ΑΤΕ έχουν μεγάλη εκκρεμότητα με το ασφαλιστικό τους ταμείο. Υπάρχει τροπολογία για την αγωνιώδη προσπάθεια των μηχανικών να μειώσουν το κόστος, διότι η αυτόματη άνοδος σε κλίμακες -σε περίοδο αυξανόμενης ανεργίας- οδηγεί πάρα πολλούς στο να εγκαταλείψουν το επάγγελμα. Υπάρχει τροπολογία που έχει να κάνει με τους κλωστοϋφαντουργούς. Ακόμη, υπάρχει τροπολογία που έχει να κάνει με το πώς θα λύσουμε το ζήτημα των ελευθέρων επαγγελματιών που δεν έχουν κάνει διακοπή, εμφανίζονται ότι ασκούν το επάγγελμα, έχουν μηδενικές δηλώσεις και δεν μπορούν να εγγραφούν στα μητρώα του ΟΑΕΔ, η λύση του προβλήματος με την 9Κ/2008 και την 8Κ/2008, για το οποίο, αν δεν το λύσουμε νομοθετικά, να υπάρχει μία πολιτική δέσμευση και ένα χρονοδιάγραμμα.
Επίσης, υπάρχουν τα ζητήματα που έχουν να κάνουν με το δωρόσημο, με τα έξοδα κίνησης του ΙΚΑ, τα ζητήματα της ΗΔΙΚΑ και των κέντρων αποκατάστασης των οργανισμών τους, τα οποία είναι σε εκκρεμότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε, να μην υπερβούμε το ρεκόρ των προηγούμενων ομιλητών.</ChairmanSpeech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Όχι, δεν το έχω πιάσει ακόμα. Τελειώνω. 
Για να κλείσω, κύριε Πρόεδρε, και να μη σπάσω το ρεκόρ του προηγούμενου συναδέλφου, πιστεύω ότι υπάρχουν κατατεθειμένες πολλές τροπολογίες που έχουν να κάνουν με θέματα τα οποία οφείλουμε να τα αντιμετωπίσουμε, διότι κατατρέχουν σημαντικές κοινωνικές ομάδες. Αλλιώς, θα εμφανίζεται η αδυναμία της πολιτικής να κάνει διευθετήσεις, που, εν πάση περιπτώσει δεν σκοντάφτουν απέναντι σε δημοσιονομικού χαρακτήρα πολιτικές.
Είναι διευθετήσεις που οφείλουμε να τις κάνουμε, για να μην ταλαιπωρούμε απλούς πολίτες και για να δείχνουμε ότι η πολιτική, εκτός από ευαίσθητη, είναι και αποτελεσματική.
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς, κύριε συνάδελφε.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση τριάντα πέντε μαθητές και μαθήτριες και δύο εκπαιδευτικοί από το 7ο Γυμνάσιο Χανίων.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Χαιρετισμούς στα Χανιά.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, θα ήθελα να προσθέσω κάποιες νομοτεχνικές βελτιώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως.
Παρακαλώ να μοιραστούν στους κυρίους Βουλευτές. 
(Στο σημείο αυτό ο Υπουργός κ. Ιωάννης Βρούτσης καταθέτει το προαναφερθέν έγγραφο, το οποίο έχει ως εξής:
(Να μπει η σελ. 101)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο ειδικός αγορητής των Ανεξαρτήτων Ελλήνων κ. Παύλος Χαϊκάλης έχει το λόγο για οκτώ λεπτά.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κυρίες και κύριοι συνάδελφοι, ανέφερα και στη συζήτηση επί της αρχής το πόσο ειρωνικό ηχεί στ’ αυτιά των πολιτών το γεγονός ότι η συγκυβέρνηση στοχεύει, υποτίθεται, στην αντιμετώπιση της παραβατικότητας. Η συγκυβέρνηση που, όπως μαθαίνουμε από δημοσιεύματα που κυκλοφόρησαν την προηγούμενη εβδομάδα, διορίζει τα δικά της παιδιά ως Επιθεωρητές Δημόσιας Διοίκησης, ενώ την ίδια ώρα πετάει στο δρόμο εργαζόμενους που διορίστηκαν στο δημόσιο μέσω διαδικασιών του ΑΣΕΠ. Η ίδια συγκυβέρνηση που, ενώ απέχει πολύ από τους στόχους φοροδιαφυγής και της εισφοροδιαφυγής, δεν διστάζει να στείλει εντάλματα είσπραξης και να προχωρήσει σε κατασχέσεις για ποσά μέχρι 5.000 ευρώ. 
Όσον αφορά το νομοσχέδιο που συζητούμε σήμερα, αναφορικά με τα άρθρα που αφορούν το σύστημα «Αριάδνη» και την ΗΔΙΚΑ, όλοι αναγνωρίζουμε τα θετικά σημεία, τα οποία βέβαια θα μπορούσαν εδώ και καιρό, ένεκα της τεχνολογίας και του  κατάλληλου σχεδιασμού που ήδη διαθέταμε, να έχουν δώσει λύση σε θέματα παραβατικότητας. 
Δεν μπορούμε βέβαια να αρνηθούμε ότι το εν λόγω σύστημα θα βοηθήσει, ώστε να βελτιωθούν οι υπάρχουσες διαδικασίες. Είναι σίγουρο, όμως, ότι το Υπουργείο, πρώτον, θα κληθεί να διαχειριστεί μία σειρά από νέα προβλήματα που θα προκύψουν και, δεύτερον, θα πρέπει να φέρει εις πέρας άμεσα διαρθρωτικές παρεμβάσεις, οι οποίες θα εξαλείψουν τα ζητήματα αυτά που θα προκύψουν.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Ήδη σας ενημερώσαμε στην επιτροπή για το άδικο σύστημα που έχετε νομοθετήσει σχετικά με τις περικοπές των εφάπαξ και τα παράπονα που δεχόμαστε από εκατοντάδες πολίτες. Ζητήσαμε η ημερομηνία παραίτησης να αποτελεί τη βάση με την οποία θα κρίνεται η προτεραιότητα για έκδοση απόφασης κύριας και επικουρικής σύνταξης και όχι η ημερομηνία έκδοσης απόφασης.
Στα άρθρα 9 έως 13, που αφορούν τις πειθαρχικές ποινές υπαλλήλων, θεωρώ θετικό το γεγονός ότι λάβατε υπ’ όψιν σας τις παρατηρήσεις μας καθώς και άλλων Κοινοβουλευτικών Ομάδων. Παρ’ όλα αυτά, ουσιαστικές αλλαγές σε αυτά τα άρθρα δεν υπάρχουν. Εμμένουμε, λοιπόν, στις αντιρρήσεις μας και συνεχίζουμε να στηρίζουμε το Πειθαρχικό Δίκαιο, όπως τροποποιήθηκε με το ν. 4057/2012, που αποτελεί ένα από τα αυστηρότερα δίκαια στην Ευρώπη και επομένως είναι αρκετά ικανό να αντιμετωπίσει τις όποιες παραβατικές συμπεριφορές. Δεν θα ήθελα, όμως, να παραλείψω να αναφέρω  το γεγονός, το οποίο τόνισα και κατά τη διάρκεια της επιτροπής, ότι, σύμφωνα με τα καταγεγραμμένα στοιχεία, κανένας επίορκος υπάλληλος δεν υπάρχει στα ασφαλιστικά ταμεία, πλην του ΙΚΑ. 
Προχωρώντας στα επόμενα άρθρα, θα ήθελα να επιστήσω την προσοχή του Σώματος στο άρθρο 17 παράγραφος 2, σχετικά με το πιστοποιητικό ασφαλιστικής συμμόρφωσης με το οποίο, αν και ως προς τη θέσπισή του μας βρίσκει σύμφωνους, διαφωνούμε στην αναφορά που γίνεται για νόμιμους ελεγκτές και ελεγκτικά γραφεία. Αυτό, σε συνδυασμό με το άρθρο 76 παράγραφος 2, δεν μας αφήνει πλέον κανένα περιθώριο αμφιβολίας για τις προθέσεις σας, που είναι επιμελώς συγκαλυμμένες πίσω από σκόρπιες παραγράφους μέσα σε ένα πολυνομοσχέδιο εβδομήντα επτά άρθρων. 
Πρόθεσή σας είναι να δημιουργήσετε ένα παρακράτος από ιδιώτες που τους βαφτίζετε ελεγκτές και το αποτέλεσμα αυτού τι άλλο είναι από τη δημιουργία παραβατικότητας, ακριβώς αυτό το οποίο, υποτίθεται, πολεμάτε να αποτρέψετε. Με τις ενέργειές σας εσείς οι ίδιοι έρχεστε σε πλήρη αντίφαση.
 Σας το ξαναεπισημαίνουμε: δημιουργείτε ελεγκτικούς μηχανισμούς για την εισφοροδιαφυγή, μέσω της κινητικότητας των δημοσίων υπαλλήλων. Δεν βλέπω κανένα λόγο, γιατί το ΕΤΑΑ θα πρέπει να προσλάβει ιδιώτες για τη διενέργεια ελέγχων που μέχρι στιγμής έκαναν οι υπάλληλοι που το στελεχώνουν; 
Επίσης, σύμφωνα με πληροφορίες που έχουμε, το εν λόγω ταμείο δεν είναι πλήρως μηχανογραφημένο. Αυτό είναι ένα πρόβλημα που πρέπει να επιλυθεί άμεσα, εκτός αν έχετε σκοπό να το αναθέσετε και αυτό σε ιδιώτες.
Στα άρθρα που αφορούν την Επιθεώρηση Εργασίας, εκτός από το ότι -έστω και την τελευταία στιγμή- πράξατε το αυτονόητο και έτσι θα παρέχονται έξοδα κίνησης στους επιθεωρητές, προκειμένου να μπορούν να ασκούν ελέγχους, δεν διορθώσατε τίποτε άλλο επί της ουσίας.
 Σε μία περίοδο όπου η ανεργία έχει ξεπεράσει κατά πολύ τις εκτιμήσεις του μνημονίου και η μαύρη εργασία γνωρίζει ραγδαία αύξηση, η συγκυβέρνηση κλείνει τμήματα κοινωνικής επιθεώρησης. 
Το λογικό θα ήταν να ενισχυθούν αυτά τα τμήματα κι όχι να κλείσουν. Μάλιστα, η δικαιολογία σας, περί ελλείψεως προσωπικού, μόνο προκλητική μπορεί να χαρακτηριστεί. 
Γιατί δεν στελεχώνετε αυτά τα τμήματα με το μέτρο της κινητικότητας; Πώς θα αποφύγετε τις απολύσεις, εάν δεν μετακινήσετε υπαλλήλους ανάλογα με το ποια υπηρεσία έχει τη μεγαλύτερη ανάγκη;
Για άλλη μια φορά αποδεικνύεται πως ένα πολύ βασικό πρόβλημα της χώρας μας είναι η πολυνομία, η κακονομία, η στρεψονομία κι αυτό επιβεβαιώνεται καθημερινά παρατηρώντας την προχειρότητα με την οποία ψηφίζονται τα νομοθετήματα εντός του Κοινοβουλίου, ενώ τα προβλήματα ουσιαστικά παραμένουν άλυτα.
Ο εμπαιγμός των Ελλήνων πολιτών συνεχίζεται στο άρθρο 30, με το οποίο παρέχεται ένα πενιχρό επίδομα 360 ευρώ σε ελεύθερους επαγγελματίες υπό πολύ αυστηρές προϋποθέσεις, ενώ δεν υπάρχει κανείς που θα συμπληρώσει ολόκληρο έτος επίδοσης, ακόμα κι αν εργαζόταν για πάνω από δεκαπέντε χρόνια.
Όσον αφορά τα άρθρα με τα οποία ο ΟΑΕΔ ορίζεται καθολικός φορέας των καταργηθέντων Οργανισμών Εργατικής Κατοικίας και Εργατικής Εστίας, για σχεδόν ένα χρόνο τρέφατε με φρούδες ελπίδες τους συμπολίτες μας, που αγωνιούν για την αποκατάσταση όσων επλήγησαν από την απόφασή σας να καταργήσετε κάθε μορφή κοινωνικής και στεγαστικής παροχής. Και ενώ οι παρατάσεις της ΠΕΔΕ διαδέχονταν η μία την άλλη, προχωράτε σε ένα νομοθέτημα που το διακρίνει η ασάφεια και η προχειρότητα. Δεν προσθέτετε τίποτα ουσιώδες, που θα προσφέρει ικανοποιητικές λύσεις και τρόπους, ώστε να επανέλθει η στεγαστική και κοινωνική πολιτική του κράτους, τουλάχιστον στο σημείο που βρισκόταν πριν από την κατάργηση των οργανισμών.
Για βελτίωση ουδείς λόγος, βέβαια. Μάλιστα, διογκώνετε ακόμη περισσότερο έναν οργανισμό που ήδη είναι αρκετά μεγάλος, δυσλειτουργικός και καθόλου ευέλικτος.
Γίνεται πολύς λόγος για την ανταγωνιστικότητα. Η δυνατότητα ευελιξίας των οργανισμών, όσον αφορά την εξεύρεση λύσεων και προτάσεων προκειμένου να βελτιωθούν οι τηρούμενες διαδικασίες, είναι από τα πρωταρχικά χαρακτηριστικά που συμβάλλουν στην ανάπτυξη της ανταγωνιστικότητας. Γιατί, πολύ απλά, ένας χαώδης οργανισμός με άπειρες διαδικασίες και γραφειοκρατία, είναι δύσκαμπτος άρα και μη ανταγωνιστικός.
Τέλος, να υπενθυμίσω ότι η ακίνητη περιουσία των πρώην Οργανισμών Εργατικής Κατοικίας και Εργατικής Εστίας δημιουργήθηκε αποκλειστικά από τις εισφορές των εργαζομένων και εργοδοτών μέσα σε ένα πλαίσιο ανταποδοτικότητας και με στόχο την παροχή κοινωνικών προγραμμάτων προς τους εργαζόμενους. Γι’ αυτό και θα επαναλάβω ότι το νούμερο ένα παραβάτης είναι το κράτος. Γιατί, κύριοι συνάδελφοι, τα χρήματα και η περιουσία αυτών των οργανισμών ανήκουν στους εργαζόμενους κι όχι στην Κυβέρνησή σας.
Αλλά τι να περιμένει κανείς από μία Κυβέρνηση η οποία τηρεί δικαστικές αποφάσεις κατά το δοκούν; Για το χαράτσι αντιδρά στις δικαστικές αποφάσεις και προσπαθεί να το επιβάλει, ενώ για το διορισμό και την απόλυση από το διαγωνισμό 9Κ -που απολύθηκαν, ενώ ήταν γνωστή η διαδικασία πώς έγινε- γι’ αυτά κάνει δεκτή την αίτηση της δικαστικής απόφασης.
Όσον αφορά τα ΚΕΠΑ έχουμε θέσει ξεκάθαρα το θέμα της παράτασης των αναπηρικών συντάξεων. Με πενήντα εννέα χιλιάδες αιτούντες σε λίστες αναμονής είναι φύσει αδύνατον να υπάρξει κάλυψη για όλους. Σημειωτέον ότι σ’ αυτές τις λίστες προστίθενται κάθε μέρα και οι νέοι αιτούντες, είτε για παράταση σύνταξης είτε για επαναχορήγηση επιδομάτων. 
Λόγω, λοιπόν, του ότι υπάρχουν αιτούντες που αναμένουν ακόμα κι ένα χρόνο να εξεταστούν, σας προτείνουμε ξανά, έστω και την τελευταία στιγμή, να νομοθετήστε ως χρόνο παράτασης τουλάχιστον το εννεάμηνο και να μην τεθεί συγκεκριμένη χρονική ισχύς της παρούσας διάταξης.
Κλείνοντας, η βελτίωση του δημοσίου τομέα έχει ως βασικό προαπαιτούμενο την αξιοποίηση των δημοσίων υπαλλήλων κατά τον καλύτερο δυνατό τρόπο. Αντί, λοιπόν, αυτός να είναι ο στόχος μας ως κράτος, φέρνετε νομοθετήματα με τα οποία επιτρέπετε στους ιδιώτες να ελέγχουν τους ιδιώτες, με ό,τι αυτό συνεπάγεται. Την ώρα που η τρόικα πιέζει για απολύσεις, η συγκυβέρνηση έχει τη δυνατότητα, μέσω του μέτρου της κινητικότητας, να βελτιώσει τον κρατικό μηχανισμό και να εξαλείψει την όποια πιθανότητα υπάρχει, προκειμένου να απολυθούν δημόσιοι υπάλληλοι.
Όμως, δεν φαίνεται να παίρνονται τέτοιες πρωτοβουλίες προς αυτήν την κατεύθυνση και αναρωτιέμαι γιατί. Μήπως ο στόχος δεν είναι να αξιοποιηθούν οι υπάλληλοι, αλλά να φανεί η τρόικα ως οι κακοί του παιχνιδιού, εφόσον αυτοί θα είναι που θα πιέσουν για απολύσεις, ενώ, τάχα μου, η συγκυβέρνηση θέλει να τις αποφύγει;
Κυρίες και κύριοι συνάδελφοι, καταψηφίζουμε το παρόν νομοσχέδιο, γιατί θεωρούμε λυπηρό το να συνεχίζονται οι λανθασμένες τακτικές του παρελθόντος ακόμα και σήμερα, που ο λαός δοκιμάζεται και τα μόνα που ζητά είναι δικαιοσύνη και αξιοκρατία.
Ως Ανεξάρτητοι Έλληνες είμαστε εδώ για να προβάλουμε αντίσταση στην πολιτική του «ναι, σε όλα» που ασκείτε. Θα προστατεύσουμε τα συμφέροντα του ελληνικού λαού που έχει μείνει άναυδος, παρακολουθώντας να παίρνετε συνεχώς μέτρα που αντιβαίνουν στη λογική και ωθούν τη χώρα και το λαό σε οικονομική κατάρρευση.
Ευχαριστώ πολύ.
Κύριε Πρόεδρε, ήμουν μέσα στο χρόνο μου.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς σας ευχαριστούμε. Πιστεύω το παράδειγμά σας να το ακολουθήσουν από εδώ και πέρα κι όλοι οι άλλοι συνάδελφοι. Είναι να μιλήσουν τριάντα συνάδελφοι. Κρατήστε το αυτό. Αντιλαμβάνεστε, λοιπόν, ότι η συνεδρίαση θα πάει βαθιά μεσάνυχτα. Άρα θέλω να είμαστε συνεπείς στο χρόνο και, όσο είμαι εγώ εδώ, θα το τηρήσω.
Ο κ. Κουκούτσης έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Η οικονομική κρίση δεν είναι η μεγαλύτερη πρόκληση που καλείται να αντιμετωπίσει σήμερα ο λαός μας. Σ’ ό,τι αφορά το μνημόνιο και τις τοκογλυφικές συμβάσεις, το πρόβλημα έγκειται στο ότι η Ελλάς παύει να είναι ανεξάρτητο κράτος ήδη από την εποχή Σημίτη με τη Νομισματική Ένωση. Θα μπορούσαμε να αμυνθούμε απέναντι σ’ όλα αυτά και να καταστήσουμε τη χώρα μας πρωταγωνίστρια και όχι υποχείριο της Ευρώπης. Για να συμβεί όμως κάτι τέτοιο, χρειάζεται πάνω απ’ όλα ένα εθνικό κράτος, μία αληθινή πατριωτική ηγεσία και, κυρίως, ένας λαός ενωμένος και αποφασισμένος. Αυτό ακριβώς φοβούνται σήμερα οι διεθνείς τοκογλύφοι και το παγκόσμιο σύστημα: να μη θεριέψει ο Ελληνισμός.
Υπό τις σημερινές, λοιπόν, συνθήκες, μόνο ένα κίνημα μπορεί να αφυπνίσει την προδομένη περηφάνια των Ελλήνων, ένα κίνημα εθνικιστικό σαν τη Χρυσή Αυγή, που δέχεται εντολές όχι από ξένα κέντρα, αλλά από τη φυλετική μας συνείδηση. Είμαστε σίγουροι ότι θα έλθει σύντομα η ώρα που η εθνική κατάθλιψη θα μετατραπεί από φόβο επιβίωσης σε δημιουργική ορμή ζωής.
Εν μέσω, λοιπόν, αυτής της καταιγίδας των μέτρων, καλούμαστε να συζητήσουμε επί των άρθρων του παρόντος νομοσχεδίου. Είναι ένα νομοσχέδιο με ατέλειες, το οποίο στην αρχή του δεν το ψηφίσαμε, αλλά και με θετικά σημεία, που τα συζητάμε. 
Ψηφίζουμε «ΟΧΙ» στα πρώτα πέντε άρθρα, γιατί είμαστε αρνητικοί στο σύμφωνο συμβίωσης, δεν δεχόμαστε τον ΑΜΚΑ, είμαστε αρνητικοί στη διασύνδεση. Απορρίπτουμε την αποτέφρωση νεκρών. 
Λέμε «ΝΑΙ» στα άρθρα 6 και 7, στην ευταξία των κοιμητηρίων και στην υπουργική απόφαση για ληξιαρχικά βιβλία. 
Λέμε «ΟΧΙ» στο άρθρο 8, διότι απορρίπτουμε κάποιες εκ των προηγουμένων διατάξεων. 
Στο άρθρο 9 λέμε «ΝΑΙ», όπως και στο άρθρο 10, όπου είμαστε υπέρ της ενίσχυσης της υπευθυνότητας των ιατρών.
Λέμε «ΟΧΙ» στο άρθρο 11. 
Στα άρθρα 13, 14, 15 και 16 λέμε «ΝΑΙ», γιατί είμαστε υπέρ της προστασίας των εργαζομένων και του να δύναται το δημόσιο να καταστεί διάδικος. 
Λέμε «ΟΧΙ» στο άρθρο 17, γιατί είμαστε κατά της ιδιωτικοποίησης του ελέγχου της υποχρεωτικής ασφάλισης καθώς και στο άρθρο 18, λόγω ΑΜΚΑ. 
Στα άρθρα 19 και 20 είμαστε υπέρ της αποζημίωσης για βλάβες εν ώρα εργασίας. 
Όσον αφορά το Μέρος Δεύτερο και το Κεφάλαιο 1, στο άρθρο 21 λέμε «ΟΧΙ» λόγω μεγάλου εύρους αρμοδιότητας του Υπουργού, στο άρθρο 22 λέμε «ΝΑΙ», λόγω ελέγχου παραβατικότητας εργολάβων και επί αλλοδαπών, στο άρθρο 23 λέμε «ΟΧΙ», λόγω πρόσληψης αλλοδαπών μεταφραστών και στο άρθρο 24 λέμε «ΟΧΙ» για τις υπέρμετρες κυρώσεις. Στο άρθρο 25 λέμε «ΟΧΙ» λόγω της αναγνώρισης της ιδιότητας ευπαθούς ομάδας σε αλλοδαπούς σε βάρος των Ελλήνων εγγεγραμμένων του ΟΑΕΔ. Στο άρθρο 26 λέμε «ΝΑΙ». Στο  άρθρο 27 λέμε «ΟΧΙ», διότι προστατεύει μονομερώς το δημόσιο ενάντια στον ιδιώτη. Στο άρθρο 28 λέμε «ΝΑΙ», όπως και στα άρθρα 29, 30, 31, 32, 33, 34 έως και 35. Στο άρθρο 36 λέμε «ΝΑΙ». Είμαστε υπέρ της υπουργικής ρύθμισης για ειδικότερα θέματα και στο άρθρο 37 είμαστε υπέρ της τουριστικής ανάπτυξης. Λέμε «ΟΧΙ» στο άρθρο 38, επειδή μειώνονται τα επιδόματα τέκνου. Λέμε «ΝΑΙ» στα άρθρα 39, 40 και 41. Λέμε «ΟΧΙ» στο άρθρο 42, γιατί είμαστε κατά της αφαίρεσης αρμοδιοτήτων του Ελεγκτικού Συνεδρίου. Στα άρθρα 43 και 44 λέμε «ΝΑΙ». Λέμε «ΟΧΙ» στα άρθρα 45 και 46. Είμαστε κατά του διαχωρισμού των εισφορών. Στο άρθρο 47 λέμε «ΝΑΙ», γιατί είμαστε υπέρ της υπουργικής απόφασης για θέματα του ΕΟΠΥΥ. Λέμε «ΝΑΙ» έως το άρθρο 58 για την εξασφάλιση περιουσίας των ιδρυμάτων και είμαστε και υπέρ της μεταβατικής διάταξης, υπέρ της υπουργικής απόφασης. Λέμε «ΝΑΙ» στο άρθρο 58, διότι διατηρούνται στον ΟΓΑ οι υφιστάμενοι ασφαλισμένοι. Στο άρθρο 59 λέμε «ΟΧΙ», λόγω διορισμού από τον Υπουργό. Στο άρθρο 60 λέμε «ΝΑΙ», διότι αφορά ρύθμιση υπαλλήλων του ΕΤΑΑ. 
Στα άρθρα 61, 62, 63, 64, 65 και γενικά στο Κεφάλαιο 2 λέμε «ΝΑΙ», όπως και στο Κεφάλαιο 3, εκτός από το άρθρο 70, γιατί είμαστε κατά της αύξησης των εισφορών με αλλαγή ασφαλιστικής κατηγορίας. 
Στο Κεφάλαιο 4 λέμε «ΝΑΙ» σε όλα τα άρθρα εκτός του άρθρου 75, διότι δεν επεκτείνεται σε αυτοαπασχολούμενος η παροχή βιβλιαρίου ασθενείας με πενήντα ημέρες ασφάλισης εκτός του ΙΚΑ. Στο άρθρο 76 λέμε «ΝΑΙ», διότι επεκτείνει τη δυνατότητα εισηγήσεων προσωπικού όλων των φορέων υγείας. Λέμε «ΟΧΙ» στο άρθρο 77, διότι δεν συμφωνούμε με την κατάργηση όλων. Όμως στο άρθρο 78 στην τυπική διάταξη λέμε «ΝΑΙ». 
Κυρίες και κύριοι συνάδελφοι, έχει κατατεθεί και μία τροπολογία της Χρυσής Αυγής για την αποκατάσταση των συντάξεων ανασφάλιστων υπερήλικων ομογενών. Εδώ ομολογήθηκε ότι οι άνθρωποι αυτοί, από τις χώρες που ήταν, έπαιρναν 20 ευρώ και 30 ευρώ σύνταξη. Μπα; Τριάντα ευρώ σύνταξη στη Σοβιετία; Μπράβο! Καλά που μάθαμε, λοιπόν, τα χρήματα που έπαιρναν εκεί και ποιοι!
Κύριε Υπουργέ, είναι εθνικό θέμα. Είναι άνθρωποι κυνηγημένοι από τον Στάλιν, σταλμένοι σε εξορίες. Είναι Βορειοηπειρώτες που υπέφεραν τόσα χρόνια. 
Τελειώνοντας και απευθυνόμενος στους καθεστωτικούς δημοσιογράφους των μεγαλοεργολάβων αλλά και στο ανυπέρβλητο δήθεν δημοκρατικό σας τόξο της Βουλής, το εντός και εκτός Βουλής, θα ήθελα να ρωτήσω: Εμείς φταίμε για την κρίση; Εμείς φταίμε για την ανεργία; Εμείς φταίμε για τη φτώχεια, την ανηθικότητα, τη δυστυχία και τη λαθρομετανάστευση; Εμείς είμαστε το απόλυτο κακό; Όχι, βέβαια.
 Όλοι εσείς είστε οι υπεύθυνοι και κάποιοι που κρύβονται από πίσω σας. Αυτοί που κατέχουν τον παγκόσμιο πλούτο, αυτοί οι θύτες, που πάντοτε έπαιζαν το ρόλο του θύματος. Προσπαθείτε όλοι μαζί με την επιμελημένη προπαγάνδα σας να μας παρουσιάσετε ως κακούς, αδίστακτους, σκληρούς. Άλλοι είναι τα τέρατα που σκάβουν το λάκκο της ανθρωπότητας και έχουν το θράσος να θέλουν να εμποδίσουν την άνοδό μας, γιατί τους χαλάει τα σχέδια. 
Εμείς το μόνο που θέλουμε είναι το καλό και η προκοπή της πατρίδας. Αυτό είναι και το μεγάλο μας έγκλημα. Ο λαός, όμως, ξύπνησε και πυκνώνει τις τάξεις μας μη πιστεύοντας τα τερατώδη ψέματα και τις συκοφαντίες σας. 
Εδώ, σε αυτήν την Αίθουσα πολλάκις μας έχουν πει «μόρφωμα», «έκτρωμα». Άλλοι λένε ότι γρυλίζουμε, άλλοι ότι θα μας πατήσουν, άλλοι είπαν ότι πρέπει να μας βγάλουν εκτός νομιμότητας και τόσα-τόσα άλλα. 
Καλά κάνετε όλοι σας -και απευθύνομαι στους δημοσιογράφους- και είναι άξιος ο μισθός σας. Μια ζωή κάνετε τα λόγια του αφέντη σας. Σε ένα πρωτοφανή αγώνα «δημοκρατικότητας» έχουν επιδοθεί οι κονδυλοφόροι, οι πολιτικάντηδες, δεξιοί και αριστεροί. 
Όποιος βρίσει το κίνημά μας τόσο πιο πολύ δημοκράτης είναι και τόσο πιο εύκολα θα πάρει το «μισαωράκι» εκείνο στα «πρωινάδικα» ή στα δίστηλα των αφεντικών τους. Και όσο ανεβαίνουμε, τόσο σκυλιάζουν, τόσο ουρλιάζουν και τόσο τρελαίνονται. 
Μην ανησυχείτε, όμως. Στο Τορίνο θα πάτε πολλές φορές. Εμείς θα φροντίσουμε να πάτε μέσω Καβάλας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν το καταλάβαμε αυτό. Τι είπατε;</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Τι εννοούσε; Τι είπε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν καταλάβαμε. Ο ποιητής μόνος του το είπε, μόνος του το κατάλαβε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ</Parlmember>: Όποιος κατάλαβε, κατάλαβε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η κ. Μάρκου έχει το λόγο.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ, κύριε Πρόεδρε. 
Κύριοι Υπουργοί, κυρίες και κύριοι Βουλευτές, προχωράω απευθείας στα άρθρα. 
Για το Κεφάλαιο 1 δεν έχουμε καμμία παρατήρηση. Συμφωνούμε με τα άρθρα 1 έως 8.
Για το Κεφάλαιο 2 και τα άρθρα 9 έως 13 έχουμε εκφράσει ήδη την έντονη ανησυχία μας για τις συνέπειες που μπορεί να έχουν οι διατάξεις αυτές στην εύρυθμη λειτουργία των υπηρεσιών. 
Όσον αφορά το Κεφάλαιο 3 «Ενίσχυση ελεγκτικών μηχανισμών» και τα άρθρα 14 έως 20, να πω τα εξής: Στο άρθρο 14 διευκρινίσατε ότι η Οικονομική Αστυνομία θα προβαίνει σε έλεγχο μόνο της αδήλωτης εργασίας και δεν θα εμπλέκεται σε θέματα εργατικής νομοθεσίας, που είναι καθαρά αρμοδιότητα του ΣΕΠΕ. Αυτό είναι θετικό. 
Στο άρθρο 17  το πιστοποιητικό ασφαλιστικής συμμόρφωσης το συνδέετε με το, αποδοτικό μέχρι στιγμής, πιστοποιητικό φορολογικής ενημερότητας. Θα παρακαλούσαμε να δείτε και το θέμα των λογιστών, φοροτεχνικών. 
Στο άρθρο 20, που αφορά τη θωράκιση των επιθεωρητών εργασίας, φέρατε με δική σας τροπολογία αυτό που είχε ζητήσει και η ΔΗΜΑΡ, δηλαδή την κάλυψη των εξόδων κίνησης. Εμείς αυτό το βλέπουμε ως ιδιαίτερα θετικό. Μένει, βέβαια, άλυτο το θέμα της νομικής θωράκισης των επιθεωρητών, κυρίως μέσα από την παροχή νομικής υποστήριξης από την υπηρεσία.
Θα πρέπει ίσως να επανεξετάσουμε τις πειθαρχικές διατάξεις του ν.4093 ειδικά για υπαλλήλους που διενεργούν ελέγχους και είναι πιο ευάλωτοι σε καταχρηστικές διώξεις. Θα ήθελα ένα σχόλιο πάνω σε αυτό. 
Στο Μέρος Δεύτερο, που αφορά το ΣΕΠΕ και τον ΟΑΕΔ, στο Κεφάλαιο 1 και στα άρθρα 21 έως 24, εκφράζουμε την ανησυχία μας για το άρθρο 21, που αφορά την κατάργηση τμημάτων με υπουργική απόφαση. Θα θέλαμε μία διαβεβαίωση ότι δεν θα κινδυνεύει καμμία θέση επιθεωρητή αλλά ούτε και η αποτελεσματικότητα του σώματος από τη ρύθμιση αυτή. 
Όσον αφορά το άρθρο 23, πρέπει να δοθεί η δυνατότητα και στον εργαζόμενο ατομικά να ξεκινά τη συμφιλιωτική διαδικασία και να έχουνε τα πρακτικά που ολοκληρώνουν τις διαδικασίες αυτές κάποια έννομη συνέπεια, δηλαδή να δεσμεύονται τα μέλη νομικά. 
Για τις διατάξεις του ΟΑΕΔ στα άρθρα 25 έως 35 είμαστε θετικοί, γιατί φαίνεται να κλείνουν οι εκκρεμότητες των Οργανισμών Εργατικής Κατοικίας και Εργατικής Εστίας. Μετατρέπεται πια ο ΟΑΕΔ σε ενιαίο φορέα άσκησης κοινωνικής πολιτικής. 
Βέβαια, επιμένουμε στο θέμα της ΠΕΔΕ. Κύριε Υπουργέ, μετά από τρεις παρατάσεις και μισθούς 4.000 ευρώ δεν θα έπρεπε να υπάρχει καμμία εκκρεμότητα. Σας παραπέμπω και στην έκθεση της Επιστημονικής Υπηρεσίας της Βουλής όσον αφορά στη νομιμοποίηση των πράξεων της ΠΕΔΕ. Πρέπει να διευκρινιστεί ότι αφορά μόνο πράξεις εντός των αρμοδιοτήτων της επιτροπής. Παρακαλώ να το δείτε.
Για το ΣΕΤΕ τοποθετήθηκα ήδη θετικά. 
Στο άρθρο 30, παράγραφος 5, θέλουμε να δούμε οπωσδήποτε την υπουργική απόφαση πριν εκδοθεί για τις  υποχρεώσεις των ανέργων.
Στο άρθρο 31 είπα και στην επιτροπή ότι διαφωνούμε με την πρώτη παράγραφο, γιατί θεωρούμε ότι μειώνει την προστασία για τους εποχιακά απασχολούμενους ιδίως στον τομέα του τουρισμού. Είναι κατανοητό ότι πρέπει κάπου να τραβήξουμε κόκκινη γραμμή, για να δούμε ποια εργασία θεωρείται εποχιακή. Δεν μπορεί όμως γι’ αυτήν τη γραμμή να θίγονται οι εργαζόμενοι. Θα μπορούσαμε να συμφωνήσουμε, εφόσον κάνατε δεκτή την τροπολογία μας για τη μείωση των απαιτούμενων ημερομισθίων. 
Για το άρθρο 32, που αφορά στη «Βιομηχανία Φωσφορικών Λιπασμάτων» στη Θεσσαλονίκη, υπάρχουν κάποιες εκκρεμότητες. 
Περνάμε στο άρθρο 34 για το νέο Ενιαίο Λογαριασμό Κοινωνικής Πολιτικής. Ο λογαριασμός αυτός είναι ένα πολύ σημαντικό εργαλείο και πρέπει να χρησιμοποιηθεί σωστά και με έλεγχο, πού πάει το κάθε ευρώ από τις εισφορές των εργαζομένων. Αναρωτήθηκα και στην επιτροπή για ποιο λόγο περιλαμβάνονται και εργοδότες στη σύνθεση της επιτροπής, αφού οι εργοδοτικές εισφορές έχουν καταργηθεί; Επίσης, προτείνουμε να μη λάβουν καμμία αποζημίωση τα μέλη της επιτροπής, αφού οι αποζημιώσεις αυτές βαρύνουν τον ενιαίο λογαριασμό. 
Περνάμε στο Κεφάλαιο 3. Για την παράγραφο 3 του άρθρου 36 είπαμε ότι, αφού θα ρυθμιστεί το θέμα της κεντρικής παρακολούθησης με υπουργική απόφαση, εμείς συμφωνούμε, γιατί δεν είναι δυνατόν να ξέρουμε ότι υπάρχουν πλασματικοί γιατροί εργασίας και τεχνικοί ασφαλείας και να κάνουμε τα στραβά μάτια. 
Για το άρθρο 38, για το ενιαίο επίδομα στήριξης τέκνου, διευκρινίστηκε ότι έρχεται συνδυαστικά με το ειδικό επίδομα των 500 ευρώ για τρίτεκνους και πολύτεκνους που ψηφίστηκε την περασμένη εβδομάδα.
Τα άρθρα 38-40 τακτοποιούν διάφορες εκκρεμότητες από τις συγχωνεύσεις και συνενώσεις φορέων και τη μεταφορά αρμοδιοτήτων. Δεν έχουμε κάποιο σχόλιο.
Στο Μέρος Τρίτο, στο Κεφάλαιο 1, δεν έχω σημαντικές παρατηρήσεις. Θα ξεχωρίσω ως ιδιαίτερα θετικά τα άρθρα 48 για την επανεγγραφή στον κλάδο επικουρικής ασφάλισης του ΟΑΕΕ για την έναρξη νέας δραστηριότητας και το άρθρο 50 για τη διεύρυνση της χορήγησης επιδόματος ανεργίας για τους αυτοαπασχολούμενους και τους ελεύθερους επαγγελματίες. Πρέπει, όμως, να δούμε το θέμα των προϋποθέσεων που βάζετε για το ΕΤΕΑ και κατά πόσο είναι ρεαλιστικές με τα σημερινά δεδομένα. Για παράδειγμα, λέτε ότι για οκτώ μήνες πριν από την αίτηση δεν πρέπει να έχει ασκήσει καμμία επαγγελματική δραστηριότητα. Δηλαδή, αν ένας δικηγόρος, για παράδειγμα, κόψει ένα γραμμάτιο μέσα στους οκτώ μήνες, δεν θα δικαιούται το επίδομα; 
Για το άρθρο 51 είπαμε πως είναι σωστό. Οι άνθρωποι αυτοί βρίσκονται ασφαλιστικά στον αέρα από το 2011 και πρέπει να τακτοποιηθεί το ζήτημα σε ποιο φορέα απασχόλησης υπάγονται. Θα καταθέσω και μια επιστολή που μου έστειλε η ΠΕΔΑ σχετικά με την ασφάλιση των αιρετών που είναι δημόσιοι υπάλληλοι. 
Τέλος, με το άρθρο 58 θεσπίζεται ένα απλούστερο και σταθερό καθεστώς ασφάλισης των ιδιοκτητών τουριστικών καταλυμάτων, με βάση μόνο τη δυναμικότητα των δωματίων σε όλη την επικράτεια. Η προηγούμενη διαφοροποίηση μεταξύ μικρών ξενοδοχείων και ενοικιαζόμενων δωματίων και διαμερισμάτων ίδιας δυναμικότητας, των οποίων οι ιδιοκτήτες μπορούσαν και στο παρελθόν να παραμένουν στον ΟΓΑ, δημιουργούσε τάσεις φυγής των μικρών ξενοδοχείων και μετατροπής τους σε ενοικιαζόμενα. Η ίδια μεταχείριση είναι θεμιτή και ξεκαθαρίζει το ασφαλιστικό τοπίο για τους ιδιοκτήτες μικρών καταλυμάτων. 
Περνάω στο Κεφάλαιο 2 που αφορά στα κέντρα πιστοποίησης αναπηρίας, άρθρα 61-67. Τα προβλήματα λειτουργίας των Υγειονομικών Επιτροπών των ΚΕΠΑ είναι πολλά και γνωστά ήδη από την έναρξη της λειτουργίας τους. Επανειλημμένα έχει γίνει εκτενής μνεία σε εκθέσεις του Συνήγορου του Πολίτη στη Βουλή. Το υπό ψήφιση νομοσχέδιο βρίσκεται στη σωστή κατεύθυνση, καθώς υιοθετεί πολλές από τις προτάσεις του Συνήγορου του Πολίτη και τις Εθνικής Συνομοσπονδίας Ατόμων με Αναπηρία. 
Για το άρθρο 66 η ισχύς της διάταξης καθορίζεται ως τις 31 Οκτωβρίου 2013. Στις λίστες αναμονής υπάρχουν πανελλαδικά πενήντα εννέα χιλιάδες εκκρεμείς αιτήσεις για εξέταση. Σε αυτές προστίθενται καθημερινά νέοι αιτούντες, είτε για παράταση σύνταξης είτε για επαναχορήγηση επιδομάτων. 
Κύριε Υπουργέ, έχουμε καταθέσει τροπολογία και προσβλέπουμε στην υιοθέτησή της. 
Επανέρχομαι στο θέμα της ισχύος των γνωματεύσεων που εκδίδει το ΚΕΠΑ και αυτών που εκδίδει η ΑΣΥΕ. Όπως γνωρίζετε, οι γνωματεύσεις της ΑΣΥΕ δεν αναγνωρίζονται από το Υπουργείο Εργασίας για τη χορήγηση κοινωνικών και οικονομικών παροχών. Στην επιτροπή σάς ανέφερα και την υπόθεση ασφαλισμένου του οποίου το Γενικό Λογιστήριο του Κράτους δεν δέχεται τη γνωμοδότηση αναπηρίας 80% του ΚΕΠΑ…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, παρακαλώ, δώστε μου λίγο χρόνο ακόμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, δεν έχετε άλλο χρόνο. Ολοκληρώστε, παρακαλώ.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Όλοι έχουν πάρει επιπλέον χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν υπάρχει περίπτωση. Παρακαλώ, ολοκληρώστε.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Στο Κεφάλαιο 3 «Θέματα ΟΓΑ», άρθρα 68 έως 70, το άρθρο 70 ορίζει ως υποχρεωτική κατώτερη ασφαλιστική κατηγορία την 3η για τους εργάτες γης. Για να ενισχυθεί ουσιαστικά ο ΟΓΑ με έσοδα, την κατεβάσατε στη 2η κατηγορία.
Στο Κεφάλαιο 4: «Λοιπές διατάξεις γενικής γραμματείας κοινωνικών ασφαλίσεων», άρθρα 71 έως 76, με το άρθρο 74 για το εργόσημο αυξάνετε το ποσοστό των ασφαλιστικών εισφορών από 20% σε 25%, έναντι 30% μετά τις αντιδράσεις μας. Επισημαίνουμε ξανά ότι το πρόβλημα δεν είναι μόνο οι εισφορές. Μπορούμε ίσως να συμφωνήσουμε με τη μικρή αυτή αύξηση. Αλλά το μείζον θέμα είναι να στηριχθεί το εργόσημο και να αυξηθεί η χρήση του για το λόγο αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Συγγνώμη, λίγο χρόνο ακόμα, παρακαλώ. Δώστε μου ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν θα μπορέσουμε να τελειώσουμε τη συζήτηση σήμερα.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, να ολοκληρώσει η συνάδελφος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρά το γεγονός ότι μιλάτε τόσο γρήγορα και τα λέτε καλά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Τέλος, με το άρθρο 76. Κάθε στήριξη στον άνεργο και κάθε διεύρυνση του δικαιώματος στη δωρεάν ιατροφαρμακευτική περίθαλψη έχει τη στήριξή μας. 
Η τροπολογία με γενικό αριθμό 309 και ειδικό 20 αφορά ασφαλισμένους του ΙΚΑ που μπορούν να πάρουν σύνταξη με τριάντα επτά έτη εργασίας, πρόβλεψη που καταργήθηκε με το ν.3863/2010. Ζητάμε να υπάρξει μία μεταβατική περίοδος γι’ αυτούς που θα συμπληρώσουν τα τριάντα επτά έτη μέχρι τις 31 Δεκεμβρίου 2012.
Δεύτερον, η τροπολογία με γενικό αριθμό 306 και ειδικό 17, για την παράταση χορήγησης αναπηρικής σύνταξης αλλά και επιδομάτων μέχρι την έκδοση της απόφασης της Υγειονομικής Επιτροπής του ΚΕΠΑ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, όμως, κυρία συνάδελφε.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Έχω δύο τροπολογίες ακόμη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα, τι δύο τροπολογίες;</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Τρίτον, στην τροπολογία με γενικό αριθμό 310 και ειδικό 21 ζητάμε να υπάρξει μία αύξηση των ορίων στις ληξιπρόθεσμες οφειλές του ΟΑΕΕ.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Επίσης είναι και η τροπολογία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, πείτε και το τελευταίο.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: …είναι και η τροπολογία που έχει καταθέσει και το ΚΚΕ για τις κλωστοϋφαντουργίες Νάουσας, Πέλλας, Έβρου και Πρέβεζας. Θα στηρίξουμε την τροπολογία του ΚΚΕ.
(Στο σημείο αυτό η Βουλευτής κ. Αικατερίνη Μάρκου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε.
Θα ήθελα επ’ ευκαιρία να ανακοινώσω –το επανέλαβα και προηγουμένως- ότι είναι γραμμένοι τριάντα ομιλητές. Είναι να μιλήσουν και οι Κοινοβουλευτικοί Εκπρόσωποι και ο Υπουργός. Οπότε αντιλαμβάνεστε ότι η συνεδρίαση θα πάει μετά τις 2.00΄. Θα πρότεινα, λοιπόν, και θέλω να το αποδεχθεί το Σώμα -για να ετοιμαστούν οι κύριοι συνάδελφοι που είναι εγγεγραμμένοι εδώ επί των άρθρων- τα οκτώ λεπτά να τα κάνουμε έξι λεπτά. 
Το Σώμα δέχεται την πρόταση του Προεδρείου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα απεδέχθη την πρόταση. Επομένως τα οκτώ λεπτά γίνονται έξι λεπτά.
Ο κ. Κατσώτης έχει το λόγο για οκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Το ΚΚΕ καταψηφίζει επί της αρχής το σχέδιο νόμου, γιατί με τις διατάξεις του -όπως αναδείξαμε και στην Ολομέλεια - συνεχίζει την επίθεση σε βάρος των εργαζομένων και των άλλων λαϊκών στρωμάτων.
 Θα μπορούσαμε να πούμε ότι οι σαράντα δύο τροπολογίες που έχουν κατατεθεί απαντούν σε προβλήματα τα οποία υπάρχουν. Και, αντίθετα, το νομοσχέδιο του Υπουργείου δημιουργεί προβλήματα, καθώς συνεχίζει την επίθεση σε βάρος των εργαζομένων.
Εμείς είμαστε υπέρ της τροπολογίας που έχουμε καταθέσει για τη Νάουσα. Είμαστε υπέρ της τροπολογίας που έχει κατατεθεί για τους εργαζόμενους του διαγωνισμού 9Κ, που απολύθηκαν αδικαιολόγητα από το ΙΚΑ, με αποτέλεσμα σήμερα το ΙΚΑ να αντιμετωπίζει σοβαρά προβλήματα, όπως και όλοι οι ασφαλισμένοι σε όλα τα υποκαταστήματα που πάνε για να εξυπηρετηθούν. Στηρίζουμε την τροπολογία που έχει καταθέσει η ΔΗΜΑΡ για τους εποχιακά εργαζόμενους στον τουρισμό. Είμαστε υπέρ της τροπολογίας για τις εκκαθαρίσεις του Υπουργείου Οικονομικών. Στηρίζουμε ακόμη την τροπολογία για τους αυτοαπασχολούμενους, για να παίρνουν τη σύνταξή τους με 40.000 ευρώ οφειλές.
Επίσης, στηρίζουμε την επανακατάρτιση του Οργανισμού Εργατικής Κατοικίας και Εργατικής Εστίας. Βεβαίως, στηρίζουμε την τροπολογία για τους υπερήλικες ομογενείς. Εδώ πρέπει να πούμε ότι ακόμα τρέμουν τον Χίτλερ, γιατί τσάκισε το φασισμό και το ναζισμό στο Β΄ Παγκόσμιο Πόλεμο.
Επίσης, στηρίζουμε την τροπολογία για τα ΑΜΕΑ, έτσι ώστε να παίρνουν σύνταξη, καθώς επίσης και τα επιδόματα πρόνοιας, μέχρι να πιστοποιηθούν από τα ΚΕΠΑ.
Είμαστε υπέρ της τροπολογίας που έχει κατατεθεί για τους εργαζόμενους της Αγροτικής Τράπεζας που έχουν μεταφερθεί στην Πειραιώς, ώστε να συνεχίσουν να έχουν κάλυψη από το Ταμείο Υγείας της Αγροτικής Τράπεζας.
Επίσης, είμαστε υπέρ της τροπολογίας για το πρόγραμμα «Βοήθεια στο Σπίτι».
Έρχομαι στο παρόν νομοσχέδιο, στο Πρώτο Μέρος στα άρθρα 1 έως 8, που αφορούν το σύστημα «Αριάδνη». Εμείς λέμε ότι αποτελεί υποκρισία ότι το σύστημα «Αριάδνη» έρχεται να λύσει φαινόμενα διαφθοράς στην κρατική διοίκηση. Δεν μπορείτε εσείς, που έχετε δημιουργήσει, που έχετε καλλιεργήσει μηχανισμούς εξαγοράς και διάβρωσης συνειδήσεων, να εμφανίζεστε σήμερα σαν οι σημαιοφόροι της χρυσής διοίκησης. 
Η Κυβέρνηση θέλει να αποπροσανατολίσει με αυτά τα άρθρα, για να περάσει στο μέλλον νέο σφαγιασμό στις συντάξεις και στους μισθούς. Αλήθεια, ποιος έδωσε στη δημοσιότητα αυτό που ακουγόταν τρεις, τέσσερις, πέντε μέρες, ότι κόβετε τις συντάξεις όσων είναι κάτω των εξήντα ετών; Τι έχετε να πείτε για αυτό; Τι άλλο ετοιμάζετε; 
Ρίχνει τις ευθύνες στους εργαζόμενους η Κυβέρνηση, στα ασφαλιστικά ταμεία και στους συνταξιούχους για τις συντάξεις «μαϊμού» και αποτελεί πρόσχημα, για να δικαιολογήσει τα αντιασφαλιστικά μέτρα που παίρνει. Μπροστά στη λεηλασία των συντάξεων, των παροχών, μπροστά στη λήψη νέων μέτρων και περικοπών στον τομέα των κύριων συντάξεων, η Κυβέρνηση ρίχνει τις ευθύνες αλλού, μιλάει για συντάξεις «μαϊμού», αφήνει στο απυρόβλητο όλα αυτά που εδώ τονίσαμε, αυτά που έφαγαν, τα αποθεματικά των ταμείων από τη δεκαετία του ’70, το τζογάρισμα στο Χρηματιστήριο, το κούρεμα για να –εντός εισαγωγικών- «σωθεί» η Ελλάδα, να σωθούν τα μονοπώλια, οι καπιταλιστές.
Στο Κεφάλαιο 2, με τα άρθρα 9 έως 13, έρχεστε και κάνετε την αρχή για την αλλαγή του Πειθαρχικού των δημοσίων υπαλλήλων, ώστε να γίνουν υπάκουοι εκτελεστές της φιλοεπιχειρηματικής πολιτικής, να μην τολμούν να την αμφισβητήσουν. Αν και διαγράψατε κάποια άρθρα, ωστόσο βάλατε τη βάση, έτσι ώστε να αλλάξει το Πειθαρχικό των δημοσίων υπαλλήλων. 
Το σύστημα «Αριάδνη» πάει χέρι-χέρι –και το λέμε στους δημόσιους υπαλλήλους- με το νέο Πειθαρχικό και με το σύστημα της ατομικής αξιολόγησης. Έρχεστε μέσα από αυτό να βάλετε πλάτη στις εκατόν πενήντα χιλιάδες που θέλετε να απολύσετε -έχετε δεσμευτεί γι’ αυτό- το επόμενο διάστημα.
Στο Κεφάλαιο 3, στα άρθρα 14 έως 20, προβλέπετε τη συνεργασία της Οικονομικής Αστυνομίας με το ΣΕΠΕ και την ΕΥΠΕΑ –υποτίθεται- για την ενίσχυση των ελεγκτικών μηχανισμών, την αποτελεσματική πάταξη της αδήλωτης εργασίας και της φοροδιαφυγής. Ταυτόχρονα, όμως, προβλέπετε την κατάργηση δέκα μονάδων της Επιθεώρησης Εργασίας και αποκαλύπτετε οι ίδιοι τον υποχρεωτικό ρόλο του Κεφαλαίου 3. 
Με το άρθρο 17, δίνετε δουλειά στις πολυεθνικές ελεγκτικές εταιρείες με το πιστοποιητικό ασφαλιστικής συμμόρφωσης.
Με το άρθρο 19, ουσιαστικά αλλάζετε τη ρύθμιση που υπήρχε για τους εποχιακά εργαζόμενους ιδιαίτερα στον επισιτισμό, οι οποίοι, όταν έβρισκαν κάποια μεροκάματα και απασχολούνταν έως δώδεκα ημέρες το μήνα, δεν κοβόταν το επίδομα, αλλά συμψηφίζονταν με ημέρες απασχόλησης του επιδοτούμενου ανέργου. Τώρα αυτό κόβεται.
Στο Μέρος Δεύτερο του Κεφαλαίου 1, στα άρθρα 21 έως 24, προβλέπονται ρυθμίσεις για το ΣΕΠΕ. Πρέπει να πούμε ότι είναι ψευδής η αναφορά για αναβάθμιση του ΣΕΠΕ. Αντίθετα, υποβάθμιση έχουμε σε προσωπικό και υλικοτεχνική υποδομή. Καμμία απεμπλοκή από τη γραφειοκρατία, όπως διατείνεστε! Πηγαίνετε μια μέρα στο ΣΕΠΕ να δείτε πώς λειτουργεί. Δεν προβλέπεται, λοιπόν, καμμία τέτοια απεμπλοκή για τους επιθεωρητές, αφού μεγάλο μέρος του χρόνου σπαταλιέται ακριβώς σε γραφειοκρατικές εργασίες.
Στη βάση του νέου οργανογράμματος του ΣΕΠΕ, που έχει ήδη αποφασιστεί και προβλέπει κατάργηση δέκα τμημάτων επιθεώρησης, με το άρθρο 21, δίνετε δυνατότητα στον Υπουργό Εργασίας με απλή υπουργική απόφαση να καταργεί επιπλέον τμήματα του ΣΕΠΕ. 
Είναι, λοιπόν, υποκριτικό αυτό που λέτε, ότι ενισχύετε το ΣΕΠΕ για να ενισχύσετε τους ελέγχους για την αδήλωτη εργασία και την εισφοροδιαφυγή και φοροδιαφυγή.
Στο Κεφάλαιο 2 του δεύτερου μέρους και με τα άρθρα 25 έως 35 προβλέπονται διάφορες διατάξεις για τον ΟΑΕΔ με διεύρυνση των σκοπών του, για να ενσωματωθούν εν μέρει οι οργανισμοί τους οποίους καταργήσατε, τον Οργανισμό Εργατικής Κατοικίας και τον Οργανισμό Εργατικής Εστίας. 
Με το άρθρο 26 προβλέπεται η συμμετοχή του ΣΕΠΕ στον ΟΑΕΔ, την πιο επιθετική ομάδα ενάντια στους εργαζόμενους. Στον τομέα δραστηριότητάς του παρατηρείται η μεγαλύτερη ανασφάλιστη εργασία, η μεγαλύτερη μαύρη εργασία κι έρχεστε σήμερα και τους επιβραβεύετε, κάνοντάς τους κοινωνικούς εταίρους και διορίζοντάς τους σε όλα τα όργανα που συμμετέχουν εκπρόσωποι εργαζομένων και εργοδοτών. 
Ο χρόνος περνά και είναι λίγος για να πούμε για όλα τα άρθρα. Ωστόσο, να πάμε στο άρθρο 25. Ουσιαστικά, μπαίνει ταφόπλακα στον Οργανισμό Εργατικής Κατοικίας και Εργατικής Εστίας. Ούτε ένα σπίτι δεν θα χτιστεί τα επόμενα χρόνια. Ούτε ένα ευρώ δεν θα δοθεί για επιδόματα ενοικίου και για στήριξη όλων των εργαζομένων, οι οποίοι πληρώνουν με τις εισφορές τους τον Οργανισμό Εργατικής Κατοικίας και Εργατικής Εστίας. 
Επίσης, καταργείτε τη χρηματοδότηση των δευτεροβάθμιων οργανώσεων, προβλέποντας υπουργική απόφαση. Είπα στην κατ’ αρχήν συζήτηση ότι, σαν άλλος Λάσκαρης, θα αποφασίζετε ποιους θα ενισχύετε και ποιους δεν θα ενισχύετε. 
Ακόμη, στο άρθρο 34 με το καθεστώς χρηματοδότησης που υπάρχει σήμερα, το Ελληνικό Ινστιτούτο Υγιεινής και Ασφάλειας Εργασίας οδηγείται σε κλείσιμο. Πρέπει να προβλεφθεί η επαρκής χρηματοδότησή του από τον ΛΑΕΚ, με βάση τις ανάγκες για έρευνα και πληροφόρηση για τα θέματα αυτά στη χώρα μας, σε αυτήν την κατεύθυνση να ενεργοποιηθεί νομοθετικά το άρθρο 12 της Εθνικής Γενικής Συλλογικής Σύμβασης του 2008-2009. 
Στο άρθρο 36 δεν προκύπτει από πουθενά η ανάγκη ύπαρξης ειδικής νομοθετικής ρύθμισης για σύστημα ελέγχου τήρησης του δηλούμενου ωραρίου των τεχνικών ασφάλειας και των γιατρών εργασίας. Με την τροποποίηση της παραγράφου 3 που φέρατε ανοίγετε παράθυρο, για να μετατοπίζεται η εργοδοτική ευθύνη στις πλάτες των τεχνικών ασφαλείας και των γιατρών εργασίας. 
Επίσης, στο Κεφάλαιο 2 στα άρθρα 61 έως 67 γίνεται λόγος για θέματα λειτουργίας των ΚΕΠΑ. Δεν κάνετε καμμία πρόβλεψη να μην επανεξετάζονται άτομα με οριστική αναπηρία, όπως είναι οι ανάπηροι και οι τετραπληγικοί, και στοιβάζετε στα ΚΕΠΑ κάθε περιστατικό. Η πρόβλεψη για ενίσχυση με γιατρούς και άλλο διοικητικό προσωπικό δεν αντιμετωπίζει το πρόβλημα που δημιουργείται με την επιλογή σας. Η περικοπή των συντάξεων έχει οδηγήσει στην εξαθλίωση τους ανάπηρους και τις οικογένειές τους. Η παράταση στην καταβολή των συντάξεων μέχρι τον Οκτώβριο, που δίνει η Κυβέρνηση με το άρθρο 66, δεν είναι λύση. 
Εμείς πιστεύουμε ότι δεν πρέπει να κόβεται η αναπηρική σύνταξη ή το επίδομα αναπηρίας και να μη διακόπτεται η ιατροφαρμακευτική περίθαλψη για όσο διάστημα κάποιος περιμένει να εξεταστεί από τις υγειονομικές επιτροπές των ΚΕΠΑ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Καμμία περικοπή σε μισθούς, συντάξεις, επιδόματα. Να επανέλθουν στα προ περικοπών επίπεδα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τελειώνω, κύριε Πρόεδρε, μισό λεπτό.
Με το κεφάλαιο 3 και με τα άρθρα 68 έως 70, προβλέπονται θέματα του ΟΓΑ. Προβλέπετε διακανονισμό καθυστερούμενων οφειλών και καταβολή σύνταξης, αν οι οφειλόμενες εισφορές είναι μέχρι 4.000. Αν είναι 4.500, αν είναι 5.000, τι θα γίνει με αυτούς τους αγρότες; 
Με το άρθρο 69, προβλέπετε τον ειδικό λογαριασμό συνταξιοδότησης των ανασφάλιστων υπερηλίκων. Εδώ είπαμε ότι προτείνουμε να ψηφιστεί η τροπολογία που έρχεται και λύνει το πρόβλημα της κατάργησης των συντάξεων στους ομογενείς και στους υπερήλικες αγρότες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε συνάδελφε, παρακαλώ τελειώνετε.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τελειώνω, κύριε Πρόεδρε. 
Για την κάλυψη των ανέργων, λέτε ότι παρατείνετε με το άρθρο 76 την κάλυψη των ανέργων, των ανασφάλιστων ατόμων, για ένα χρόνο. Είναι ψέμα. Προβλέπεται ότι θα ισχύει ο ν.2768/99. Ποιες είναι οι προϋποθέσεις που προβλέπει ο συγκεκριμένος νόμος; Προβλέπει να είναι άνεργος για δώδεκα τουλάχιστον μήνες, να έχει εξακόσιες ημέρες εργασίας και οι οποίες, βέβαια, να αυξάνονται για κάθε έτος ανά εκατό μέχρι τη συμπλήρωση του τριακοστού έτους εργασίας και μέχρι το πεντηκοστό τέταρτο έτος της ηλικίας. 
Πιστεύουμε ότι αυτές οι προϋποθέσεις βγάζουν απ’ έξω εργαζόμενους …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τελειώσατε τώρα. Θα κατηγορηθώ ευθέως για υπερβολική ανοχή.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: ...οι οποίοι είναι κάθε μέρα στο γραφείο σας, κύριε Υπουργέ. 
Οι εργαζόμενοι της ζώνης θα πρέπει να πάνε με τους εργαζόμενους της εταιρείας του τροχαίου υλικού για να μπορέσουν να δικαιωθούν, να μην πεινάσουν τέλος πάντων οι εργαζόμενοι που είναι αρκετοί και η ανεργία είναι πάρα πολύ μεγάλη σε αυτήν την περιοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. Τώρα θα κατηγορηθώ για ευνοϊκή μεταχείριση.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Εβδομήντα εννιά άρθρα είναι, κύριε Πρόεδρε, τι να κάνουμε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τι να κάνουμε; Έτσι είναι, δυστυχώς. Αυτά έχει η ζωή! Τι να κάνουμε; 
Η κ. Μαρίνα Χρυσοβελώνη, Βουλευτής των Ανεξαρτήτων Ελλήνων, έχει το λόγο για έξι λεπτά.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, συζητούμε ένα σχέδιο νόμου που ο πυρήνας του είναι οι παράνομες ασφαλιστικές παροχές στις οποίες θα επικεντρωθώ σήμερα. Το θέμα αυτό το έχω θέσει επτά φορές μέχρι σήμερα στον κ. Βρούτση, χωρίς να πάρω ουσιαστικά απάντηση για το πώς τεκμηριώνει το μέγεθος της υποτιθέμενης κατασπατάλησης που και εδώ επικαλείται. 
Κατέθεσε την προηγούμενη εβδομάδα ο κύριος Υπουργός έναν πίνακα με πενήντα μία χιλιάδες πεντακόσιους πενήντα ένα αναπόγραφους συνταξιούχους. Όμως, στο ενημερωτικό που είχατε στείλει, κύριε Υπουργέ, στις 26 Μαρτίου αποκλειστικά και μόνο στους Βουλευτές της συγκυβέρνησης και όχι της Αντιπολίτευσης, εσείς ο ίδιος μιλούσατε για πενήντα τρεις χιλιάδες εξακόσιους ενενήντα τέσσερις αναπόγραφους συνταξιούχους. Αφήνω στην άκρη την ακρίβεια των αριθμών αναπόγραφων, οι οποίοι, βέβαια, δεν είναι αναγκαστικά «μαϊμού» συνταξιούχοι. Απλά σας ενημερώνω πως ακόμα και μερικές αθροίσεις απογραφών ανά ταμείο είναι λανθασμένες στα στοιχεία που εσείς ο ίδιος καταθέσατε. Επισημαίνω επίσης πως δίπλα στους αριθμούς αυτούς δεν δώσατε για κανένα ασφαλιστικό ταμείο τις εξοικονομήσεις σε χρήμα που ισχυρίζεστε ότι συνεπάγονται. Θα πρέπει, λοιπόν, να ξαναδούμε το θέμα της αξιοπιστίας των παραπάνω δεδομένων.
Εδώ θα επισημάνω το προφανές, πως μέσα σε δύο μόλις μέρες από τις 26 έως τις 28 Μαρτίου δηλώσατε δύο χιλιάδες διακόσιες λιγότερες αναπόγραφες συντάξεις. Με αυτόν τον αριθμό σε ενάμιση μήνα, όπως πάμε, θα τις έχετε εξαφανίσει τελείως. Και επειδή επιμένετε ότι έτσι εξοικονομείτε συνολικά 420 εκατομμύρια ευρώ ετησίως, εμείς σύντομα θα σας καλέσουμε να απαντήσετε, όπως έχουμε πράξει τόσες φορές μέχρι τώρα, ποιο θα είναι τελικά το εκτιμώμενο ποσό πληρωμών «μαϊμού» συντάξεων μετά από ενάμιση μήνα.
Υπογραμμίζω πως δεν πρέπει να συγχέουμε –ούτε οι Ανεξάρτητοι Έλληνες αρνούνται βέβαια- την υπαρκτή κατάχρηση συντάξεων με τα φανταστικά νούμερα «μαϊμού» συνταξιούχων που παρουσιάζει η συγκυβέρνηση. Ήδη από το 2010 οι διαδοχικές μνημονιακές κυβερνήσεις σε επαναλαμβανόμενες ανακοινώσεις τους επεσήμαναν την τεράστια αιμορραγία του δημοσίου από την παράνομη χορήγηση συντάξεων και άλλων ασφαλιστικών παροχών σε Έλληνες πολίτες. 
Η λογική του «μαζί τα φάγαμε» επέβαλε για προπαγανδιστικούς λόγους τη στοχοποίηση εκατοντάδων χιλιάδων Ελλήνων που παρουσιάζονταν συλλήβδην σαν «μαϊμού» συνταξιούχοι, τυφλοί που βλέπουν κ.λπ., με προφανή σκοπό αφ’ ενός μεν τη συλλογική ενοχοποίηση των Ελλήνων ως απατεώνων, που επομένως δεν δικαιούνται να διαμαρτύρονται για το μνημόνιο, αφ’ ετέρου δε, την παρουσίαση από τις διαδοχικές συγκυβερνήσεις στην τρόικα διάφορων επίσημων αισιόδοξων εκτιμήσεων για τη δυνατότητα εξοικονόμησης τεράστιων ποσών από τη δήθεν αποκάλυψη εκατοντάδων χιλιάδων Ελλήνων που λάμβαναν παράνομα ασφαλιστικές παροχές. 
Δυστυχώς και σήμερα ο ίδιος φανταστικός ισχυρισμός επαναλαμβάνεται από το Υπουργείο Εργασίας που κάνει λόγο για ετήσια εξοικονόμηση δαπάνης από τη θέσπιση του συστήματος «Αριάδνη» ύψους 337 εκατομμυρίων ευρώ μόνο για τα ταμεία εκτός δημοσίου. Μάλιστα, κατά το πρόσφατο παρελθόν είχαμε κάθε λίγους μήνες ανακοινώσεις από το Υπουργείο σας για εντοπισμό πλήθους νέων τέτοιων περιπτώσεων που κάθε φορά έρχονταν να προστεθούν σε προηγούμενες όμοιες δήθεν αποκαλύψεις. 
Χαρακτηριστικό παράδειγμα είναι ο εντοπισμός μετά την απογραφή που τελείωσε στις 5-10-2012 των πολυδιαφημισμένων τριάντα χιλιάδων «μαϊμού» συνταξιούχων του ΙΚΑ και αμέσως μετά η υποθετική εκτίμησή σας για την ύπαρξη συνολικά σαράντα δύο χιλιάδων καινούργιων υποθέσεων παράνομης λήψης συντάξεων που στοιχίζουν 400 εκατομμύρια ευρώ στην κοινωνική ασφάλιση μόνο για ένα έτος.
Με τον ίδιο ακριβώς τρόπο, κατά τα τρία χρόνια του μνημονίου προβλήθηκε από τα Μέσα Μαζικής Ενημέρωσης ένας καταιγισμός επίσημων απολογισμών για «μαϊμού» συνταξιούχους, παραδείγματος χάριν του ΙΚΑ, τους οποίους διαρκώς ανακάλυπτε και δήθεν καταδίωκε ο εκάστοτε Υπουργός Εργασίας, για να ξαναχαθούν τα ίχνη τους λίγο μετά. 
Θα καταθέσω στα Πρακτικά, τελείως ενδεικτικά, τα εξής δημοσιεύματα. Τις δηλώσεις τον Ιούνιο του 2010, λίγο μετά την είσοδο της Ελλάδος στην εποχή του μνημονίου, από τον τότε αρμόδιο Υφυπουργό Γεώργιο Κουτρουμάνη, περί υπεραιωνόβιων συνταξιούχων «μαϊμού». Ο κ. Κουτρουμάνης ανακάλυψε όλως τυχαίως με την έναρξη του μνημονίου ότι υπήρχαν σχεδόν εννέα χιλιάδες συνταξιούχοι άνω των εκατό ετών που δεν έπρεπε να λαμβάνουν συντάξεις. 
Ο ίδιος επανέρχεται στο θέμα των συντάξεων «μαϊμού» στις 24 Οκτωβρίου 2010, διευκρινίζοντας πως σε ό,τι αφορά τους υπεραιωνόβιους, διαπιστώθηκε τελικά ότι μόλις οι τριακόσιοι πενήντα είχαν αποβιώσει. Δηλαδή, οι εννέα χιλιάδες «μαϊμού» συνταξιούχοι μειώθηκαν ξαφνικά σε μόλις τριακόσιους πενήντα. 
Στη συνέχεια, είχαμε τις δηλώσεις τον Αύγουστο του 2011 του κ. Κουτρουμάνη και του κ. Λοβέρδου που ανακάλυψαν άλλους είκοσι χιλιάδες «μαϊμού» συνταξιούχους, μετά από ελέγχους στα ασφαλιστικά ταμεία. Τόνισαν μάλιστα ότι η ζημιά που επήλθε για ένα μόνο έτος ανερχόταν στα 120 εκατομμύρια ευρώ. 
Σύμφωνα με τους μνημονιακούς Υπουργούς, όλες οι περιπτώσεις υποτιθέμενων καταχρήσεων προέρχονταν από ανθρώπους που δεν δήλωναν θανάτους συγγενών τους και δήθεν έπαιρναν κανονικά τις συντάξεις τους. Όποιος, όμως, έχει μια στοιχειώδη εικόνα των μεγεθών των ελληνικών ασφαλιστικών ταμείων, καταλαβαίνει το εξωπραγματικό των αριθμών. Ουδέποτε δημοσιεύτηκαν βέβαια οριστικά στοιχεία από το Υπουργείο Εργασίας για το ύψος των εξοικονομήσεων από τις δήθεν «μαϊμού» συντάξεις και επιδόματα που διεκόπησαν ή υποτίθεται ότι επιστράφηκαν. 
Ας έρθουμε, όμως, τώρα στην πραγματικότητα, που δεν είναι βέβαια τα 400 εκατομμύρια ευρώ που ισχυριστήκατε ότι χάνονται κάθε χρόνο σε τσέπες επιτηδείων. Στα χρόνια του μνημονίου σίγουρα φαγώθηκαν δισεκατομμύρια ευρώ. Όμως, αυτά δεν πήγαν στις τσέπες συγγενών συνταξιούχων αλλά σε άλλες τσέπες κατέληξαν. 
Γι’ αυτούς τους λόγους, αιτήθηκα με ερώτησή μου προς τον κύριο Υπουργό να μου χορηγήσει έναν επίσημο απολογισμό του φαινομένου και μετά από μήνες προσπαθειών πήρα τελικά τα στοιχεία στις 11 Φεβρουαρίου, τα οποία και θα καταθέσω στα Πρακτικά. 
Εκεί φαίνεται το μέγεθος της μνημονιακής αναλήθειας. Αντί για 400 εκατομμύρια ευρώ το χρόνο, οι συνολικές εξοικονομήσεις για όλη την περίοδο του μνημονίου ανέρχονταν σε 30 εκατομμύρια ευρώ, ποσό που δεν είναι μεν λίγο, αφού αντιστοιχεί σε μια εξοικονόμηση 10 εκατομμυρίων ευρώ το χρόνο αλλά το νούμερο είναι απολύτως διαφορετικό από εκείνο των 400 εκατομμυρίων κατ’ έτος.
Και εδώ, όμως, θέλει προσοχή. Στην απάντησή σας δηλώνετε πως τα στοιχεία αυτά μεταβάλλονται, διότι με την σταδιακή προσέλευση των συνταξιούχων για να απογραφούν, επαναχορηγούνται οι ανασταλείσες συντάξεις.
Παρά ταύτα, όμως, η δυσφήμιση έχει γίνει. Και στην Ελλάδα και στο εξωτερικό διαμορφώσατε μια εικόνα «Τιτανικού», όπως ήθελε ο κ. Παπακωνσταντίνου, την εικόνα και την εντύπωση μιας χώρας διεφθαρμένης, όπως έλεγε ο Γεώργιος Παπανδρέου, εμπλέκοντας όλους τους άλλους στη διαφθορά, εκτός από τον εαυτό του. 
Η ίδια τακτική συνεχίστηκε από όλες τις μνημονιακές συγκυβερνήσεις χωρίς εξαίρεση, μέσω της διαρκούς δυσφήμισης στο εξωτερικό των δήθεν Ελλήνων «μαϊμού» συνταξιούχων, η οποία καλλιέργησε στους Έλληνες πολίτες επιπλέον και το αίσθημα της συνενοχής. Τα αποτελέσματα ήταν, βέβαια, εξαιρετικά αρνητικά και στις ηγεσίες των άλλων ευρωπαϊκών κρατών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Στις 11-11-2012 ο ίδιος ο κύριος Υπουργός εκδίδει δελτίο Τύπου –θα το καταθέσω στα Πρακτικά- όπου αναφέρει μεταξύ άλλων αυτολεξεί: «Με την πιο επιεική προσέγγιση εκτιμούμε ότι λόγω της παραβατικότητας, τα ασφαλιστικά ταμεία έχουν ετήσιες απώλειες που φτάνουν τα 500 εκατομμύρια ευρώ». 
Όλα αυτά τα λέγατε, κύριε Υπουργέ, την ώρα που δημοσιοποιούσατε το σχέδιο «Αριάδνη». Θα μπορούσε να πει κανείς ότι παρατραβήξατε τα νούμερα για να προκαλέσετε το ενδιαφέρον των δημοσιογράφων. Δεν είναι, όμως, μόνο αυτό. 
Θα καταθέσω στα Πρακτικά το επίσημο κείμενο του μεσοπρόθεσμου του περασμένου Οκτωβρίου, ακριβώς την περίοδο που ισχυριζόσασταν αυτά στον Τύπο, όπου στη σελίδα 35, που αφορά στις εξοικονομήσεις από κατάργηση παράτυπων συντάξεων, αναφέρετε 112 εκατομμύρια ευρώ μόνο για το 2013. 
Στις 27-12-2012, με νέο δελτίο Τύπου του Υπουργείου σας -το οποίο επίσης θα καταθέσω- μας ενημερώνετε πως από τα μέχρι σήμερα απογραφικά στοιχεία σε μεγάλους οργανισμούς, έχουν ήδη εντοπιστεί σαράντα έξι χιλιάδες περιπτώσεις παράνομης λήψης συντάξεων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ να ολοκληρώσετε, κυρία συνάδελφε.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Αν όλα αυτά που λέω, κύριε Υπουργέ, δεν είναι έτσι, σήμερα, λοιπόν, έχετε τη μεγάλη ευκαιρία να αποδείξετε την πραγματικότητα και να μας παρουσιάσετε αναλυτικά και ακριβή στοιχεία που να στηρίζουν τους ισχυρισμούς σας. 
Σας ευχαριστώ. 
(Στο σημείο αυτό η Βουλευτής κ. Μαρίνα Χρυσοβελώνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Σας ευχαριστούμε. 
Ήταν μέχρι να συνηθίσετε τα έξι λεπτά. Νομίζω ότι από εδώ και πέρα θα το συνηθίσουμε σιγά-σιγά. 
Η κ. Πατριανάκου έχει το λόγο.</ChairmanSpeech> 
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Κυρίες και κύριοι συνάδελφοι, δεν θα σταματώ ποτέ, όταν ανεβαίνω σ’ αυτό το Βήμα, να δηλώνω ότι η χώρα δεν μπορεί να δυναμώσει, εάν δεν υπάρξει ένα εθνικό στρατηγικό σχέδιο ανάκαμψης στο οποίο θα ομονοήσουν όλες οι εθνικές πολιτικές δυνάμεις της χώρας. Η άσκηση αναγκαίων μεταρρυθμιστικών πολιτικών αποτελούν προϋπόθεση ενός έθνους με πολλά ταλέντα, με πολλούς πόρους, προκειμένου να ανακάμψει δυναμικά και να μη ζει με δανεικά, που άλλωστε πλέον δεν υπάρχουν. 
Κύριε Υπουργέ, έχετε την ευθύνη να διαχειρίζεστε ένα κρίσιμο Υπουργείο που δέχεται το μεγάλο κύμα των επιπτώσεων της ασφυκτικής δημοσιονομικής πολιτικής. Είναι στο πεδίο ευθύνης σας η ανασυγκρότηση του κοινωνικού κράτους ώστε να γίνει αποτελεσματικότερο, ανταποδοτικότερο, δικαιότερο. Είναι χρέος όλων μας να σας βοηθήσουμε, για να στηρίξουμε τους άνεργους, τους ηλικιωμένους, τα άτομα με ειδικές ανάγκες, τους οικονομικά ασθενέστερους, τους εργαζόμενους στον ιδιωτικό τομέα, τους αγρότες. 
Με το παρόν νομοσχέδιο επιχειρείται ο εκσυγχρονισμός, ο εξορθολογισμός και η αντιμετώπιση της παραβατικότητας του ασφαλιστικού συστήματος. Θεσπίζεται το σύστημα «Αριάδνη» όπου σε ενιαία ηλεκτρονική βάση της Γενικής Γραμματείας Πληροφοριακών Συστημάτων θα καταγράφονται όλες οι ληξιαρχικές μεταβολές των ασφαλισμένων, γεννήσεις, θάνατοι, διαζύγια κ.λπ.. 
Σε συνδυασμό με την ηλεκτρονική βάση ΗΔΙΚΑ των ταμείων, όπου θα δηλώνεται το ΑΦΜ και ο ΑΜΚΑ κάθε εργαζόμενου και κάθε ασφαλισμένου, θα εκμηδενιστούν τα φαινόμενα είσπραξης παρανόμων συντάξεων. Θα καταπολεμηθεί η γραφειοκρατία, θα εξοικονομηθούν πόροι άνω των 500 εκατομμυρίων.
Ορθά ρυθμίζετε πλέον τη δυνατότητα να εγγράφονται στα μητρώα του ΟΑΕΔ όσοι ασκούν υπό προϋποθέσεις ή δεν ασκούν ελεύθερο επάγγελμα ασφαλισμένοι ή μη. Ορθά, όσοι μετέχουν σε προγράμματα επαγγελματικής κατάρτισης δεν διαγράφονται από τη λίστα των εγγεγραμμένων ανέργων και δεν μηδενίζεται ο χρόνος ανεργίας, όπως ίσχυε μέχρι σήμερα αδίκως. Ορθά, εξορθολογίζονται ευνοϊκότερα οι προϋποθέσεις για τη χορήγηση βοηθήματος στους άνεργους αυτοαπασχολούμενους ΟΑΕΕ, ΕΤΑΑ, ΕΤΑΠ-ΜΜΕ.
Με ερώτησή μου, το Νοέμβριο περίπου, σας είχα αναφέρει τις μεγάλες καθυστερήσεις των ΚΕΠΑ. Πάρα πολλοί συνάδελφοί μου αγωνιούσαν για την ταλαιπωρία των ανθρώπων με ειδικές ανάγκες. Η αύξηση ιατρικού προσωπικού που προβλέπεται σε αυτό το νομοσχέδιο, για να μειωθεί αυτός ο χρόνος, είναι εξαιρετικά σημαντική, διότι τα άτομα με ειδικές ανάγκες είναι τα ασθενέστερα και τα πλέον ευάλωτα άτομα σήμερα, που βιώνουν την κρίση με ιδιαίτερο τρόπο. 
Ορθά, παρατείνεται ο χρόνος καταβολής της σύνταξης για τα άτομα με αναπηρία άνω του 67%. Όμως, ένα εξάμηνο δεν αρκεί, κύριε Υπουργέ. Δώστε τη δυνατότητα, αυτή η παράταση να ισχύει μέχρι ότου τους καταβληθεί το αντίστοιχο συνταξιοδοτικό δικαίωμα, το αντίστοιχο επίδομα αναπηρίας που δικαιούνται. 
Είναι σωστή η πρόβλεψη να χορηγείται σύνταξη ΟΓΑ, ακόμα και αν ο ασφαλισμένος οφείλει στο ασφαλιστικό του ταμείο μέχρι 4.000 ευρώ. Τακτοποιείτε με ορθό και δίκαιο τρόπο την ασφαλιστική υπαγωγή ξενοδοχείων με δέκα δωμάτια σε ασφαλιστικό σύστημα της επιλογής τους είτε ΟΓΑ είτε ΟΑΕΕ. Με αυτόν τον τρόπο -σας είχα καταθέσει στις 8-2-2013 ερώτηση και προς τιμήν σας είχατε απαντήσει θετικά- αντιμετωπίζετε τον άνισο τρόπο με τον οποίο είχαν άνισο ασφαλιστικό κόστος εκείνοι οι οποίοι είχαν μέχρι δέκα ενοικιαζόμενα δωμάτια ή εκείνοι που είχαν μέχρι δέκα ενοικιαζόμενα διαμερίσματα σε σχέση με τους ξενοδόχους που είχαν μέχρι δέκα δωμάτια, οι οποίοι έπρεπε υποχρεωτικά να ασφαλίζονται στον ΟΑΕΕ, πράγμα που σήμαινε υψηλό ασφαλιστικό κόστος. 
Στις 26-2-2013 σας είχα καταθέσει, επίσης, ερώτηση -και άλλοι συνάδελφοι έχουν ασχοληθεί με το θέμα- για την αποκατάσταση ανισοτήτων στη συνταξιοδοτική μεταχείριση των αγροτών. 
Οι αγρότες, είναι οι μόνοι ασφαλισμένοι που θεμελιώνουν συνταξιοδοτικό δικαίωμα με τη συμπλήρωση ηλικιακού ορίου, ανεξαρτήτως των ετών ασφάλισης. Οι αγρότες πρέπει να συμπληρώσουν, θεωρητικά, μέχρι και σαράντα έξι έτη ασφάλισης, αν λάβουμε υπ’ όψιν ότι με βάση την ισχύουσα σήμερα διάταξη, λαμβάνουν σύνταξη στα εξήντα επτά και ασφαλίζονται από το εικοστό πρώτο έτος της ηλικίας τους. Βεβαίως, η υποχρεωτική ασφάλιση θεσπίστηκε το 1987. 
Βάσει του ν. 4093/2012, αυξήθηκε το ηλικιακό όριο από τα εξήντα πέντε στα εξήντα επτά έτη. Αυτή η διάταξη καταργείται με το άρθρο 4, παράγραφος 12 γ΄, του νομοσχεδίου που συζητάμε στην Επιτροπή Οικονομικών αυτό το χρονικό διάστημα. 
Με αυτόν τον τρόπο, όντως οι ασφαλισμένοι αγρότες θα πρέπει να έχουν συμπληρώσει το εξηκοστό πέμπτο έτος ηλικίας και όχι το εξηκοστό έβδομο. Αποκαθίσταται μια μεγάλη αδικία μεν, αλλά δεν λαμβάνεται υπ’ όψιν η διάρκεια του έτους ασφάλισης, η οποία, βεβαίως, δεν μπορεί να είναι μεγαλύτερη από σαράντα έτη. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
 Επίσης, θα έπρεπε να αντιμετωπιστεί με ιδιαίτερο τρόπο η γυναίκα αγρότισσα, η οποία ενώ ασκεί βαρύ επάγγελμα, δεν έχει την ίδια μεταχείριση με τους άντρες και τις γυναίκες που ασκούν βαρέα και ανθυγιεινά επαγγέλματα, τα οποία έχουν ασφάλιση στα εξήντα δύο έτη. 
Εάν λάβουμε, δε, υπ’ όψιν ότι καταργήθηκε και η σύνταξη της πολύτεκνης μάνας, που ήταν ένα σημαντικό βοήθημα για την αγρότισσα, θεωρώ ότι πρέπει άμεσα να ληφθούν υπ’ όψιν και να αποκατασταθούν οι αδικίες. 
Για εμένα, έχει πολύ μεγάλη σημασία να αποκατασταθεί η αδικία του αποκλεισμού των ανασφάλιστων υπερηλίκων από την προβλεπόμενη σύνταξη του ΟΓΑ σε περίπτωση που διαθέτουν εισόδημα από άλλη πηγή άνω των 360 ευρώ. 
Είναι πολύ μεγάλη η αδικία, όμως, για τους ομογενείς οι οποίοι παίρνουν σύνταξη από τη χώρα προέλευσης, και για τον ποντιακό ελληνισμό και για τον βορειοηπειρωτικό ελληνισμό. Ακόμα και για τις πενιχρές συντάξεις των 25 έως 100 ευρώ, χάνουν τη δυνατότητα να λαμβάνουν αυτή τη σύνταξη, που κατ’ ουσίαν αποκαθιστά μία αδικία εις βάρος τους, την οποία αντιμετωπίζουν καθ’ όλη τη διάρκεια του εργασιακού τους βίου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Τελειώνω, κύριε Πρόεδρε.
Ταυτόχρονα, δείχνουμε ποιο είναι το πρόσωπο του κοινωνικού κράτους και του κράτους - δικαίου σε ανθρώπους που είναι οικονομικά ασθενείς. 
Ευχαριστώ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κι εμείς σας ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τρεις εκπαιδευτικοί συνοδοί τους από το 7ο Γυμνάσιο Χανίων.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η συνάδελφος κ. Μαρία Μπόλαρη.</ChairmanSpeech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, ξεπεράσατε τη φαντασία και τη λογοπλασία. Το ονομάσατε νομοσχέδιο ενάντια στην παραβατικότητα της κοινωνικής ασφάλισης, ενάντια στην παραβατικότητα στην αγορά εργασίας. Και μιλάμε για ένα νομοσχέδιο που κάθε άλλο παρά βοηθά σε αυτήν την κατεύθυνση. 
Για την ακρίβεια, είναι ένα νομοσχέδιο ταξικής μονομέρειας, ταξικής μεροληψίας, υπέρ της εργοδοσίας, υπέρ της πολιτικής των μνημονίων. Ακόμα κι αν δεχθούμε ότι τα νούμερα που δίνετε είναι πραγματικά –πενήντα τρεις χιλιάδες εξακόσιοι ενενήντα τέσσερις παραβάτες συνταξιούχοι, για τα 400.000.000 ευρώ που θα εξασφαλίσετε κάθε χρόνο- παραμένουν δύο ερωτήσεις. Ποιες ήταν οι κυβερνήσεις των προηγούμενων χρόνων; Ήταν αυτές της Νέας Δημοκρατίας και του ΠΑΣΟΚ; Ποιες διοικήσεις ήταν διορισμένες στα ταμεία; 
Και παραμένει η κεντρικότερη ερώτηση. Ποιοι είναι οι μεγάλοι παραβάτες που μένουν στο απυρόβλητο; Μήπως είναι οι πολιτικές όπου τα λεφτά των ταμείων κατατίθονταν άτοκα στην Τράπεζα της Ελλάδος; Μήπως ήταν οι πολιτικές με τις οποίες τα αποθεματικά των ταμείων, ο ιδρώτας των εργαζόμενων, παίχτηκε στα δομημένα ομόλογα; Μήπως ήταν η πολιτική του PSI, που κούρεψε, λήστεψε στην κυριολεξία ό,τι είχε απομείνει στα ταμεία; Μήπως είναι οι μεγάλες ελληνικές και ξένες επιχειρήσεις που καταληστεύουν τις εισφορές; Μήπως δεν είναι εγκληματικό το ότι κατεβάσατε, με πρόσφατο νόμο σας, τις εργοδοτικές εισφορές κατά 1,1%; 
Για όλες αυτές τις παραβατικότητες δεν λέτε κάτι και δεν παίρνετε καμμία ευθύνη.
Αντίθετα, στο νομοσχέδιό σας δεν προτείνετε τίποτα για την ενίσχυση των ελεγκτικών μηχανισμών. Είναι δυνατόν η ΕΥΠΕΑ, οι ελεγκτικοί μηχανισμοί του ΙΚΑ-ΕΤΑΜ, να έχουν μόνο είκοσι τρεις υπαλλήλους; Είναι δυνατόν να αφήνετε εκτός τους προσληφθέντες με την Κ8 και με την Κ9; Πώς, δηλαδή, πρόκειται να λειτουργήσουν τα ταμεία;
Παραπέρα, με το άρθρο 17, προχωράτε με ένα θεαματικό βήμα στην ιδιωτικοποίηση, διότι αυτό είναι το πιστοποιητικό ασφαλιστικής συμμόρφωσης. Βγάζετε από πάνω σας το βάρος των δαπανών για ελεγκτικούς μηχανισμούς και το μεταφέρετε δήθεν στον εργοδότη, ο οποίος προφανώς και θα συνδιαλέγεται με μεγάλα ελεγκτικά γραφεία. 
Και κάνετε τη σύγκριση με το πιστοποιητικό φορολογικής συμμόρφωσης. Ενώ ξέρετε πάρα πολύ καλά ότι μπορεί κάπως να διευρύνθηκε η φορολογική βάση, όπως λέτε, υπήρξαν μεγάλες επιχειρήσεις οι οποίες δεν το κατέθεσαν. Και υπήρξαν μεγάλα σκάνδαλα, όπως αυτό της PROTON και όπως αυτό του Δήμου Θεσσαλονίκης, που έγινε ενώ είχαν μπει ορκωτοί λογιστές. 
Και στο άρθρο 53, δεν προβλέπεται τίποτα περισσότερο για τον έλεγχο των ορκωτών λογιστών και των λογιστικών γραφείων πέρα από αυτά που μέχρι τώρα προβλέπει ο νόμος για τους ορκωτούς λογιστές.
Επίσης στο άρθρο 53, δίδεται χρονική παράταση, ώστε τα ασφαλιστικά ταμεία να δημοσιεύσουν τις οικονομικές καταστάσεις τους, με βάση, όμως, όπως λέτε, τα διεθνή λογιστικά πρότυπα. Γιατί, αυτή η υπογράμμιση; Κατά τη γνώμη μας, χρησιμοποιείτε αυτά τα λογιστικά πρότυπα που καταγράφουν τις εισφορές ως κεφάλαιο και τα κοινωνικά δικαιώματα, τα μελλοντικά, τις κοινωνικές παροχές, ως χρέος. 
Άρα, έχουμε πολύ σοβαρή ανησυχία, με βάση και τη μέχρι τώρα πολιτική σας, ότι θα χρησιμοποιήσετε αυτό το άρθρο για να περιορίσετε και άλλο τις κοινωνικές παροχές, ότι θα μιλήσετε για προβλήματα βιωσιμότητας των ταμείων και να προχωρήσετε σε ένα νέο κύκλο περικοπών των συντάξεων.
Για την παραβατικότητα στην αγορά εργασίας –με συγχωρείτε για την έκφραση- μάλλον αστειευόμεθα. Διότι, εδώ και χρόνια διάφοροι νεοφιλελεύθεροι και συνοδοιπόροι μιλούν για υψηλό μισθολογικό και μη μισθολογικό κόστος, για ανελαστικότητα στο εργατικό μας δίκαιο, για δυσκαμψία των εργατικών σχέσεων. Τρία χρόνια μετά από το μνημόνιο, αυτό που έχετε πετύχει με όλες αυτές τις πολιτικές που μας έδωσαν όλη αυτήν την ευελιξία, είναι να επικρατεί η  αποθράσυνση των εργοδοτών και η ανασφάλιστη εργασία να έχει φτάσει στο 36%.
Επειδή θέλω να σεβαστώ το χρόνο, να επισημάνω πόσο γενναιόδωροι είστε στις εργολαβικές εταιρείες, που τους μειώνετε τις διοικητικές ποινές, όπως επίσης και στα ιδιωτικά γραφεία ευρέσεως εργασίας και στις εταιρείες προσωρινής απασχόλησης, όπου όταν παραβιάζουν την εργατική νομοθεσία, τους κλείνετε για τρεις ημέρες αντί για ένα μήνα, όπως προβλεπόταν από τον προηγούμενο νόμο.
Τελειώνοντας, μη μας ξαναρωτήσετε για την κοστολόγηση. Υπήρξαν συνάδελφοι του ΣΥΡΙΖΑ, που έδωσαν πολύ συγκεκριμένα στοιχεία για το τι σημαίνει η αύξηση του κατώτερου μισθού, τι σημαίνουν τα μέτρα για την εισφοροδιαφυγή, για τη σωτηρία των ασφαλιστικών ταμείων. 
Και μια που αυτό το νομοσχέδιο έχει τον τίτλο «Αριάδνη», ο Θησέας δεν πρόκειται να είναι η κυβέρνησή σας αλλά το λαϊκό κίνημα και η κυβέρνηση της Αριστεράς, που με τους αγώνες τους και τις αποφάσεις τους θα λύσουν τον γόρδιο δεσμό και θα βρουν το μίτο της Αριάδνης.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Το λόγο έχει ο συνάδελφος, κ. Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Έχει αποφασιστεί για έξι λεπτά, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έξι λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Από κάτω, δηλαδή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εσείς τηρείτε τον Κανονισμό επακριβώς.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
 Στο νομοσχέδιο αυτό υπάρχουν θετικές διατάξεις που αντιμετωπίζουν υπαρκτά προβλήματα. Βεβαίως, θα μπορούσε να έχει γίνει ουσιαστική δουλειά και να έχουν ενταχθεί μέσα διατάξεις και πρόνοιες για σημαντικά ζητήματα, οι οποίες θα ανακούφιζαν την κοινωνία. Έτσι, το νομοσχέδιο αυτό θα μπορούσε να χαρακτηριστεί  ως ένα νομοσχέδιο που στηρίζει τις ευπαθείς ομάδες και τους αδύναμους της χώρας μας. 
Δυστυχώς, δεν μπορεί να έχει αυτόν το χαρακτηρισμό. Αυτό, όμως, δεν αλλάζει τη θετικότητα συγκεκριμένων διατάξεων, όπως αυτής που αντιμετωπίζει το ζήτημα της παραβατικότητας στις συντάξεις. 
Από την πρώτη μέρα, διέκρινα μια μίζερη αντιμετώπιση –πολιτική μιζέρια- από ορισμένα κόμματα, τα οποία δεν είπαν την αλήθεια γι’ αυτό το θέμα. Υπήρχε, υπάρχει και πρέπει να αντιμετωπιστεί η παραβατικότητα σε αυτόν τον τομέα. Κατηγόρησαν, βέβαια, τα κυβερνητικά κόμματα ότι δήθεν θα χάσουν την πελατεία τους. Γιατί στεναχωριούνται, άραγε, αυτοί; Διέκρινα, όμως, κι ένα φόβο μήπως, πραγματικά, εφαρμοστούν οι διατάξεις και κάθε παράνομη σύνταξη πάει στην άκρη και θιγούν –αυτό φοβούνται- όσοι έχουν σχέση με τα συγκεκριμένα πολιτικά κόμματα.
Θα μου πείτε. Πώς έχουν σχέση, αφού δεν ήταν στην εξουσία; Μα, ήταν πολλά στελέχη τους, ακόμα και Υπουργοί. Πολλά σημερινά στελέχη τους ήταν σε επιτροπές που έδιναν συντάξεις. Άρα, λοιπόν, τα κροκοδείλια δάκρυα αλλού. Αλήθεια και μόνο αλήθεια. Η διάταξη χρειάζεται, είναι χρήσιμη και πρέπει να ψηφιστεί.
Η υγειονομική περίθαλψη ανασφάλιστων είναι σημαντικό θέμα. Δεν αντιμετωπίζεται, όμως, συνολικά. Το θέμα των ανασφάλιστων, ως προς τη νοσοκομειακή περίθαλψη, δεν αντιμετωπίζεται. Το Υπουργείο Υγείας κάνει μια λάθος πολιτική. Θέλει τα χρήματα του ΕΣΠΑ να τα χρησιμοποιήσει μέσω της κάρτας υγείας και μέσω των ιδιωτικών κλινικών. Είναι λάθος. Έπρεπε να δοθούν στα δημόσια νοσοκομεία και μέσα από εκεί να αντιμετωπιστεί το πρόβλημα της νοσοκομειακής περίθαλψης των ανασφάλιστων.
  Η διάταξη για την εγγραφή στο μητρώο ανέργων του ΟΑΕΔ ιατρών, δικηγόρων, μηχανικών είναι σωστή και αναγκαία. 
Η διάταξη για την καταβολή βοηθήματος σε άνεργους επαγγελματίες είναι σωστή αλλά όχι ολοκληρωμένη. Θα πρέπει να θεσπιστεί η έννοια της αδρανοποίησης της επιχείρησης και όχι του κλεισίματος, που δεν μπορεί να γίνει για πολλούς λόγους και με τη δήλωση αδρανοποίησης να δικαιούται να εντάσσεται στην καταβολή βοηθήματος.
Όσον αφορά στην αναβάθμιση ΚΕΠΑ, πρέπει να παραταθεί και για τα προνοιακά επιδόματα και πρέπει να αφορά μεγαλύτερο διάστημα από το εξάμηνο. Δεν θα λύσει το πρόβλημα. Θα βοηθήσει, όμως. Είναι στη σωστή κατεύθυνση.
«Διεύρυνση αρμοδιοτήτων» λέει ο τίτλος. Δεν είναι, όμως, διεύρυνση αρμοδιοτήτων, διότι δεν αναφέρει ούτε μία κουβέντα ή διάταξη για σημαντικά προγράμματα που χρειάζονται οι αδύναμοι εργαζόμενοι, οι άνεργοι, όπως είναι η επιδότηση ενοικίου, όπως είναι τα προγράμματα προστασίας. 
Επομένως, ο τίτλος είναι ψευδεπίγραφος. Θα πρέπει όλα αυτά να ονοματιστούν, για να είναι υποχρέωση του ΟΑΕΔ να εκπονήσει προγράμματα - μέσα από μια ορθολογική βάση ασφαλώς- για τους περισσότερους, τους πλέον αδύναμους.
Αύξηση εργόσημου. Εδώ υπάρχει μια λάθος θεώρηση από τον Υπουργό. Δεν έχει καταλάβει ότι το πρόβλημα δεν είναι το ποσοστό που πληρώνουν μέσα από το εργόσημο που θα κοπεί για τον ασφαλιστικό φορέα. Το πρόβλημα είναι ότι κόβονται λίγα εργόσημα. Και κόβονται λίγα εργόσημα, διότι δεν υπάρχει μια πολιτική αξιοποίησης του εργόσημου από τον εργοδότη. Για παράδειγμα, να χρειάζεται αυτή η απόδειξη να μπαίνει στα έξοδα, να είναι δικαιολογητικό δαπάνης. Πρέπει να υπάρχει κίνητρο για να εκδίδεται και να πληρώνει ο εργοδότης μέσω αυτού και όχι μαύρα.
Βεβαίως, πρέπει να πω και το εξής. Ο Υπουργός μας έφερε νομοτεχνικές βελτιώσεις και διεύρυνε, με δύο λέξεις, το μέτρο εφαρμογής και για θέσεις σταθερής εργασίας. Θα πρέπει αυτό να το διαγράψει με ένα «με ή» εκεί που λέει για τις διανομές έντυπου διαφημιστικού υλικού όταν έχουν ή δεν έχουν διεύθυνση. Ακούστε, ένα «με ή» τι κάνει.
Παρεμβαίνει στο θεσμικό πλαίσιο για τις ταχυδρομικές και ταχυμεταφορικές εταιρείες. Καταργεί, δηλαδή, ουσιαστικά το θεσμικό πλαίσιο και λέει ότι κάθε εταιρεία, κάθε ιδιώτης που κάνει προώθηση διαφημιστικού υλικού μπορεί να κάνει και ταχυδρομικές υπηρεσίες  μέσω εργόσημου.
Κύριε Υπουργέ, αυτό πρέπει να το διαγράψετε. Το «με ή» πρέπει να το διαγράψετε. Είναι πονηρός αυτός που σας το εισηγήθηκε, γιατί πιστεύω ότι δεν το σκεφθήκατε εσείς. Να τον ελέγξετε. 
Όσον αφορά την αδήλωτη εργασία, είναι πολύ θετική η νομοθετική βελτίωση για το ΣΕΠΕ. Όμως, δεν γίνεται η ίδια βελτίωση για το ΙΚΑ Οι έλεγχοι από το ΙΚΑ έχουν μηδενιστεί. Δεν υπάρχει κάλυψη των εξόδων για να γίνουν οι έλεγχοι και η αδήλωτη εργασία είναι το υπ’ αριθμόν ένα πρόβλημα.
Έχουμε καταθέσει τροπολογία για τα έξοδα ελέγχων που χρειάζεται το ΙΚΑ. Έχουμε καταθέσει, επίσης, τροπολογία για τη διαδικασία καταβολής του δωρόσημου. Έχουμε καταθέσει τροπολογία για τη μείωση κλιμακίων ασφάλισης των μηχανικών. Να δίδεται το δικαίωμα για ένα χρονικό διάστημα μέχρι το 2015 ή το 2016 να ασφαλίζονται σε δύο κατώτερες κλίμακες, προκειμένου στην αδυναμία που βρίσκονται να μπορούν να καταβάλλουν τις ασφαλιστικές εισφορές. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Όσον αφορά τη συνταξιοδότηση των αγροτών, είπα και μέσω του κοινοβουλευτικού ελέγχου -και μάλιστα προκάλεσε αίσθηση- ότι η εξαγγελία του Πρωθυπουργού για το εξηκοστό δεύτερο έτος και τα σαράντα χρόνια υπηρεσίας θα ισχύσει μετά από δεκαπέντε χρόνια. Δεν ήταν εξαγγελία άμεσης εφαρμογής. Χρειάζεται μία διευκρίνιση και μία διάταξη, η οποία να ορίζει τα σαράντα χρόνια πώς δικαιολογούνται. Επειδή έχουμε καταθέσει τροπολογία αναλυτική για τη σταδιακή εφαρμογή, ούτως ώστε να καλυφθούν από φέτος οι γεννηθέντες το 1948 και από του χρόνου οι γεννηθέντες το 1949, θεωρώ ότι πρέπει να γίνει αποδεκτή.
Για το πρόγραμμα «Βοήθεια στο Σπίτι», ενώ δεσμευθήκατε στην επιτροπή, κύριε Υπουργέ, ότι θα φέρετε τη διάταξη που θα παρατείνει, τελείωσε το πρόγραμμα στις 31 του μήνα, σήμερα έχουμε 2 Απριλίου και δεν ήλθε αυτή η διάταξη. Αποδεχθείτε την πρόταση, την τροπολογία την οποία σας καταθέτουμε. Είναι πανομοιότυπη με την προηγούμενη παράταση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ολοκληρώνω, κύριε Πρόεδρε, με δύο σοβαρά θέματα.
Για τους εργαζόμενους στο ΙΚΑ με το 9Κ και 8Κ είναι γνωστό το θέμα. Πρέπει άμεσα να έλθει η διάταξη ή να μας εξηγήσει ο Υπουργός πώς θα ρυθμιστεί.
Η ασφάλιση των συνταξιούχων και των εργαζομένων στην ΑΤΕ είναι στον αέρα. Η τροπολογία που έχω καταθέσει, θεωρώ ότι λύνει το πρόβλημα με τη λειτουργία του ΤΥΠΑΤΕ. Πρέπει να γίνει αποδεκτή. Ειδάλλως, πρέπει να κατατεθεί διάταξη από το Υπουργείο που να τους εντάσσει στον ΕΟΠΥΥ. Ή το ένα ή το άλλο. Αποφασίστε και κάντε το.
Κλείνοντας, καταθέτω την ανάγκη να γίνει μία βιώσιμη ρύθμιση και να υπάρξει μια οριστική λύση στο ζήτημα των ληξιπρόθεσμων ασφαλιστικών οφειλών είτε του ΟΑΕΕ είτε του ΙΚΑ.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ, κύριε συνάδελφε.
Το λόγο έχει ο κ. Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, οι διατάξεις του παρόντος σχεδίου νόμου, αποσκοπούν στην οριστική καταπολέμηση της παραβατικότητας στο πεδίο της κοινωνικής ασφάλισης και ιδιαίτερα αυτής που αφορά την καταχρηστική λήψη συνταξιοδοτικών παροχών και άλλων κοινωνικών μεταβιβάσεων από άτομα που δεν τις δικαιούνται.
Στην περίοδο της οικονομικής κρίσης τα ζητήματα κοινωνικής ασφάλισης και ιδιαίτερα τα θέματα της διασφάλισης ενός αξιοπρεπούς επιπέδου διαβίωσης των ηλικιωμένων καθίστανται ιδιαίτερα επιτακτικά. Τα τελευταία χρόνια, τα συνταξιοδοτικά συστήματα στην Ευρώπη παρουσίασαν σημαντικά χρηματοδοτικά ελλείμματα, σε ολόκληρη την Ευρώπη, και αδυναμίες ικανοποίησης των μακροχρόνιων συνταξιοδοτικών απαιτήσεων. 
Επιπλέον, παρουσίασαν αδυναμία είσπραξης σε ολόκληρη την Ευρώπη των κοινωνικών εισφορών, καθώς και διαχειρίσεις των συνταξιοδοτικών παροχών, που είχαν σαν αποτέλεσμα την ανισοκατανομή των συντάξεων. Έτσι, καθίσταται αναγκαία η χάραξη μιας αποτελεσματικής κοινωνικής πολιτικής και ιδιαιτέρως στη χώρα μας, που βρίσκεται σε αυτήν την ιδιαίτερη οικονομική κατάσταση, για την ικανοποίηση των αρχών της κοινωνικής δικαιοσύνης αλλά και της μακροχρόνιας οικονομικής βιωσιμότητας των ασφαλιστικών φορέων.
Σύμφωνα, κυρίες και κύριοι συνάδελφοι, με το δείκτη επενδυτικής βιωσιμότητας των συντάξεων, η σύγκριση ως προς τη βιωσιμότητα των εθνικών συνταξιοδοτικών συστημάτων σε σαράντα τέσσερις χώρες παγκοσμίως καταδεικνύει ότι το μέγεθος των συνταξιούχων, που υπερέχει του αριθμού των εν ενεργεία εργαζομένων, παραμένει πάνω από το μέσο ευρωπαϊκό επίπεδο.
Έχοντας ως δεδομένο ότι το 85% των συνταξιούχων προέρχεται από συντάξεις και ότι η αύξηση της ηλικίας αυξάνει την οικονομική εξάρτηση του συνταξιούχου από τη σύνταξη, τα άτομα ηλικίας άνω των εβδομήντα πέντε ετών καταλήγουν να έχουν ως μοναδικό πόρο εισοδήματος τη σύνταξη και μόνο τη σύνταξη. Αυτό καθιστά αναγκαία την παρέμβαση αλλά και την εξυγίανση του ασφαλιστικού και συνταξιοδοτικού συστήματος της χώρας μας. 
Το συνταξιοδοτικό σύστημα στην Ελλάδα στηρίζεται κατά κύριο λόγο στο δημόσιο πυλώνα. Φυσικά, υπάρχουν προαιρετικά ιδιωτικά συνταξιοδοτικά προγράμματα, κυρίως από ιδιωτικές ασφαλιστικές εταιρείες, τα οποία, όμως, είναι ήσσονος σημασίας. Τα υψηλά ποσοστά πρόωρης συνταξιοδότησης, κυρίως για τις γυναίκες αλλά και λόγω αναπηρίας, πίεζαν χαρακτηριστικά το όλο σύστημα της χώρας και συνεπώς τα δημόσια οικονομικά της.
Αναλογική μελέτη, που παρουσιάστηκε πρόσφατα, φανέρωσε ότι το ασφαλιστικό σύστημα, όσον αφορά τις κύριες συντάξεις, θα αντέξει για πενήντα χρόνια, ενώ δυσοίωνο είναι το μέλλον για τις επικουρικές συντάξεις. Η Ελλάδα, η Ινδία, η Κίνα και η Ταϊλάνδη συγκαταλέγονται, παρακαλώ, παγκοσμίως μεταξύ των χωρών με τα πιο αδύναμα συνταξιοδοτικά συστήματα. Η αιτία πρέπει να αναζητηθεί στο διογκούμενο χρέος, στις πρόωρες συνταξιοδοτήσεις ή στις μαϊμού συντάξεις, στην υψηλή αναλογία των συνταξιούχων έναντι των εργαζομένων και φυσικά στη μεγάλη παραβατικότητα στην κοινωνική ασφάλιση.
Με τις ρυθμίσεις του παρόντος κεφαλαίου, υπηρετείται ακριβώς αυτός ο σκοπός, ο πλήρης αποκλεισμός εμφάνισης φαινομένων παραβατικότητας στο μέλλον, όσον αφορά στη λήψη συνταξιοδοτικών αλλά και άλλων παροχών. Σφραγίζονται, έτσι, οι διαρροές πόρων του συστήματος κοινωνικής ασφάλισης και κατ’ αυτόν τον τρόπο οιαδήποτε ανάγκη μελλοντικής απογραφής.
Κυρίες και κύριοι συνάδελφοι, το 2013 είναι ομολογουμένως ένα δύσκολο έτος. Ωστόσο, είναι κι ένα έτος νοικοκυρέματος, είναι κι ένα έτος οργανωτικής εξυγίανσης. Το ασφαλιστικό σύστημα της χώρας μας περνά ή πρέπει να περάσει, επιβάλλεται να περάσει, σε μια νέα εποχή. Όχι αναίμακτα, όμως. Δεν απουσιάζουν οι τριγμοί ούτε οι αδικίες πολλές φορές. Είμαστε, όμως, εδώ. Είμαστε εδώ -και ιδιαιτέρως οι κυβερνητικοί Βουλευτές- για να συνδράμουμε, να προτείνουμε, να παρέμβουμε και να διορθώσουμε τα όποια λάθη, τις όποιες παραλείψεις.
Η μεταρρύθμιση αυτή θα έπρεπε να ‘χει γίνει εδώ και χρόνια και χωρίς τη μνημονιακή υποχρέωση για την εξυγίανση του συστήματος κοινωνικής ασφάλισης. 
Η απόλυτη θωράκιση του ασφαλιστικού συστήματος επιτυγχάνεται με μία σειρά θεσμικών παρεμβάσεων και βημάτων. 
Σε ένα πρώτο στάδιο προς την κατεύθυνση αυτή, υλοποιείται η καθολική, αυτοπρόσωπη καταγραφή συνταξιούχων. Ταυτόχρονα, σε όλα τα ασφαλιστικά ταμεία της χώρας, ακόμα και στις μέχρι σήμερα γκρίζες ζώνες των συνταξιούχων, το πρώτο αυτό βήμα υλοποιείται ήδη και βρίσκεται λίγο πριν από την ολοκλήρωση. 
Τα ευρήματα, δυστυχώς, μέχρι και σήμερα είναι αποκαλυπτικά και επιβεβαιώνουν το τεράστιο μέγεθος της ανομίας που επικρατούσε για χρόνια στο ασφαλιστικό μας σύστημα, καθώς και την αιμορραγία πόρων που αυτή προκαλούσε.
Το δεύτερο βήμα, είναι η «Αριάδνη». Με το σύστημα «Αριάδνη» επιτυγχάνεται η οριστική καταπολέμηση της ανομίας στο πεδίο της κοινωνικής ασφάλισης και ιδιαίτερα αυτής που αφορά στην καταχρηστική λήψη συνταξιοδοτικών παροχών. 
Εδώ θα μου επιτρέψετε να τρέξω γρήγορα και να αναφερθώ σε μια τροπολογία. 
Κύριοι Υπουργοί, έχω καταθέσει με τον συνάδελφο εκ Θεσσαλονίκης, τον κ. Ορφανό, μια τροπολογία που αφορά την ασφάλιση των μηχανικών. Η κατάσταση του κλάδου των μηχανικών σε σχέση με τις ισχύουσες, υπέρογκες ασφαλιστικές εισφορές, μέσω της υποχρεωτικής ένταξης ανά τριετία σε ανώτερη ασφαλιστική κατηγορία, έχει γίνει ιδιαίτερα απειλητική για τη βιωσιμότητα του κλάδου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό παρακαλώ, κύριε Πρόεδρε.
Πρόκειται για αυξήσεις των παγίων εισφορών τους και μάλιστα αναδρομικά από 1-7-2011, που υπερβαίνουν το 25% και σε βάθος χρόνου αγγίζουν το 96%. Τα ποσοστά των ανεξόφλητων εισφορών από το 2010, που βρίσκονταν στο 27%, το 2011 πήγαν στο 33% και το 2012 έφτασαν το 40%. Ακόμη, περίπου οκτώ χιλιάδες συνάδελφοι μηχανικοί έχουν προβεί σε διακανονισμό των οφειλών τους. Και είναι άγνωστο το εάν θα μπορέσουν να καλύψουν τις δόσεις του διακανονισμού όσο και τις πρόσθετες ασφαλιστικές εισφορές. 
Είναι προφανές ότι η εφαρμογή της υποχρεωτικής ένταξης σε ανώτερη ασφαλιστική κατηγορία, όχι μόνο δεν πρόκειται κατά τη γνώμη μου να οδηγήσει στο στόχο της αύξησης των εσόδων, αλλά και θα φέρει λιγότερα έσοδα. Και ταυτόχρονα, την έξοδο από το επάγγελμα δεκάδων χιλιάδων μηχανικών. Τη μη ασφαλιστική τους κάλυψη και την οικονομική τους και κοινωνική περιθωριοποίηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Για τους παραπάνω λόγους –και κλείνω, κύριε Πρόεδρε- ζητώ ισονομία, δικαιοσύνη και ίση μεταχείριση και παρακαλώ πολύ, κύριε Υπουργέ, όπως κάνετε δεκτή την τροπολογία ή σε άλλη περίπτωση σας ζητώ να ανοίξει η συζήτηση και να δούμε συνολικά και με διάθεση επίλυσης την αντιμετώπιση του ζητήματος αυτού. 
Δεσμεύθηκα χθες σε μια συνάντηση που είχαμε με το ΤΕΕ/ΤΑΚ ανατολικής Κρήτης ότι θα κάνω ό,τι είναι ανθρωπίνως δυνατόν και κοινοβουλευτικά επιτρέψιμο. Παρακαλώ πολύ, κύριε Υπουργέ, να μη μας διαψεύσετε. Να δικαιώσετε την προσπάθειά μας και τον αγώνα μας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να ξέρετε ότι έχει και το Προεδρείο, κύριε Υπουργέ, ενδιαφέρον γι’ αυτήν την τροπολογία. 
Ο συνάδελφος κ. Γιοβανόπουλος έχει το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Πρόεδρε, ευχαριστώ.
Ήθελα από το Βήμα αυτό κατ’ αρχάς να χαιρετίσω τον Υπουργό της ανεργίας. Πρωτοπόρο στην Ευρώπη σήμερα, 24,6%. Η EUROSTAT σας απένειμε το παράσημο του πρώτου Υπουργού της ανεργίας, φαντάζομαι ότι πρέπει να σας απονείμουμε και εμείς τα εύσημα, γιατί καταφέρατε να είστε αυτήν τη στιγμή στον υψηλότερο βαθμό ανεργίας που γνώρισε ποτέ η Ευρώπη τις τελευταίες δεκαετίες. Για το Δεκέμβριο λέει 24,6% και αυτό νομίζω ότι οποιονδήποτε άλλον Υπουργό θα τον έκανε να είναι σίγουρα πολύ πιο έτοιμος να αντιμετωπίσει τα πράγματα απ’ αυτό το νομοσχέδιο που φέρνετε σήμερα εσείς εδώ. Και δεν είναι μόνο το νομοσχέδιο, είναι ένα σωρό εξαγγελίες για τις οποίες δεν έχετε να μας πείτε κουβέντα. 
Για τους αγρότες των σαράντα ετών που λέτε ότι θα πρέπει να έχουν υπηρετήσει, τελικά από πότε θα ισχύσει; Και από πότε θα πρέπει να υπολογίσουν αυτοί οι άνθρωποι ότι θα εφαρμοστεί η πρωθυπουργική εξαγγελία; Σιωπή. 
Για τους γεννηθέντες το ’48 και το ’49 –σας είπαμε και στην επιτροπή, το επανέλαβαν και άλλοι συνάδελφοι- μπορείτε επιτέλους να φέρετε μια δέσμευση, ώστε προοδευτικά να βρούμε μια λύση γι’ αυτούς τους ανθρώπους; 
Με ενδιαφέρει παρά πολύ η τροπολογία για τους κλωστοϋφαντουργούς που έχουν φέρει πολλά κόμματα κι έχουμε φέρει και εμείς. Το μισό Κοινοβούλιο σας παρακαλεί να εισακούσετε το δίκαιο αίτημα των ανθρώπων, οι οποίοι βρέθηκαν εκτός νυμφώνος, όταν οι δικοί τους επιχειρηματίες, όταν οι άνθρωποι πήραν εκείνα τα λαναρόχαρτα και τα έκαναν ταπετσαρίες, απομυζαίνοντας όλες τις αποταμιεύσεις του ελληνικού λαού στο χρηματιστήριο. Κλείσαμε τα μάτια, γιατί εσείς νομίζετε ότι δεν μπορούμε να μιλήσουμε. Θα μιλάμε μέχρι το τέλος και θα ζητάμε να γίνει δεκτή η τροπολογία για τους κλωστοϋφαντουργούς σε όλη την Ελλάδα και στη Νάουσα, στην Ημαθία και όπου γη, για να μπορέσουν αυτοί οι άνθρωποι να δικαιωθούν, οι τελευταίες οικογένειες που έμειναν ατακτοποίητες μετά από τον προηγούμενο νόμο.
Έρχεστε και μας μιλάτε για ένα νομοσχέδιο περί παραβατικότητας. Υποτίθεται ότι ήρθατε να επιτεθείτε εσείς τώρα οι νόμιμοι στην παραβατικότητα. Εσείς! Έχετε δίπλα σας έναν έγκριτο δικαστικό και καλά θα κάνετε -αν θέλετε να με προσέξετε λίγο, αν θέλετε όχι- να τον συμβουλευτείτε. Δικαστές δεν ήταν εκείνοι που είπαν ότι το να μετακινείς εργαζόμενους που πέρασαν με την 9Κ στην Αγροτική Τράπεζα και να τους βάζεις στο ΙΚΑ είναι παράνομο; Ποιος το έκανε αυτό; Οι εργαζόμενοι; Οι κυβερνήσεις σας. 
Τώρα, αυτούς τους ανθρώπους που δικαιώθηκαν από την έγκυρη συμμετοχή τους στο διαγωνισμό του ΑΣΕΠ, τι θα τους κάνουμε και ως πότε θα τους ταλαιπωρούμε; Ως πότε θα τους λέτε ψέματα; Πάρτε μια απόφαση και δώστε μας μια λύση. Σε εμάς, σ’ αυτούς, στον τόπο, να καταλάβουμε ότι αυτά που λέτε και εξαγγέλλετε στα Ζάππεια κατά καιρούς, τα εννοείτε και δεν είναι μόνο ψηφοθηρικά πυροτεχνήματα.
Μιλάτε για παραβατικότητα εσείς! Συμβουλευτείτε τον κ. Αθανασίου που είναι δίπλα σας. Κύριε Αθανασίου, ο ΟΕΚ ήταν ένας οργανισμός αυτοχρηματοδοτούμενος, ατόφιος, αυτοδύναμος, ολομόναχος και μάζεψε από το υστέρημα του μεροκάματου του Έλληνα εργάτη 700 εκατομμύρια ευρώ. Σήμερα έχει 200 εκατομμύρια ευρώ, γιατί το μακρύ χέρι «του νόμου» -ή του παραβάτη λέω εγώ- πήγε και τα άρπαξε.
Παρακαλώ, κύριε Αθανασίου, αν ερχόταν αυτή η υπόθεση κάποια στιγμή από την Κρήτη σε ένα δικαστήριο, τι θα λέγατε για αυτόν που πήρε τα 500 εκατομμύρια ευρώ; Θα λέγατε ότι είναι έκτακτη ανάγκη; Πάτε στα ξένα χρήματα και βάζετε χέρι. Και τώρα έρχεστε να μας φέρνετε νομοσχέδιο με το οποίο θα κυνηγήσετε την παραβατικότητα.
Είναι σαν να γίνονται σεμινάρια της «SIEMENS». Της χαρίσατε τα 2 δισεκατομμύρια ευρώ και σας είπε η «SIEMENS» «ναι, θα σας δώσω 180 και θα έρθω να κάνω σεμινάρια για να καταπολεμηθεί η διαφθορά». Είναι η ίδια αντίφαση, η ίδια –με συγχωρείτε- πολιτική ανοησία. 
Πώς θα το δεχτεί αυτό ο άνθρωπος όταν μιλάτε για παραβατικότητα; Και ξέρετε ότι τα τετράωρα, ας πούμε, στα νοσοκομεία δεν ισχύουν. Και μπορείτε να τα βρείτε εύκολα. Γιατί εδώ απλώς υποκρίνεστε ότι θέλετε να φέρετε νομοθετήματα. Έρχεται, λοιπόν, το νοσοκομείο και ζητάει από τον εργολάβο να κάνει συμβάσεις εξάωρες και επτάωρες. Και τις κάνει. Κι όταν πάει ο εργολάβος τις κάνει τετράωρες συμβάσεις. 
Αν τις συγκρίνετε, θα πείτε πώς γίνεται να κάνει ο εργολάβος μια σύμβαση τετράωρη με τον εργαζόμενο και το νοσοκομείο να χρειάζεται έξι και επτά ώρες; Θα σας πω εγώ. Γιατί κάνει παράνομη εργασία. Γιατί ανεχόμαστε τη μαύρη εργασία, την απλήρωτη, να πληρώνεται ο εργαζόμενος για τέσσερις ώρες και να δουλεύει για οκτώ, εννιά, δέκα, δύο βάρδιες. Αυτή είναι η παραβατικότητα.
Θέλω να καταλήξω στο μεγάλο πρόβλημα που αντιμετωπίζουμε στην Ελληνική Βιομηχανία Ζάχαρης. Ανακοινώθηκε προχθές από την Τράπεζα Πειραιώς-ΑΤΕ ότι βρέθηκε ο προνομιακός επενδυτής, ο προτιμητέος, που θα είναι ένας Γάλλος και θα έρθει να πάρει τα εργοστάσια –όπως τα έλεγε ο Ανεξάρτητος Έλληνας, ο Βουλευτής κ. Ουζουνίδης μήνες τώρα- από την Ορεστιάδα, τις Σέρρες, το Πλατύ, τη Λάρισα και τα δύο πάνω στη Σερβία. 
Ξέρετε, δεν είμαστε εναντίον των αποκρατικοποιήσεων αλλά θα πρέπει να γίνουν με τρόπο που να διασφαλιστεί κατ’ αρχάς τι θα γίνουν όλοι αυτοί οι εκατοντάδες εργαζόμενοι σήμερα στην Ελληνική Βιομηχανία Ζάχαρης. Το διασφαλίσατε; 
Διασφαλίσατε αν αύριο το πρωί θα κάνει επενδύσεις ο νέος επενδυτής για να μείνει εδώ η ζάχαρη; Διασφαλίσατε ότι η ποσόστωση στη ζάχαρη που θα έρθει να κάνει εδώ δεν θα είναι απλώς μεταφερόμενη από τα 2,5 εκατομμύρια ευρώ της ζάχαρης της Γαλλίας και ότι εμείς εδώ δεν θα κάνουμε συσκευαστήριο;
Προσέξτε, διασφαλίσατε τι θα γίνει ο Έλληνας αγρότης με τα εκατοντάδες χιλιάδες ελληνικά στρέμματα τευτλοκαλλιέργειας; Τι θα σπείρει αύριο;
Πώς διασφαλίζετε και μιλάτε και καυχάστε ότι προστατεύετε την εργασία; Και δεν έχετε καν την πολιτική ντροπή να πείτε «αυτό το πράγμα εγώ το καταστρέφω αλλά δεν μπορώ να κάνω αλλιώς».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Η Ελληνική Βιομηχανία Ζάχαρης αυτήν τη στιγμή –και θα τελειώσω, κύριε Πρόεδρε, πολύ σύντομα- εκτός όλων των άλλων, εκτός των πατεντών, εκτός των λογοτύπων, εκτός όλης της περιουσίας που έχει, έχει και φυτοκαλλιέργειες με φυτά μοναδικά στον τόπο, εξαγώγιμα, με ασυναγώνιστες ποικιλίες οι οποίες αποδίδουν καταπληκτικά προϊόντα. Κι αυτά θα τα πουλήσετε;
Θέλω να ξέρω πώς διασφαλίσατε το αύριο αυτής της πατρίδας, όταν έχει επιστημονικό έργο και υλικό για το οποίο εσείς πρώτος θα έπρεπε να ήσασταν στην πρώτη γραμμή της μάχης. Δεν είστε όμως.
Η ιστορία με την Ελληνική Βιομηχανία Ζάχαρης μόλις ανοίγει. Θα είμαστε εδώ και θα την προασπίσουμε.
Θέλω να σας πω, κλείνοντας, ότι πολιτεύεστε με τυφλότητα. Εσείς που λέτε ότι βρήκατε τυφλούς συνταξιούχους, πολιτεύεστε με τυφλότητα. Φέρνετε νομοθετήματα τα οποία είναι ανάπηρα. Εμπιστευθήκατε τον εαυτό σας και τον ελληνικό λαό σε ένα γερμανικό σκύλο για να σας περάσει εσάς, τυφλούς πολιτικούς, απέναντι. Φοβάμαι ότι θα σας δαγκώσει και δυστυχώς θα δαγκώσει και τον ελληνικό λαό.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Το λόγο έχει ο συνάδελφος κ. Κυριακάκης.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, ασχολούμαστε με την παραβατικότητα στο ασφαλιστικό σύστημα. Σίγουρα είναι ένα πρόβλημα αλλά τι μεγέθους πρόβλημα άραγε; 
Λέτε ότι είναι μια απώλεια εσόδων για το κράτος της τάξης των 500 ευρώ περίπου το χρόνο. Φαίνεται, όπως λέτε, από έμμεσες εκτιμήσεις, οι οποίες είναι μάλλον υπερβολικές. Με πρόχειρους υπολογισμούς που μπορεί να κάνει ο καθένας, ουσιαστικά αφορά λιγότερο από το 1% του ασφαλισμένου πληθυσμού. Αυτό το μέγεθος έχει αυτή η παραβατικότητα με την οποία τόσο πολύ ασχολείστε σε αυτό το νομοσχέδιο.
Όσον αφορά για τις δαπάνες αναπηρίας στη χώρα μας, τα στοιχεία της Eurostat για το 2009 τι λένε; Στην Ελλάδα δαπανούνται το χρόνο 213 ευρώ ανά κάτοικο και στην Ευρώπη ο μέσος όρος είναι 500 ευρώ. Άρα, ούτε εκεί νομίζω ότι είμαστε υπερβολικοί.
Πάμε τώρα στην εισφοροδιαφυγή για να δούμε, δηλαδή, πώς αντιμετωπίζεται το ζήτημα αυτό. Τι τάξης μεγέθους είναι η απώλεια των εσόδων για το κράτος; Είναι 8 δισεκατομμύρια ευρώ, δηλαδή δεκαέξι φορές πάνω απ’ αυτά που υπολογίζετε ότι θα παίρνετε από την καταπολέμηση της παραβατικότητας.
Τι κάνετε για την παραβατικότητα; Ένα σύγχρονο –είναι αλήθεια- σύστημα ελέγχου -πιθανόν να είναι αποτελεσματικό- για να πιάσει τον κάθε μικροπαραβάτη. Είναι το σχέδιο «Αριάδνη». Με τι ποινές; Το χαρακτηρίζετε ως ιδιώνυμο έγκλημα με ποινικές, αστικές, διοικητικές συνέπειες και με πρόστιμο και αφήνετε ανθρώπους χωρίς φάρμακα, γιατί αναστέλλεται η ηλεκτρονική συνταγογράφηση για όσους ασθενείς πιαστούν να παίρνουν συντάξεις «μαϊμού». 
Ας δούμε τι κάνετε για την εισφοροδιαφυγή σ’ αυτό το νομοσχέδιο. Θα συνδράμει –λέτε- η Υπηρεσία Οικονομικής Αστυνομίας, η Δίωξη Ηλεκτρονικού Εγκλήματος και καθιερώνεται και το ασφαλιστικό πιστοποιητικό για μεγάλες επιχειρήσεις που το χαρακτηρίζετε ως μέτρο διαρθρωτικού χαρακτήρα για την αντιμετώπιση της εισφοροδιαφυγής.
Τι λέτε για την περίπτωση παραβάσεων από τις επιχειρήσεις; Ότι θα χορηγείται το πιστοποιητικό με παρατηρήσεις και επιφυλάξεις αρχικά και ότι θα αναζητούνται κίνητρα για τους εργοδότες για συμμόρφωση με τις ασφαλιστικές υποχρεώσεις τους. Κατ’ ουσία διαλύετε το ΣΕΠΕ και ιδιωτικοποιείτε τους ελεγκτικούς μηχανισμούς. Δεν κάνετε καμμία διασύνδεση για τις φορολογικές δηλώσεις και τις ΑΠΔ των επιχειρήσεων με ΣΕΠΕ, TAXIS, τράπεζες ή πολεοδομία για την εισφοροδιαφυγή. 
Να, λοιπόν, που βλέπουμε δύο μέτρα και δύο σταθμά για δύο διαφορετικής τάξης προβλήματα. Ρωτάμε ποιο απ’ αυτά τα δύο συμβάλλει περισσότερο στη βιωσιμότητα ή μη των ασφαλιστικών ταμείων, του ασφαλιστικού συστήματος. Οι δαπάνες που λέτε εσείς, που λέει η Κυβέρνηση, δηλαδή η παραβατικότητα των ασφαλισμένων και των συνταξιούχων, ή η μεγάλη εισφοροδιαφυγή, δηλαδή τα έσοδα; Εσείς απαντάτε σαφώς μέσα απ’ αυτό το νομοσχέδιο με τη νεοφιλελεύθερη άποψη ότι φταίνε οι ασφαλισμένοι.
Όσον αφορά στα άρθρα, θα τοποθετηθώ μόνο για τα άρθρα 61 έως 67 που αφορούν τα ΚΕΠΑ. Τα ΚΕΠΑ έχουν χαρακτηριστεί –και όχι τυχαία- σαν μία «φυλακή». Ίσως βρίσκετε υπερβολική την έκφραση αλλά είναι αιτία «ομηρίας» δεκάδων χιλιάδων ατόμων με αναπηρία, που εδώ και ένα χρόνο –μερικοί και παραπάνω- αδυνατούν να πάρουν το στοιχειώδες βοήθημα που τούς εξασφάλιζε την επιβίωση μέσα σ’ αυτές τις συνθήκες της κρίσης και του μνημονίου. Ο τρόπος λειτουργίας τους, ο τρόπος που παρενέβητε για να κάνετε την απογραφή των ασφαλισμένων και των συνταξιούχων, οδήγησε σ’ αυτήν την «ομηρία» και όχι κανένας άλλος. 
Όσο για τα προβλήματα των ΚΕΠΑ που και σήμερα ακόμα καλείστε να αντιμετωπίσετε με το νομοσχέδιο, είναι αλήθεια ότι κάνετε προσπάθεια αλλά αμφιβάλλουμε αν μ’ αυτά τα μέτρα θα αντιμετωπιστούν τα προβλήματα. Αυτά είναι η πολύ χαμηλή συμμετοχή των γιατρών και η έλλειψη ειδικοτήτων, που πολλές φορές ταλαιπωρεί τους ασφαλισμένους με το να πάνε δύο και τρεις φορές στην ίδια επιτροπή γιατί λείπει ο ειδικός γιατρός. Άλλα προβλήματα είναι η έλλειψη διοικητικού προσωπικού αλλά και η έλλειψη επικοινωνίας του κέντρου με την περιφέρεια, της κεντρικής υπηρεσίας στην Αγίου Κωνσταντίνου με την περιφέρεια. Πολλές φορές έχει τύχει να γίνονται επιτροπές και να μην ενημερώνονται οι γιατροί ή οι ασφαλισμένοι. 
Τι θα κάνετε με το παράβολο των 46 ευρώ που διατηρείτε για τους ανασφάλιστους που όλο και αυξάνονται και που είναι πάνω από το 1/3 του πληθυσμού, ενώ για τους ασφαλισμένους θα χορηγείται μέσω του ασφαλιστικού τους φορέα; Για τους ανασφάλιστους δεν λέτε. Τι θα κάνετε με την αστική ευθύνη ιατρών των ΚΕΠΑ, σε περίπτωση προσωπικής νομικής προσφυγής του ασφαλισμένου εναντίον τους; Η μετάβαση εκτός έδρας των ιατρών για τα ΚΕΠΑ σε περίπτωση που υπάρξει ατύχημα, θα χαρακτηρίζεται ως εργατικό ατύχημα; Δικαιολογείτε μόνο τα κόμιστρα των ΚΤΕΛ. 
Επίσης υπάρχει το ζήτημα της αλλαγής του ενιαίου πίνακα προσδιορισμού αναπηρίας που έχετε κάνει παράλληλα με τα ΚΕΠΑ, μειώνοντας τα ποσοστά ακόμα και για σοβαρές παθήσεις, με προφανή στόχο να «κόψετε» τις δαπάνες και πολλές παθήσεις δεν περιλαμβάνονται καν. Αυτό είναι ένα παγκόσμιας πρωτοτυπίας φαινόμενο.
Υπάρχει δε πρόβλημα με τη σύνθεση της ειδικής γνωμοδοτικής επιτροπής του ν. 3863/2010 που μόνο επιστημονική, γνωμοδοτική επιτροπή δεν είναι, διότι συμμετέχουν μόνο δύο ιατροί-καθηγητές ιατρικής σχολής και οι υπόλοιποι είναι ο γενικός γραμματέας κοινωνικών ασφαλίσεων, ο Διοικητής του ΙΚΑ, γενικοί διευθυντές γενικής γραμματείας κ.λπ.. Είναι διοικητικό προσωπικό, που καμμία σχέση δεν έχει με την πιστοποίηση των παθήσεων και τού τι ποσοστό θα πάρουν.
Και τέλος ολοκληρώνω με το άρθρο 66. Κύριε Υπουργέ, δώστε παράταση και για τους δικαιούχους των προνοιακών επιδομάτων -παραπληγικών κ.λπ.- και όχι μόνο στις συντάξεις αναπηρίας. Είναι παράλογο να εξαιρούνται αυτοί οι άνθρωποι και μόνο οι συντάξεις αναπηρίας να παρατείνονται. Δώστε ένα χρόνο παράταση και όχι έξι μήνες γιατί δεν θα φτάσει, Μειώστε και το ποσοστό του 67%. Αυτό που λέτε «αν μειωθεί  έστω και μια μονάδα το ποσοστό, θα πρέπει να επιστρέψουν τα χρήματα ως αχρεωστήτως καταβληθέντα» ούτως ή άλλως είναι και αντισυνταγματικό.
Με αφορμή τη σημερινή Παγκόσμια Ημέρα Αυτισμού, ελπίζω να σας κάνει να σκεφτείτε περισσότερο, ειδικά αυτό το άρθρο και τα μέτρα που πρέπει να παρθούν για την παράταση εκτός της αναπηρικής σύνταξης αλλά και των προνοιακών επιδομάτων για όλα τα άτομα με αναπηρία. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε. 
Το λόγο έχει ο συνάδελφος κ. Βλαχογιάννης.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κύριοι Υπουργοί, κυρίες και κύριοι συνάδελφοι, το σημερινό σχέδιο νόμου του Υπουργείου Εργασίας και Κοινωνικής Ασφάλισης κινείται σε θετική κατεύθυνση. Παρ’ όλα αυτά, δεν μπορέσαμε να ακούσουμε έναν καλό λόγο από την Αντιπολίτευση ούτε αυτήν τη φορά σε αυτήν την Αίθουσα.
Δεν μπορούμε να αναγνωρίσουμε ό,τι θετικό γίνεται; Είναι κακό ότι παίρνονται μέτρα για να χτυπηθεί η ανασφάλιστη εργασία και η εισφοροδιαφυγή στη χώρα μας; Δεν αναγνωρίζουμε όλοι ότι υπάρχει μεγάλη εισφοροδιαφυγή, ότι υπάρχει εκτεταμένης έκτασης ανασφάλιστη εργασία; 
Αυτό το σχέδιο νόμου, πραγματικά, προσπαθεί να χτυπήσει την παράνομη εργασία και τη μη απόδοση των εισφορών στο κράτος. 
Κύριε Υπουργέ, κυρίες και κύριοι συνάδελφοι, όλοι ξέρουμε ότι στο παρελθόν τα μεγάλα έργα εκτελούνταν κυρίως με ανασφάλιστους αλλοδαπούς εργάτες. Όλοι ξέρουμε ότι στα ολυμπιακά έργα οι εργολάβοι χρησιμοποίησαν κατά κόρον ανασφάλιστους -κυρίως αλλοδαπούς- εργάτες. Το κράτος δυστυχώς τότε έκανε τα στραβά μάτια, γιατί έπρεπε τα έργα να τελειώσουν γρήγορα. 
Ελπίζω ότι τώρα που θα ξεκινήσουν τα μεγάλα έργα, να μη γίνει πάλι το ίδιο. Γιατί αυτό δεν αποβαίνει απλώς σε βάρος του ασφαλιστικού μας συστήματος αλλά σε βάρος των νομίμων αλλοδαπών και Ελλήνων εργαζομένων. 
Ίσως θα έπρεπε να επιδιώξει το Υπουργείο μία ρύθμιση σε συνεργασία με το Υπουργείο Ανάπτυξης, έτσι ώστε ανάλογα με το ύψος της δαπάνης του έργου, να προβλέπεται και ένας ελάχιστος αριθμός ημερομισθίων. Να υπάρξει ένα αντικειμενικό σύστημα όπως υπάρχει και για τις κατοικίες. Έτσι θα ξέρουμε ότι ο εργολάβος που θα πάρει ένα έργο και θα δώσει έκπτωση 60%, θα είναι υποχρεωμένος να καταβάλει ένα ελάχιστο αριθμό ημερομισθίων στους ασφαλιστικούς φορείς για να μην έχουμε τέτοιου είδους μεγάλες εκπτώσεις αλλά και εκπτώσεις στην ποιότητα κατασκευής αυτών των έργων. 
Ίσως θα πρέπει να δείτε αυτό το θέμα, κύριε Υπουργέ. Μας απασχόλησε στο παρελθόν και όλοι ξέρουμε ότι συνέβαινε. Δεν μπορούμε να εκτιμήσουμε σε ποια έκταση. Όλοι όμως γνωρίζουμε ότι κάποιοι μεγάλοι εργολάβοι χρησιμοποιούσαν ένα μεγάλο αριθμό ανασφάλιστων αλλοδαπών εργατών.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ποιοι ήταν αυτοί;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Όλοι αυτοί που έπαιρναν τα μεγάλα έργα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, μη διακόπτετε. 
Συνεχίστε, κύριε Βλαχογιάννη.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Κύριε Υπουργέ, στους αλλοδαπούς θα πρέπει να προσέξουμε παραπάνω την ανασφάλιστη εργασία γιατί αφ’ ενός οι ίδιοι γίνονται θύματα εκμετάλλευσης και αφ’ ετέρου αυτά τα χρήματα λείπουν από το ασφαλιστικό σύστημα, το οποίο όμως καλύπτει τις ανάγκες τους όταν προστρέχουν στις υπηρεσίες του ασφαλιστικού συστήματος. 
Το 1991 ήμουν ο συντάκτης του ν.1975 περί αλλοδαπών και συντάκτης των προεδρικών διαταγμάτων και των υπουργικών αποφάσεων για τους αλλοδαπούς. Τότε είχαμε προβλέψει ότι για να πάρει κάποιος έναν αλλοδαπό στο σπίτι του για οικιακό βοηθό, θα έπρεπε να προκαταβάλει κάποια χρήματα για τα ένσημα και σίγουρα ένας ελάχιστος αριθμός ενσήμων θα ήταν προαπαιτούμενο βάσει της σύμβασης. Αυτό ίσως θα πρέπει να το ξαναδούμε στις διμερείς συμφωνίες που κάνουμε για τους αλλοδαπούς που έρχονται. 
Επειδή όμως δεν  μπορούμε να χτυπήσουμε τους αλλοδαπούς με την παράνομη ανασφάλιστη εργασία πρέπει να χτυπήσουμε τους εργοδότες που παρέχουν εργασία σε ανασφάλιστους αλλοδαπούς. Δεν μπορώ να καταλάβω, πώς ένα μικρό χωριό της Καρδίτσας ή των Τρικάλων μπορεί και δέχεται εκατό ή διακόσιους παράνομους αλλοδαπούς, προφανώς ανασφάλιστους. Είναι άνεργοι ημεδαποί. Αν, επομένως, αυτός που δίνει εργασία σε έναν αλλοδαπό υποστεί κυρώσεις, θα το σκεφτεί δυο φορές. Και αυτόν που θα πάρει θα είναι ασφαλισμένος είτε είναι αλλοδαπός είτε είναι ημεδαπός. 
Είναι πολύ θετικό ότι με το σύστημα «Αριάδνη» προσπαθείτε να κλείσετε όλα τα παράθυρα ενός συστήματος που έμπαζε. Δεν ξέραμε αν κάποιος ήταν παντρεμένος, αν κάποιος είχε αποβιώσει προ πολλού και ακόμα έπαιρνε σύνταξη. Τα ασφαλιστικά ταμεία δεν ήξεραν τι γινόταν. 
Εδώ διερωτάται ο απλός πολίτης, ο Έλληνας φορολογούμενος. Τόσα κοινοτικά πλαίσια στήριξης πέρασαν, ξοδεύτηκαν δισεκατομμύρια ευρώ, δεν  μπόρεσαν επιτέλους αυτά τα συστήματα να τα κάνουν συμβατά; Έχουμε «Κοινωνία της Πληροφορίας». Δεν μπόρεσαν να συνδέσουν το σύστημα των δήμων με το Υπουργείο Κοινωνικής Ασφάλισης, με τους ασφαλιστικούς οργανισμούς, έτσι ώστε κάθε μεταβολή στη ληξιαρχική πράξη ενός πολίτη, αμέσως να είναι προϊόν μιας τράπεζας δεδομένων στην οποία θα έχει πρόσβαση  και ο ασφαλιστικός φορέας που δίνει συντάξεις; Δεν θέλαμε; Δεν μπορούσαμε να τα κάνουμε; Και τα δύο;
Ποιος πλήρωσε όμως το μάρμαρο; Ο ελληνικός λαός από το υστέρημά του. Και μόνο η πρόβλεψή σας, κύριε Υπουργέ, ότι θα εξοικονομήσετε ετησίως 500 εκατομμύρια από τις μαϊμού συντάξεις δείχνει το μέγεθος του προβλήματος. Πραγματικά σας αξίζουν συγχαρητήρια γιατί αγγίξατε ένα δύσκολο θέμα που έχει κόστος πολιτικό. Αλλά το τολμήσατε. Και είμαστε βέβαιοι ότι θα φέρει τα αποτελέσματα που όλοι προσδοκούμε. 
Έχει πολλές θετικές διατάξεις το νομοσχέδιο. Δε θέλω να φάω το χρόνο. Θέλω να σας ευχαριστήσω που κάνατε υπομονή να μιλήσω και εγώ πριν πάρετε το λόγο. 
Υπερψηφίζουμε το σχέδιο νόμου γιατί πιστεύουμε ότι κινείται σε θετική κατεύθυνση. Είμαστε βέβαιοι ότι πολλοί συνάδελφοι σ’ αυτήν την Αίθουσα έχουν την ίδια άποψη με εμάς και ας μην είναι στην πλειοψηφία που στηρίζει την Κυβέρνηση. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. Τηρήσατε και το χρόνο σας.
Κύριε Υπουργέ, έχετε το λόγο. 
Πόσο χρόνο θα χρειαστείτε; Να σας βάλω οκτώ λεπτά;</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, το χρόνο που δικαιούμαι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δικαιούσθε οκτώ λεπτά. 
Θα σας βάλω δέκα λεπτά.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρίες και κύριοι συνάδελφοι, διεξάγεται η συζήτηση για ένα πολύ σημαντικό νομοσχέδιο και οφείλω προς όλους και όλες, ανεξαιρέτως τις κριτικές που ακούστηκαν, να πω ένα ευχαριστώ γιατί ουσιαστικά αποπνέει ένα κλίμα στην συντριπτική πλειοψηφία των τοποθετήσεων θετικό υπέρ του  νομοσχεδίου και αυτό όχι άδικα. Το ευχαριστώ απευθύνεται προς όλες τις πτέρυγες της Βουλής, προς όλους τους εισηγητές ανεξάρτητα, επαναλαμβάνω, από την κριτική που ακούστηκε. 
Πρέπει να σας πω -και το γνωρίζετε- ότι σήμερα αργά το βράδυ με την ψήφιση αυτού του νομοσχεδίου, το ασφαλιστικό σύστημα της χώρας μας περνάει σε μια άλλη εποχή. Όσον αφορά σε διαχρονικές παθογένειες που υπήρχαν και πολύ σωστά παρατηρήσατε και παρατηρούσαμε για πολλά-πολλά χρόνια είτε ως πολίτες είτε ως Βουλευτές είτε ως κυβερνήσεις αλλά δυστυχώς δεν αντιμετωπίζαμε ουσιαστικά το ζήτημα, σήμερα το βράδυ με την ψήφιση του νομοσχεδίου, το συγκεκριμένο κομμάτι παίρνει οριστικό τέλος. Η παθογένεια του ασφαλιστικού συστήματος που αποτελούσε όνειδος για το ελληνικό πολιτικό σύστημα ολοκληρώνεται σήμερα και τελειώνει με την ψήφιση του νομοσχεδίου. 
Ουσιαστικά, ψηφίζουμε ένα νομοσχέδιο που στο συγκεκριμένο κομμάτι κάνουμε κάτι το αυτονόητο. Το εξαντλήσαμε ήδη σε συζητήσεις μέχρι τώρα. Πολύ απλά το σχέδιο ήταν να κάνουμε μια αυτοπρόσωπη απογραφή σε όλα τα ασφαλιστικά ταμεία της χώρας και στο δημόσιο και στον ιδιωτικό τομέα και ταυτόχρονα να προχωρήσουμε σε ένα δεύτερο βήμα, γιατί το πρώτο δεν αρκούσε. Το δεύτερο ήταν η «Αριάδνη». Να σταματήσουμε τη γέννηση της παραβατικότητας. 
Και αυτό το δεύτερο βήμα, γίνεται πράξη στην πολύ καλή συνεργασία που είχα με το Υπουργείο Εσωτερικών παρόντος και του Αναπληρωτή Υπουργού κ. Αθανασίου –κι ευχαριστώ το Υπουργείο Εσωτερικών για τη συνεργασία αυτή που είχαμε- και έτσι ολοκληρώνεται και τελειώνει για πάντα αυτή η παθογένεια που αποτελούσε μάστιγα διαμέσου της «αιμορραγίας» που προκαλούσε σε ασφαλιστικά συστήματα της χώρας μας.
Το τρίτο και το τέταρτο βήμα είναι γνωστά και είναι σε εξέλιξη. Είναι η πλήρης ταυτοποίηση όχι παράνομων συνταξιούχων αλλά συνταξιούχων που εκκρεμεί το ΑΜΚΑ και το ΑΦΜ. Γι’ αυτά τα δύο ζητήματα, βρίσκεται σε εξέλιξη μία τελευταία λεκτική επαλήθευση με τη ροή που θα γίνει στις 10 αυτού του μήνα στην «ΗΔΙΚΑ Α.Ε.». 
Επιπλέον, πετυχαίνουμε και εξοικονομήσεις μέσα από φοροδιαφυγή, γιατί πλέον η «ΗΔΙΚΑ Α.Ε.» από 1η Ιουλίου ως ηλεκτρονικό κέντρο καταβολής συντάξεων σε κέντρο ελέγχου συντάξεων –και πλέον κανένας συνταξιούχος δεν θα ξαναπάρει στα χέρια του βεβαίωση για τη σύνταξή του- με διοικητικό και οικονομικό όφελος που πιάνει περίπου -εξοικονομώντας μέσα από τις εξοικονομήσεις της φοροδιαφυγής- τα 80.000.000 ευρώ. 
Ορίστε, λοιπόν, που μετά την 1η Ιουλίου και την ψήφιση αυτού του νομοσχεδίου, ένα κομμάτι από τις πολλές παθογένειες που είχε η πατρίδα μας παίρνει τέλος. Σε αυτό συμφωνούμε όλοι και νομίζω ότι όλοι και όλες νιώθουμε την ίδια ικανοποίηση.
Επειδή ακούστηκαν θέματα περί αριθμών, θέλω να πω το εξής. Είναι η πρώτη φορά –δεν έχει ξαναγίνει ποτέ- που κατατέθηκε στη Βουλή επίσημα από το Υπουργείο Εργασίας, χωρίς δελτία Τύπου, χωρίς δημόσιες και λεκτικές παρεμβάσεις ή τοποθετήσεις, ο ακριβής αριθμός αυτής της παραβατικότητας, δηλαδή των καταχρηστικών συντάξεων. Αυτό το νούμερο το κατέθεσα στη Βουλή και είναι πενήντα μία χιλιάδες πεντακόσιες πενήντα μία καταχρηστικές συντάξεις, οι οποίες αφού παρήλθε κι ένα μεγάλο χρονικό διάστημα οι δικαιούχοι δεν έχουν εμφανιστεί στα ταμεία. 
Δυστυχώς, αυτό το νούμερο θα διευρυνθεί ακόμα περισσότερο, γιατί εκκρεμεί ένας έλεγχος, ο οποίος διεξάγεται αυτήν τη στιγμή από το Υπουργείο Εσωτερικών, σε έναν πληθυσμό πεντακόσιες είκοσι μία χιλιάδες που αφορούν συντάξεις χηρείας και όπως είπαμε αυτό θα ολοκληρωθεί μέσα στους επόμενους δύο μήνες. Άρα, λοιπόν, βάζουμε ένα χρονοδιάγραμμα και βλέπουμε πότε γίνεται η πλήρης ολοκλήρωση αυτής της προσπάθειας.
Το δεύτερο, αφορά τα ζητήματα τα οποία ακούστηκαν κατά κόρον, γιατί το νομοσχέδιο δεν αντιμετωπίζει μόνο με την «Αριάδνη» το τέλος της παραβατικότητας στα ασφαλιστικά ταμεία αλλά πιάνει κι ένα κομμάτι και προσπαθεί να αντιμετωπίσει την αδήλωτη εργασία και τη φοροδιαφυγή. Είπα όμως και θα προσπαθήσω για μία ακόμη φορά να είμαι ειλικρινής ενώπιον σας ότι αυτό στο 100% δεν πιάνεται. Και δεν πρόκειται να πιαστεί όσο υπάρχει ανθρώπινος παράγοντας και όσο λειτουργεί ένα σύστημα στο οποίο πάντα θα μπορεί να έχει κάποιος τη δυνατότητα να μην ασφαλίζεται. 
Στόχος μίας κυβέρνησης, είναι να δημιουργεί θεσμικά εργαλεία για να αντιμετωπίζει αυτές τις παραβατικές συμπεριφορές και σε αυτό το νομοσχέδιο με οκτώ δράσεις αυτό το κάνουμε. 
Αμφισβητεί κανείς ότι η Οικονομική Αστυνομία –που πλέον εμπλέκεται και στην αδήλωτη εργασία- πέτυχε ως θεσμός στο κυνήγι της φοροδιαφυγής; Αμφισβητεί κανένας την ενεργοποίηση του ν. 4052, που έγινε πράξη με αυτήν την πολιτική ηγεσία στο Υπουργείο Εργασίας, που μέχρι τώρα έχουν κλείσει είκοσι πέντε επιχειρήσεις που απασχολούσαν παράνομους λαθρομετανάστες; Είναι πράξη. 
Επίσης είναι γεγονός, η επέκταση του φορολογικού πιστοποιητικού, που ως θεσμός αμφισβητήθηκε όταν πρωτοήρθε πριν δύο χρόνια αλλά πλέον έχει γράψει πολύ θετικά αποτελέσματα στον κρατικό προϋπολογισμό και το πολύ απλό που κάνουμε, είναι να το επεκτείνουμε και σε ασφαλιστικό πιστοποιητικό χωρίς χρήματα με την ίδια δουλειά. 
Επιπλέον, το ζήτημα της αύξησης των ποινών σε συγκεκριμένες στοχευμένες περιπτώσεις, οι οποίες γνωρίζαμε τόσα χρόνια ποιες ήταν οι περιπτώσεις, που με μία εικονική συνεννόηση εργοδότη κι εργαζομένου, υπήρχε εικονική απόλυση κι έπαιρνε επίδομα ανεργίας και την ίδια στιγμή δούλευε αδήλωτη εργασία ή που δεν ήταν συνεννοημένη η απόλυση αλλά έπαιρνε κάποιος το επίδομα ανεργίας. Αυτό το αντιμετωπίζουμε με πολύ αυστηρά πρόστιμα. 
Η αναλυτική περιοδική δήλωση εργασίας, που ακούστηκε πριν, είναι πράξη, είναι γεγονός. Από τον επόμενο μήνα, όλες οι επιχειρήσεις είναι υποχρεωμένες την αναλυτική περιοδική δήλωση να την υποβάλλουν μηνιαία και ηλεκτρονικά διαμέσου τραπεζών. Τελείωσε εκείνο το τριμηνιαίο, που έμπαιναν μέσα και στοιχεία αμφισβήτησης για το εάν τα στοιχεία που δηλωνόντουσαν στο τέλος του τριμήνου ήταν αληθινά και είχαμε μεγάλο κομμάτι εισφοροδιαφυγής. 
Ακόμη, υπάρχει το ζήτημα -το οποίο το ανέφερα και την προηγούμενη φορά, απλά αυτήν τη φορά θα σας πω και το όνομά του- του πληροφοριακού συστήματος «Εργάνη». Είναι η γνωστή διασύνδεση ΙΚΑ-ΣΕΠΕ-ΟΑΕΔ. Πρόκειται για ένα καινοτόμο πρόγραμμα, το οποίο υλοποιήθηκε στο Υπουργείο Εργασίας αυτό το διάστημα των επτά μηνών και λειτουργεί από 1η Μαρτίου. 
Με αυτό το πρωτοποριακό καινοτόμο σύστημα, μπορούμε και έχουμε σε χρόνο ζωντανό ακόμα και του ενός λεπτού πλήρη καταγραφή των ωρών απασχόλησης σε ολόκληρη την Ελλάδα. Έχουμε τη δυνατότητα να παρακολουθήσουμε κλάδους, περιφέρειες, νομούς, περιοχές συγκεκριμένες και επιχειρήσεις. 
Μέσα από αυτό το ηλεκτρονικό σύστημα πλέον, το πρωί το ΣΕΠΕ και οι επιθεωρητές του ΣΕΠΕ μπορούν να γνωρίζουν με ακρίβεια και του ενός εργαζομένου ποια επιχείρηση και πόσους απασχολεί. Αυτό στοχεύει και στο χτύπημα της αδήλωτης εργασίας, πέραν του γεγονότος ότι απελευθερώνει ανθρωποώρες μέσα από το ΣΕΠΕ που μπορούν να ασχολούνται καθαρά με το ελεγκτικό έργο και εξοικονομεί και 25 εκατομμύρια ευρώ το χρόνο -τόσο έχει εκτιμηθεί- από τις ανθρωποώρες των επιχειρήσεων που δεν θα ξαναπάνε σε ουρές του ΣΕΠΕ, του ΙΚΑ ή του ΟΑΕΔ. 
Το πιο σημαντικό, όμως, από όλα είναι ότι για πρώτη φορά στην Ελλάδα, μέσα από το πληροφοριακό σύστημα «Εργάνη» έχει τη δυνατότητα από σήμερα που αυτό μπορεί και λειτουργεί -και λειτουργεί με αυτόν τον αξιόπιστο τρόπο- ο σημερινός Υπουργός Εργασίας, ο αυριανός, αυτοί που θα ακολουθήσουν εμένα και η κάθε κυβέρνηση, να κάνει για πρώτη φορά στοχευμένη, αξιόπιστη και συγκεκριμένη πολιτική απασχόλησης, να βλέπει σε ποια περιοχή της χώρας έχουμε αδυναμίες, πού εμφανίζονται πολλές απολύσεις, πού προσλήψεις, ποιοι κλάδοι καταρρέουν, ποιοι ενισχύονται και να παρεμβαίνουμε. Αυτό δεν το είχαμε ως εργαλείο στη χώρα μας. Ευτυχώς, το έχουμε και αυτό από την 1η Μαρτίου.
Με τα δύο αυτά πληροφοριακά συστήματα που ανέφερα –και το «Αριάδνη» και αυτό το οποίο ονόμασα «Εργάνη»- αλλά και με αυτό που πετύχαμε στις 21 Δεκεμβρίου, για πρώτη φορά η χώρα απέκτησε πληροφοριακό σύστημα καταγραφής συντάξεων και συνταξιούχων, που δεν είχαμε. Αυτά έγιναν χωρίς χρήματα, έγιναν με ίδιες δυνάμεις, χωρίς διαγωνισμούς με τη βοήθεια των υπαλλήλων, των υπηρεσιακών παραγόντων, των συνεργατών μου γενικών γραμματέων. Όλοι μαζί καταβάλαμε αυτήν την εθνική προσπάθεια και δώσαμε ό,τι μπορούσαμε και τα πετύχαμε. Πιστεύω ότι συμφωνείτε πως αυτά είναι στη θετική κατεύθυνση.
Από εκεί και πέρα, το νομοσχέδιο έχει πάρα πολλές θετικές διατάξεις. Καλοδεχούμενες οι κριτικές που ακούστηκαν, πολλές από τις οποίες έχουν και ενσωματώνουν και το στοιχείο του δικαίου. Όμως, πρόκειται για θέματα που δεν μπορούμε να τα κάνουμε αποδεκτά. Οι δημοσιονομικοί περιορισμοί της χώρας, δεν μας επιτρέπουν να κάνουμε και αυτό που θα θέλαμε να κάνουμε. 
Ωστόσο, σε αυτό το νομοσχέδιο υπάρχει και κάτι, το οποίο έρχεται και από το ΣΥΡΙΖΑ με τη μορφή επίκαιρης ερώτησης στην Επιτροπή Κοινωνικών Υποθέσεων της Βουλής και αφορά την εστία και την κατοικία. Σε αυτό το νομοσχέδιο, αναβιώνουμε ένα τμήμα των πολιτικών των καταργημένων οργανισμών και έρχονται και «δένουν» πλέον μέσα σε έναν ΟΑΕΔ, ο οποίος διευρύνει τα γεωγραφικά όρια και ευθύνης του και δυναμικής του παρέμβασης και γίνεται πιο ισχυρός, πιο μεγάλος και επαναφέρουμε και πολιτικές που έλειψαν για ένα χρόνο, παραδείγματος χάριν, η πολιτική των βρεφονηπιακών σταθμών. 
Ακόμη, συνεχίσαμε απρόσκοπτα τη χρηματοδότηση των συνδικαλιστικών οργανώσεων όλο αυτό το διάστημα. Δεν διακόπηκε. Επαναφέρουμε τον κοινωνικό τουρισμό που αιματοδοτεί όλη την τουριστική Ελλάδα την περίοδο που το έχουμε ανάγκη αλλά κυρίως δίνει και την ευκαιρία σε εργαζόμενους, οι οποίοι δεν μπορούν να ανταποκριθούν οικονομικά να μπορέσουν να κάνουν τουρισμό. Επανέρχεται αυτή η πολιτική.
Έχουμε δεσμευτεί ότι εκκρεμή θέματα, τα οποία αφορούν ζητήματα οικιστικής πολιτικής των οργανισμών, θα συνεχιστούν μέχρι να τα ολοκληρώσουμε. Από εκεί και πέρα, πιστεύουμε ότι ο ΟΑΕΔ μέσα από τις νέες του αρμοδιότητες και δυνατότητες, θα ανταποκριθεί στα καθήκοντα και στις νέες ευθύνες του. 
Επίσης, ως προς το βοήθημα ανεργίας, σας αναφέρω το εξής. Στην κρίσιμη κατηγορία των εργαζομένων αυτοαπασχολούμενων, έρχεται για πρώτη φορά –με καθυστέρηση και αυτό- σε περίπου ενάμιση μήνα από τώρα υπουργική απόφαση, με την οποία θα δοθεί και σε αυτήν την κατηγορία το βοήθημα.
Ήδη χθες, βγήκαν σε Φύλλο Εφημερίδας της Κυβέρνησης όλες οι προϋποθέσεις για το βοήθημα ανεργίας μίας άλλης κατηγορίας, αυτής των ελεύθερων επαγγελματιών. 
Κυρίες και κύριοι συνάδελφοι, εκτιμώ ότι η συνισταμένη των απόψεων, η πλειοψηφία και ενδόμυχα όλοι μας, πιστεύουμε ότι το νομοσχέδιο αυτό έχει θετικές διατάξεις. Γι’ αυτό, σας καλώ στην ολοκλήρωση της διαδικασίας, να τις εγκρίνετε με την ψήφο σας. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Υπουργέ, για το ζήτημα της 9Κ να μας πείτε στη δευτερολογία σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα απαντήσει. Κάτι θα κάνει αποδεκτό, κάτι θα απορρίψει. Έχει ήδη απορρίψει τα λιπάσματα. 
Θα παρακαλούσα τους Κοινοβουλευτικούς Εκπροσώπους, επειδή είναι δύο ομιλητές οι οποίοι έρχονται από την περασμένη Πέμπτη, να προηγηθούν και μετά να πάρουν το λόγο οι Κοινοβουλευτικοί Εκπρόσωποι.
Η κ. Φωτεινή Αραμπατζή έχει το λόγο.</ChairmanSpeech> 
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι Βουλευτές, με το παρόν νομοσχέδιο γίνεται μία ουσιαστική προσπάθεια σε επίπεδο θεσμικό να μπει τέλος στην παραβατικότητα στην κοινωνική ασφάλιση και στην αγορά εργασίας, σ’ αυτό το νοσηρό φαινόμενο που χρόνια τώρα δημιούργησε ένα φαύλο κύκλο κοινωνικής παθογένειας, οικονομικής αιμορραγίας, συναλλαγής, αδικίας και –το κυριότερο- αναξιοπιστίας, με στόχο να εγκαθιδρυθεί η διαφάνεια και η δικαιοσύνη. Κυρίως όμως, το νομοσχέδιο γίνεται φορέας ενός ηχηρού και αναγκαίου μηνύματος σε επίπεδο ηθικό και πολιτικό.
Είναι εν τέλει μία πράξη ευθύνης και ηθικής αποκατάστασης απέναντι στους συνεπείς συνταξιούχους, στους έντιμους και συνεπείς πολίτες και φορολογούμενους, των οποίων οι συντάξεις και οι απολαβές μειώνονται, γιατί κάποιοι πολίτες απολάμβαναν παράνομα συντάξεις και επιδόματα που δεν δικαιούνταν. 
Σε ό,τι αφορά τις διατάξεις του νομοσχεδίου, με την πρώτη διάταξη του άρθρου 30, υλοποιείται ένα δίκαιο αίτημα των ελευθέρων επαγγελματιών που είχε ζητηθεί επίμονα από την αρχή της κρίσης. 
Θα ήταν βεβαίως σκόπιμο, να διευρυνθεί η κατηγορία των δικαιούχων που μπορούν να ενταχθούν στις ρυθμίσεις στη βάση ευνοϊκότερων κριτηρίων και να αποδεσμευθεί το επίδομα από την αίρεση τυχών ασφαλιστικών εκκρεμοτήτων, δηλαδή ληξιπρόθεσμων οφειλών προς τα ασφαλιστικά ταμεία και να συμπεριληφθούν στο πεδίο εφαρμογής και εκείνοι οι ασφαλισμένοι που έχουν ενταχθεί σε καθεστώς ρύθμισης. 
Με τη διάταξη της παραγράφου 2 του άρθρου 30, ουσιαστικά αποκαθίσταται μία ουσιαστική στρέβλωση στο σύστημα της επανένταξης των ανέργων στην αγορά εργασίας, που αποτελούσε ελληνική πρωτοτυπία και λειτουργούσε ως ισχυρό αντικίνητρο στην επιμόρφωση των ανέργων που είναι και το κλειδί για την ομαλή και γρήγορη επανένταξή τους στην αγορά εργασίας και εν τέλει και ο στόχος των επιδοτήσεων του κράτους και των ευρωπαϊκών κονδυλίων που κατευθύνονται προς τα εκεί. 
Στο πλαίσιο αυτό, θα ήταν ιδιαιτέρως σημαντικό να προωθηθεί αμέσως ό,τι ισχύει σε όλες σχεδόν τις χώρες της Ευρωπαϊκής Ένωσης, δηλαδή ο χρόνος ανεργίας, να προσμετράται τουλάχιστον κατά το διάστημα που θα λαμβάνει ο άνεργος επίδομα στα συντάξιμα χρόνια βεβαίως και μειωμένα. 
Σε  ό,τι αφορά το άρθρο 65, έγινε πολύς λόγος για τα προβλήματα που αντιμετωπίζουν τα κέντρα πιστοποίησης αναπηρίας. Είναι απαράδεκτο, κύριε Υπουργέ, να αναγκάζονται οι ήδη πληγέντες συμπολίτες μας, να παρακαλούν να συγκληθούν οι σχετικές επιτροπές, που σε περιπτώσεις νεφρολογικών παθήσεων αγγίζουν και τους δώδεκα μήνες, γιατί κινδυνεύουν όσο καιρό αυτές καθυστερούν, να χάσουν το μοναδικό έσοδο επιβίωσής τους, τη σύνταξη αναπηρίας. 
Γι’ αυτό, επικροτούμε τη νομοθετική σας πρωτοβουλία, καθώς η παράταση καταβολής της για όσους κατά την προηγούμενη κρίση είχαν ποσοστό αναπηρίας πάνω από 67%, είναι αναγκαία, κοινωνικά δίκαιη και επιτακτική, τη στιγμή που δεν ευθύνονται οι πολίτες δικαιούχοι γι’ αυτές τις καθυστερήσεις. Διατηρούμε ωστόσο τις επιφυλάξεις μας για τη λήξη της διάταξης στο τέλος Οκτωβρίου του τρέχοντος έτους και υποστηρίζουμε την άποψη της με αριθμό 306 τροπολογίας. Ανάλογη τύχη θα πρέπει να έχουν και τα προνοιακά επιδόματα. 
Επιπροσθέτως, δεν νοείται συμπολίτες μας με ανίατες παθήσεις μη ιάσιμες και μη αναστρέψιμες, όπως περιπτώσεις κωφάλαλων, εκτομών άκρων, τετραπληγιών, να απαιτείται να περνούν εφ’ όρου ζωής από επιτροπές ΚΕΠΑ και να υπόκεινται οι ίδιοι και οι οικείοι τους σε εξουθενωτική ταλαιπωρία και έξοδα τόσο για τις οικογένειές τους όσο και για το ίδιο το κράτος. 
Είπατε σε πρόσφατες δηλώσεις του Υπουργείου σας ότι αυτή η ταλαιπωρία θα σταματήσει, ότι θα προχωρήσετε σε κατάργηση των επαναλαμβανόμενων αξιολογήσεων στις περιπτώσεις μη αναστρέψιμων παθήσεων. Ωστόσο, η ρύθμιση δεν συμπεριελήφθη στο παρόν νομοσχέδιο. Περιμένουμε λοιπόν…</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Έχει βγει υπουργική απόφαση. Δεν χρειάζεται νόμο.</Speech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ωραία. 
Οριστικό τέλος πρέπει να δοθεί και στις διαφοροποιήσεις των ποσοστών αναπηρίας και των αντίστοιχων συντάξεων μεταξύ των ασφαλιστικών ταμείων. Είναι απαράδεκτο συνταξιούχος του ΙΚΑ να παίρνει σύνταξη αναπηρίας με ποσοστό 51% και ο χαμηλοσυνταξιούχος του ΟΓΑ με το ίδιο ποσοστό να μην δικαιούται δραχμή παρά μόνο με το 67%. 
Με αφορμή την ευνοϊκή και δίκαιη ρύθμιση που φέρνει το άρθρο 68 για τους ασφαλισμένους του ΟΓΑ, παίρνω την ευκαιρία να υποστηρίξω και από το Βήμα της Εθνικής Αντιπροσωπείας το επιτακτικό, το δίκαιο αίτημα για την ανάγκη επανεξέτασης των ορίων συνταξιοδότησης των ασφαλισμένων στον ΟΓΑ, τα οποία προσαυξήθηκαν ως γνωστόν κατά δύο έτη από τα εξήντα πέντε στα εξήντα επτά χρόνια, ειδικότερα γι’ αυτούς που έχουν γεννηθεί τα έτη 1948 και 1949, οι οποίοι κυριολεκτικά έφτασαν στην πηγή και νερό δεν ήπιαν. 
Πρόκειται για περιπτώσεις ασφαλισμένων με ώριμα συνταξιοδοτικά δικαιώματα, καθώς έχουν συμπληρώσει το εξηκοστό πέμπτο έτος της ηλικίας τους, ενώ έχουν στην πλειοψηφία τους προκαταβάλλει εισφορές τριών εξαμήνων εντός του 2012, προσδοκώντας με το κλείσιμο των ασφαλιστικών τους υποχρεώσεων, το δικαίωμα της συνταξιοδότησής τους. Αξίζει να σημειωθεί μάλιστα ότι οι περισσότεροι εξ αυτών δρομολόγησαν ενέργειες επί τη βάσει της συνταξιοδότησής τους στα εξήντα πέντε έτη πουλώντας ή νοικιάζοντας τα χωράφια τους και καλούνται τώρα να βρουν εργαλεία παραγωγής για δύο παραπάνω χρόνια εργασίας. 
Πέραν του γεγονότος ότι είναι ανάλγητο να απαιτούμε από τον αγρότη και την αγρότισσα να δουλεύουν στο χωράφι μετά τα εξήντα πέντε, θα πρέπει να αναλογιστούμε και την κοινωνική αδικία σε βάρος τους, καθώς οι περισσότεροι από αυτούς έχουν συμπληρώσει σαράντα ή και περισσότερα χρόνια εργασίας, τα οποία δυστυχώς δεν μπορούν να αποδείξουν επί τη βάσει του ισχύοντος ασφαλιστικού συστήματος, αφού ως χρόνος της νωρίτερης επίσημης ασφάλισής τους ορίζεται το 1987 με το ν. 1745 περί πρόσθετης ασφάλισης, όταν δηλαδή η έννομη τάξη αποφασίζει πώς θεσπίζεται το ασφαλιστικό τους καθεστώς. Έτσι όμως βρίσκονται ενώπιον νομοθετικού κενού όσοι επαγγελματίες αγρότες πριν το 1987 ασκούσαν το αγροτικό επάγγελμα κανονικά, πληρώνοντας μάλιστα για κάθε αγοραπωλησία εισφορά υπέρ ΟΓΑ. 
Το δίκαιο του αιτήματος απηχούν και οι πρόσφατες στις 6 Φεβρουαρίου κυβερνητικές ανακοινώσεις, αλλά δυστυχώς η ευεργετική ρύθμιση αφορούσε μόνο όσους αγρότες ήταν ήδη στο καθεστώς της πρόωρης. Νομοθετούμε όμως έτσι μόνο για το 1/3 και αφήνουμε τους υπόλοιπους απ’ έξω. Σύμφωνα με στοιχεία του ΟΓΑ, ο αριθμός των εν λόγω ασφαλισμένων ανέρχεται στους δεκαοκτώ χιλιάδες επτακόσιους τριάντα τέσσερις αγρότες. Το δημοσιονομικό κόστος που θα προκαλείτο για μία διετία ανέρχεται στα 205  εκατομμύρια ευρώ, δηλαδή 102 εκατομμύρια ευρώ κατ’ έτος. 
Έχουμε πλήρη επίγνωση, κύριε Υπουργέ, της δημοσιονομικής συγκυρίας, αλλά στο κάτω-κάτω δεν μπορεί να ξοδεύουμε εκατομμύρια στις ανεξάρτητες αρχές, για παράδειγμα, και να υποχρεώνουμε τον εξηνταπεντάρη αγρότη και την εξηνταπεντάρα αγρότισσα να παλεύουν στο χωράφι, γι’ αυτό και επικροτούμε τις τροπολογίες 336 και 345 και σας καλούμε σε συνεργασία με τον Υπουργό Οικονομικών να προκρίνετε λύση ακόμη και για μεταβατικό στάδιο προσαρμογής για τους γεννηθέντες το 1948 και το 1949.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Το λόγο έχει ο κ. Μπάρκας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Πρόεδρε, κυρίες και κύριοι συνάδελφοι, το περιεχόμενο του συγκεκριμένου νομοσχεδίου είναι πλήρως αναντίστοιχο με τον τίτλο του. Αποτελεί ένα ακόμα ταξικό νομοσχέδιο, όπως ταξική είναι και η πολιτική που ασκεί η συγκεκριμένη διακυβέρνηση. Στις διατάξεις του, όχι μόνο δεν καταπολεμάται το φαινόμενο της εισφοροδιαφυγής και της εν γένει παραβίασης της ασφαλιστικής και εργατικής νομοθεσίας, αλλά επιπλέον λαμβάνονται όλα εκείνα τα απαραίτητα μέτρα για την ενίσχυση της εργοδοτικής αυθαιρεσίας, της απαξίωσης του συστήματος κοινωνικής ασφάλισης και της αποδυνάμωσης του ρόλου των ελεγκτικών μηχανισμών της αγοράς εργασίας. 
Παράλληλα, το νομοσχέδιο αποτελείται από έντονα αντιδημοκρατικά και αυταρχικά χαρακτηριστικά. Πλήττει βάναυσα θεμελιώδη δικαιώματα των δημοσίων λειτουργών και τη βιωσιμότητα των δευτεροβάθμιων συνδικαλιστικών οργανώσεων του ιδιωτικού τομέα, εργατικά κέντρα, ομοσπονδίες. Χρηματοδοτείτε μόνο τη ΓΣΕΕ. Γιατί άραγε; Επιβραβεύετε μήπως την αντεργατική πολιτική που ασκεί και υποστηρίζει η ΓΣΕΕ, η οποία κυρίως στηρίζει τους εργοδότες και όχι τους εργαζόμενους; Επιχειρείτε με τον τρόπο αυτό να διαμορφωθεί άμεσα και έμμεσα ένα νέο θεσμικό περιβάλλον τρομοκρατίας σε βάρος των εργαζομένων της χώρας, Ελλήνων και μεταναστών και να εγκαινιαστεί πανηγυρικά το νέο μοντέλο νεοφιλελεύθερης διακυβέρνησης των εργαζομένων. 
Υπό την έννοια αυτή, το συγκεκριμένο νομοσχέδιο συγκεντρώνει δύο βασικά πολιτικά χαρακτηριστικά: Πρώτον, είναι μνημονιακότερο από το τρίτο μνημόνιο και αυτό γιατί αποτελεί την πρώτη ολοκληρωμένη νομοθετική παρέμβαση στο πεδίο αρμοδιότητας του Υπουργείου Εργασίας και μάλιστα επιδεινώνει δραματικά τους όρους εργασίας και ασφάλειας του συνόλου των μισθωτών. 
Δεύτερον, η φύση και τα ποιοτικά χαρακτηριστικά των επιχειρούμενων μεταρρυθμίσεων δεν προσδίδουν απλά σε αυτές το χαρακτήρα επώδυνων ανατροπών στα ήδη κατακερματισμένα εργασιακά δικαιώματα, αλλά σηματοδοτούν την αφετηρία για νέες ανάλογες παρεμβάσεις σε δικαιώματα και κατακτήσεις του συνόλου των μισθωτών του ιδιωτικού και δημόσιου τομέα. 
Όσον αφορά τα άρθρα του συγκεκριμένου νομοσχεδίου, θεσπίζουν ένα νέο ιδιώνυμο αδικήματος, καθιστώντας τους εργαζόμενους εν δυνάμει και εξ ορισμού επίορκους, δυσχεραίνουν τα ελάχιστα εναπομείναντα όρια για τη στοιχειώδη αποτελεσματική άσκηση των καθηκόντων τους των υποστελεχωμένων και συρρικνωμένων ελεγκτικών μηχανισμών της αγοράς εργασίας. Επίσης, ενισχύονται τα φαινόμενα του κοινωνικού αυτοματισμού και του εργασιακού κανιβαλισμού, με στόχο τη διάρρηξη της αλληλεγγύης και της ενότητας των εργαζομένων. 
Με το παρόν νομοσχέδιο προαναγγέλλονται συγχωνεύσεις οργανικών μονάδων του ΣΕΠΕ. Τα ίδια τα συνδικάτα των εργαζόμενων του ΣΕΠΕ λένε πως είναι άρθρο επικίνδυνο, που εισάγεται στη δημόσια διοίκηση. 
Το συγκεκριμένο άρθρο, πρώτον, δεν προσδιορίζει με ποια κριτήρια θα γίνεται η αναστολή λειτουργίας των τμημάτων, δεύτερον, δεν προσδιορίζει το χρονικό διάστημα που θα ισχύει η αναστολή λειτουργίας, τρίτον, δεν προσδιορίζεται ο σκοπός της αναστολής. Παρακάμπτεται όλη η κείμενη νομοθεσία. Δεν προβλέπει τίποτα για το προσωπικό το οποίο θα τίθεται σε διαθεσιμότητα. Δίδεται μια υπερεξουσία στον εκάστοτε Υπουργό -όπως είστε κι εσείς- ο οποίος θα μπορεί σε ακραία κατάσταση να καταργήσει την πλειοψηφία των δομών του ΣΕΠΕ. 
Για να περιγράψουμε την αγορά εργασίας –ενδεχομένως να μην την ξέρετε ακριβώς- έχουμε μαύρη και ανασφάλιστη εργασία. Έχουμε πάνω από 30% ανεργία, 55% στους νέους ως 24 ετών, πάνω από το 60% στις γυναίκες. Η ταρίφα, κύριε Υπουργέ, στην αγορά εργασίας είναι τα 400 ευρώ κι όχι τα 581 ευρώ που δίνετε εσείς. Η εργοδοτική λογική στην ταρίφα αυτή είναι: αν δεν σου αρέσει, περιμένουν κι άλλες. 
Όσον αφορά τα άρθρα, θέλω να υπερασπιστώ την τροπολογία για τα Κλωστήρια Πρέβεζας, Νάουσας και Έβρου, που έχει καταθέσει το ΚΚΕ. Κύριε Υπουργέ, έχετε εγκλωβίσει πενήντα εργαζόμενους, οι οποίοι από 1-1-2013 δεν μπορούν να πάρουν τη σύνταξή τους. Έχουμε κάνει άπειρες συνεδριάσεις μαζί σας, έχουμε έρθει και σας έχουμε βρει. Νομίζω ότι με την υπεράσπιση της συγκεκριμένης τροπολογίας, θα μπορέσουν αυτοί οι άνθρωποι να πάρουν τη σύνταξη και τέλος πάντων να βγουν απ’ αυτό το αδιέξοδο, στο οποίο τους έχετε τοποθετήσει; 
Κύριε Υπουργέ, σε μια συγκεκριμένη ενημέρωση που σας είχαμε κάνει, εσείς δεν ήσασταν γνώστης καθόλου ούτε της εγκυκλίου του ΙΚΑ. Σε κάθε περίπτωση, λοιπόν, νομίζουμε ότι θα πρέπει να διώξετε την εγκύκλιο του ΙΚΑ και να δώσετε σ’ αυτούς τους ανθρώπους σύνταξη. 
Τέλος, όσον αφορά τις συντάξεις του ΟΓΑ, υπάρχει, κύριε Υπουργέ, μια μεγάλη αδικία για τους ανθρώπους, οι οποίοι βρίσκονται τόσα χρόνια στο εξωτερικό, σε χώρες κυρίως των Βαλκανίων. Νομίζω ότι θα πρέπει να λύσουμε κι αυτό το πρόβλημα. 
Επίσης, σχετικά με τους εργαζόμενους των διαγωνισμών 9Κ και 8Κ, ήσασταν εσείς -η Νέα Δημοκρατία και το ΠΑΣΟΚ- που τόσα χρόνια λέγατε ότι στο δημόσιο πρέπει να διορίζονται με αδιάβλητους τρόπους και να πάψει η πελατειακή σχέση και τώρα ανθρώπους που έχουν πετύχει σε διαγωνισμούς του δημοσίου, τους διώχνετε χωρίς καν να τους προσλάβετε, όταν εσείς ο ίδιος λέτε -και οι ίδιοι οι ασφαλισμένε λένε- ότι δεν υπάρχει ανάλογο προσωπικό, για να μπορέσει να βοηθήσει τους ασφαλισμένους.
(Στο σημείο αυτό την προεδρική έδρα καταλαμβάνει ο Ε’ Αντιπρόεδρος της Βουλής, κ. ΛΕΩΝΙΔΑΣ ΓΡΗΓΟΡΑΚΟΣ )
Σε κάθε περίπτωση, εμείς επί της αρχής καταψηφίζουμε το συγκεκριμένο νομοσχέδιο. Σας είπα ότι είναι ταξικό. Θεωρούμε ότι δεν έπρεπε καν να το κατεβάσετε, αλλά σε μια ταξική πολιτική την οποία ασκείτε, το φέρατε. Νομίζω ότι τις τροπολογίες τις οποίες έχουν κατεβάσει τα άλλα κόμματα, θα πρέπει να τις συμπεριλάβετε και να κάνετε πίσω. 
Ευχαριστώ πάρα πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, θα ήθελα το λόγο.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ, κύριε Υπουργέ.</ChairmanSpeech>  
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, τη νομοτεχνική βελτίωση που κατατέθηκε σήμερα, δεν είμαι υποχρεωμένος να τη διαβάσω, επειδή αύριο το πρωί θα μοιραστεί ή και τώρα...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, δεν υπάρχει άλλη συνεδρίαση γι’ αυτό το νομοσχέδιο. Τώρα!</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ναι. Αυτό λέω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι αύριο το πρωί. Τώρα.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Δεν ξέρω τη διαδικασία, για το αν θα τη μοιράσετε τώρα. 
Η νομοτεχνική βελτίωση που κατατέθηκε σήμερα, 2-4-2013, αναφορικά με την περίπτωση ΔΑΑ, που προστέθηκε νομοτεχνικά στην παράγραφο 1 του υπό τροποποίηση με το άρθρο 74 άρθρο 20 του ν. 3863/2010, ανακαλείται. Είναι το αίτημα, το οποίο έθεσαν οι Βουλευτές του ΠΑΣΟΚ. 
Ευχαριστώ πολύ.</Speech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Για ποιο θέμα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα το μοιράσει.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εξηγήστε μας...</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, εξηγήστε, σας παρακαλώ.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Είναι το θέμα για το εργόσημο. Έγινε μια νομοτεχνική βελτίωση πριν από εμένα. Ακούστηκαν παρατηρήσεις εκ μέρους του εισηγητή του ΠΑΣΟΚ και Βουλευτών του ΠΑΣΟΚ. Ο κ. Κεγκέρογλου έκανε μια παρατήρηση, που γίνεται αποδεκτή και γι’ αυτό κάνω πάλι νομοτεχνική βελτίωση.</Speech> 
<Speech><Parlmember>ΙΩΑΝΝΗΣ ΚΟΥΤΣΟΥΚΟΣ</Parlmember>: Κύριε Πρόεδρε, θα ήθελα το λόγο επί της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ορίστε, κύριε Κουτσούκο.</ChairmanSpeech> 
<Speech><Parlmember>ΙΩΑΝΝΗΣ ΚΟΥΤΣΟΥΚΟΣ</Parlmember>: Επειδή απουσιάζει ο κ. Κεγκέρογλου και επειδή το συζητήσαμε, επειδή και εγώ το διαπίστωσα μετά την κατάθεση, οι επιφυλάξεις που διατύπωσε ο κ. Κεγκέρογλου ήταν αυτή η διάταξη να μην επεκταθεί –γιατί αντιλαμβάνομαι ότι η πρόθεσή σας είναι άλλη- στις εταιρείες παροχής ταχυδρομικού έργου, οι οποίες, όπως γνωρίζετε, διέπονται από ειδικό καθεστώς και απασχολούν μόνιμους εργαζόμενους. Δεν είχαμε τις επιφυλάξεις μας για τη διανομή των διαφημιστικών εντύπων. 
Επομένως, η πρότασή σας θα μπορούσε να γίνει αποδεκτή, κύριε Πρόεδρε, με τη προσθήκη του Υπουργού -το λέει και παρακάτω η διάταξη ότι θα βγάλετε υπουργική απόφαση- ότι δεν αφορά τις επιχειρήσεις παροχής ταχυδρομικού έργου. Να συμφωνήσουμε όλοι σε αυτό.</Speech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Βλέπω τον κ. Μητρόπουλο να συμφωνεί σε αυτό και τον κ. Κοντογιάννη. Να το ξαναδούμε τότε κατά τη διάρκεια της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ναι, κύριε Υπουργέ, να το δούμε. 
Κυρίες και κύριοι συνάδελφοι, η Διαρκής Επιτροπή Παραγωγής και Εμπορίου καταθέτει την Έκθεση της στην πρόταση νόμου αρμοδιότητας του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων «Μέτρα ανακούφισης της λαϊκής οικογένειας». 
Επίσης, θα ήθελα να σας ενημερώσω ότι είναι γραμμένοι δεκαεπτά ομιλητές. Θα παρακαλούσα όλους εσάς να σεβαστείτε το χρόνο όλων των ομιλητών, γιατί το νομοσχέδιο πρέπει να τελειώσει σήμερα. 
Κύριε Κουρουμπλή, έχετε το λόγο για οκτώ λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα επανέλθω για άλλη μια φορά σε ένα ζήτημα που εκκρεμεί και που αφορά τις γερμανοκατοχικές αποζημιώσεις. Εκκρεμεί, λοιπόν, ένα αίτημα εδώ και έξι μήνες στο Προεδρείο της Βουλής και δεν μας έχει δοθεί μια απάντηση. Θα ήθελα να παρακαλέσω και τους αξιότιμους συναδέλφους, τους κοινοβουλευτικούς εκπροσώπους που θα  με διαδεχθούν στο Βήμα, να τοποθετηθούν επί αυτού του θέματος. Είναι ένα ζήτημα που απασχολεί ολόκληρο τον ελληνικό λαό και στο οποίο η Βουλή δεν μπορεί να υπακούει στη λογική της εκάστοτε κυβέρνησης. Η Βουλή είναι ένας άλλος θεσμός. Πρέπει να συνεδριάσει η Ολομέλεια και να πάρει μια θέση πάνω σε αυτό το ζήτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κουρουμπλή, εξηγήστε το ζήτημα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εξηγώ ότι από τον Οκτώβριο υπάρχει το αίτημα με βάση το άρθρο 44 στον Πρόεδρο της Βουλής και στο Προεδρείο του Κοινοβουλίου και δεν έχει συνεδριάσει η Ολομέλεια της Βουλής για το ζήτημα αυτό. Είναι αίτημα που είχε παρθεί ως απόφαση από την κοινή συνεδρίαση των Επιτροπών Εξωτερικών και Οικονομικών πέρυσι το Μάρτιο. Θέλουμε μια απάντηση και θα ήθελα να παρακαλέσω και τους συναδέλφους των άλλων κομμάτων να συνηγορήσουν σε αυτό το αίτημα. 
Κύριε Πρόεδρε, πριν τοποθετηθώ επί του νομοσχεδίου θα ήθελα να ρωτήσω την Κυβέρνηση τι γίνεται με το ΤΑΙΠΕΔ. Ακούγονται τόσα πράγματα. Παραιτείται ο κ. Αθανασόπουλος ο οποίος τελεί υπό ποινική δίωξη, αλλά μαθαίνουμε ότι αναγκάστηκε σε παραίτηση ένα μέλος που δεν συμφωνούσε γι’ αυτά που θέλουν να επιβληθούν μέσα από αποφάσεις, οι οποίες πραγματικά δεν έχουν και διαφάνεια. 
Δεν θέλω να σταθώ, κύριε Πρόεδρε, και να επιμείνω. Θα κάνω, όμως, μια μικρή αναφορά σε ό,τι αφορά τον περιβόητο κ. Γεωργίου, ο οποίος ενώ του έχει ασκηθεί ποινική δίωξη σε βαθμό κακουργήματος, παραμένει ακλόνητος στη θέση του, σε μια νευραλγική υπηρεσία, η οποία δεν ξέρω αν με τη λειτουργία του κ. Γεωργίου πραγματικά αποδίδει αυτά που πρέπει να αποδώσει σε ό,τι αφορά τα ζητήματα της Στατιστικής Υπηρεσίας.
Έρχομαι στο συγκεκριμένο νομοσχέδιο. Κυρίες και κύριοι συνάδελφοι, δεν νομίζω ότι υπάρχει άνθρωπος στο Ελληνικό Κοινοβούλιο που θα διαφωνήσει με κάθε προσπάθεια εξυγίανσης σε ό,τι αφορά τα ζητήματα που έχουν κατά καιρούς εμφανιστεί και αφορούν συντάξεις, επιδόματα, τέλος πάντων παροχές που είναι πλασματικές. 
Πρέπει, όμως, να ομολογήσουμε ότι πάμπολλες φορές έχουν γίνει πομπωδώς διακηρύξεις πάνω σε αυτά τα ζητήματα και δεν είχαμε το αποτέλεσμα, το οποίο είχε προβλεφθεί.  Όλοι γνωρίζουμε ότι η μηχανογράφηση θα μπορούσε να είχε λειτουργήσει αποτελεσματικά και αποφασιστικά εδώ και είκοσι χρόνια. Παρά ταύτα, έχουμε τα ίδια και τα ίδια φαινόμενα. 
Εάν αυτή η προσπάθεια, την οποία τη χαιρετίζουμε -έχουμε το κουράγιο να τη χαιρετίσουμε- πράγματι έχει αυτό το αποτέλεσμα στο οποίο αναφέρεται η πολιτική ηγεσία του Υπουργείου Εργασίας, είναι προς έπαινο. 
Σε ό,τι αφορά τους Επιθεωρητές Εργασίας: Κύριε Υπουργέ, ευτυχώς δεχθήκατε την πρόταση που ετέθη από όλες της πτέρυγες της Βουλής και αφορούσε το 20% των προστίμων να πάει στα έξοδα μετακίνησης αυτών των ανθρώπων. 
Όπως, όμως, πολύ σωστά τονίστηκε από πάρα πολλούς συναδέλφους, υπάρχει το ζήτημα των υπαλλήλων και του ΙΚΑ και του ΟΑΕ. Και το πιο κρίσιμο ζήτημα είναι η έλλειψη στελέχωσης. Όσους νόμους κι αν ψηφίσουμε, εάν δεν υπάρχουν στελέχη και μάλιστα σε μια περίοδο που αυτού του είδους οι επιθεωρήσεις θα ήταν πάρα πολύ χρήσιμες, δεν θα υπάρξει αποτέλεσμα. Διότι ξέρουμε πολύ καλά ότι ενώ φτάσαμε τον κατώτατο μισθό στα 586 ευρώ, εν τοις πράγμασι, λόγω της πίεσης της μεγάλης προσφοράς και της μεγάλης ανεργίας, που φτάνει το ενάμισι εκατομμύριο ανθρώπους, ουσιαστικά αυτό δεν τηρείται. Και οι πρώτοι που δεν το τηρούν, κύριε Υπουργέ, είναι οι επιχειρήσεις, οι εταιρείες ενοικίασης εργαζομένων. Και δεν το τηρούν ούτε σε ό,τι αφορά τις εισφορές ούτε σε ό,τι αφορά τα χρήματα που πρέπει να πληρώνουν στους ανθρώπους αυτούς. Εκεί δέχεται το μεγαλύτερο βιασμό η ανθρώπινη αξιοπρέπεια. 
Εδώ χρειάζεται να απαντήσετε στο ζήτημα των επιτυχόντων του διαγωνισμού 9Κ, να προσλάβετε και εκείνους του διαγωνισμού 8Κ και εκείνους του 9Κ. Υπάρχουν τρόποι. Στο κάτω - κάτω έχετε τη στήριξη ολόκληρου του Κοινοβουλίου. Είναι σπάνιες οι περιπτώσεις που το Κοινοβούλιο έχει κοινή άποψη σε αυτά τα ζητήματα. 
Κάντε το, λοιπόν, και θα έχετε την υποστήριξή μας. Δε νομίζω ότι υπάρχει κόλλημα, από τη στιγμή που οι άνθρωποι αυτοί δούλευαν για δύο χρόνια και από τη στιγμή που ήρθε μια δικαστική απόφαση, δεν ήταν απαίτηση από την τρόικα. Ας βρεθεί μία λύση γι’ αυτό το ζήτημα.
Άρθρο 66: Κύριε Υπουργέ, πραγματικά φέρνετε σε πάρα πολύ δύσκολη θέση κι εμένα και πάρα πολλούς άλλους συναδέλφους. Σήμερα μάλιστα είναι η Ημέρα του Αυτισμού. Ξέρετε, κυρίες και κύριοι συνάδελφοι, τι σημαίνει να έχεις στο σπίτι σου ένα παιδί με αυτισμό; Δεν μπορεί να φανταστεί κανείς το κοινωνικό και το οικονομικό κόστος! 
Η Ομοσπονδία Γονέων έχει στείλει ένα έγγραφο που εκπέμπει μια κραυγή αγωνίας. Έχετε υπό κοινωνική ομηρία εκατόν πενήντα χιλιάδες περιπτώσεις αναπηρίας. Ενώ, λοιπόν, δέχεστε την εξάμηνη παράταση, από τη στιγμή που την ευθύνη την έχει η αδυναμία του συστήματος να εξετάσει εγκαίρως τους αναπήρους, δεν μπορείτε αυτή την ευθύνη να τη χρεώνετε, να τη μεταβιβάζετε στους αναπήρους και στις οικογένειές τους. Εκτός κι αν αυτό που κυκλοφορεί, είναι αλήθεια, ότι, δηλαδή, στοχεύετε, με την ανατροπή του κανονισμού του ΚΕΒΑ –που μειώσατε τα ποσοστά- να κόψετε όλα αυτά τα επιδόματα. Περί αυτού πρόκειται. Και αυτό είναι έγκλημα! Δεν το λέω εγώ. Το λένε δεκάδες συνάδελφοι που προηγήθηκαν σε αυτό το Βήμα. Και της Νέας Δημοκρατίας. 
Υπάρχει, επίσης, ένα άλλο ζήτημα, κυρίες και κύριοι συνάδελφοι, που αφορά τους νεοπρόσφυγες Ποντίους και τους Βορειοηπειρώτες. Κάποιοι συνάδελφοί μας είπαν: «Ξέρετε, εμείς δεν καταλάβαμε τι ψηφίσαμε». Η δευτέρα πλάνη είναι χειρίστη της πρώτης. Κι, όμως, δεν ήρθατε σήμερα εδώ, κύριοι συνάδελφοι της Συμπολίτευσης, να τοποθετηθείτε σε αυτή τη μεγάλη αδικία και προσβολή της αξιοπρέπειας ανθρώπων που υπερασπίστηκαν την εθνική και τη θρησκευτική τους συνείδηση ως Έλληνες και ως ορθόδοξοι. Κι επειδή κάπως το πολιτικό σύστημα έδωσε τη δυνατότητα να παρεισφρήσουν κάποιες περιπτώσεις που δεν είχαν –αν θέλετε- πραγματική ελληνική και ορθόδοξη ταυτότητα, τους προσβάλετε με το χειρότερο τρόπο, υπονοώντας ότι δεν είναι Έλληνες.     
Ποιοι δεν είναι Έλληνες; Ποιος σας δίνει το δικαίωμα να προσβάλετε αυτούς τους ανθρώπους;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, είναι ένα ζήτημα που πρέπει να επανέλθει στο Κοινοβούλιο. Και στο κάτω-κάτω ας επανεξεταστούν οι περιπτώσεις αυτές. Και εάν υπάρχουν περιπτώσεις που πραγματικά έχουν παρεισφρήσει, να κοπούν. Δεν είναι, όμως, λόγος να κόψετε στις χιλιάδες νέο-Ποντίων προσφύγων, αυτούς τους ήρωες που άντεξαν στις πρώην Σοβιετικές Δημοκρατίες και στη Βόρειο Ήπειρο. 
Επανεξετάστε το, λοιπόν. Δεσμευτείτε ότι θα επανεξετάστουν μία προς μία αυτές οι περιπτώσεις. Και όσοι δεν είναι, πράγματι να τους κόψετε, όχι όμως με έναν τέτοιο τρόπο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κλείστε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε.
Επίσης, κυρίες και κύριοι συνάδελφοι, είναι μια σειρά ζητήματα, όπως αυτό του Ταμείου Υγείας της Αγροτικής Τράπεζας και υπάρχει και ένα γενικότερο αίτημα των μηχανικών για αλλαγή κατηγορίας ασφάλισης, είναι επίσης και οι εργαζόμενες καθαρίστριες στο Υπουργείο Οικονομικών. Είναι, λοιπόν, διάφορα ζητήματα τα οποία έχουν τεθεί από όλες τις πτέρυγες της Βουλής. 
Είναι μια ευκαιρία, κύριε Υπουργέ, να εμπλουτιστεί αυτό το νομοσχέδιο με μια σειρά διατάξεις που πραγματικά θα δώσουν λύσεις σε προβλήματα ανθρώπων που ταλανίζονται, βασανίζονται, αγωνιούν για μια στοιχειώδη αξιοπρεπή διαβίωση.
Πάρτε, λοιπόν, αυτές τις τροπολογίες -τουλάχιστον τις περισσότερες, γιατί νομίζω ότι έχουν μια ουσιαστική αιτιολογική βάση- και δώστε λύση σε αυτά τα ζητήματα. Αυτός είναι ο ρόλος και του Κοινοβουλίου, αλλά και της Κυβέρνησης σε μια δύσκολη περίοδο, που όλοι την καταλαβαίνουμε. Δεν μπορείτε, όμως, να φτάνετε στο σημείο να φέρνετε ανθρώπους πραγματικά σε βαθιά απελπισία.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εμείς ευχαριστούμε.
Το λόγο έχει η Κοινοβουλευτική Εκπρόσωπος της Νέας Δημοκρατίας, κ. Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ, κύριε Πρόεδρε.
Θα προσπαθήσω να μην πάρω όλο το χρόνο, γιατί νομίζω ότι έχει εξαντληθεί η συζήτηση. Παρέλκει να επαναλάβω όσα περιέγραψε ο Υπουργός και οι εισηγητές σχετικά με το νομοσχέδιο. Πιστεύω ότι στην πράξη είναι ένα πολυνομοσχέδιο, που ρυθμίζει πάρα πολλά. 
Συμφωνώ και προσθέτω και εγώ τη φωνή μου με τη φωνή όλων εκείνων που λένε ότι πρέπει να λυθούν και άλλα ζητήματα. Προφανώς, δεν μπορούσαν να λυθούν όλα. Είναι, όμως, ανάγκη να λυθούν -έστω και μέσα σε αυτές τις δημοσιονομικές συνθήκες- και το θέμα των προνοιακών και το θέμα των ΚΕΠΑ και το θέμα των Ποντίων, των Βορειοηπειρωτών.
Όλα αυτά είναι θέματα τα οποία στηρίζουμε όλοι. Δεν νομίζω να υπάρχει κάποιος σε αυτό το Κοινοβούλιο που δεν θέλει να γίνουν ή που έχει κάποια αντιπαράθεση με μια συγκεκριμένη κατηγορία συμπολιτών μας, συνελλήνων.  Επομένως, πιστεύω ότι και αυτά πρέπει να ληφθούν υπόψη και να λυθούν, έστω και με επόμενο νομοσχέδιο. 
Ήδη αυτά τα οποία γίνονται με αυτό το νομοσχέδιο, που σε λίγο θα είναι νόμος του κράτους, είναι πολλά και σημαντικά. Και μάλιστα, ακριβώς επειδή πρόκειται για πολυνομοσχέδιο, δηλαδή με πολλές κατηγορίες θεμάτων και δόθηκε η ευκαιρία στους συναδέλφους να βάλουν τη δική τους σφραγίδα, τις δικές τους προτάσεις και να γίνουν δεκτά πολλά από αυτά τα οποία είπαν και ελπίζουμε να γίνουν και άλλα.
Το μόνο που εμένα μου έκανε εντύπωση, είναι μια επιμονή κάποιων συναδέλφων να αποδείξουν ότι δεν υπήρχε παραβατικότητα στο σύστημα, ενώ όλοι μας γνωρίζουμε ότι υπήρχε και υπάρχει. Ο καθένας μας, ακόμη και στον περίγυρό του γνωρίζει τέτοια περιστατικά. Δεν καταλαβαίνω, δηλαδή, γιατί αναλωνόμαστε τόσο πολύ σε αυτό το ζήτημά. Τι θέλουμε να αποδείξουμε; Ότι δεν υπήρχαν οι «μαϊμού» συντάξεις, ότι δεν υπήρχαν κάποιοι οι οποίοι εισέπρατταν συντάξεις πεθαμένων, ότι δεν ήταν τόσο μεγάλο το ποσό και άρα δεν αξίζει να το συζητάμε; Δεν το καταλαβαίνω, διότι εγώ πιστεύω ότι όταν γίνεται μία παράβαση και ένα ευρώ να είναι, το στερεί από κάποιον. 
Και εν πάση περιπτώσει, το αντίθετο πιστεύω. Πιστεύω ότι αυτό το θέμα πρέπει να λυθεί άμεσα και να υπάρξουν κυρώσεις και να επιστραφούν και τα χρήματα. Δεν γίνεται όλοι οι άλλοι άνθρωποι να παίρνουν τη σύνταξη που τους αναλογεί και κάποιοι πιο «ξύπνιοι» να το κάνουν αυτό, το οποίο δεν είναι δυσφήμιση ολόκληρης της χώρας. Είναι δυσφήμιση γι’ αυτούς οι οποίοι το έκαναν και για το κράτος το ίδιο, το οποίο βέβαια δεν το αντιμετώπισε τόσο καιρό.
Τα νούμερα είναι συγκεκριμένα. Είναι πάνω από πενήντα χιλιάδες, απ’ ότι καταλάβαμε. Και είναι και περί τα 500 εκατομμύρια. Δεν καταλαβαίνω, δηλαδή, τι είναι αυτή η συζήτηση η οποία έρχεται και επανέρχεται, ότι δεν ήταν τόσο μεγάλος ο αριθμός και δεν ήταν και τόσο σπουδαίο και δεν πειράζει στο κάτω - κάτω της γραφής. Ειλικρινά, δεν καταλαβαίνω τι υπερασπιζόμαστε. 
Και επειδή όλο αυτό το διάστημα κάποιοι υπερασπίζονται, απ’ ό,τι φαίνεται,  διάφορα θέματα τα οποία είναι θέματα παραβατικότητας και κακώς εννοούμενης λειτουργίας, ειλικρινά δεν το αντιλαμβάνομαι.
Συμφωνώ με τον κ. Κουρουμπλή, ότι υπάρχει ζήτημα με το θέμα της ΕΛΣΤΑΤ, αλλά δεν είναι αυτό το νομοσχέδιο ούτε αυτός ο Υπουργός που θα το λύσει. Πράγματι, υπάρχει ζήτημα με τον επικεφαλής της ΕΛΣΤΑΤ, πολύ περισσότερο που συνεχίζει να στέλνει στοιχεία στην Ευρωπαϊκή Ένωση αυτή τη στιγμή. Βέβαια, τώρα έχουμε φτάσει σε άλλο σημείο. Δεν ξέρουμε ποιος πρέπει να πάρει την πρωτοβουλία, διότι ο μεν Υπουργός Οικονομικών τον προτείνει, η δε Βουλή τον αποδέχεται, πλην όμως, η αντίστροφη πορεία δεν ξέρουμε ποια είναι. Δεν μπορούμε να τη μάθουμε, να την ξεχωρίσουμε. Ακούμε να μας λένε ότι η Βουλή δεν μπορεί να πάρει μια πρωτοβουλία από μόνη της. Και ο Υπουργός, όμως, λέει: «Μα, εγώ τον πρότεινα, αλλά η Βουλή με μια συγκεκριμένη πλειοψηφία τον ενέκρινε».
Επομένως, θεωρώ -και το λέω από αυτό το Βήμα και τελειώνω με αυτό- ότι ο ίδιος έπρεπε να δείξει την ευθιξία και να έχει παραιτηθεί. Και το λέω αυτό μετά λόγου γνώσεως.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε την κ. Βούλτεψη.
Το λόγο έχει η Κοινοβουλευτική Εκπρόσωπος του ΠΑΣΟΚ, κ. Χριστοφιλοπούλου.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΥΠΟΥΛΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, καθώς ολοκληρώνεται η συζήτηση αυτού του νομοσχεδίου, θεωρώ σημαντικό να κάνω ένα μόνο σχόλιο και να μπω σε επιμέρους ζητήματα. Διότι, νομίζω, κύριε Υπουργέ, ότι σε μεγάλο βαθμό έχει εξαντληθεί η γενική συζήτηση επί του νομοσχεδίου.
Ανέφερε πριν ο Υπουργός κ. Βρούτσης, ότι με αυτό το νομοσχέδιο τελειώνει μια πολύ μεγάλη παθογένεια του κοινωνικοασφαλιστικού μας συστήματος. 
Εγώ θέλω να πω το εξής: Πράγματι, αυτό το νομοσχέδιο έχει μεγάλη σημασία και αποτελεί ένα πολύ σημαντικό θεσμικό βήμα, του οποίου βήματος προηγήθηκαν άλλα, όπως η ηλεκτρονική συνταγογράφηση, η καταγραφή και απογραφή των συνταξιούχων και άλλα πολλά. Τα έχουμε πει. Η παθογένεια, όμως, αυτή καθ’ εαυτή θα τελειώσει, όχι με την ψήφισή του, που είναι σημαντικό βήμα, αλλά με την εφαρμογή του. Αυτή ακριβώς την εφαρμογή είναι που πρέπει η Βουλή, με τον άλλον της ρόλο, να παρακολουθήσει, με τη θετική έννοια. Με τη θετική έννοια του Κοινοβουλευτικού Ελέγχου, της αξιολόγησης, της παρακολούθησης, του πώς αυτή η σοβαρή θεσμική παρέμβαση, που σήμερα ψηφίζουμε, θα εφαρμοστεί στην πράξη.
Εγώ, κύριε Υπουργέ, θα ασχοληθώ με ένα από τα άρθρα. Όπως είπα, νομίζω, ότι κατά τα άλλα μεγάλο βαθμό έχει εξαντληθεί η συζήτηση. Εδώ, βλέπουμε πώς ένας πολύ σημαντικός θεσμός, τα ΚΕΠΑ, ένας θεσμός ο οποίος πραγματικά θα μπορούσε, με την κατάλληλη στελέχωση και τη διοικητική στήριξη να παίξει πολύ σημαντικό ρόλο -τον οποίο και καλείται να παίξει- γίνεται βραχνάς ταλαιπωρίας και καθυστέρησης.
Φέρνετε, λοιπόν, το άρθρο 66, όπου παρατείνεται η χορήγηση των συντάξεων για μία κατηγορία ανάπηρων, ενώ αφήνουμε έξω τις προνοιακές συντάξεις, ανθρώπους οι οποίοι έχουν αυτόν τον πόρο και μόνο. Κάνω έκκληση, κύριε Υπουργέ, γι’ αυτό το θέμα. Ας καταλάβει, επιτέλους, το Γενικό Λογιστήριο του Κράτους και οι εκεί γραφειοκράτες που πείθουν Υπουργούς, ότι δεν είναι το μείζον οι πόροι, οι οποίοι έτσι και αλλιώς δίδονται γι’ αυτές τις συντάξεις.
Νομίζω, κύριε Υπουργέ, ότι πρέπει, έστω τώρα, στη δευτερολογία σας, να προσθέσετε στο άρθρο 66 τους ανάπηρους οι οποίοι λαμβάνουν προνοιακές συντάξεις.
Είπατε κι εσείς και στην επί της αρχής ομιλίας σας και σήμερα -σας άκουσα πολύ προσεκτικά- για το ΣΕΠΕ. Συμφωνούμε σε μεγάλο βαθμό και με τις ρυθμίσεις που φέρατε και με το ότι καλύπτετε τα έξοδα κίνησης μέσω του ποσοστού επί των προστίμων. Όμως, και εμείς καταθέσαμε τροπολογία και από τις περισσότερες πτέρυγες της Βουλής έχει τεθεί το ζήτημα ότι αυτή η κάλυψη των εξόδων που αφορά τους υπαλλήλους του Σώματος Επιθεώρησης Εργασίας, πρέπει να επεκταθεί και για τις άλλες κατηγορίες υπαλλήλων, όπως του ΙΚΑ ή του ΟΑΕΕ, όπως ανέφερε και ο συνάδελφος κ. Κουρουμπλής από την Αξιωματική Αντιπολίτευση. Το λέμε και εμείς και νομίζω ότι συμφωνούν τα περισσότερα κόμματα και η Νέα Δημοκρατία. Δεν έχουμε λόγο να μην κάνουμε το ίδιο ακριβώς πράγμα για ελεγκτικό έργο, το οποίο μπορεί και έσοδα να αποφέρει, που είναι πολύ σημαντικά και να αποτρέψει την παραβατικότητα είτε αυτή αφορά τα ζητήματα της εισφοροδιαφυγής ή τις παραβάσεις που γίνονται σε ό,τι αφορά τα ασφαλιστικά ταμεία είτε την παραβατικότητα στην εργασιακή νομοθεσία και τις εργασιακές σχέσεις επί τόπου, μέσα στις επιχειρήσεις, που αφορά το ΣΕΠΕ. Άρα, ό,τι ισχύει για το ΣΕΠΕ πρέπει να ισχύει και για τις άλλες κατηγορίες εργαζομένων σε ελεγκτικό έργο.
Τέλος, κύριε Υπουργέ, επειδή πρόκειται να δευτερολογήσετε και επειδή στην επιτροπή δεσμευτήκατε για ένα ζήτημα, που πολλοί συνάδελφοι ήδη έχουν θέσει, θέλουμε και εμείς επισήμως να το βάλουμε άλλη μια φορά. Πρέπει να υπάρξει κάποια ρύθμιση για το ζήτημα των αγροτών. Εμείς προτείναμε, με σαράντα χρόνια πραγματικής εργασίας και να μπορούν να έχουν στα εξήντα δύο έτη σύνταξη, όπως και να υπάρξει μία σταδιακή εφαρμογή. Αυτή είναι η δική μας πρόταση. 
Όμως, εγώ θέλω σε εσάς να δώσω τη δυνατότητα στη δευτερολογία σας να μας πείτε περισσότερα για την πρωτοβουλία που θα πάρετε προς αυτήν την κατεύθυνση. Είναι πολύ σημαντικό για πάρα πολλούς ανθρώπους, οι οποίοι σήμερα, μετά από πολλά χρόνια εργασίας στον αγροτικό τομέα, τώρα που οι παλαίμαχοι της αγροτιάς καλούνται να δώσουν τη σκυτάλη στα νέα παιδιά. Γιατί ο πρωτογενής τομέας είναι από τους τομείς που πρέπει να μπει μπροστά ξανά για την ανάκαμψη και το νέο παραγωγικό μοντέλο που η χώρα τόσο πολύ χρειάζεται και νομίζω ότι αυτή η ρύθμιση θα δώσει μια ελπίδα, μια αισιοδοξία στον αγροτικό κόσμο ότι αυτή η Κυβέρνηση μπορεί να λύνει προβλήματα και να θεσπίζει ρυθμίσεις, οι οποίες έχουν ισονομία και ίση μεταχείριση των εργαζομένων είτε πρόκειται για εργαζομένους στο βιομηχανικό τομέα είτε για εργαζομένους στον τομέα των υπηρεσιών είτε για εργαζομένους στον πρωτογενή τομέα. Πιστεύω ότι κάθε αίσθηση κράτους-δικαίου αυτό επιβάλει. Εμείς χαρήκαμε, όταν σας ακούσαμε στην επιτροπή. Θέλω, κύριε Υπουργέ, να σας ακούσουμε στη δευτερολογία σας, όσον αφορά τις άμεσες προθέσεις σας πάνω σε αυτό το ζήτημα. 
Επιμέρους ζητήματα τέθηκαν πολλά και όχι μόνο για τους κλωστοϋφαντουργούς. Θέλω να σταθώ πολύ στο ζήτημα των ασφαλισμένων και συνταξιούχων της Αγροτικής Τράπεζας. Εδώ πραγματικά πρέπει να δοθεί μία λύση και μάλιστα σήμερα. Είτε θα πρέπει να μείνει το Ταμείο κανονικά είτε θα πρέπει να ενταχθεί στον ΕΟΠΥΥ. Ο Βουλευτής μας, ο κ. Κεγκέρογλου, σας κατέθεσε μία τροπολογία. Υπάρχουν και άλλες ρυθμίσεις που κατατέθηκαν. Όμως, θα πρέπει σε αυτό το θέμα να μην υπάρχει χρονοτριβή. Θα πρέπει αυτό να λυθεί σήμερα. Οι άνθρωποι είναι «στον αέρα» για μεγάλο διάστημα και δεν μπορεί να συνεχιστεί άλλο.
Άλλη μία εκκρεμότητα, που με την ευκαιρία νομίζω ότι είναι σωστό να αναδείξουμε, είναι η εκκρεμότητα των απλήρωτων εφημεριών των γιατρών του ΙΚΑ. Ήμασταν εδώ, κύριε Υπουργέ, όταν ψηφίσαμε την ένταξη των νοσοκομείων του ΙΚΑ στο ΕΣΥ. Υπάρχουν νοσοκομεία αυτή τη στιγμή, όπως για παράδειγμα οι γιατροί του ΙΚΑ που εντάχθηκαν στο «Σισμανόγλειο» ή και άλλες περιπτώσεις, που έχουμε απλήρωτες υπερωρίες, όχι από τον Οκτώβριο του 2012, αλλά από το Γενάρη του 2012. Πέραν του ΙΚΑ, έχουμε και το Νοσοκομείο στη Λήμνο που είναι από το Νοέμβριο του 2011. Επειδή προβλέφθηκε κωδικός στον προϋπολογισμό, σε συνεργασία με το Υπουργείο Οικονομικών και το Υπουργείο Υγείας, σάς παρακαλώ θερμά και με τη δική σας αρμοδιότητα, να δώσετε μία λύση σε αυτό το θέμα.
Τέλος, έρχομαι στο πρόγραμμα «Βοήθεια στο Σπίτι». Αναφέρθηκε και ο κ. Κεγκέρογλου. Εκτιμώ ότι και στην επιτροπή και στην Ολομέλεια έχουμε συζητήσει πολλές φορές γι’ αυτό το θέμα. Επειδή ακούσαμε τις προθέσεις σας στην επιτροπή και υπάρχει σχετική τροπολογία που έχουμε καταθέσει, θέλω να μας πείτε εάν θα δοθεί παράταση, όπως είχατε δεσμευτεί είτε μέχρι το τέλος του χρόνου είτε τουλάχιστον μέχρι το Σεπτέμβρη. Γιατί αυτή τη στιγμή μέχρι να εφαρμοστεί το νέο καθεστώς, αυτοί οι άνθρωποι βοηθούν ηλικιωμένους, αναπήρους και επιτελούν κοινωνικό έργο. Ένας από τους πιο σημαντικούς θεσμούς που εφήρμοσαν οι κυβερνήσεις ΠΑΣΟΚ είναι αυτός. Τον αγκάλιασε η ελληνική κοινωνία, τον αγκάλιασαν οι δήμοι. Νομίζω ότι είναι ώρα να δοθεί μία παράταση, ώστε να πάμε σε μια βιώσιμη λύση για τη συνέχιση αυτού του θεσμού.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε.
Υπάρχουν κι άλλα, αντίστοιχα ζητήματα. Άρα, κύριε Υπουργέ, η μεταρρύθμιση που φέρνετε μ’ αυτό το νομοσχέδιο, το σύστημα «Αριάδνη» είναι προς την σωστή κατεύθυνση. Σας ευχόμαστε δύναμη στην εφαρμογή του, είναι το πρώτο βήμα η ψήφισή του. Η παθογένεια θα τελειώσει όταν αυτό το σύστημα εφαρμοστεί και στα δύο Υπουργεία, όπου εσείς κι ο κ. Αθανασίου έχετε την ευθύνη αυτή τη στιγμή. Είναι πολύ σημαντικό να υπάρχει εξαιρετική συνεργασία και με την ΗΔΙΚΑ που θα παίξει έναν σημαντικό ρόλο. 
Αυτή η πτυχή του νομοσχεδίου, σε συνδυασμό όμως και με άλλες πτυχές, όπως τα ζητήματα του ΟΑΕΔ, που έχουμε ήδη τοποθετηθεί, και τα ζητήματα που αφορούν τους ελέγχους και το ΣΕΠΕ, είναι πολύ σημαντικά. Χαιρόμαστε που είχαμε τη δυνατότητα να στηρίξουμε και να ψηφίσουμε αυτό το νομοσχέδιο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Νότης Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, καλό θα είναι να βγάζουμε μερικά συμπεράσματα στην Αίθουσα αυτή. 
Την Πέμπτη το απόγευμα είχα μία οξεία αντιπαράθεση με το Προεδρείο, διότι ήθελε να σταματήσει τη διαδικασία περί ώρα 18.30’. Είχα επισημάνει ότι μένουν αρκετοί ομιλητές κι ότι θα υπάρξει πρόβλημα σήμερα στη διαδικασία. Υπήρξε έντονη η αντιπαράθεση που είχα με το Προεδρείο και μάλιστα έτυχε στη συγκεκριμένη στιγμή να προεδρεύει η κ. Κόλλια, με την οποία είμαστε μαζί στο κόμμα των Ανεξάρτητων Ελλήνων. Αυτό όμως δεν έχει καμμία σχέση. Ήταν η διαφωνία ενός Κοινοβουλευτικού Εκπροσώπου με το Προεδρείο. 
Είχα επισημάνει τότε ότι αυτοί οι δέκα ομιλητές που απέμεναν,  θα έπρεπε να είχαν μιλήσει την Πέμπτη. Η ώρα ήταν ήδη 18.30’. Σήμερα, λοιπόν, θα μας έμεναν δεκαοκτώ ομιλητές. Επομένως, σήμερα δεν θα ήταν τόσοι ομιλητές, αλλά πολύ λιγότεροι. Αυτό για να βγάζουμε τα συμπεράσματά μας.
Παρατήρηση δεύτερη. Τέθηκε από τον Κοινοβουλευτικό Εκπρόσωπο του ΣΥΡΙΖΑ το θέμα της σύστασης επιτροπής για εθνικά ή γενικότερου ενδιαφέροντος ζητήματα, σύμφωνα με το άρθρο 44 και ειδικότερα για τις γερμανικές αποζημιώσεις. Μας βρίσκει απολύτως σύμφωνους. Θα πρέπει να δούμε στο Προεδρείο της Βουλής πότε θα έρθει η υπόθεση για συζήτηση στην Ολομέλεια για να συγκροτηθεί αυτή η επιτροπή. 
Βασική θέση των Ανεξάρτητων Ελλήνων είναι η πλήρης διεκδίκηση των γερμανικών οφειλών, που περιλαμβάνουν και τις πολεμικές επανορθώσεις και το αναγκαστικό κατοχικό δάνειο. Κι εμείς άλλωστε με ερωτήσεις και τοποθετήσεις σ’ αυτήν εδώ την Αίθουσα, επανειλημμένα ζητούμε να προωθηθεί αυτό το θέμα.
(Χειροκροτήματα από την πτέρυγα του ΣΥΡΙΖΑ-ΕΚΜ)
Η τρίτη παρατήρηση έχει να κάνει με το νομοσχέδιο. Βλέπουμε μια προσπάθεια απ’ την πλευρά του Υπουργείου να αντιμετωπίσει ζητήματα όπως η εισφοροδιαφυγή, όταν η ίδια η πολιτική του μνημονίου –λόγω της οποίας αυτήν τη στιγμή έχουμε 1,5 εκατομμύριο ανέργους- στην πράξη έχει οδηγήσει σε απώλεια εισφορών. Και αφού έχει γίνει η κοινωνική πολιτική της χώρας ένα τρυπητήρι λόγω του μνημονίου, αυτό το νομοσχέδιο προσπαθεί τώρα να κρατήσει το νερό. Δεν γίνεται, διότι όλα αυτά έχουν προκληθεί απ’ το μνημόνιο.
Επίσης, υπάρχει σ’ αυτήν εδώ την Αίθουσα –και εγώ θα το πω- μία διγλωσσία. Παρατηρούμε ότι συνάδελφοι της πλειοψηφίας, αφού έχουν ψηφίσει το μεσοπρόθεσμο και τα μνημόνια, επανέρχονται σε πρώτη φάση με κοινοβουλευτικό έλεγχο και κάνουν ερωτήσεις στους Υπουργούς, για να βελτιώσουν κάποια θέματα, τα οποία οι ίδιοι ως κυβερνητική πλειοψηφία εδώ στη Βουλή έχουν ψηφίσει, διαλύοντας το κοινωνικό κράτος. Τώρα βλέπουμε την άλλη αναλγησία: έρχονται συνάδελφοι με τροπολογίες και ζητούν να διορθώσουν αυτά που οι ίδιοι ψήφισαν και διέλυσαν μια ολόκληρη κατάσταση. 
Εν πάση περιπτώσει, πρέπει να υπάρχει κι ένα μέτρο. Δηλαδή δεν μπορείς να ψηφίζεις και να διαλύεις ένα ολόκληρο κοινωνικό σύστημα και μετά να φέρνεις μία τροπολογία, αφού έχεις δει ενδιαφερόμενους στην εκλογική σου περιφέρεια και αφού έχεις πει «εγώ θα προσπαθήσω να σας σώσω». 
Είδαμε συναδέλφους να φωνάζουν για το σχέδιο «Αθηνά». Και όταν προχθές έγινε η ονομαστική ψηφοφορία για το σχέδιο «Αθηνά», αυτοί ψήφισαν να εφαρμοστεί το σχέδιο «Αθηνά», παρ’όλο που φώναζαν οι ίδιοι για το χωριό τους να υπάρξει το ΤΕΙ.
Ακούστε. Πρέπει να μιλάμε με ειλικρίνεια στον ελληνικό λαό. Πάρτε τις ευθύνες σας. Αν νομίζετε ότι σωστά πράττετε και ψηφίζετε τα μνημόνια και τα μεσοπρόθεσμα και λέτε ότι κάνετε σωστά, πάρτε τις ευθύνες σας και πείτε σ’ αυτούς που ήδη έχετε φέρει σε δύσκολη θέση: αυτή ήταν η πολιτική μας. Μη μιλάτε σαν «αστυφύλακας ή χωροφύλακας»: «σήμερα θα φέρω τροπολογία για σένα». Και πολλές απ’ αυτές που καταθέσατε, συνάδελφοι, είναι και εκπρόθεσμες.
Πάμε, λοιπόν, στις τροπολογίες, κύριε Υπουργέ και θέλουμε, επειδή έχει περάσει η ώρα, να μας πείτε –γιατί δεν απαντήσατε και είναι έκκληση προφανώς και άλλων συναδέλφων- ποιες από τις πάμπολλες τροπολογίες θα δεχθείτε, για να είμαστε και εμείς έτοιμοι να τοποθετηθούμε και στην ψηφοφορία. Μην έρθετε την τελευταία στιγμή και ψαχνόμαστε εκείνη την ώρα. Πείτε το έγκαιρα. 
Για την τροπολογία για τις καθαρίστριες του Υπουργείου Οικονομικών, το έχουμε πει πενήντα φορές: ρυθμίστε το ζήτημα αυτό. Είμαστε υπέρ.
Για την τροπολογία Κ9 που είχα και μία έντονη συζήτηση την Πέμπτη με τον Υφυπουργό, τον δικό σας. Είχατε  υποσχεθεί να το ρυθμίσετε. Υπάρχει και ένα δελτίο Τύπου δικό σας. Ρυθμίστε, λοιπόν, αυτό, κάντε δεκτή την τροπολογία γι’ αυτούς τους ανθρώπους της Κ9, οι οποίοι έχουν φύγει. Κι επειδή τέθηκε και θέμα ότι αυτά που λέω δεν ισχύουν νομικά, έχουμε κάνει τροπολογία και εμείς, αλλά και άλλοι συνάδελφοι, που μιλούν για τη σύσταση προσωποπαγών θέσεων. Άρα, δεν υπάρχει νομικό θέμα. 
Στηρίζουμε την τροπολογία για τους κλωστοϋφαντουργούς. 
Στηρίζουμε την τροπολογία για τους μηχανικούς και του Τεχνικού Επιμελητηρίου. Αλλά σκεφτείτε μερικοί από εσάς, που καταθέσατε τις τροπολογίες, τι έχετε ψηφίσει επί μνημονίου και τους έχετε οδηγήσει σε αυτήν την κατάσταση. Ποιος τους έχει κόψει το 2% των εισφορών; Ποιος τους διέλυσε; Παρά ταύτα, εμείς λέμε «ναι» να ρυθμιστούν τα θέματα αυτά. Όπως για τους ομογενείς υπερήλικες, όπως για την ασφάλιση των ελευθέρων επαγγελματιών, όπου αυτό είναι σημαντικό. 
Επειδή είπατε, κύριε Υπουργέ, ότι μπαίνουν και στα θέματα του επιδόματος ανεργίας οι ελεύθεροι επαγγελματίες, εγώ βλέπω εδώ και στο σημερινό δημοσίευμα της εφημερίδας «ΤΑ ΝΕΑ», ότι βασική προϋπόθεση είναι, οι δικαιούχοι να έχουν εξοφλήσει τις εισφορές τους. Σας λέω, λοιπόν, ότι οι περισσότεροι ελευθεροεπαγγελματίες που στην ουσία κλείνουν τα μαγαζιά, δεν έχουν πληρώσει εισφορές. Δηλαδή, στην ουσία, δεν θα μπορέσετε να τους καλύψετε. Πρέπει να το δείτε αυτό το θέμα. 
Τροπολογία επόμενη για τον ΟΕΚ. Συμφωνούμε, γιατί διαλύθηκε και η Εργατική Κατοικία και η Εργατική Εστία. 
Για το ΣΕΠΕ. Είμαστε κατά της τροπολογίας για τη βιομηχανική ιδιοκτησία. Δεν έχει καμμία σχέση με το θέμα. 
Είμαστε υπέρ της τροπολογίας για τους εποχικά εργαζόμενους στον τουρισμό. Είμαστε υπέρ της τροπολογίας για τα ΑΜΕΑ. Είμαστε υπέρ της τροπολογίας για τους εργαζόμενους της ΑΤΕ, αλλά, κύριοι συνάδελφοι, εσείς ψηφίσατε να διαλυθεί η ΑΤΕ. Εσείς στηρίζετε τον κ. Προβόπουλο και την απόφαση της Κυβέρνησης για «καλή» και «κακή» ΑΤΕ. Τώρα, τι λέτε; Πάτε να σώσετε τους ανθρώπους, που με πολιτικές σας καταστρέψατε;
«Βοήθεια στο Σπίτι». Το ίδιο είναι, το υποστηρίζουμε, αλλά ποιος διέλυσε αυτά τα προγράμματα; Αυτοί που μας παρακολουθούν, πραγματικά εξανίστανται με αυτά τα οποία ακούν.
Και επειδή τέθηκε ένα θέμα και για τα νοσοκομεία -και η ΗΔΙΚΑ λειτουργεί στα θέματα του ελέγχου, αν δεν κάνω λάθος, και των μισθοδοσιών- δείτε και το θέμα της καρδιολογικής κλινικής στο «Σωτηρία», διότι εκεί οι καρδιολόγοι κινδυνεύουν «να πάνε από καρδιά οι ίδιοι». Έχουν μείνει μόνο έξι καρδιολόγοι και δεν μπορούν να βγάλουν τις εφημερίες μέρα παρά μέρα. Δείτε και τα θέματα αυτά ως Κυβέρνηση, αν και δεν είστε, βέβαια, αρμόδιος Υπουργός. 
Επόμενη παρατήρηση, για το «Αριάδνη». Είναι η λογική του «μαζί τα φάγαμε». Και ρωτούμε: Αυτές οι χιλιάδες συντάξεις «μαϊμούδες», πώς βγήκαν; Υπήρχε στήριξη πολιτική; Υπήρχε στήριξη από τα Υπουργεία; Υπήρχε στήριξη, ενδεχόμενα, από Βουλευτές στην τοπική αυτοδιοίκηση; Πώς ήρθαν ξαφνικά όλα αυτά; Κάντε, λοιπόν, την αυτοκριτική σας εκεί, βρείτε πώς έγιναν τα θέματα και εμείς, φυσικά, είμαστε υπέρ του να σταματήσει αυτή η ιστορία. 
Λέτε ότι ψάχνετε τώρα να χτυπήσετε την αδήλωτη εργασία. Αφού διαλύσατε τα συνδικάτα, αφού δεν υπάρχουν συλλογικές συμβάσεις, αφού ο εργαζόμενος είναι αβοήθητος, τώρα λέτε: θα ψάξω να σε διασώσω για την αδήλωτη εργασία. Μα, είναι διαλυμένα τα πάντα. Μακάρι να τα ελέγξετε, αλλά έχετε διαλύσει όλες τις ουσιαστικές προϋποθέσεις και έρχεστε μετά να βάλετε ένα μπάλωμα. Πώς θα το βάλετε, κύριε Υπουργέ, το μπάλωμα αυτό; Δίνοντας, βεβαίως, δουλειές και σε ιδιωτικά γραφεία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Από εκεί και πέρα, για τα άρθρα 66 και 63. Έχει γίνει τοποθέτηση και από άλλους συναδέλφους για τα άτομα με αναπηρία και για τα ΚΕΠΑ. Εκεί, συνωστίζονται οι άνθρωποι οκτώ μήνες, μέχρι να βγει η απόφαση και γίνεται και κάτι άλλο. Δεν λένε μόνο αν είναι ανάπηροι, αλλά προβλέπουν και άλλες προϋποθέσεις και στην ουσία, αντί να τους διευκολύνουν, τους βάζουν σε περισσότερες δυσκολίες. 
Πρώτον, λοιπόν, καταψηφίζουμε το νομοσχέδιο, επί της αρχής, όπως είπαμε. Θα ψηφίσουμε συγκεκριμένα άρθρα, τα οποία θα έρθουν την ώρα που θα γίνει η ψηφοφορία. 
Δεύτερον, πείτε μας για τις τροπολογίες, για να ξέρουμε τι θα ψηφίσουμε. 
Και τρίτον, καταψηφίζουμε το νομοσχέδιο επί του συνόλου. 
Ευχαριστώ. 
(Χειρoκροτήματα από την πτέρυγα των Ανεξαρτήτων Ελλήνων)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε. 
Ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς έχει το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα να μιλήσω, για να δώσω μία απάντηση στον κ. Μαριά.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παππά, επιτρέπετε στον κ. Κακλαμάνη να προηγηθεί;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μετά τον κ. Παππά. Του έχετε δώσει το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μετά θα έχετε το λόγο, κύριε Πρόεδρε. Ευχαριστώ πολύ.
Ορίστε, κύριε Παππά, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, η συγκυβέρνηση με το ν.4093/2012, ένα μνημονιακό νόμο που ψηφίστηκε στα τέλη Νοεμβρίου, αυστηροποίησε τις προϋποθέσεις για τη χορήγηση της σύνταξης ΟΓΑ σε υπερήλικες ομογενείς και Βορειοηπειρώτες, καθώς και Ποντίους. Με τον τρόπο αυτό, ουσιαστικά καταργήσατε τις συντάξεις, γιατί είναι πρακτικά ανέφικτη η πλήρωση των προϋποθέσεων που βάλατε για οποιονδήποτε ομογενή και για τους Ποντίους και για τους Βορειοηπειρώτες.
Για εμάς η ψήφιση αυτού του νόμου και σε ό,τι αφορά τους Βορειοηπειρώτες και Ποντίους αδελφούς, αποδεικνύει ότι η Κυβέρνησή σας και με τον τρόπο αυτό και με την ψήφιση αυτού του νόμου, είναι εθνοκτόνος. Θα το αιτιολογήσω αυτό.
Είναι μία πράξη κοινωνικά ανάλγητη. Είναι μία πράξη κοινωνικής αγνωμοσύνης στην προσφορά των Ποντίων και των Βορειοηπειρωτών προς το έθνος. Πιστεύουμε ότι είναι μία χαριστική βολή για την επιβίωση του βορειοηπειρωτικού ελληνισμού.
Εμείς, ως Κοινοβουλευτική Ομάδα καταθέσαμε μία ερώτηση στις 27 Νοεμβρίου για το θέμα αυτό και ζητήσαμε την άμεση αποκατάσταση των συντάξεων. Επίσης, συμμετείχαμε ενεργά στις εκδηλώσεις και τις κινητοποιήσεις και των Ποντίων και των Βορειοηπειρωτών, πιέζοντας όσο μπορούμε τους αρμόδιους Υπουργούς για την επίλυση αυτού του ζητήματος.
Είναι προφανές ότι κωφεύετε σ’ αυτές τις εκκλήσεις των ομογενών μας και κωφεύετε στις ανάγκες των Ελλήνων. Αντιστρατεύεστε έτσι το εθνικό συμφέρον. 
Για ποιο λόγο εσείς παίρνετε τέτοιες αποφάσεις, οι οποίες φέρνουν την Ελλάδα εκατοντάδες χρόνια πίσω; 
Κύριοι Υπουργοί, εμείς φέραμε μία τροποποίηση σήμερα –την έχετε νομίζω υπόψη σας- η οποία αφορά και τους Ποντίους και τους Βορειοηπειρώτες, σύσσωμα υπογεγραμμένη από την Κοινοβουλευτική Ομάδα της Χρυσής Αυγής, και ζητάμε επιτέλους να πράξετε κάτι εθνικό -μέσα σ’ όλα αυτά που πράττετε- και να την κάνετε δεκτή. Είναι ένα δίκαιο αίτημα και των γερόντων του Πόντου και των γερόντων της Βορείου Ηπείρου. 
Δεν είναι μόνο αίτημα. Για εμάς είναι εθνική ανάγκη. Είναι εθνική ανάγκη να επιβιώσει ο ποντιακός ελληνισμός. Είναι εθνική ανάγκη να επιβιώσει ο βορειοηπειρωτικός ελληνισμός. 
Κάντε δεκτή την τροπολογία. Έχετε περιθώριο. Μπορείτε να πάρετε τηλέφωνο τον κ. Σαμαρά και να πάρετε οδηγίες. Θα είστε και ακριβείς στις τοποθετήσεις που εξαγγείλατε προεκλογικά και στις υποσχέσεις που δώσατε στους Βορειοηπειρώτες. Είναι μία υπόθεση που ξεκινάει από το 1991. Είχαν παρθεί τότε κάποιες αποφάσεις κι είχε βγει ένα εθνικό σχέδιο που έλεγε ότι πρέπει να μείνουν οι Βορειοηπειρώτες στις πατρογονικές τους εστίες. Όλα αυτά τα ξεχάσατε. 
Έχετε κάνει τόσο δύσκολα τα πράγματα, που οποιοσδήποτε Βορειοηπειρώτης τελικώς, δεν θα δικαιούται να πάρει σύνταξη από το ελληνικό κράτος. Οι άνθρωποι αυτοί θα έρθουν σε απελπιστική κατάσταση. Θα αναγκαστούν, όπως καταλαβαίνετε, να πωλήσουν τις περιουσίες τους, να περιέλθουν  αυτές σε αλβανικά χέρια και να σηκωθούν να φύγουν από τη Βόρειο Ήπειρο. 
Για ποιο λόγο, λοιπόν, λάβατε αυτήν την εγκληματικά εθνοκτόνα –αυτή είναι η αιτιολόγηση που σας είπα στην αρχή, για να μη σας φανεί βαρύς ο όρος- απόφαση για τον βορειοηπειρωτικό ελληνισμό; Δηλαδή, οι απαιτήσεις της τρόικα έρχονται σε πρώτη μοίρα κι όχι ο ελληνισμός;
Είναι ένα μεγάλο χτύπημα αυτό για τη Βόρειο Ήπειρο, αλλά και για τους Ποντίους. Εμείς δεν θα σταματήσουμε να το τονίζουμε και να συμπαραστεκόμεθα στους αδελφούς μας. Πιστεύουμε ότι δεν θα πρέπει να μείνουμε μόνο σ’ αυτό το πενιχρό επίδομα, σε αυτή τη σύνταξη του ΟΓΑ. Θα πρέπει να συσταθεί ένα ταμείο εθνικής πολιτικής και να δοθούν επιτέλους λεφτά στους Βορειοηπειρώτες και στους Ποντίους για εθνικό σκοπό. Υπάρχουν αυτά. Γίνονται αυτά. Έγιναν και το 1914 και ανάγκασαν τις μεγάλες δυνάμεις να φτάσουν δυστυχώς μέχρι τη θέσπιση ενός πρωτοκόλλου που ισχύει νομικά, αλλά στην πράξη δεν έχει ισχύσει, στο Πρωτόκολλο της Αυτονομίας. 
Γιατί δεν λαμβάνετε, λοιπόν, υπόψη τις αντιδράσεις των Ποντίων; Μήπως επειδή κινείστε στην ίδια πολιτική κατεύθυνση του Δημάρχου Θεσσαλονίκης κ. Μπουτάρη που λέει «δεν υπάρχει βόρεια Ήπειρος» ή «είναι μεγάλος ηγέτης ο Κεμάλ Ατατούρκ»; Λογικό θα μου φανεί, διότι τον κ. Μπουτάρη τον στηρίζει, τόσο η ΔΗΜΑΡ, όσο και το ΠΑΣΟΚ όσο και η κ. Ντόρα Μπακογιάννη, δηλαδή τον στηρίζουν οι συνιστώσες της συγκυβέρνησης.
Ζητάμε, λοιπόν, επιτέλους να πάρετε μία απόφαση η οποία να είναι προς την κατεύθυνση μίας εθνικής πολιτικής. Μάλιστα οι εξελίξεις στο χώρο των δυτικών Βαλκανίων το απαιτούν αυτό, δηλαδή απαιτούν να δοθεί ένας αναβαθμισμένος στρατηγικός χαρακτήρας στον ελληνισμό της Βορείου Ηπείρου και η παρουσία πλέον των Βορειοηπειρωτών να γίνει πιο δυναμική και ενεργή, να έχουμε όσο το δυνατόν περισσότερους Έλληνες στην περιοχή, δηλαδή να παραμείνουν στις πατρογονικές τους εστίες, ώστε να ενισχυθεί κατ’ αυτό τον τρόπο η εξωτερική μας πολιτική. Να είστε βέβαιος ότι, αν έχουμε ζωντανό ελληνισμό στη Βόρεια Ήπειρο, θα ενισχυθεί και αυτή καθ’αυτή η εθνική μας ασφάλεια.
Ακούστε κύριοι και κυρίες, ή μάλλον –να το πάμε με τη σειρά καλύτερα- κυρίες και κύριοι της Κυβέρνησης. Θα πείτε για όλα αυτά: Εντάξει, καλά τα λέτε, αλλά δεν έχουμε λεφτά. Αυτή είναι μία μόνιμη δικαιολογία. Έχετε όμως λεφτά για τη συνεισφορά στο Διεθνή Οργανισμό Γαλλοφωνίας, ένα εκατομμύριο ευρώ. Έχετε λεφτά, 468.813 ευρώ, για τον Οργανισμό Απαγόρευσης των Χημικών Όπλων. Έχετε λεφτά, 539.000 δολάρια, για το Διεθνές Ποινικό Δικαστήριο της Ρουάντα. Έχετε λεφτά, 110.000 ελβετικά φράγκα, για τη Διεθνή Οργάνωση Διακυβερνητικών Διαβουλεύσεων Μετανάστευσης, Ασύλου και Προσφύγων. Είναι ένα μικρό δείγμα των κονδυλίων του Υπουργείου Εξωτερικών για το Γενάρη και το Φλεβάρη. Είναι ένα πολύ μικρό δείγμα από τα ποσά που δίνετε για το Γενάρη και το Φλεβάρη.
Τηρήστε, λοιπόν, τις υποσχέσεις σας. Τηρήστε αυτά που έταξε ο Αντώνης Σαμαράς στους Βορειοηπειρώτες που τους ξεγέλασε. Στηρίξτε τη Βόρεια Ήπειρο και τον ποντιακό ελληνισμό και πάρτε τις σωστές αποφάσεις. Κάντε δεκτή την τροπολογία. Είναι εθνική επιταγή. Έτσι θα είναι συνεπής και ο Υπουργός Εξωτερικών σ’ αυτά που απαντούσε πριν από λίγες ημέρες στις ερωτήσεις. Απάντησε τότε το εξής: «Το Υπουργείο επεξεργάζεται σχετικές προτάσεις και διερευνά με τα συναρμόδια Υπουργεία κάθε δυνατότητα για να διευθετηθεί το θέμα με τον ταχύτερο και προσφορότερο τρόπο». Δηλαδή το Υπουργείο του που σκορπάει δεξιά και αριστερά λεφτά στους γαλλόφωνους και στη Ρουάντα, δεν έχει λεφτά για τους Βορειοηπειρώτες και τους Ποντίους. 
Θα μου πείτε ότι μ’ αυτό τον τρόπο είμαστε συνεπείς στις διεθνείς μας υποχρεώσεις, ότι μ’ αυτό τον τρόπο, με τα λεφτά που σκορπάμε από δω και από κει, διασφαλίζουμε το κύρος της χώρας. Ποιο κύρος και ποιας χώρας; Το κύρος μιας χώρας η οποία είναι αυτήν τη στιγμή «αρμοστεία» του Ράιχενμπαχ; Μίας χώρας η οποία είναι κατ’ ουσία υπό κατοχή, είναι στα χέρια των διεθνών τοκογλύφων και της Μέρκελ; 
	Κύριε Πρόεδρε, θα πω μία κουβέντα και κλείνω. Δεν είναι δική μου κουβέντα, είναι ενός μεγάλου Έλληνα, του Ίωνα Δραγούμη που είχε πει: «Αν το κράτος είναι ενάντια στο έθνος, πρέπει αναγκαστικά ή να αλλάξει μορφή ή να χαθεί. Το κράτος που εμποδίζει τη φυσιολογία του έθνους είναι περιττό και βλαβερό». Πιστεύουμε λοιπόν ότι το κράτος σας είναι βλαβερό, ότι βλάπτει το λαό, ότι είναι εχθρός του λαού. 
Για μας έχετε δύο δρόμους να πορευτείτε: Ή να χαράξετε μία τίμια, γνήσια ελληνική και εθνική πολιτική ή να μας αδειάσετε τη γωνιά, να αφήσετε χώρο για τις νέες δυνάμεις, να αφήσετε χώρο για ανθρώπους που έχουν θέληση, που έχουν βούληση να ορθώσουν και πάλι την πατρίδα μας.
	Τέλος, όπως και να έχει, ό,τι και να γίνει είτε κάνετε δεκτή την τροπολογία είτε δεν την κάνετε, πρέπει να ξέρει ο ελληνικός λαός να διατηρεί την ελπίδα του, να ξέρει ότι κάτι νέο έρχεται, να ξέρει ότι έρχεται η δύναμή του, να ξέρει ότι έρχεται η ώρα του λαϊκού εθνικισμού και της Χρυσής Αυγής.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κακλαμάνης έχει το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, αισθάνομαι πολλές φορές την ανάγκη να αναφέρομαι στον τρόπο με τον οποίο λειτουργούμε ως Κοινοβούλιο. Δυστυχώς, διαπιστώνω ότι επιμένουμε σε μια λειτουργία που εξυπηρετεί μόνο όποιους θέλουν να διεγείρουν κατά του Κοινοβουλίου την κοινή γνώμη και ιδιαίτερα τα ευρύτατα στρώματα που αντιμετωπίζουν τις συνέπειες αυτής της κρίσης. Μόνο τέτοιους στόχους -φυσικά εξ’ αντικειμένου, δεν λέω ότι υπάρχει πρόθεση- εξυπηρετεί αυτός ο τρόπος με τον οποίο λειτουργούμε. 
Όπως ξέρετε, πολλές ημέρες δεν συνεδριάζει η Ολομέλεια για συζήτηση νομοσχεδίων. Όταν εισάγονται νομοσχέδια από την Κυβέρνηση που έχει τη νομοθετική πρωτοβουλία, θα πρέπει να συζητούνται και στην επιτροπή και στην Ολομέλεια έτσι ώστε να έχουμε όλοι την αίσθηση ότι συμβάλλουμε σε ένα αποτέλεσμα που θα ανταποκρίνεται στο ρόλο που έχει το Κοινοβούλιο, ως ο πιο άμεσος και αυθεντικός, από οποιονδήποτε άλλο, εκφραστής της θέλησης του ελληνικού λαού. 
Υπάρχει και μία άλλη πλευρά: πέραν του νομοθετικού έργου, πώς ασκείται ο κοινοβουλευτικός έλεγχος. Θα έλεγα σε κάποιους λαλίστατους εκπροσώπους των κομμάτων της αντιπολίτευσης ότι αυτή τη βδομάδα δεν θα συζητηθεί καμμιά επερώτηση που είναι το κατ’ εξοχήν μέσο με το οποίο η Αντιπολίτευση ελέγχει την Κυβέρνηση. Ούτε χθες υπήρξε επερώτηση ούτε θα υπάρχει την προσεχή Παρασκευή. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν την ήθελε ο κύριος Υπουργός και γι’ αυτό...</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν με ενδιαφέρει. Να είχατε επερώτηση για άλλον Υπουργό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δύο επερωτήσεις είχαμε και δεν δεχόταν καμμία.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Υπάρχουν και εκκρεμότητες.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, υπάρχει ο Κανονισμός. Ο οποιοσδήποτε Υπουργός απουσιάζει. Κακώς, κάκιστα. Και έχω πολλές φορές αναφερθεί στις απουσίες Υπουργών που δεν έρχονται να απαντήσουν σε επίκαιρες ερωτήσεις. Από εκεί και πέρα, δεν αντιλαμβάνομαι γιατί εκ των πραγμάτων, εξ’ αντικειμένου να διευκολύνονται οι όποιοι Υπουργοί που δεν αισθάνονται το καθήκον τους να σέβονται το Κοινοβούλιο. Κάποιο κόμμα μπορεί να έχει καταθέσει επερωτήσεις που εκκρεμούν και επιμένει στον συγκεκριμένο Υπουργό όταν ξέρουμε ότι δεν έχουμε τη δυνατότητα βιαίας προσαγωγής Υπουργού. Δηλαδή, τι θέλουμε να κάνουμε; Ερώτημα θέτω, δεν λέω ότι αυτή είναι η πρόθεση των κομμάτων ή των συναδέλφων της Αντιπολιτεύσεως.
Γιατί εκ των πραγμάτων διευκολύνουμε έτσι όσους θέλουν να δημιουργούν την εντύπωση ότι εδώ είναι απλώς ένα πρωτόκολλο που πρωτοκολλεί ο κάθε Υπουργός τα νομοσχέδιά του.
Άκουσα προ ολίγου κάτι για το κράτος μας. Το κράτος δεν είναι κανενός. Κανενός δεν είναι το κράτος! Όπως λέει το Σύνταγμά μας, το κράτος οικοδομείται πάνω στη λαϊκή κυριαρχία. Και η λαϊκή κυριαρχία, το τονίζω για άλλη μια φορά, εκφράζεται από αυτό εδώ το Κοινοβούλιο. 
Επομένως, κανένας και καμμία δεν έχει το δικαίωμα, αγαπητοί συνάδελφοι, να λέει στον άλφα ή στο βήτα εκπρόσωπο του λαού στο Κοινοβούλιο εάν δικαιούται να ομιλεί. 
Λυπάμαι γιατί ένας πολύ καλός αγορητής πριν από λίγη ώρα από το Βήμα ως Κοινοβουλευτικός Εκπρόσωπος απηύθυνε κατηγορητήριο εναντίον όσων έχουν ψηφίσει τη συγκεκριμένη κυβερνητική πολιτική έστω και με τις κακώς εισαγόμενες πράξεις νομοθετικού περιεχομένου. Αυτό σημαίνει ότι έχουμε άλλη άποψη. Θέλουμε να προσβλέπουμε στη δικαίωσή μας αν σωθεί η πατρίδα μας. Δε θέλουμε να δικαιωθούμε αν καταστραφεί η πατρίδα. Αυτό ας κατανοηθεί επιτέλους. Ας δούμε τι γίνεται στην Κύπρο. Έχουν σοβαρότατο πρόβλημα, έχουν σοβαρότατες πολιτικές και ιδεολογικές αντιθέσεις. Όμως συγκρίνοντας βλέπει κανείς ένα άλλο κλίμα στις συζητήσεις. Δεν εξαπολύονται ύβρεις, υπαινιγμοί, χαρακτηρισμοί για τη συνείδηση καθενός που έρχεται εδώ, με εντολή του λαού να λέει ελεύθερα τη γνώμη του, να ψηφίζει ελεύθερα ό,τι νομίζει. Θα κριθεί γι’ αυτό από το λαό. Υπάρχουν άνθρωποι εδώ που κρίνονται επί δεκαετίες για την ευσυνείδητη άσκηση των καθηκόντων τους. 
Ο ίδιος ο λαός θέλησε αυτήν την ευρύτατη ανανέωση του Κοινοβουλίου Είναι κατά 75% νέοι εκλεγέντες οι Βουλευτές στο Κοινοβούλιο αυτό. Καλό είναι, λοιπόν, να δοθεί ένα δείγμα αλλαγής και μιας νοοτροπίας. Αν το νέο θα είναι χειρότερο από το παλιό, τότε διερωτώμαι εγώ τι πρέπει να επιλέξω. Να παραμείνω ο παλιός, ο σαράντα χρόνια εδώ μέσα ή να πω ότι θα φορέσω μια μάσκα και θα διακηρύττω «ξέρετε, είμαι και εγώ από τους νέους». Με όλη την αγάπη και το σεβασμό, το λέω σε όλους. Ας σεβαστούμε επιτέλους  κάθε ένας τον άλλον.  Είμαστε υποχρεωμένοι να συνυπάρχουμε σ’ αυτήν την Αίθουσα. 
Δεν έχουν περάσει καν οκτώ μήνες, κύριε Πρόεδρε από τις εκλογές. Διερωτώμαι δηλαδή, τι θα γίνει πολύ σύντομα αν, απ’ αυτό το Βήμα, όποιος έχει άλλη άποψη από οποιονδήποτε έχει προηγηθεί αυτός, θα τον περιυβρίζει, θα του κάνει υπαινιγμούς, θα του λέει ότι δεν αγαπάει την πατρίδα και ότι βασανίζει το λαό. 
Επί του νομοσχεδίου, κύριε Πρόεδρε, ο έπαινος νομίζω ότι είναι καθολικός και με τις επιφυλάξεις που ακούστηκαν από συναδέλφους. Η Αντιπολίτευση αυτό το ρόλο έχει, να μην «ευλογεί» τα πάντα. Σωστά. Πέρασα και εγώ απ’ αυτό το Υπουργείο. Υπερηφανεύομαι για τον ν. 1264, που κάποιοι δεν τον ψήφισαν τότε. Θα το λέω πάντοτε στην Αριστερά. Οι προκάτοχοί σας, το έκαναν όχι εσείς. Αλλά αμαρτίες γονέων παιδεύουσι τέκνα. 
Μιλάνε ορισμένοι από τη Νέα Δημοκρατία για τη δεκαετία του 1980. Να μην κάνουμε παρελθοντολογίες, αλλά να μην ξεχνάμε ότι τα αποθεματικά των ασφαλιστικών ταμείων ήταν δεσμευμένα με 1% στην Τράπεζα της Ελλάδος. Τα έπαιρναν οι «Τσάτσοι» και τα έστελναν στην Ελβετία. 
Δεν θα υπήρχαν καν σήμερα, κύριε Βρούτση, ασφαλιστικά ταμεία για να ρυθμίσετε τα χρέη τους γιατί έτρεχε ο πληθωρισμός με 25% το χρόνο. Και ο πληθωρισμός υπήρχε διότι κόβαμε χρήμα από το Χολαργό. Το Χολαργό σταμάτησε ο Ανδρέας Παπανδρέου. Και το δανεισμό τον κάναμε για υποδομές σ’ αυτή τη χώρα στην υγεία, στην παιδεία, για να βγουν τα λαϊκά στρώματα από το περιθώριο, να αισθανθούν ότι είναι και αυτοί Έλληνες πολίτες με ίσα δικαιώματα. Ήταν 67% το δημόσιο χρέος το 1989. Αυτή είναι η ιστορική αλήθεια. Ερχόμαστε ύστερα από τριάντα-σαράντα χρόνια, όταν οι μισοί Έλληνες που ζούσαν τότε τώρα πια δεν ζουν, να λέμε από το Βήμα της Βουλής διάφορα παραμύθια στον ελληνικό λαό. 
Εδώ λοιπόν, κύριε Πρόεδρε, εγώ θέλω να επαινέσω το νομοσχέδιο αυτό και να πω συνοπτικά, κύριε Υπουργέ, λίγα πράγματα. 
Θα αναφερθώ στο ΣΕΠΕ, την παλιά Επιθεώρηση Εργασίας που την ένιωσα και την έζησα. Αυτοί οι άνθρωποι πρέπει να στηριχθούν με ταυτόχρονο έλεγχο του τρόπου λειτουργίας. Δεν θα ξεχάσω το ’81 όταν πήγα, μετά τις εκλογές, στο Υπουργείο αυτό και ο Διευθυντής του Γραφείου μου ήρθε και μου είπε ότι πήγε κάποιος που ήταν προϊστάμενος κάποιου γραφείου Επιθεώρησης Εργασίας και έφερε μία κατάσταση, με θέσεις που ως Υπουργός μπορούσα να στείλω όποιους νόμιζα ότι πρέπει να τοποθετηθούν στην τάδε βιομηχανία, στο τάδε εργοστάσιο για όλα αυτά, θέλουν προσοχή αυτές οι υπηρεσίες. 
Πολύ σωστά δεχθήκατε τις προτάσεις για το 20%.  Καλύψτε όμως και το θέμα των εμπειρογνωμόνων, για να μπορεί ο επιθεωρητής να κάνει πραγματικά ουσιαστικό έλεγχο και δώστε στους επιθεωρητές τη δυνατότητα να γίνουν το «φόβητρο» εργοδοτών που συστηματικά εισφοροδιαφεύγουν. Για το σκοπό αυτό, σας παρακαλώ να φέρετε μία διάταξη.
Αναφέρεστε στη δυνατότητα επανελέγχου υποθέσεων αντικειμένου κάτω από 2.000 ευρώ στο άρθρο 55. Προσθέστε εκεί σας παρακαλώ ότι είναι ασυμβίβαστο με τη θέση προέδρου ή μέλους τοπικής διοικητικής επιτροπής, όποιου κατοικεί στην ίδια περιοχή. Γιατί έγινε συνήθεια και κάθε απλός άνθρωπος νομίζει ότι μόνο οι «πολιτικοί» –έτσι του λένε- έδωσαν χιλιάδες συντάξεων «μαϊμού», όπως αναφέρονται. 
Και βέβαια, δείτε αυτό τα Κέντρα «βασανιστηρίων» τα Κ.Ε.Π.Α.. Πρέπει να στελεχωθούν. Έχω υπ’ όψιν μου παραπληγικό που κάθεται στο καροτσάκι, τέλειωσε το εξάμηνο και είναι «στον αέρα», αυτός, η γυναίκα του και το δεκαπεντάχρονο παιδί τους!
Εφόσον, λοιπόν, με υπαιτιότητα ή εν πάση περιπτώσει με αδυναμία της υπηρεσίας δεν επανεξετάζεται κάποιος που έχει σύνταξη αναπηρίας, ώστε να συνεχιστεί η συνταξιοδότησή του, νομίζω ότι πρέπει μέχρις ότου γίνει αυτό, να είναι υποχρεωμένη και η διοίκηση και ελεγχόμενοι όσοι έχουν αυτό το ρόλο, να συντέμνουν τάχιστα τις προθεσμίες και να εξετάζουν τον κόσμο.
Πολύ σύντομα, κύριε Πρόεδρε, θα πω το εξής: Εγώ υποστηρίζω μετά λόγου γνώσεως -όχι γενικώς «κι εκείνη, κι εκείνη, κι εκείνη»- όλες τις τροπολογίες. Όμως, αν είχαμε μία συνεδρίαση ακόμη, θα μπορούσαμε να βοηθήσουμε και τον Υπουργό, αλλά και κόσμο που έχει προβλήματα, ώστε και να κατανοήσει περισσότερο, αλλά και να μπορεί να απαντήσει στο τι μπορεί να κάνει εκείνος και τι μπορεί να κάνει ουσιαστικά το Γενικό Λογιστήριο. Έτσι είναι, να λένε κάτι καλό, να λένε κάτι που είναι κακό –αν όντως έτσι είναι- αλλά να γίνεται μία ουσιαστική συζήτηση.
Θέλω λοιπόν να σας πω, κύριε Υπουργέ, ότι έχετε ανάγκη προσωπικού. Είναι γνωστό τι γίνεται με την περίφημη τρόικα, στην οποία όλα τα μεταφέρουμε. Μέχρι και ο Υπουργός Παιδείας μας έλεγε προχθές ότι δεν θα μπορέσει να διορίσει χίλιους πεντακόσιους έκτακτους στα ΤΕΙ για να λειτουργήσουν αλλά μόνο εκατόν πενήντα. Αυτός όμως δεν είναι όρος καμμίας τρόικας. Είναι κυβερνητική πολιτική. Εάν κατανείμουμε αλλιώς –και γνωρίζω τι λέω για το Υπουργείο Παιδείας- κάποιες πιστώσεις, θα μπορέσουμε να τις καλύψουμε. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κύριε Πρόεδρε.
Εδώ, έχουμε κάνει μία –θα την χαρακτήριζα ακόμα και- «βρώμικη» ρύθμιση, από τη στιγμή που το κράτος γνώριζε ότι η Αγροτική Τράπεζα ήταν προς πώληση και καλεί να συμμετέχουν επιτυχώς σε διαγωνισμούς πεντακόσιοι άνθρωποι, νέοι επιστήμονες με ειδικές εμπειρίες. Υπήρξε, λοιπόν, αυτό το πρόβλημα και δεν είναι μόνο για να αποκαταστήσουμε –που το οφείλουμε- το δίκαιο, αλλά ταυτόχρονα έχουμε να καλύψουμε έναν ευρύτατο χώρο με τις αρμοδιότητες που έχει το Υπουργείο σας. 
Εγώ θα σας αναφέρω μόνο το Σώμα των Επιθεωρητών και μόνο το γεγονός ότι –κι εκεί εγώ έχω άλλη άποψη- δίνουμε σε ιδιώτες το ασφαλιστικό πιστοποιητικό. 
Αν είχαμε στελεχώσει τις υπηρεσίες, που να είναι σε θέση να κάνουν ελέγχους και να αποδίδουν αυτό το συγκεκριμένο έργο δεν θα διατρέχαμε κανένα κίνδυνο.  Διότι αργεί πολύ η Ελλάδα και η ελληνική κοινωνία να καταλάβει ότι κάθε ένας που έχει μια τέτοια αρμοδιότητα πρέπει να μην εξυπηρετήσει τον φίλο του ή όποιον θα τον «λαδώσει» κ.λπ.. 
Παραδείγματος χάριν, νομίζετε ότι ένα λογιστικό γραφείο με την κρίση αυτή που υπάρχει, θα έχει πολλούς δισταγμούς, για να συναλλαγεί με οποιαδήποτε επιχείρηση και να δώσει το ασφαλιστικό πιστοποιητικό; 
Όμως, αν αυτόν τον κόσμο τον προσλαμβάναμε-και δεν είναι μόνο δικό σας θέμα, εγώ θέλω να είμαι δίκαιος- ασφαλώς θα μπορούσατε να καλύψετε αυτά τα κενά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, θέλω να σας παρακαλέσω για το εξής: Έχω υπ’ όψιν μου τη νομοθεσία σε ό,τι αφορά την καταγγελία εργαζόμενου που ο εργοδότης δεν του καταβάλλει τις εισφορές ή ακόμα χειρότερα παρακρατεί τις εισφορές. Μέσα σε έξι μήνες, αν δεν καταγγείλει, χάνει το δικαίωμα να αναγνωριστούν τα ένσημα που έχει κάνει. Αυτό αναφέρεται σε νόμο, προ πενήντα ετών!
Έχουν αλλάξει οι συνθήκες! Έχουμε στρατιές λαθρομεταναστών. Ιδού πώς γεννάται το πρόβλημα. Και τα αναφέρω σε μια ερώτησή μου στον Υπουργό Δικαιοσύνης, ότι πάνε να φύγουν από τα σύνορα, τους συλλαμβάνουν –διότι είναι παρανόμως εισελθόντες- τους πάνε στο δικαστήριο και από εκεί στις φυλακές. Έτσι, δημιουργούνται τα γεγονότα των φυλακών Τρικάλων κλπ. Το 60% με 70% είναι αλλοδαποί.</Speech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Υπάρχει χρονική ασυλία; Να το ξέρω!</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τελείωσα, κύριε Πρόεδρε, διότι ο κύριος συνάδελφος, νομίζει ότι αυτά που λέω δεν τον αφορούν. 
Κατά συνέπεια, μιας που το ζητά εγώ σταματώ εδώ. Ευχαριστώ που με ακούσατε. 
Είσαι ευχαριστημένος, κύριε συνάδελφε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, σε τι αφορά το προσωπικό σας;</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Μα, κύριε Πρόεδρε, …</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Οικονόμου, επί προσωπικού είναι το θέμα. Να μου πει ποιο είναι το προσωπικό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι επί προσωπικού, γιατί κατερχόμενος εγώ του Βήματος, ο κ. Κακλαμάνης είπε ότι ζητάει το λόγο, για να απαντήσει σε κάποια τοποθέτηση δική μου. Βεβαίως, λαμβάνοντας το λόγο μετά, δεν ανέφερε ρητά το όνομά μου, όμως στην ουσία είπε Εκπρόσωπος Κοινοβουλευτικός…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, νομίζω ότι ο κάθε ένας…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας παρακαλώ! Αφήστε με ένα το λεπτό.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μα, τώρα θα με αφήσετε…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν ακούστηκε καθόλου το όνομά σας. Ο κ. Κακλαμάνης έκανε μια…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, αφήστε με στο ένα λεπτό να το διευκρινίσω. Ο κ. Κακλαμάνης μιλούσε δεκαπέντε λεπτά.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κύριε Μαριά, ακούστε. Δεν θα το «βάλουμε τώρα στο ζύγι» πόσο μίλησε ο κ. Κακλαμάνης.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, έχω το ένα λεπτό; Ας φανεί στο ψηφιακό ρολόι, να το βλέπω και να τελειώσω.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ορίστε, κύριε Μαριά, πείτε μας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αναφέρθηκε στο όνομά μου και είπε: «θέλω να τοποθετηθώ επί αυτών που είπε ο κ. Μαριάς». Δεν πήρε εκείνη την ώρα τον λόγο, τον πήρε μετά και αναφέρθηκε έμμεσα.
 Λέω, λοιπόν, το εξής, για να είμαστε ξεκάθαροι μια και έξω εδώ μέσα. Πρώτον, εμείς αυτά που λέμε, τα λέμε εκφράζοντας το κόμμα μας. Δεύτερον, ο τρόπος με τον οποίο μίλησα ήταν ευπρεπής και δεν έθιξα κανέναν συνάδελφο της Συμπολιτεύσεως. Τρίτον, επεσήμανα τη διγλωσσία που υπάρχει ανάμεσα σε αυτά που ψηφίζουν για το μνημόνιο και μετά έρχονται συνάδελφοι με τροπολογίες εκπρόθεσμες να καλύψουν αυτά τα λάθη τους ή τις παραλείψεις τους. Τέταρτον, δεν είπα εγώ τη φράση «δεν έχουν δικαίωμα να ομιλούν». 
Προφανώς, ο κύριος Πρόεδρος μπερδεύει κάποιον άλλον που σε αυτήν την Αίθουσα πριν τριάντα δύο χρόνια καθήμενος στα βουλευτικά έδρανα είπε στους υπόλοιπους «δεν έχετε το δικαίωμα να ομιλείτε», όταν κυβέρνηση ήταν το ΠΑΣΟΚ και ο κ. Κακλαμάνης. Εγώ πάντως δεν το είπα στους συναδέλφους.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ...</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ο κ. Παππάς έχει το λόγο για ένα λεπτό.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Επί προσωπικού, λοιπόν…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να υπάρχει και κάποιο μέτρο, κύριε Μαριά!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πολύ μέτρο!</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μετράει ο χρόνος; Να ξεκινήσω ή όχι;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μα, τώρα μου λέτε για τον…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας υπενθύμισα ότι…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Πρόεδρε και κύριε Μαριά, σας παρακαλώ! Έχω ήδη δώσει το λόγο στον κ. Παππά.
Ορίστε, κύριε Παππά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μηδενίστε παρακαλώ το χρόνο. Εγώ θα είμαι ήπιος. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας υπενθύμισα ποιος το είπε.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δηλαδή δεν δικαιούμαι να...</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ, κύριε Πρόεδρε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ σημείωσα τι είπατε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν χρειάζεται απάντηση, κύριε Πρόεδρε.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μου επιτρέπετε, κύριε Πρόεδρε; Εγώ θα είμαι ήπιος, για να μην χρειαστούν υπογλώσσια.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με συγχωρείτε. 
Επίσης, θεωρώ ότι έχω απασχολήσει και προσωπικά τον κύριο Υπουργό για το θέμα των 300 ευρώ, για συνταξιούχους που ήρθαν από άλλες χώρες, όπως και εκείνων που έχουν συμπληρώσει τα τριάντα επτά χρόνια και δεν παίρνουν τη σύνταξή τους.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μα, μιλά καθήμενος. Καθήμενος; Μπορούμε να μιλάμε καθήμενοι εδώ, κύριε Πρόεδρε; Ας καθίσω και εγώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Πρόεδρε, είστε υπέρμαχος του Κανονισμού της Βουλής. 
Συγγνώμη, κύριε Παππά. Ορίστε, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, να τοποθετηθούμε. Θα είμαστε λίγο ήπιοι. Εγώ θα σηκωθώ, δεν θα κάνω την απρέπεια. 
Επειδή τιμώ τον κ. Κακλαμάνη –του το έχω πει και στη Διάσκεψη των Προέδρων- και τον τιμώ κυρίως για το όψιμο ενδιαφέρον του –τα έλεγε και παλαιότερα, αλλά τώρα τα λέει πιο έντονα- σχετικά με τα μεγάλα κανάλια και την εναντίωσή του με το MEGA, τον ΑΝΤ1, το ΣΚΑΙ και όλη αυτήν τη συμμορία, θέλω να πω -επειδή απευθύνθηκε κατά κάποιον τρόπο σε εμάς και μίλησε για το κράτος και το απόσπασμα που ανέφερα από τον Ίωνα Δραγούμη- το εξής: 
Κύριε Κακλαμάνη, δεν πιστεύω ότι εσείς θα υπερβείτε τον Ίωνα Δραγούμη. Πιστεύω ότι ηλικιακά θα πρέπει να καταλάβετε και να διαβάσετε πια και λίγο εθνικιστική βιβλιοθήκη. Εμείς το εξηγήσαμε και μπορείτε να το δείτε και στα Πρακτικά. 
Θέλουμε να τοποθετηθείτε, γιατί λέτε κάποιες γενικότητες, στρογγυλεύετε κάποια πράγματα, όπως στη Διάσκεψη των Προέδρων όπου είπατε: «Εμένα δεν με ενδιαφέρει τι λέει ο Πρόεδρός μου, εμένα με ενδιαφέρει τι λέω εγώ». Μεταφέρω τα λόγια σας επί λέξει.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Βεβαίως. Το επαναλαμβάνω.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μεταφέρω τα λόγια σας, λοιπόν. Είπατε εδώ για λαθρομετανάστες, είπατε για εισβολή λαθρομεταναστών. Αυτό εκπροσωπεί και το κόμμα σας ή το κόμμα σας αυτή τη στιγμή θα σας κατηγορήσει για ρατσιστικό λόγο και θα σας πάει κατηγορούμενο με άρση των πολιτικών σας δικαιωμάτων; Να τοποθετηθείτε, λοιπόν, επειδή λέτε και κάποιες γενικολογίες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παππά, ολοκληρώστε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κλείνω, κύριε Πρόεδρε –έλεος!- με το εξής: Επειδή είπατε «εγώ υποστηρίζω όλες τις τροπολογίες», απαντήστε μας ξεκάθαρα. Υποστηρίζετε και την τροπολογία της Χρυσής Αυγής, σε ό,τι αφορά τα δικαιώματα και τις συντάξεις των Βορειοηπειρωτών και των Ποντίων ή όχι; Δεν θέλουμε γενικότητες.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, το είπα μόλις και είναι τροπολογία όλων των κομμάτων</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ, κύριε Πρόεδρε. 
(Θόρυβος – Διαμαρτυρίες στην Αίθουσα)</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Έλεος, κύριε Πρόεδρε! Περιμένουμε να μιλήσουμε. Πείτε μας να φύγουμε! Είναι δυνατόν να ακολουθείται αυτή η τακτική;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Οικονόμου, έχετε το λόγο για οκτώ λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εγώ, κύριε Πρόεδρε, ξέρετε ότι σας εκτιμώ, αλλά δεν κάνετε σωστή διαχείριση του χρόνου. Εκτιμώ και σέβομαι και τον Πρόεδρο κ. Κακλαμάνη, αλλά μιλούσαν οι Κοινοβουλευτικοί Εκπρόσωποι. 
Τέλος πάντων, έγινε μία παύση των κομμάτων, θα επανέλθουμε κι εμείς να πούμε τις θέσεις μας επί των άρθρων, αλλά γενικότερα η συζήτηση από τους προηγούμενους ομιλητές πλατίασε και άνοιξαν πάρα πολλά θέματα. 
Το νομοσχέδιο έχει μεγάλο ενδιαφέρον και είναι πολύ σημαντικό –το είπα και στην πρωτολογία μου, όταν μιλούσαμε επί της αρχής- και γι’ αυτό η Δημοκρατική Αριστερά το ψηφίζει, διότι εισάγει σημαντικές καινοτομίες, αλλά θα φέρει και σημαντικές νέες λειτουργίες σε αυτό που λέμε «ελληνικό κράτος». 
Όπως είπα και στην πρωτομιλία μου, το ότι ξεκαθαρίζει πλέον ποιος παίρνει σύνταξη σ’ αυτήν τη χώρα, το ότι κλείνουν οι τρύπες για να μην παίρνουν οι παράνομοι και οι παραβάτες του νόμου συντάξεις, το ότι υπάρχει ένα σύστημα να μην ξαναπάρει κάποιος παράνομη σύνταξη, είναι μεγάλη καινοτομία. 
Ο αγαπητός μου φίλος ο Παναγιώτης Κουρουμπλής το προσπέρασε, γιατί το θεώρησε μικρής αξίας και σημασίας.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι, δεν είπα κάτι τέτοιο.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Το προσπεράσατε.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με παρερμηνεύετε.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εγώ νομίζω ότι είναι σημαντική καινοτομία, διότι...</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με παρερμηνεύετε, κύριε Οικονόμου.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Άκουσα τι είπατε, κύριε Κουρουμπλή, αλλά νομίζω ότι εδώ πρέπει επιτέλους να διαμορφώσουμε έναν κοινό τόπο, ώστε να μπορούμε να συνεννοούμαστε, όχι μόνο εδώ στην Αίθουσα, αλλά σ’ αυτή τη χώρα. Δηλαδή η παραβατικότητα και η κακή συμπεριφορά πρέπει να στηλιτεύονται απ’ όπου κι αν προέρχονται, όποιος κι αν τις κάνει. 
Ας είναι ο Πρωθυπουργός και ας είναι ο κάθε πολίτης ο οποίος λέει «αφού παρανομεί ή έχει παραβατική συμπεριφορά ο πολιτικός και ο μπροστινός της ιεραρχίας, θα το κάνω και εγώ», παίρνοντας αφορμή και ευκαιρία από αυτήν την παραβατικότητα. Νομίζω ότι δεν πρέπει να αφήνουμε κανένα περιθώριο σε κανέναν να παραβιάζει τους κανόνες λειτουργίας αυτής της πολιτείας.
Υπό αυτή, λοιπόν, την έννοια και επειδή μπήκαν σημαντικά ζητήματα και στο νομοσχέδιο αλλά και από τους ομιλητές θεωρώντας ότι τις επόμενες ημέρες κρίνεται σε τελική ανάλυση το πώς η Κυβέρνηση θα προωθήσει συνολικά την πολιτική της, βλέπω στα πάνελ και στις ειδήσεις των τηλεοράσεων να γίνεται μεγάλη συζήτηση, αλλά πάντα σε επίπεδο παραφιλολογίας και μίας προσέγγισης, η οποία δεν έχει καμμία σημασία και καμμία μάλλον αξία σε σχέση με αυτό που διακυβεύεται. 
Αυτήν τη στιγμή εκτιμώ, πιστεύω, ελπίζω, νομίζω ότι προσπαθεί η Κυβέρνηση να βάλει τα πράγματα σε μία σειρά, έτσι ώστε να αξιοποιήσει αυτήν την ανάσα που πήρε με τη χρηματοδότηση της χώρας. Εννοώ τα 52 δισεκατομμύρια, αν πάρουμε και τις επόμενες δόσεις, που πιστεύω ότι θα τις πάρουμε. 
Άρα, λοιπόν, πρέπει να γίνουν κάποιες μεταρρυθμίσεις και αλλαγές. Αυτές οι μεταρρυθμίσεις και οι αλλαγές πρέπει να είναι ουσιαστικές. Ακούω, λοιπόν, μια συζήτηση του τύπου: Θα συνεχίσουμε λοιπόν τις κακές συμπεριφορές του 2010, του 2011 και του 2012; Δηλαδή, προκειμένου να μαζέψουμε κάποια δισεκατομμύρια που χρειάζονται και είναι απαραίτητα για τη λειτουργία του κράτους, θα συνεχίσουμε να βάζουμε τα χαράτσια; Θα συνεχίζουμε, λοιπόν, κακές συμπεριφορές του παρελθόντος, όπως παραδείγματος χάριν ένα τέλος, το οποίο «άρπα-κόλλα» το μαζεύουμε μέσω της ΔΕΗ, γιατί έτσι μας έβγαινε –«στο πόδι»- η πολιτική;  Θα το συνεχίζουμε, γιατί δεν μπορούμε να φτιάξουμε έναν μηχανισμό που θα βάλει τα πράγματα σε μία σωστή λειτουργία; Αυτά τα θέματα προκύπτουν συνέχεια. 
Και εδώ σήμερα, κύριε Υπουργέ, με το νομοσχέδιό σας βάζετε πολλά θέματα, τα οποία προκαλούν φυσικά την όξυνση της συζήτησης, όταν μάλιστα δεν έχουμε ξεκαθαρίσει στο μυαλό μας και στην πολιτική μας συμπεριφορά ποιον κοινό τόπο θα υπηρετήσουμε: της λογικής ή του παραλόγου. Εκτιμώ και πιστεύω ότι με τη δική σας πρόταση και συμπεριφορά υπηρετείτε τον τόπο της λογικής. 
Υπό αυτήν, λοιπόν, την έννοια και εγώ και η Δημοκρατική Αριστερά είδαμε με ενδιαφέρον το νομοσχέδιο. Είπαμε ότι οι δυνατότητες που δίνει να καταγράψουμε την ακίνητη περιουσία είναι πολύ σημαντικές. Δηλαδή, φτάσαμε στο 2013 να μην ξέρει ένα μεγάλο κομμάτι της δημόσιας διοίκησης που αφορά το Υπουργείο Εργασίας -δηλαδή ασφαλιστικά ταμεία, μεγάλους ασφαλιστικούς οργανισμούς και το σύνολο των οργανισμών του- ποια ακίνητα έχει. 
Αν είναι δυνατόν δηλαδή έτσι να μπορούμε να συζητάμε σοβαρά για ένα κράτος, το οποίο μπορεί να σταθεί μέσα στην Ευρώπη με όρους πρωταγωνιστικούς. Ποιο κράτος δηλαδή; Το κράτος το οποίο δεν έχει καταγράψει, δεν έχει χαρτογραφήσει την περιουσία του! Ανέκδοτο βέβαια είναι αυτό, αν κάποιος το ισχυριστεί. Φτάσαμε στον Απρίλιο του 2013, για να μπορέσουμε αυτό να το εξασφαλίσουμε. 
Οι καινοτομίες που φέρατε στο νομοσχέδιο, κύριε Υπουργέ, είναι ένα σημαντικό σημείο. Γινόταν πολλή συζήτηση και η δημόσια συζήτηση επί του θέματος ήταν μεγάλη: Τελικά στο ενάμισι εκατομμύριο των ανέργων -και πιάνω τα τελευταία νούμερα- πόσοι πραγματικά έχουν πρόσβαση σε αυτό που λέμε πρόνοια της πολιτείας έναντι των ανέργων; 
Μιλάμε, λοιπόν, όλοι για ενάμισι εκατομμύριο ανέργους. Καταγεγραμμένοι στον ΟΑΕΔ είναι επτακόσιες χιλιάδες. Δικαιούχοι του επιδόματος είναι διακόσιες χιλιάδες; Κάτι τέτοιο χονδρικά, να μην κολλήσουμε στη λεπτομέρεια των αριθμών. Ουσιαστικά δηλαδή, ενώ μιλάμε για ενάμισι εκατομμύριο ανέργους, τη δυνατότητα πρόσβασης στο επίδομα ανεργίας δεν την έχει ούτε το 20%. Την έχει το 15%-20% αυτών των ανθρώπων. 
Γίνεται συζήτηση μεγάλη σχετικά με το εξής: Αυτός που τελειώνει το λύκειο θα μπει μέσα στον ΟΑΕΔ; Θα καταγραφεί μέσα στους ανέργους; Θα μπορεί να έχει τη δυνατότητα να λειτουργήσει μέσα από εκεί; Αύριο θα μπορεί να έχει επιμόρφωση, κατάρτιση και όλα τα δικαιώματα που αποκτά μέσα από αυτή τη λίστα; Ο επαγγελματίας που κλείνει το μαγαζί του θα μπορεί να έχει αυτήν την πρόσβαση; Θα μπορεί να πάρει και αυτός το επίδομα ανεργίας; Συζητήσεις μεγάλες κάναμε επί σειρά ετών. Άνοιξε πλέον αυτό το θέμα.
Θέλω, όμως, να σας πω κάτι. Ανοίγει δειλά, κύριε Υπουργέ. Εμείς σας κάναμε και μία πρόταση και η συζήτηση, πιστεύω, θα ανοίξει στο επόμενο διάστημα. Κοιτάξτε. Είναι αλήθεια –και πρέπει να το αναγνωρίσετε κι εσείς- ότι λέγοντας «ανοίγει ένα παράθυρο» κι όχι η μεγάλη πόρτα, για να μπορέσει να μπει το σύνολο των ελευθέρων επαγγελματιών –φυσικά δεν έχει μπει το σύνολο των ελεύθερων επαγγελματιών, θα μπει ένα κομμάτι γύρω στο 10%-15%, όπως εκτιμάται, αν κάνω λάθος, διορθώστε με- θα έχουν πρόσβαση περίπου έξι με επτά χιλιάδες αυτή τη στιγμή. Κάτι είναι κι αυτό, λέω εγώ. Όμως, θα μπορούσαμε να το ανοίξουμε. Ανοίγοντας τι; Τις δυνατότητες πρόσβασης. Πώς θα γίνει αυτό; 
Κύριε Υπουργέ, ο άνθρωπος που κλείνει το μαγαζί του, ο ελεύθερος επαγγελματίας –αν βάζουμε κριτήριο ότι πρέπει να είναι τακτοποιημένα τα ασφαλιστικά του ταμεία κι η ΔΟΥ του- πώς θα πετύχει αυτή την τακτοποίηση, αφού διά του κλεισίματος του μαγαζιού του, δηλαδή της πτωχεύσεως του, χρειάζεται να μπει στον ΟΑΕΔ και να έχει τη δυνατότητα να παίρνει αύριο ένα επίδομα ανεργίας;
Εγώ θα έλεγα ότι εκεί πρέπει να υπάρχει μια πιο ευέλικτη πολιτική, μια πολιτική η οποία να πιάνει και τα μηνύματα των εποχών -δηλαδή της κρίσης- για να μπορέσει να δώσει μια δυνατότητα ανακούφισης, έτσι ώστε μια σειρά συμπατριωτών μας, συμπολιτών μας, οι οποίοι χρειάζεται να έχουν πρόσβαση στον ΟΑΕΔ, να μπορέσουν να το επιτύχουν. 
Έχουμε καταθέσει και μια τροπολογία. Νομίζω ότι αυτό μπορείτε να το δείτε αν, όχι σ’ αυτό το νομοσχέδιο τουλάχιστον, στις επόμενες αποφάσεις που θα πάρετε, να αρχίσουν να βγαίνουν μηνύματα ότι το προστατευτικό χέρι και πέπλο της πολιτείας αρχίζει και αγκαλιάζει περισσότερους απ’ όσους μέχρι στιγμής έχει καταφέρει. 
Το δεύτερο στοιχείο αφορά τους τεχνικούς ασφαλείας και τους γιατρούς εργασίας. Ξέρετε ότι υπάρχουν πολλά προβλήματα. Κάνατε ένα «μπες-βγες», απ’ ό,τι κατάλαβα. Θεωρώ ότι την υπουργική απόφαση που θα διαμορφώσετε, πρέπει να τη συζητήσουμε. Πρέπει να γίνει μια συζήτηση για τους όρους «ποιος» και «πώς» θα λειτουργήσει ο γιατρός εργασίας και ο τεχνικός ασφαλείας. 
Κύριε Παναγιωτόπουλε, μία τροπολογία πρέπει να περάσει στο επόμενο νομοσχέδιο. Το έχουμε συζητήσει. Μιλάω πάλι για τους τεχνικούς ασφαλείας και για να διευθετηθεί πλέον νομοτεχνικά και το ζήτημα, για το οποίο φταίει η πολιτεία, διότι δεν έχει διατυπωθεί καλά στο νόμο και αυτή τη στιγμή όλοι οι τεχνικοί ασφαλείας –που όπως ξέρετε είναι βασική παράμετρος για να λειτουργήσουν οι δήμοι και τα νομικά πρόσωπα- δεν εισπράττουν τις αμοιβές τους. Δεν φταίνε οι άνθρωποι. Φταίει η διατύπωση του νόμου. Αυτό ας διορθωθεί. Ας κάνουμε τα αυτονόητα σ’ αυτήν τη χώρα. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Βουλευτού) 
Δεν θέλω να πω πολλά πράγματα. Θα κάνω ένα σχόλιο και για τους ερευνητικούς φορείς και τελειώνω, κύριε Πρόεδρε. Οι ερευνητικοί φορείς ειδικά των κοινωνικών εταίρων -τα ινστιτούτα που παράγουν επιστημονικό έργο και συνεισφέρουν στον κοινωνικό και δημόσιο διάλογο σε ΓΣΕΕ, ΣΕΒ, ΓΣΕΒΕΕ, σε όλους τους φορείς- επειδή έχουν αυξηθεί, εμείς θα κάνουμε μια πρόταση που δεν υπάρχει σε αυτό το νομοσχέδιο. 
Σε επόμενη συζήτηση και σε επόμενο νομοσχέδιο, κύριε Υπουργέ, να αυξηθεί το ποσοστό από τον ΛΑΕΚ, από τον συγκεκριμένο λογαριασμό δηλαδή, έτσι ώστε να μπορούν να λειτουργήσουν, γιατί πραγματικά προσφέρουν σπουδαίο έργο και σε εσάς πιστεύω, αλλά και στους κοινωνικούς εταίρους, προκειμένου να τροφοδοτείται η συζήτηση και να μπορέσουμε να εξασφαλίσουμε και να διασφαλίσουμε κοινωνικά εργασιακά δικαιώματα σε μια εποχή μάλιστα που αυτά βάλλονται σφοδρώς. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε. 
Σέβομαι αφάνταστα, κύριε Οικονόμου, όλους τους Κοινοβουλευτικούς Εκπροσώπους, αλλά ξέρετε πως προσπαθώ όσο το δυνατόν καλύτερα…</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ξέρετε ότι σας εκτιμώ.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστώ κι εγώ σας εκτιμώ. 
Προσπαθώ να εφαρμόσω τον Κανονισμό της Βουλής όσο μπορώ καλύτερα. Υπάρχουν κάποιες αντικειμενικές δυσκολίες, τις οποίες το Προεδρείο, προσωπικά εγώ τις αναγνωρίζω. Από εκεί και πέρα, προσπαθώ να είμαι όσο το δυνατόν δικαιότερος. 
Ο κ. Παραστατίδης έχει το λόγο για έξι λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Κύριε Πρόεδρε, πραγματικά δέχομαι αυτά τα οποία είπατε προηγουμένως. Προσπαθείτε να εφαρμόσετε τον Κανονισμό της Βουλής. Όμως κι εμείς ως Βουλευτές από την πλευρά μας, πραγματικά δεν ξέρω αν χρειάζεται να παρευρισκόμαστε στις συνεδριάσεις της Βουλής, όταν η Βουλή αυτή αφορά κυρίως, σε ό,τι έχει να κάνει με τη λειτουργία της, μόνο τους Υπουργούς και τους Κοινοβουλευτικούς Εκπροσώπους.
Δεν ξέρω αν χρειάζεται πραγματικά να είναι οι Βουλευτές παρόντες.
Κύριε  Υπουργέ, φέρατε ένα νομοσχέδιο προς ψήφιση στη Βουλή που αφορά την αντιμετώπιση της παραβατικότητας στην ασφάλιση και στην αγορά εργασίας και καλά κάνατε. Διότι θα έπρεπε να θωρακιστούν, πράγματι, με τρόπο ώστε να μην επιτρέπουν τη χορήγηση διαφόρων παροχών σε άτομα που δεν δικαιούνται. Στο νομοσχέδιο αυτό γίνεται αναφορά κυρίως στον τρόπο με τον οποίο θα εντοπίζονται τα ζητήματα αυτά μέσω του συστήματος «Αριάδνη». Γίνεται έτσι προσπάθεια αποκλεισμού διαφόρων φαινομένων παραβατικότητας στο μέλλον. Μέχρι εδώ πολύ σωστά.
Θα μου επιτρέψετε, όμως, να μη σταθώ στις λεπτομέρειες αυτού του νομοσχεδίου, διότι ήδη έχει γίνει επαρκής αναφορά από όλους σχεδόν τους συναδέλφους που μίλησαν από αυτό το Βήμα. 
Εκεί που ήθελα να σταθώ ιδιαίτερα –και επιτρέψτε μου να το κάνω- είναι στα προβλήματα που αντιμετωπίζουν οι πολίτες και στις συνέπειες που υφίστανται στην επικοινωνία και στην επαφή τους με τα ασφαλιστικά τους ταμεία. Θέλω να τονίσω ότι υπ’ αυτές τις οικονομικές συνθήκες, όπου οι πολίτες και η ίδια η κοινωνία βιώνουν μια κατάσταση πρωτοφανούς οικονομικής εξαθλίωσης εξαιτίας της πολιτικής σας και αφού πρώτα βάλατε χέρι στις συντάξεις του ΟΓΑ, αποφασίζετε να περικόψετε τις συντάξεις που χορηγούνται σε υπερήλικες ανασφάλιστους μέσα από τους όρους και τις προϋποθέσεις που επιβάλλετε.
Θα αναφερθώ κατ’ αρχάς στους ομογενείς παλινοστούντες Ποντίους, καθ’ ότι είμαι ποντιακής καταγωγής. Θεσπίσατε ξαφνικά την προϋπόθεση, τουλάχιστον, εικοσαετούς παραμονής τους στην Ελλάδα. Επιπλέον, θεσπίσατε τον όρο του τεκμηρίου διαβίωσης στο ποσό των 10.000 ευρώ και αυτό ισχύει για όλους τους πολίτες ανασφάλιστους υπερήλικες, ακόμα και για τους γηγενείς Έλληνες. Έτσι, αν κάποιος έχει ένα αυτοκίνητο, το οποίο αγοράστηκε πριν από αρκετά χρόνια κι ένα σπίτι στο όνομά του, το οποίο απέκτησε με στεγαστικό δάνειο και δεν παρουσιάζει τα τελευταία χρόνια όσα εισοδήματα απαιτούνται από το νόμο, δεν δικαιούται τη σύνταξη αυτή.
Πέραν τούτου, τους υποβάλλετε σε μια ταλαιπωρία καλώντας τους να προσκομίσουν δικαιολογητικά από την πρώην Σοβιετική Ένωση ότι δεν παίρνουν σύνταξη από εκεί. Αποτέλεσμα της διαδικασίας αυτής είναι να απορριφθούν εξαιτίας και αυτού του λόγου, γιατί αδυνατούν να προσκομίσουν τις βεβαιώσεις αυτές, καθώς στη συντριπτική τους πλειοψηφία είναι μεγάλης ηλικίας και δεν μπορούν προφανώς να ταξιδέψουν.
Κύριε  Υπουργέ, θα πρέπει πραγματικά να γίνει σεβαστή η ιστορία αυτών των ανθρώπων. Δεν θέλω να πω περισσότερα.
Κύριε  Υπουργέ, εξαιτίας αυτών των προβλημάτων δεκαεννιά Βουλευτές καταθέσαμε τροπολογία για την απάλειψη κάποιων διατάξεων. Ελπίζουμε να γίνει αποδεκτή, για να μην προστεθεί και άλλη δυστυχία σε αυτήν την κατηγορία των συμπολιτών μας.
Επίσης, θα ήθελα να αναφερθώ στην τροπολογία σχετικά με τα όρια συνταξιοδότησης των ασφαλισμένων στον ΟΓΑ. Η τροπολογία αυτή θα πρέπει να γίνει αποδεκτή, διότι μόνο έτσι αποκαθίσταται η εξομοίωση των προϋποθέσεων των εργατών με τους άλλους εργαζόμενους. Είναι άδικο να είναι η μόνη κατηγορία εργαζομένων που δεν έχουν τη δυνατότητα να συνταξιοδοτούνται έστω και αν έχουν σαράντα χρόνια ασφαλιστικού βίου, εάν δεν έχουν συμπληρώσει το εξηκοστό έβδομο έτος της ηλικίας τους. Εξοικονομείτε –τουλάχιστον έτσι ακούστηκε- δύο δισεκατομμύρια το χρόνο από την αύξηση γενικά του ορίου ηλικίας των ασφαλισμένων που προτίθενται να συνταξιοδοτηθούν, από τα εξήντα πέντε στα εξήντα επτά. Με την ίδια λογική, πραγματικά, θα μπορούσε να πάει στα ογδόντα και να εξοικονομηθούν είκοσι έξι δισεκατομμύρια. Είναι λογική αυτή; 
Ένα άλλο θέμα, κύριε  Υπουργέ, αφορά τον ΟΑΕΕ, πρώην ΤΕΒΕ. Είναι γνωστό πως οι εισφορές προς το ταμείο αυτό σε σχέση με τις κοινωνικές παροχές που προσφέρει, είναι δυσανάλογες. Θα έλεγα πως  το ύψος των εισφορών είναι δυσβάσταχτο για πάρα πολλούς μικρομεσαίους επαγγελματίες της αγοράς. Σύμφωνα με  το νόμο δίνεται η δυνατότητα, αν δεν κάνω λάθος, με αίτηση του ενδιαφερόμενου να κατέβει ασφαλιστική κατηγορία ώστε να ανταποκριθεί στη μειωμένη εισφορά.
Εδώ, όμως, προκύπτει ένα πρόβλημα. Αν κάποιος καθυστερήσει έστω και μία δόση, εκπίπτει του δικαιώματος αυτού και επανέρχεται στην προηγούμενη κλίμακα, κάτι που οι περισσότεροι, αν θέλετε, δεν γνώριζαν. Έτσι, σήμερα έχουμε κάποια προβλήματα. Πάρα πολλοί δεν μπόρεσαν να αντεπεξέλθουν ή δεν πρόλαβαν προκειμένου να τύχουν αυτού του ευεργετήματος, αν μπορεί, βέβαια, αυτό να χαρακτηριστεί έτσι. Αυτό πρέπει να το εξετάσετε, προκειμένου να διευκολυνθούν όλοι όσοι βρίσκονται σε αυτήν την κατηγορία. 
Τέλος, όσον αφορά τους υπαλλήλους του ΙΚΑ -όπως αναφέρθηκε και από τους προηγούμενους συναδέλφους- του διαγωνισμού Κ9, δεν φαίνεται να δίνεται λύση. Αν θέλετε, δώστε μεγαλύτερη προσοχή, μήπως και μπορεί να βρεθεί κάποια λύση.
Κλείνοντας, θα ήθελα να επισημάνω πως το νομοσχέδιο αυτό έχει κάποια χρησιμότητα, η οποία έχει να κάνει κυρίως με την πρόληψη και αντιμετώπιση διοικητικών παραβάσεων. Δεν δίνει, όμως, λύση σε πολλά προβλήματα της καθημερινότητας και της γραφειοκρατίας, που ταλαιπωρούν τους πολίτες, όπως οι ουρές στα ταμεία για θεώρηση βιβλιαρίων -είδαμε πρόσφατα τι συνέβαινε στο ΙΚΑ- οι καθυστερήσεις στην απονομή των συντάξεων –αναφέρθηκε ο κ. Κακλαμάνης- οι καθυστερήσεις στις επιτροπές για αναπηρικές συντάξεις κ.λπ.. 
Επομένως μπορώ να χαρακτηρίσω το νομοσχέδιο αυτό ως ημιτελές.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Το λόγο έχει η κ. Ασημίνα Σκόνδρα.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κύριε Πρόεδρε.
Κύριοι Υπουργοί, αγαπητές και αγαπητοί συνάδελφοι, το παρόν νομοσχέδιο που συζητάμε σήμερα, είναι πράγματι πολύ σημαντικό. Πέραν αυτού, όμως, είναι και μια απόδειξη ότι η πολιτική που ακολουθεί αυτή η Κυβέρνηση είναι τέτοια που εξυπηρετεί και προασπίζει το συμφέρον και της χώρας και του λαού. 
Είναι χρέος και καθήκον, λοιπόν, όλων μας να στηρίζουμε τέτοια νομοσχέδια. 
Εμείς πρέπει να σας ευχαριστήσουμε, κύριε Υπουργέ, και όχι εσείς, για την αποφασιστικότητα την οποία δείχνετε. 
Επίσης, σε όσους φωνασκούν και κριτικάρουν ανέξοδα τα πάντα, χωρίς, όμως, να αντιπροτείνουν οτιδήποτε άλλο, έχω να απαντήσω ότι ευχάριστες λύσεις στις αναγκαίες μεταρρυθμίσεις δεν υπάρχουν.
Περάσαμε οριστικά τον «κάβο» των επώδυνων δημοσιονομικών μέτρων της περασμένης περιόδου. Τώρα συμμαζεύουμε το κράτος και το νοικοκυρεύουμε, σπάζοντας τα αποστήματα και θεσπίζοντας μέτρα που δεν θα τροφοδοτούν την παθογένεια. Τα ημίμετρα δεν είναι αποτελεσματικά. Όποια αναβολή στις διαρθρωτικές μεταρρυθμίσεις, θα έχει ως επακόλουθο περισσότερα βάρη στο λαό. 
Η Κυβέρνηση εισάγει ρυθμίσεις που εφαρμόζουν τα αυτονόητα και καθοδηγούνται από την κοινή λογική και βάζει τέλος στην παράνομη είσπραξη συντάξεων, ένα κόστος που ξεπερνούσε τα 420.000.000 ετησίως, σε μια δεκαετία, δηλαδή, περισσότερα από 5 δισεκατομμύρια, όσο το σύνολο των περικοπών που έχουν υποστεί οι συντάξεις των γονέων μας. 
Το παρόν νομοσχέδιο, όμως, σηματοδοτεί, επιπλέον, ότι η Κυβέρνηση αποκαθιστά τις αδικίες ετών, βελτιώνοντας έτσι την πληγωμένη σχέση κράτους και πολιτών και ανοικοδομεί ένα κράτος υγιές. 
Κυρίες και κύριοι συνάδελφοι, σήμερα γίνεται ένα σημαντικό βήμα στην ολοκλήρωση μια ασφαλιστικής μεταρρύθμισης. Ολοκληρώθηκε η καταγραφή των ασφαλισμένων και μπαίνει σε εφαρμογή ένας ολοκληρωμένος μηχανισμός διαχείρισης, εποπτείας και ελέγχου, το σύστημα «Αριάδνη», το οποίο, σημειωτέον, δεν κοστίζει στο κράτος ούτε ένα ευρώ. Αυτό το βήμα οδηγεί στον οριστικό φραγμό της κατασπατάλησης των δημοσίων πόρων των ασφαλιστικών μας ταμείων. 
Πρόκειται για το πρώτο μέρος του νομοσχεδίου, το κεφάλαιο 1, από τα άρθρα 1 έως 8, με τα οποία αντιμετωπίζεται η εισφοροδιαφυγή και φοροδιαφυγή.  
Με τα άρθρα 9 έως 13 του κεφαλαίου 2, εξασφαλίζεται η αποτροπή μελλοντικών παραβατικών συμπεριφορών, πολιτών και δημοσίων λειτουργών, μέσω της αυστηροποίησης των ποινών και των κυρώσεων.
Τα άρθρα 14 έως 20 συμβάλλουν στην καταπολέμηση της αδήλωτης και ανασφάλιστης εργασίας. 
Εδώ, όμως, κύριε Υπουργέ, οφείλω να σας μεταφέρω ένα πρόβλημα το οποίο απασχολεί έντονα την αντίπερα όχθη, όχι δηλαδή τους εργαζόμενους, αλλά τους εργοδότες. Η φιλοσοφία της εργασιακής νομοθεσίας είναι η προστασία του εργαζομένου. Λίαν καλώς είναι έτσι. Αυτήν τη στιγμή, όμως, αντιμετωπίζουν πρόβλημα και οι εργοδότες και θα πρέπει να το δούμε.
Έχουν αρχίσει, δηλαδή, και πληθαίνουν τα φαινόμενα διένεξης και εργαζομένων με εργοδότες. Διενεργούνται, όμως, έλεγχοι και από τα ασφαλιστικά ταμεία με βάση τη δεκαετία, όπου πριν από μία δεκαετία η κατάσταση ήταν τελείως διαφορετική, γιατί τα είκοσι πέντε ημερομίσθια μηνιαίως ήταν πάγια. Υπάρχουν, λοιπόν, διαφορές.
Αυτές οι διαφορές, που ανακύπτουν, έχουν ως αποτέλεσμα να προβαίνουν οι υπηρεσίες σε ελέγχους. Και βάσει αυτών των περιπτώσεων και μέχρι να αποφανθεί η επιτροπή, θα πρέπει ο εργοδότης να καταβάλει το ήμισυ τουλάχιστον των εισφορών, που θεωρητικά του αναλογούν, χωρίς να τελεσιδικήσει –ας πούμε- η αρμόδια επιτροπή. Και ακριβώς σε αυτό το διάστημα, μέχρι να βγει οριστική απόφαση, δεν δικαιούνται ασφαλιστική ενημερότητα οι εργοδότες. 
Θα πρέπει, νομίζω, να το δούμε και αυτό, γιατί είναι ένα βαρύ πλήγμα στην επιβίωση των επιχειρήσεων.
Πρέπει, επίσης, να αξιολογηθεί και ο τρόπος εφαρμογής των κείμενων διατάξεων του νόμου από τις δημόσιες υπηρεσίες, ώστε ταυτόχρονα να προστατεύονται τόσο οι εργαζόμενοι όσο και οι εργοδότες. 
Οι υπηρεσίες, επίσης, θα πρέπει να υποχρεούνται να προχωρούν, όταν διαπιστώνουν ότι οι ισχυρισμοί δεν ευσταθούν, σε πιθανές καταγγελίες και σε αυτεπάγγελτη δίωξη κατά του καταγγέλλοντος ώστε να αποκατασταθεί το δίκαιο.
Επιστρέφω στα άρθρα του νομοσχεδίου: 
Είναι πολύ θετικό ότι υλοποιούνται παράλληλα πολιτικές για την επανένταξη ανέργων στην αγορά εργασίας. Με το άρθρο 30 του Κεφαλαίου 2, επί παραδείγματι, δίνεται για πρώτη φορά η δυνατότητα σε κατόχους άδειας ασκήσεως επαγγέλματος, που δεν ασκούν ελεύθερο επάγγελμα ή οποιοδήποτε άλλο επάγγελμα, να μπορούν να εγγράφονται ως άνεργοι στα Μητρώα Ανέργων του ΟΑΕΔ, διευκολύνοντας έτσι την επανένταξή τους στην αγορά εργασίας.
Τέλος, εισάγονται απαραίτητες ρυθμίσεις για την ορθολογική αξιοποίηση της περιουσίας του δημοσίου, προκειμένου να αντιμετωπιστούν φαινόμενα διασπάθισης του δημοσίου χρήματος. 
Καλωσορίζω τη δέσμευση του Υπουργού ότι όσοι εισέπραξαν παρανόμως συντάξεις, καταχράστηκαν χρήματα του ελληνικού δημοσίου, θα κληθούν να τα επιστρέψουν στα ταμεία. Είναι ζήτημα οικονομικό, αλλά πρωτίστως ηθικό, κύριε Υπουργέ, και πρέπει να γίνει πράξη.
Κυρίες και κύριοι συνάδελφοι, άλλα σημεία του νομοσχεδίου που θεωρώ ότι η πολιτική ηγεσία του Υπουργείου οφείλει να στρέψει την προσοχή της είναι: 
Στο δεύτερο μέρος, που αφορά ρυθμίσεις του ΟΑΕΔ, προβλέπεται ότι η συμμετοχή σε προγράμματα επαγγελματικής κατάρτισης ανέργων δεν θα αποτελεί λόγο διαγραφής των εγγεγραμμένων στον ΟΑΕΔ, η οποία ήταν και η αιτία που μέχρι σήμερα πολλοί νέοι δεν συμμετείχαν στα προγράμματα επαγγελματικής κατάρτισης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό λεπτό, κύριε Πρόεδρε.
Εδώ, κύριε Υπουργέ, θέλω να σκεφτείτε τη δυνατότητα δημιουργίας ξεχωριστών προγραμμάτων που να ευνοούν τις πιο αδύναμες ομάδες μεταξύ των ανέργων. Θα αναφερθώ χαρακτηριστικά στις γυναίκες, αλλά και στους άνδρες που αποτελούν μονογονεϊκές οικογένειες, όπως και τις διαζευγμένες κυρίως γυναίκες, που ξαφνικά μένουν χωρίς οικονομικούς πόρους.
Στο άρθρο 30 που αφορά στην εγγραφή στο Μητρώο του ΟΑΕΔ, θέλω να κοιτάξετε τη δυνατότητα να δοθεί δικαίωμα να μπουν στα προγράμματα επιδότησης της ανεργίας και οι αγρότες. Και αυτοί είναι αυτεπάγγελτοι και, απ’ όσο γνωρίζω, μέχρι σήμερα εξαιρούνται. 
Κύριε Υπουργέ, αυτό είναι ένα σοβαρότατο ζήτημα και για το νομό μου, που είναι αγροτικός, την Καρδίτσα, όπου και αυτοί οι αγρότες έχουν πληγεί βάναυσα. Θα σας καλούσα να το δείτε και θα σας παρακαλούσα γι’ αυτό.
Επίσης, η συνταξιοδότηση των αγροτών, που κατά κόρον αναφέρθηκε, και το θέμα με τα σαράντα χρόνια είναι και σωστό και δίκαιο, αλλά και ουσιαστικό και πρακτικό και αναπτυξιακό, κύριε Υπουργέ, αν σκεφθείτε ότι ο πρωτογενής ιστός είναι και η βάση του δευτερογενή και τριτογενή τομέα. 
Επίσης, ένα ακόμα θέμα που αφορά τους αγρότες είναι ο διακανονισμός των καθυστερούμενων οφειλών προς τον ΟΓΑ. Βεβαίως, αναφέρεται στο νομοσχέδιο για μέχρι το ποσό των 4.000 ευρώ. Θα έπρεπε, όμως, να εξετάσετε το ενδεχόμενο να πάει ανεξαρτήτου ποσού και μάλιστα να μην μένουν ούτε μία μέρα ανασφάλιστοι. Σε πολλές περιπτώσεις το κράτος οφείλει στους αγρότες επιστροφές. Αυτές δεν συμψηφίζονται. Εδώ τι γίνεται; Δεν θα πρέπει να βρεθεί τρόπος ώστε να δοθούν λύσεις που να βοηθήσουν τον αγρότη να επιζήσει και να συνεχίσει να καλλιεργεί τα χωράφια του;
Κλείνοντας, κυρίες και κύριοι συνάδελφοι, τονίζω ότι το παρόν σχέδιο νόμου περιέχει διατάξεις οι οποίες θα προσφέρουν στο ελληνικό κράτος μεγάλο οικονομικό όφελος. Γίνεται, παράλληλα, μια αρχή, ώστε να επανακάμψει η αγορά εργασίας, να εκλείψουν οι χρόνιες παθήσεις του συστήματος και να αποκατασταθούν σχέσεις εμπιστοσύνης κράτους-πολιτών, αλλά και πολιτών-πολιτικών.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Τζαμτζής.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, κυρίες και κύριοι συνάδελφοι, περασμένη η ώρα, 23.55΄. Τα θέματα, όμως, είναι πάρα πολύ σημαντικά. Και αυτό που θέλω να τονίσω για άλλη μια φορά, είναι ότι το νομοσχέδιο συμπεριλαμβάνει πραγματικά πάρα πολλές θετικές ρυθμίσεις, ρυθμίσεις που βρίσκονται στη σωστή κατεύθυνση και που πραγματικά δίνουν λύσεις που περιμέναμε για πολλά χρόνια.
Κύριε Υπουργέ, την προηγούμενη Πέμπτη που μίλησα, έκανα μία σειρά προτάσεων. Σήμερα θα κάνω το ίδιο. Ξέρετε ότι σας αγαπώ και σας εκτιμώ, ξέρετε πολύ καλά ότι εκτιμώ τη δουλειά που κάνετε, ταυτόχρονα, όμως, θέλω να είμαι και χρήσιμος. 
Αυτήν τη στιγμή υπάρχουν προβλήματα. Θα καταθέσω στα Πρακτικά της Βουλής μία σειρά συγκεκριμένων προτάσεων για τη μείωση του ορίου ηλικίας συνταξιοδότησης των αγροτών, με ιδιαίτερη έμφαση στην αγρότισσα. Το λέω αυτό διότι είναι ένα τεράστιο πρόβλημα. Καμμία γυναίκα εργαζόμενη, παρά τις ρυθμίσεις που κάναμε και έχουμε ήδη ψηφίσει, δεν πάει πάνω από τα εξήντα. Για ποιο λόγο πρέπει να πηγαίνει η γυναίκα αγρότισσα, σήμερα ειδικά που πληρώνει, σήμερα ειδικά που είναι ο ΟΓΑ κύριος φορέας ασφάλισης των αγροτών; Και θέλω να σταματήσει να λέγεται ότι οι αγρότες δεν πλήρωναν. Οι αγρότες πλήρωναν μέσα από τη διαδικασία της φορολόγησης κατά την πώληση των αγροτικών προϊόντων. Γίνονταν κρατήσεις και το ξέρουμε πολύ καλά αυτό. 
Έχω στα χέρια μου τον πρώτο, ουσιαστικά, μπούσουλα που είχε εκδώσει ο ΟΓΑ. Τον υπογράφει ο Αντώνης Μπερνάρης, πρώτος Διοικητής του ΟΓΑ τον οποίο τοποθέτησε τότε ο Κωνσταντίνος Καραμανλής. «Προϋποθέσεις και διαδικασία απονομής συντάξεων από τον ΟΓΑ». Είναι μία σειρά από ρυθμίσεις που πραγματικά, τουλάχιστον όσες διάβασα, είναι πρωτοποριακές. Δίνουν λύσεις. Και πραγματικά εμείς σε κάποια σημεία δεν ακολουθούμε. 
Καταθέτω για τα Πρακτικά αυτές τις προτάσεις, τις οποίες, ειρήσθω εν παρόδω, κύριε Υπουργέ, και εσείς τις έχετε υπογράψει και ο ίδιος ο Πρωθυπουργός.
(Στο σημείο αυτό ο Βουλευτής κ. Ιορδάνης (Δάνης) Τζαμτζής καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έρχομαι στο θέμα των γεννηθέντων το 1948 και 1949: Τεράστια αδικία. Πρέπει να βρεθεί λύση. Για ένα κομμάτι έχει βρεθεί λύση. Η λύση είναι να δοθεί δύο χρόνια παράταση στα προγράμματα πρόωρης συνταξιοδότησης των αγροτών. Με τους υπόλοιπους τι θα γίνει; Δεν μπορεί να έχουμε δύο κατηγορίες πολιτών. Πρέπει να βρεθεί λύση.
Δεύτερο θέμα όπου κι εκεί πάλι όλοι οι υπόλοιποι είναι β΄ κατηγορίας και α΄ κατηγορίας είναι οι ασφαλισμένοι του ΙΚΑ: Στο ΙΚΑ αν είναι κάποιος ανάπηρος και με 51% αναπηρία παίρνει έστω και μειωμένη σύνταξη. Όλοι οι υπόλοιποι δεν παίρνουν σύνταξη με 51%. Παίρνουν με 67%. Ένας αγρότης, δηλαδή, έχοντας σοβαρό πρόβλημα υγείας, θα πάει να δουλέψει, ενώ κάποιος άλλος, με το ίδιο πρόβλημα υγείας, θα πάρει τη σύνταξη, έστω και μειωμένη. 
Πρέπει να λυθεί αυτό το θέμα, κύριε Υπουργέ. Δεν μπορεί  το ΙΚΑ να έχει άλλες ρυθμίσεις από τους άλλους εργαζόμενους. Αυτή η ιστορία είναι άδικη και πρέπει να τελειώσει!
Όσον αφορά το επίδομα ανεργίας για τους αγρότες, πρέπει να υπάρχει ένα όριο. Εφόσον κάτω από δώδεκα στρέμματα δεν του δίνεις σύνταξη του ΟΓΑ, δεν μπορείς να τον έχεις αιχμάλωτο. Με δύο και με πέντε στρέμματα δεν λογίζεται αγρότης. Πρέπει να έχει δικαίωμα να μπει στο Ταμείο Ανεργίας, όπως μπαίνουν οι άλλοι εργαζόμενοι. Διότι αυτός ο «αγρότης» δουλεύει, κάνει μεροκάματα, για να μπορέσει να επιβιώσει.
Συνεχίζω με την τροπολογία την οποία καταθέσαμε σχετικά με το εργόσημο. Αυτό πρέπει να περάσει, κύριε Υπουργέ, διότι καταλαβαίνετε ότι είναι πολύ σημαντικό το θέμα. Αυτοί οι οποίοι δεν μπόρεσαν να κάνουν ένσημα το 2012, έστω και με μια ποινή, να πληρώσουν αυτήν την ποινή και να περάσει. 
Άκουσα πριν από λίγο τον κ. Κουρουμπλή να μιλάει για ήρωες που άντεξαν στα καθεστώτα στη Ρωσία και στην Αλβανία. Το προσπερνώ αυτό. Ας το λύσουν με το ΚΚΕ το θέμα. Εμένα το θέμα μου είναι οι ανασφάλιστοι υπερήλικες. Αναφέρθηκα και την προηγούμενη φορά. Μπαίνει τεράστιο θέμα με αυτούς τους αδερφούς μας που έχουν έρθει από τη Βόρειο Ήπειρο και τους νεοπρόσφυγες από την πρώην Σοβιετική Ένωση. Έχω στα χέρια μου αυτό το βιβλίο, που αναφέρει στη σελίδα 14 το νομοθετικό διάταγμα περί ειδικών μέτρων προστασίας των εξ Αιγύπτου Ελλήνων υπηκόων και ομογενών. Το 1964-1965 έγινε ρύθμιση για τους Αιγυπτιώτες που ήρθαν τότε στην Ελλάδα. Είναι εκ των ων ουκ άνευ να τονίσω ότι δεν μπορούμε να τους αφήσουμε έτσι. 
Έχω περίπτωση, Υπουργέ μου, και έχω και ονόματα που δεν θέλω να δημοσιοποιήσω, αλλά είναι στη διάθεσή σας οποιαδήποτε στιγμή θέλετε. Σε μητέρα, καρκινοπαθή αυτήν τη στιγμή, της κόψαμε τη σύνταξη. Ταυτόχρονα κόρη παρατετραπληγική, που δεν μπορεί να κουνήσει τίποτε, δεν μπορεί να πάει πουθενά, γιατί την αναγκάζουμε να περάσει ξανά από το ΚΕΠΑ; Περιμένει εδώ και επτά μήνες να περάσει από τα ΚΕΠΑ, για να αποδείξει τι η παρατετραπληγική; Είναι όπως και στην περίπτωση αυτών που έχουν πρόβλημα με τα άκρα, δηλαδή, δεν έχουν χέρι, δεν έχουν πόδι. Θα αποδείξουν τι; Ότι θα φυτρώσει –πανάθεμά το!- αυτό το πόδι; Κάποτε πρέπει να τελειώσει αυτή η αδικία! Δεν μπορεί να συνεχιστεί αυτό το πράγμα!
Όσον αφορά τους αδερφούς μας από τη Βόρειο Ήπειρο και τους Ποντίους αδερφούς μας που έχουν έρθει από την πρώην Σοβιετική Ένωση, πρέπει να βρεθεί λύση, Υπουργέ μου. Με 30 ή 50 ευρώ που παίρνουν σύνταξη δεν μπορούμε να τους κόψουμε αυτό το βοήθημα που τους δίναμε. 
Επιπλέον, τα είκοσι χρόνια δεν μπορούν να ισχύσουν. Όταν ήρθαν, ήμουν δήμαρχος στη Σκύδρα. Ήρθαν πεντακόσιοι άνθρωποι. Τους μοίρασα από μια κουβέρτα. Τους πήρε στα σπίτια του ο κόσμος. Τα πρώτα δύο-τρία χρόνια δεν είχαν σταθερή κατοικία. Μεγάλο το πρόβλημα! Δεν μπορούν να αποδείξουν αυτό το πράγμα. Από το 1996-1997 και μετά απέκτησαν σταθερή κατοικία. Πιο πριν, όμως, δεν μπορούν να το αποδείξουν. Δεν είναι δυνατόν να τους λέμε από το 1992. Πρέπει να δούμε ξανά αυτό το θέμα.
Διαδοχική ασφάλιση για τους αγρότες. Πάει να βγάλει ο αγρότης σύνταξη και του λένε, επειδή έχει δουλέψει και εργάτης, «κατέθεσε και τα χαρτιά σου». Αυτό απαιτεί, Υπουργέ μου, περίπου δεκαεπτά μήνες για να πάρει σύνταξη. Εφόσον η σύνταξη που θα πάρει θα είναι του ΟΓΑ, να παίρνει κατευθείαν μόνο τη σύνταξη του ΟΓΑ. Να καταθέτει τα χαρτιά του και στη συνέχεια, αφού πάρει τη σύνταξη του ΟΓΑ, να κάνει τα χαρτιά του για τη συμπληρωματική διαδοχική σύνταξη. Αυτή η ταυτόχρονη κατάθεση δημιουργεί ένα κομφούζιο. Περιμένει η υπηρεσία του ΟΓΑ να πάρει τα χαρτιά, το πότε θα έρθει η απάντηση είτε για σύνταξη της Γερμανίας είτε για άλλη σύνταξη από το ΙΚΑ ή από οπουδήποτε, περιμένει και ο αγρότης με το στόμα ανοιχτό. Να περιμένει τι; Πότε θα πάρει μετά από δεκαπέντε μήνες; Αυτό το θέμα είναι πολύ απλό και πρέπει να το ρυθμίσετε. Να πάρει μόνο την αγροτική σύνταξη και στη συνέχεια να προχωρήσει. 
Θέμα ΟΑΕΕ. Έχουν υποχρεωθεί οι αγρότες σε μικρούς συνοικισμούς κάτω των χιλίων κατοίκων να εγγραφούν υποχρεωτικά στον ΟΑΕΕ. Και τι έχει συμβεί; Σε αυτούς τους ανθρώπους τώρα έρχονται κάτι φιρμάνια, που τους λένε να πληρώσουν 20.000 ευρώ ή 30.000 ευρώ για εισφορές στον ΟΑΕΕ. Πλήρωναν ταυτόχρονα στον ΟΓΑ. Είναι δυνατόν; Θέλει ο ΟΑΕΕ να πάρει, θέλει και ο ΟΓΑ να πάρει; Εγώ είμαι σε ένα χωριό τριακοσίων κατοίκων, πληρώνω κανονικά τον ΟΓΑ μου και έχω και μια μικρή δραστηριότητα πληρώνοντας μάλιστα απόλυτα το γράμμα του νόμου. Επειδή με τον τσαμπουκά ήρθε ο ΟΑΕΕ και με ενέγραψε, θα μου πάρει και 30.000 ευρώ; Πού θα τα βρει ο κόσμος αυτά; 
Τα ΚΕΠΑ νομίζω είναι θέμα πολύ σοβαρό και ήδη το έχω τονίσει. Οι μόνιμες αναπηρίες πρέπει να περνούν χωρίς καμμία συζήτηση. Και εδώ συμβαδίζει και το αίτημα που έχουμε κάνει για τη δημιουργία ΚΕΠΑ στα Γιαννιτσά-και απευθύνομαι περισσότερο στον κ. Παναγιωτόπουλο- για να απεγκλωβιστεί αυτή η διαδικασία, για να μπορούν να περάσουν πιο γρήγορα όλοι αυτοί οι ανάπηροι απ’ αυτές τις διαδικασίες και να μην καθυστερούν εννιά και δέκα μήνες. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε, κι ευχαριστώ για την ανοχή σας. 
Αυτό το οποίο θέλω να τονίσω είναι πως όταν διαβάζει ο Μαυροβουνιώτης ή ο Σκυδραίος ή ο Εδεσσαίος ότι στην Αθήνα περνάνε σε τέσσερις μήνες απ’ τα ΚΕΠΑ -πολύ καλά κάνατε και το συντομεύσατε το χρονικό διάστημα- τρελαίνεται, γιατί αυτός δεν έχει περάσει σε δώδεκα μήνες. Και ορμάει επάνω μας και μάλιστα δικαιολογημένα. Κάτι πρέπει να γίνει με τους γιατρούς. Θα τους δώσουμε κάτι παραπάνω; Κάτι πρέπει να γίνει για να μπορούν να περάσουν και να τελειώνουμε. 
Αυτό που θέλω να πω, τελειώνοντας, είναι ότι ένα θέμα που πρέπει να δείτε ακόμη είναι να προσμετράται ο χρόνος εργασίας του ιδιωτικού τομέα στο δημόσιο, σαν εμπειρία, σαν χρόνος υπηρεσίας. Πρέπει να προσμετράται ο χρόνος τον οποίον έχουν δουλέψει πολλοί άνθρωποι στον ιδιωτικό τομέα. 
Σας ευχαριστώ πολύ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όπως είδατε, κύριε Τζαμτζή, όταν κάποιος λέει ενδιαφέροντα πράγματα, το Προεδρείο είναι υποχρεωμένο να δώσει τον χρόνο, αλλά δεν καταλαβαίνω…</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κατά την κρίση ποίου λέει κάποιος ενδιαφέρονται πράγματα; Αυτό είναι κατά την κρίση σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Χαραλαμπίδου, αφήστε με να τελειώσω. Πριν προλάβω να τελειώσω, καταλάβατε τι θέλω να πω; Όχι, δεν καταλάβατε.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Αμέσως μετά μιλά ένας σύντροφός μου και θα ήθελα να του δώσετε τον ίδιο χρόνο, έντεκα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστώ πάρα πολύ για την παρατήρηση και για τον χρόνο που θα δώσετε στον συνάδελφό σας.
Θέλω, λοιπόν, να πω ότι είναι πάρα πολύ ωραία να κάνουμε κριτική στο Προεδρείο. Αλλά πρέπει πρώτα απ’ όλα να κάνουμε κριτική στον εαυτό μας και αυτό ισχύει πρωτίστως για μένα. 
Εντάξει, κυρία Χαραλαμπίδου; Σας ευχαριστώ.
Τον λόγο έχει ο κ. Ιωάννης Κεφαλογιάννης.</ChairmanSpeech> 
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Με εντάξατε και στον ΣΥΡΙΖΑ;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εγώ κατάλαβα ότι εννοεί τον κ. Καραγιαννίδη, που μιλά αμέσως μετά από εσάς. Θα τον ακούσουμε και τον κ. Καραγιαννίδη με χαρά. 
Ορίστε, κύριε Κεφαλογιάννη.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, το σχέδιο νόμου «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις» του Υπουργείου Εργασίας, Κοινωνικής Ασφάλισης και Πρόνοιας έρχεται να προσθέσει ένα σημαντικό και απαραίτητο εργαλείο στην αναζήτηση μιας μακροχρόνιας λύσης για αρκετά ενδημικά προβλήματα στον εργασιακό χώρο, στην κοινωνική ασφάλιση και στο κράτος πρόνοιας.
Έπειτα από αρκετές διαβουλεύσεις στη Διαρκή Επιτροπή Κοινωνικών Υποθέσεων εισάγεται στην Ολομέλεια ένα νομοσχέδιο, το οποίο στοχεύει αφ’ ενός στον εξορθολογισμό του κρατικού μηχανισμού όσον αφορά τα εργασιακά και αφ’ ετέρου στην αποτροπή φαινομένων παραβατικότητας, όσον αφορά τη λήψη συνταξιοδοτικών και άλλων κοινωνικών παροχών, τα οποία κοστίζουν στον Έλληνα φορολογούμενο δεκάδες εκατομμύρια ετησίως. 
Η παράνομη είσπραξη συντάξεων, η κατάχρηση συντάξεων χηρείας, τα οικογενειακά επιδόματα που καταβάλλονται σε διαζευγμένους, μολονότι δεν έχουν την επιμέλεια των τέκνων κ.λπ., δεν συνθέτουν μόνο ένα άμεσο αλλά και ένα μακροπρόθεσμο δημοσιονομικό πρόβλημα. 
Αν συνειδητοποιήσουμε ότι η σημερινή κατάχρηση των δημόσιων πόρων έχει αθροιστικές επιπτώσεις σε ολόκληρο τον κρατικό μηχανισμό και στο κράτος πρόνοιας, μπορούμε να καταλάβουμε και την ανάγκη να διευθετήσουμε το ζήτημα το ταχύτερο δυνατό, ώστε να διασφαλίσουμε το κράτος πρόνοιας σε βάθος χρόνου, ιδιαίτερα εάν λάβουμε υπ’όψιν και το δημογραφικό πρόβλημα της χώρας. Πέραν δηλαδή της ειδικής και νομικής διάστασης του θέματος της κατάχρησης του δημοσίου χρήματος και της απαξίωσης του κόπου και των θυσιών του ελληνικού λαού, οφείλουμε να διασφαλίσουμε την οικονομική και κοινωνική αποτελεσματικότητα του συστήματος κοινωνικής προστασίας στη χώρα μας, ώστε να μπορεί και στο μέλλον κάθε πολίτης να δικαιούται όλα όσα έχει εκείνος πληρώσει να απολαμβάνει. 
Κυρίες και κύριοι συνάδελφοι, πέραν απ’ την απλή καταγραφή των ασφαλισμένων στα διάφορα ταμεία, η οποία βρίσκεται σε εξέλιξη και θα μας προσφέρει μια σαφέστερη εικόνα των συστημικών αναγκών, χρειαζόμαστε κι ένα σύνολο εργαλείων, τα οποία θα μπορούν να αποτρέπουν μελλοντικές απόπειρες καταχρηστικής συμπεριφοράς. 
Το νομοσχέδιο του Υπουργείου Εργασίας, που έχουμε μπροστά μας, επιδιώκει να φέρει έναν μεγάλο αριθμό μεταρρυθμίσεων, οι οποίες θα απαλλάξουν τον κρατικό μηχανισμό από τα κακώς κείμενα, που επέτρεπαν παραβατικές συμπεριφορές εντός και εκτός αυτού. 
Η καινοτομία του «Αριάδνη» έγκειται στην αυτοματοποίηση, τον ανασχεδιασμό και την ηλεκτρονική οργάνωση των διαδικασιών, σχετικώς με την διοικητική αποτύπωση των πράξεων μεταβολής της δημογραφικής και οικογενειακής κατάστασης των ασφαλισμένων. 
Επιπροσθέτως, η ηλεκτρονική οργάνωση θα επιταχύνει αρκετές γραφειοκρατικές διαδικασίες, με αποτέλεσμα την τάχιστη μετάδοση των πληροφοριών στους αρμόδιους φορείς, αλλά και τη γρήγορη εξυπηρέτηση των πολιτών στις υποθέσεις τους με τις ίδιες τις υπηρεσίες. 
Πέραν, όμως, του συστήματος «Αριάδνη», κυρίες και κύριοι συνάδελφοι, το νομοσχέδιο περιέχει σειρά σπονδυλωτών διατάξεων, για τη ρύθμιση πολυεπίπεδων ζητημάτων του Υπουργείου Εργασίας, με σκοπό την οικοδόμηση ενός υγιούς κρατικού μηχανισμού πρόνοιας, ο οποίος θα λειτουργεί γρήγορα και αποτελεσματικά. 
Επιτρέψτε μου να αναφέρω επιγραμματικά μόνο κάποιες από τις μεταρρυθμίσεις ή καινοτομίες που προβλέπονται στο κείμενο και νομίζω ότι αξίζουν της προσοχή μας. Μεταξύ άλλων, προβλέπονται τα εξής: Ενίσχυση των ελεγκτικών μηχανισμών με τη συνδρομή της Οικονομικής Αστυνομίας και της Δίωξης Ηλεκτρονικού Εγκλήματος στους ελέγχους του Σώματος Επιθεώρησης Εργασίας και της Ειδικής Υπηρεσίας Ελέγχου Ασφάλισης. 
Ο Σύνδεσμος Ελλήνων Τουριστικών Επιχειρήσεων, ΣΕΤΕ, αναγνωρίζεται ως ισότιμος κοινωνικός εταίρος και αποκτά επιτέλους εκπροσώπηση στο διοικητικό συμβούλιο του ΟΑΕΔ. Δημιουργείται στην ΗΔΙΚΑ ηλεκτρονικό αρχείο ακίνητης περιουσίας όλων των φορέων που εποπτεύονται από το Υπουργείο Εργασίας. Απλουστεύεται το καθεστώς ασφάλισης των Διευθυντών Τουριστικών Καταλυμάτων. Ενισχύονται μέσω αποσπάσεων τα Κέντρα Πιστοποίησης Αναπηρίας με ιατρικό, διοικητικό και γραμματειακό προσωπικό. Δίνεται η δυνατότητα χορήγησης συντάξεων από τον ΟΓΑ, ακόμα και αν ο ασφαλισμένος οφείλει εισφορές μέχρι του ποσού των 4.000 ευρώ. Παρατείνεται τέλος η ασφαλιστική κάλυψη ανέργων μέχρι τις 28-2-2014, κάτι που σίγουρα θα δώσει μια σημαντική ανάσα σε αρκετούς δικαιούχους. 
Κύριε Υπουργέ, προκειμένου να επιτευχθεί το βέλτιστο αποτέλεσμα από τη συγκεκριμένη μεταρρυθμιστική προσπάθεια, είναι απαραίτητο να υπάρχει και το αντίστοιχο προσωπικό που θα την εφαρμόσει. Τους τελευταίους μήνες έχει ξεκινήσει ο απαιτούμενος από χρόνια ποσοτικός εξορθολογισμός, δεν είμαι όμως βέβαιος  ότι έχει γίνει και ο σωστός καταμερισμός στις υπηρεσίες, με αποτέλεσμα να δημιουργούνται κενά που αποτελούν τροχοπέδη στην ομαλή τους λειτουργία. Μεταξύ άλλων, αποχώρησε μια έμπειρη και εξειδικευμένη ομάδα εργαζομένων, όπως αυτή της 9Κ, για την οποία θα πρέπει να δοθεί μια άμεση λύση παράλληλα με την απορρόφηση της αντίστοιχης ομάδας, της 8Κ. 
Κυρίες και κύριοι συνάδελφοι, η κρίση που εδώ και τέσσερα χρόνια σχεδόν τυραννά τους Έλληνες πολίτες, καταρρακώνοντας την ποιότητα ζωής τους, καθιστά εμάς τη Βουλή των Ελλήνων, υπεύθυνους να αντιμετωπίσουμε σήμερα τις κακοδαιμονίες ενός κράτους που έμενε για πολλές δεκαετίες απλός θεατής σε όλα εκείνα, τα οποία οδήγησαν στην κατάρρευσή του. 
Για να γίνει αυτό, πρέπει να καταφέρουμε να υπερβούμε το παραδοσιακό μοντέλο πολιτικής αντιπαράθεσης. Δεν θα αναφερθώ στον όρο της συναίνεσης αλλά σε αυτόν της ορθολογικής επιλογής. Οφείλουμε να διαχωρίσουμε τα ιδεολογικά προστάγματα του καθενός από την αντικειμενική ανάλυση του προβλήματος και την ουσιαστική προσπάθεια εξεύρεσης λύσης. Η αντιμετώπιση της παραβατικότητας στην κοινωνική ασφάλιση είναι προαπαιτούμενο για μία ευνομούμενη πολιτεία, πόσω μάλλον όταν οι κρατικοί πόροι είναι περιορισμένοι. 
Κυρίες και κύριοι συνάδελφοι, το ασφαλιστικό μας σύστημα έχει ξεπεράσει τα όριά του εδώ και πολλά χρόνια. Τα κύρια αίτια ήταν η έλλειψη μακρόπνοου σχεδιασμού και ουσιαστικού ελέγχου. Η υπό συζήτηση νομοθετική πρωτοβουλία εμπεριέχει διατάξεις που διασφαλίζουν την προστασία του δημοσίου χρήματος όσο και των εισφορών των ασφαλισμένων. 
Η ψήφιση και η εφαρμογή τους είναι ευθύνη όλων απέναντι στις επόμενες γενιές. Πραγματικά θεωρώ, βάσει των όσων σας προανέφερα, ότι το παρόν νομοσχέδιο ενέχει τις απαραίτητες μεταρρυθμίσεις που θα απαλλάξουν τον κρατικό μηχανισμό από πολλά κακώς κείμενα, αλλά και θα διασφαλίσουν την οικονομική και κοινωνική αποτελεσματικότητα του συστήματος κοινωνικής προστασίας στη χώρα μας. Οφείλουμε στο τέλος να προσφέρουμε στον ελληνικό λαό όλα όσα εκείνος έχει πληρώσει για να απολαμβάνει. 
Για όλους τους παραπάνω λόγους καλώ τους συναδέλφους ανεξαρτήτως παράταξης να υποστηρίξουν τη μεταρρυθμιστική προσπάθεια της Κυβέρνησης. 
Ευχαριστώ για την προσοχή σας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την Έκθεση της στο σχέδιο νόμου του Υπουργείου Εξωτερικών: 
«Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The trans Adriatic Pipeline Project μετά του Παραρτήματος αυτής». 
Ο συνάδελφος κ. Καραγιαννίδης έχει το λόγο.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε. 
Θα μιλήσω για τα άρθρα από 14 έως 16 που αφορούν την εκ παραλλήλου αρμοδιότητα της Οικονομικής Αστυνομίας και την πρόσβασή της σε όλα τα δημόσια στοιχεία που αφορούν στις σχέσεις εργασίας ΙΚΑ-ΣΕΠΕ, που ακόμη και αν δεν πρόκειται για ποινικά αξιόποινες πράξεις, είναι ένα πολύ επικίνδυνο σημείο. 
Τι ακριβώς συνεπάγεται η συμπλήρωση του αντικειμένου της αποστολής της Οικονομικής Αστυνομίας με την έρευνα, την πρόληψη και την καταστολή της αδήλωτης ανασφάλιστης εργασίας; Η σύλληψη μόνιμα εγκατεστημένου επί εικοσαετίας μετανάστη χωρίς χαρτιά κατά την αναζήτηση εργασίας, εντάσσεται στην πρόληψη της αδήλωτης εργασίας; Σε ποιες άλλες χώρες είναι καθ’ ύλην και εκ παραλλήλου συναρμόδιες οι αστυνομικές υπηρεσίες και οι ελεγκτικές αρχές του Υπουργείου Εργασίας;
Ως γνωστόν, οι ελεγκτές του ΙΚΑ και του ΣΕΠΕ είναι από την κείμενη νομοθεσία υποχρεωμένοι να εξετάζουν και να παρεμβαίνουν στο αντικείμενο της εργασιακής σχέσης κι όχι να εστιάζουν στο υποκείμενο αυτής. Γι’ αυτόν άλλωστε το λόγο στερούνται της εξουσίας ελέγχου των στοιχείων της ταυτότητας του εργαζομένου. 
Η Αστυνομία έχει άλλα περιθώρια ελέγχου, τα οποία εάν αξιοποιήσει στο πεδίο της έρευνας και της πρόληψης των κρουσμάτων της αδήλωτης και ανασφάλιστης εργασίας, θα μπορέσει να τα μετατρέψει σε μέσα εντοπισμού ανεπισήμων μεταναστών στο εσωτερικό των επιχειρήσεων.
Παράλληλα, ήδη από οκταετίας τελεί σε ισχύ ανεφάρμοστη -πρακτικά χάρη στα αντανακλαστικά πολλών εργατικών κέντρων- η κατάπτυστη διάταξη του άρθρου 84 του ν.3386/2005, σύμφωνα με την οποία δημόσιοι υπάλληλοι, εφόσον πιθανολογούν και διαπιστώνουν ότι ο αλλοδαπός δεν έχει άδεια αναμονής σε ισχύ, οφείλουν να μη συναλλάσσονται μαζί του, αλλά να ειδοποιούν τις αρμόδιες αστυνομικές αρχές.
Γεννάται, λοιπόν, το ερώτημα συνυπολογιζόμενων όσων προηγήθηκαν σε σχέση με το νέο πειθαρχικό των εμπλεκομένων υπαλλήλων: Πρώτον, ο υπάλληλος του ΣΕΠΕ, όταν ένας αλλοδαπός απευθύνεται στο κατάστημα για να ενημερωθεί για τα δικαιώματά του ή ο υπάλληλος του ΙΚΑ, που πραγματοποιεί μία επιτόπια έρευνα σε βιοτεχνία όπου παραδοσιακά ασχολείται μεγάλος αριθμός μεταναστών, τι συνεπάγεται η παράληψη ενημέρωσης της Οικονομικής Αστυνομίας; Ότι σε έναν εργασιακό χώρο πιθανότατα εργάζονται μετανάστες χωρίς χαρτιά; 
Αυτό, λοιπόν, που μας κάνετε με αυτό το άρθρο είναι να εμπλέξετε την Αστυνομία για άλλους σκοπούς κι όχι γι’ αυτούς που εσείς λέτε.
Όσον αφορά το άρθρο 17, ουσιαστικά ανοίγετε την πόρτα στον ιδιωτικό τομέα, ώστε να εμπλακεί στον έλεγχο των επιχειρήσεων. Δεδομένης της διαφθοράς που έχουμε γνωρίσει από τον ιδιωτικό τομέα και της διαπλοκής, αυτό που ουσιαστικά κάνετε είναι να αποστερήσετε έσοδα από τον κρατικό κορβανά και να ταΐζετε τον ιδιωτικό τομέα.
Δυστυχώς έχουν φύγει και ο Υπουργός και ο Υφυπουργός. Κυρίως όμως θα το πω αυτό για τον Υφυπουργό: Έχει θεσμοθετηθεί εδώ και αρκετά χρόνια το 12% που είναι η επιδότηση επί του συνολικού μισθολογικού κόστους στην ανατολική Μακεδονία και Θράκη. Τονίζω το «ανατολική Μακεδονία και Θράκη». Είναι περιφέρεια σύμφωνα με τον καλλικρατικό νόμο. Σ’ αυτό, λοιπόν, υπάρχει  μια συγκεκριμένη ανισορροπία. 
Ενώ ο Έβρος, η Ροδόπη και η Ξάνθη έχουν το 12% της επιδότησης, ο Νομός Δράμας κι ο Νομός Καβάλας δεν το λαμβάνουν. Αυτό δημιουργεί μια τρομακτική ανισότητα στην Περιφέρεια Ανατολικής Μακεδονίας και Θράκης. Το τονίζω ξανά: Δεν το παίρνουν οι δύο νομοί. 
Δεδομένου ότι οι δύο νομοί έχουν εκτινάξει την ανεργία στο 50% με 60% και δεδομένου ότι αυτός ο νόμος υποχρεώνει τις επιχειρήσεις να κρατάνε τους εργαζόμενους για όσο καιρό το λαμβάνουν, αποζητώ και απαιτώ από τον Υπουργό να μου απαντήσει τι ακριβώς θα κάνει μ’ αυτό το ζήτημα. Είναι το αίτημα των εμπορικών επιμελητηρίων και του Περιφερειάρχη Ανατολικής Μακεδονίας και Θράκης. 
Το ξαναλέω: Είναι καλλικρατική περιφέρεια. Ή θα είναι καλλικρατική περιφέρεια στις περικοπές και στις επιδοτήσεις ή θα είναι μόνο στις περικοπές. Πρέπει να ξέρουμε τι νόμους ψηφίζουμε σ’ αυτήν τη χώρα. Δεν μπορεί να ισχύει στις περικοπές η καλλικρατική περιφέρεια και στις επιδοτήσεις να ισχύει η Ροδόπη, ο Έβρος και η Ξάνθη. Θα πρέπει να απαντήσετε σ’ αυτό το πράγμα κι είναι ένα αίτημα της περιοχής.
Θέλω να κλείσω με δύο τροπολογίες που έχουμε καταθέσει. Έχει ειπωθεί κι απ’ την πλευρά της Νέας Δημοκρατίας, μάλιστα, με πολύ έντονο τρόπο. Τι θα γίνει με τους διαγωνισμούς 8Κ και 9Κ; 
Και τι θα γίνει με μία τροπολογία που εμείς έχουμε καταθέσει για τον ΟΑΕ και ουσιαστικά θέλει να σώσει από την καταστροφή, θέλει να σώσει από την εξαθλίωση ανθρώπους που έχουν χάσει, έχουν κλείσει τα μαγαζιά τους. Δεν μπορούν να πληρώσουν τις εισφορές. Έχουν πεταχτεί στο περιθώριο κι οι οικογένειές τους και δεν έχουν ιατροφαρμακευτική περίθαλψη. Θα κάνετε κάτι γι’ αυτό; Ή θα ακούμε παχιά λόγια για το υπόλοιπο του χρόνου;
Να κλείσω με κάτι για τον κ. Κακλαμάνη. Το κράτος είναι το μεγαλύτερο κόμμα της αστικής τάξης. Δεν είναι ούτε ουδέτερο ούτε ανήκει σ’ αυτόν που εκάστοτε καταλαμβάνει την εξουσία. Το κράτος έχει ιδεολογικό και ταξικό πρόσημο. Εξυπηρετεί τα ταξικά συμφέροντα της άρχουσας τάξης κι αυτό το πράγμα συμβαίνει στον καπιταλισμό τα τελευταία διακόσια χρόνια. Οπότε, ας αφήσουμε λίγο αυτήν την ιστορία με το κράτος.
Τα κόμματα του αστισμού καταλαμβάνουν την εξουσία και διανέμουν και υποστηρίζουν τα συμφέροντα της αστικής τάξης η οποία τα επιβάλλει με τη «νόμιμη» βία και επιφέρει αυτούς τους νόμους που επιφέρει στη χώρα. Κανένας από τους πολίτες που ζουν σ’ αυτήν τη χώρα δεν είναι σύμφωνος με τα τρία μνημόνια που έχετε ψηφίσει.
	Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε κι εμείς.
	Η κ. Ξουλίδου έχει το λόγο.</ChairmanSpeech>
	<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κύριε Πρόεδρε.
	Να πούμε καλημέρα σ’ όσους έχουν την υπομονή και μας παρακολουθούν αυτήν την ώρα.
	Κυρίες και κύριοι συνάδελφοι, με μεγάλη έκπληξη παρακολουθούμε εδώ και μερικά χρόνια έναν εμπαιγμό από το ελληνικό κράτος απέναντι στους επιτυχόντες των προκηρύξεων 8Κ και 9Κ, όπως προανέφερε και ο κ. Καραγιαννίδης, που προκηρύχθηκαν το 2008. Ήταν για ανθρώπους με ιδιαίτερα υψηλά τυπικά προσόντα, καθώς ήταν από τις ελάχιστες προκηρύξεις που δεν μοριοδοτούσαν προϋπηρεσία δημοσίου. 
Οι επιτυχόντες αυτοί έζησαν τον παραλογισμό του ελληνικού κράτους στο μεγαλείο του. Κάποιοι απ’ αυτούς, πράγματι, στελέχωσαν τις θέσεις για τις οποίες επιλέχθηκαν. Κάποιοι άλλοι οδηγήθηκαν σ’ άλλες θέσεις απ’ αυτές που επρόκειτο να στελεχώσουν και βρίσκονται σήμερα υπό απόλυση και κάποιοι άλλοι δεν προσλήφθηκαν ποτέ. 
	Συγκεκριμένα, με την προκήρυξη του ΑΣΕΠ 8Κ/2008 διενεργήθηκε διαγωνισμός για την πλήρωση θέσεων σε διάφορους φορείς, καθώς και στο ΙΚΑ-ΕΤΑΜ. Οι επιτυχόντες της εν λόγω προκήρυξης δεν έχουν ως σήμερα διοριστεί, εκτός από τα άτομα της κατηγορίας της τεχνολογικής εκπαίδευσης. 
Την ίδια περίοδο με την 8Κ/2008 προκηρύχθηκε και η 9Κ/2008 που αφορούσε θέσεις τακτικού προσωπικού στην ΑΤΕ BANK. Τα οριστικά αποτελέσματα των επιτυχόντων της προκήρυξης 9Κ εκδόθηκαν σε ΦΕΚ τον Ιανουάριο του 2010, ενώ τα οριστικά της προκήρυξης 8Κ εκδόθηκαν το Δεκέμβριο του 2010. 
Ανάμεσα στις δύο προκηρύξεις υπήρξε και υπάρχει μία πολύ σημαντική διαφορά που τις τοποθετούσε εξαρχής σε τελείως διαφορετικά καθεστώτα απορρόφησης τα οποία καθόρισαν την ιδιαιτερότητα και το μέγεθος της αδικίας απέναντι στους επιτυχόντες της. Αυτή η διαφορά ήταν ότι η προκήρυξη 8Κ υπήρξε θύμα του μνημονίου με το γνωστό ν.3833 της 15ης Μαρτίου 2010. Συγκεκριμένα, με τα άρθρα 10 και 11 του νέου τρόπου πρόσληψης των επιτυχόντων του ΑΣΕΠ, «πάγωσε» και εντάχθηκε σε συγκεκριμένο καθεστώς σταδιακής απορρόφησης. 
Αντίθετα, η προκήρυξη 9Κ ουδέποτε εντάχθηκε σε οποιονδήποτε τέτοιο περιορισμό, διότι τα τελικά αποτελέσματά της εκδόθηκαν σε ΦΕΚ τον Ιανουάριο του 2010, δηλαδή πριν την ψήφιση του ν.3833/2010. 
Προκειμένου, λοιπόν, να αποδεσμεύσουν την ΑΤΕ από το βάρος των προσλήψεων που έπρεπε να είχαν υλοποιηθεί εδώ και μήνες, αλλά και προκειμένου να αρθεί η παρανομία, έφεραν τους διοριστέους προ τετελεσμένου: Στο ΙΚΑ ή τίποτα. Αυτό συνέβη γιατί ήταν υποχρεωμένοι να τους απορροφήσουν άμεσα και ο πλέον κατάλληλος φορέας ήταν το ΙΚΑ λόγω των κενών που είχε. 
Η προκήρυξη 8Κ λοιπόν παγώνει με βάθος χρόνου απορρόφησης των επιτυχόντων μέχρι το τέλος του 2013, ενώ οι επιτυχόντες της προκήρυξης 9Κ, έπειτα από την άρνηση της ΑΤΕ να τους προσλάβει, διορίστηκαν στο ΙΚΑ-ΕΤΑΜ βάσει του άρθρου 12 του ν.3899/2010 με τη δέσμευση ότι η προκήρυξη 9Κ δεν θα απορροφήσει τις θέσεις της προκήρυξης 8Κ, αλλά ούτε και προσμετράται στην αναλογία ένα προς πέντε προσλήψεων-αποχωρήσεων ώστε να επηρεαστεί με οποιονδήποτε τρόπο η απορρόφηση των επιτυχόντων της προκήρυξης 8Κ. 
Με τις αποφάσεις του Διοικητικού Εφετείου Αθηνών, οι επιτυχόντες βρίσκονται για δεύτερη φορά όμηροι πολιτικών συνθηκών πέρα από κάθε λογική. Μάλιστα ενημερώθηκαν με email. Χωρίς καμμία ευθύνη λοιπόν από μέρους τους, βρίσκονται ένα βήμα πριν από την ανεργία και τον αφανισμό.
Παρά τις διαβεβαιώσεις του Υπουργείου Εργασίας για τροπολογία που θα ψηφιζόταν άμεσα από τη Βουλή, καμμία κίνηση δεν έχει γίνει ώστε το θέμα να επιλυθεί νομοθετικά, την ώρα που αναμένεται η κοινοποίηση της απόφασης του ΣτΕ στη διοίκηση του ΙΚΑ, κάτι που συνεπάγεται την αυτόματη απόλυσή τους. Έχουμε λοιπόν επιτυχόντες διοριστέους από νόμιμες διαδικασίες, αλλά επί της ουσίας απελπισμένους, αδιόριστους και άνεργους.
Ενώ η Κυβέρνηση θα έπρεπε να παρέμβει και να διορθώσει τη σωρεία των λαθών της, εν τούτοις συνεχίζει τις παράνομες ενέργειες εις βάρος των πολιτών.
Αποφασίζει με ΦΕΚ Τόμος Β’ 335/18.2.2013 την άμεση πρόσληψη τριακοσίων τριάντα ενός επιτυχόντων της προκήρυξης 8Κ στο ΙΚΑ-ΕΤΑΜ, η οποία όμως σας θυμίζουμε ότι έχει παγώσει σύμφωνα με το ν.3833. Υπάρχει μάλιστα και η με αριθμό 2310/2012 δικαστική απόφαση του Διοικητικού Εφετείου Αθηνών με την οποία δεν γίνεται δεκτό το αίτημα των επιτυχόντων αυτής της προκήρυξης, δηλαδή να εξαιρεθούν από το μνημονικό νόμο. 
Το ελληνικό κράτος παρανομεί και εσείς μιλάτε για παραβατικότητα. Είναι έκθετο στους πολίτες του για ακόμη μία φορά. Γίνεται φανερό ότι η Κυβέρνηση εμπαίζει τους πολίτες και τους οδηγεί στην εξής λογική: ο θάνατός σου η ζωή μου. Δημιουργεί αντιμαχόμενα στρατόπεδα μέσα στην ελληνική κοινωνία και εξαναγκάζει τους πολίτες σε αβυσσαλέο πόλεμο. 
Οι επιτυχόντες αυτοί μπήκαν με μία διαδικασία αξιολόγησης από μία ανεξάρτητη αρχή όπως είναι το ΑΣΕΠ, πιστεύοντας πως θα κατάφερναν να συμμετάσχουν σε μία διαδικασία πέρα από ρουσφέτια. 
Αντ’ αυτού και ενώ έχουν ακολουθήσει τις νόμιμες διαδικασίες διεκδίκησης κρατικών θέσεων, σήμερα βρίσκονται σε μία διαδικασία εργασιακής ομηρίας μη μπορώντας να προγραμματίσουν τις ζωές τους. Και μιλάμε για ζωές ανθρώπων που στο πλαίσιο του μνημονίου έχετε ποδοπατήσει. 
Την ίδια στιγμή που επίορκοι, πολιτικά βύσματα και ρουσφέτια, άνθρωποι αδαείς ως προς τις θέσεις που κατέχουν, άνθρωποι που μπήκαν στο στενό και ευρύτερο δημόσιο τομέα με πλαστά έγγραφα και υπεράνω κάθε αξιολόγησης, εξακολουθούν να βρίσκονται στη μισθοδοσία του ελληνικού δημοσίου. 
Για παράδειγμα, η «ΗΔΙΚΑ ΑΕ» είναι ουσιαστικά ένας φορέας με υπερβολικά πολλές δικαιοδοσίες πλέον. Στο σύστημα «Αριάδνη» συστήνεται ως ο μεσάζων ελέγχου με τα ληξιαρχεία, αλλά θα μπορεί να διαχειρίζεται και μισθοδοσίες νοσοκομείων. Η ΗΔΙΚΑ προέκυψε ως ανώνυμη εταιρεία μη κερδοσκοπικού χαρακτήρα με το ΙΚΑ-ΕΤΑΜ να αναλαμβάνει τον έλεγχο και την εποπτεία της εταιρείας. Και παρεμπιπτόντως, το ΙΚΑ είναι ένας από τους ασφαλιστικούς φορείς με τους οποίους συνάπτει συμβάσεις και λαμβάνει παροχές υπηρεσιών. 
Ενώ υποθετικά δεν μπορούσαν να γίνουν προσλήψεις, στην εν λόγω ανώνυμη εταιρεία αναρτήθηκαν αποτελέσματα πρόσληψης εκατό ατόμων διαφόρων ειδικοτήτων με σύμβαση εργασίας ορισμένου χρόνου συν τις αποσπάσεις που ακολούθησαν. 
Ωστόσο, δεν θα έπρεπε να αγνοήσουμε ότι σύμφωνα με την απόφαση 770 που υπάρχει στο πρόγραμμα «Διαύγεια», χορηγείται και ανθυγιεινό επίδομα στα τμήματα εκτυπωτικού και διάτρησης. Επίσης, αξίζει να αναφερθούμε και στις ληφθείσες υπερωρίες την στιγμή που κόβεται το επίδομα γάμου στον ιδιωτικό τομέα.
Ιδιαίτερη προσοχή οφείλουμε να δείξουμε και στο γεγονός ότι τα στοιχεία που αναφέρονται ειδικότερα στην υπαγωγή των υποκειμένων στις κοινωνικές ασφαλίσεις, συνιστούν κατ’ αρχάς ευαίσθητα δεδομένα προσωπικού χαραχτήρα εφόσον παρέχουν  προσωπικές πληροφορίες. Και διερωτόμαστε: Πώς μπορούν οι ιδιωτικές επιχειρήσεις να έχουν πρόσβαση σε αυτά;
Πέραν της ψηφοθηρίας, λοιπόν, υπάρχει άμεση ανάγκη τα όργανα των συναρμοδίων Υπουργείων από κοινού με τη Διοίκηση του ΙΚΑ-ΕΤΑΜ να εργαστούν άμεσα προς την αποκατάσταση της νομιμότητας και της ισότητας. Γιατί με την εν λόγω κατάσταση προκύπτει μείζον πρόβλημα για τη λειτουργία των υποκαταστημάτων του ΙΚΑ σε ολόκληρη τη χώρα. Η απογύμνωσή του θα επισημάνει τη χαριστική βολή για το ΙΚΑ στο οποίο όπως προαναφέρθηκε, παρατηρούνται τεράστιες ελλείψεις.
Στις δύσκολες μέρες που διανύουμε, είναι πολύ σημαντικό να κάνουμε ό,τι είναι δυνατό για να αποκαταστήσουμε αδικίες σε βάρος των πολιτών που επωμίζονται ούτως ή άλλως ένα τεράστιο φορτίο. 
Σας καλούμε λοιπόν να πράξετε το αυτονόητο. Ο μόνος δρόμος για να επιτευχθεί αυτό είναι η άμεσα νομοθετική  επίλυση  του προβλήματος ψηφίζοντας τις τροπολογίες που σας καταθέσαμε. 
Μην καταστρατηγείτε τη νομιμότητα και το δημοκρατικό δικαίωμα στην εργασία. Σεβαστείτε την αγωνία των ανθρώπων αυτών. Σεβαστείτε τους νόμους και τις δικαστικές αποφάσεις. 
Και αν η τρόικα σας έχει βάλει το μαχαίρι τόσο βαθιά στο κόκαλο και πρέπει οπωσδήποτε να κόψουν κάτι, να μην είναι οι ζωές των διοριστέων στο ΙΚΑ, αλλά τα «βαρέα» και «ανθυγιεινά» επιδόματα των ανθρώπων σας που βγάζουν φωτοτυπίες. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Πασχαλίδης έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΠΑΣΧΑΛΙΔΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κύριοι Υφυπουργοί, κυρίες και κύριοι συνάδελφοι, στην Ολομέλεια συζητάμε το σχέδιο νόμου «Αντιμετώπιση της παραβατικότητας στην Κοινωνική Ασφάλιση και την αγορά εργασίας και λοιπές διατάξεις» αρμοδιότητας του Υπουργείου Εργασίας, Κοινωνικής Ασφάλισης και Πρόνοιας.
Στόχος αυτού του νομοσχεδίου είναι η δημιουργία του συστήματος «Αριάδνη». Αποστολή του συστήματος «Αριάδνη» είναι η πρόληψη και η αντιμετώπιση των παραβατικών πράξεων στον τομέα της κοινωνικής ασφάλισης, όπως είναι η καταχρηστική λήψη συνταξιοδοτικών παροχών και άλλων κοινωνικών μεταβιβάσεων από άτομα που δεν τις δικαιούνται. 
Τέτοιου είδους πράξεις κοστίζουν εκατομμύρια στο ελληνικό κράτος κάθε χρόνο. 
Θα αναφερθώ επιλεκτικά σε μερικά άρθρα του νομοσχεδίου. Είναι πραγματικά σπουδαία η ενοποίηση των πληροφοριακών συστημάτων των Υπουργείων Εσωτερικών, Οικονομικών και Εργασίας, Κοινωνικής Ασφάλισης και Πρόνοιας που αναφέρει το άρθρο 1. Σημαντική θα είναι η συνεισφορά της Ηλεκτρονικής Διακυβέρνησης- Κοινωνικής Ασφάλισης «ΗΔΙΚΑ ΑΕ» η οποία θα ενημερώνει σε εβδομαδιαία βάση του φορείς κοινωνικής ασφάλισης, τον ΕΟΠΥΥ και τον ΟΑΕΔ σε περίπτωση ληξιαρχικής μεταβολής, έτσι ώστε να αποφεύγεται η απόκρυψη στοιχείων και οι τυχόν βλάβες που αυτά μπορεί να προκαλέσουν. 
Το άρθρο 30 αναφέρει πως οι κάτοχοι άδειας ασκήσεως επαγγέλματος ασφαλισμένοι ή μη σε οικεία ασφαλιστικά ταμεία που δεν ασκούν ελεύθερο ή άλλο επάγγελμα  μπορούν να εγγράφονται ως άνεργοι στο Μητρώο Ανέργων του ΟΑΕΔ. Είναι επίσης σημαντικό που καταργείται η εγγραφή των εγγεγραμμένων ανέργων που παρακολουθούν προγράμματα επαγγελματικής κατάρτισης. Τονίζεται, βέβαια, πως ο χρόνος επαγγελματικής κατάρτισης δεν υπολογίζεται ως χρόνος ανεργίας. 
Πρέπει να διευκρινιστεί με σαφήνεια ο τρόπος με τον οποίο θα εφαρμοστεί στην πράξη αυτό το μέτρο αναφορικά με τον υπολογισμό του χρόνου ανεργίας. Θα ήταν σκόπιμο ο χρόνος της επαγγελματικής κατάρτισης να προσμετράται ως χρόνος ανεργίας για τους ανέργους που παρακολουθούν τα προγράμματα για πρώτη φορά ή για μια φορά ανά έτος ή μετά από απόλυση. Μ’ αυτόν τον τρόπο θα αυξηθεί η διάθεση συμμετοχής στα προγράμματα κατάρτισης, θα αποθαρρυνθεί η συνεχής και επαναλαμβανόμενη συμμετοχή στα σεμινάρια και θα αποτραπεί η λειτουργία αυτών των δράσεων ως υποκατάστατο ένταξης-επανένταξης των ανέργων στην αγορά εργασίας. Διαφορετικά δε θα ισχύει στο ακέραιο η αρχή της ενεργοποίησης των ιδίων ανέργων μέσω των αμοιβαίων υποχρεώσεων που το παρόν νομοσχέδιο θέλει να προάγει. 
Το άρθρο 34 αναφέρει πως στον ΟΑΕΔ δημιουργείται κλάδος με την επωνυμία Λογαριασμός Κοινωνικής Πολιτικής. Ο Λογαριασμός Κοινωνικής Πολιτικής συγχωνεύεται με το Λογαριασμό για την Απασχόληση και την  Επαγγελματική Κατάρτιση ΛΑΕΚ υπό την επωνυμία Ενιαίος Λογαριασμός για την Εφαρμογή Κοινωνικών Πολιτικών, ΕΛΕΚΠ. 
Για τη λειτουργία του ΕΛΕΚΠ συνίσταται επιτροπή που συγκροτείται με απόφαση του Υπουργού Εργασίας. Η επιτροπή γνωμοδοτεί προς το διοικητικό συμβούλιο του ΟΑΕΔ για τον τρόπο διανομής και χρήσης των ποσών του ΕΛΕΚΠ. Τη διαχείριση του ΕΛΕΚΠ ασκεί το διοικητικό συμβούλιο του ΟΑΕΔ. Επιπρόσθετα, το άρθρο 34 αναφέρει πως από τα έσοδα του ΕΛΕΚΠ καλύπτονται δαπάνες για την υλοποίηση προγραμμάτων στεγαστικής προστασίας του εργατικού δυναμικού και των οικογενειών αυτού. Η άσκηση στεγαστικής πολιτικής είτε με τη μορφή στεγαστικών δανείων είτε με την κατασκευή κατοικιών είναι αντικείμενο που απαιτεί εξειδίκευση και καταρτισμένους τεχνικούς  υπαλλήλους. 
Η παράγραφος 5γ του άρθρου 35 κάνει λόγο για την έκδοση και μεταγραφή παραχωρητηρίων διαμερισμάτων, οικισμών που ανήκαν στον ΟΕΚ ή για  μεταβίβαση κτηρίων που ανήκαν στον ΟΕΚ ή κτηρίων που ανήκουν στον Οργανισμό Εργατικής Κατοικίας. Σχετικά με αυτήν τη ρύθμιση θα ήθελα να επισημάνω πως εκτός των διαμερισμάτων-οικισμών του ΟΕΚ υπάρχουν ακίνητα αγορασμένα μέσω του προγράμματος ΠΑΚΑΔΗ 2005 με το οποίο δεν προβλέπεται η κλήρωση παραχώρηση σε δικαιούχους. 
Κρίνεται σκόπιμο να διερευνηθεί η δυνατότητα ενοικίασης ή η παραχώρηση σε αστέγους και εγγεγραμμένους ανέργους. Τα ακίνητα υπολογίζονται σε αρκετές εκατοντάδες πανελλαδικά. Μόνο η Καβάλα διαθέτει έντεκα τέτοιες κατοικίες. Αναφέρω ενδεικτικά πέντε διώροφες μεζονέτες με υπόγειο στο δημοτικό διαμέρισμα Ελευθερών Δήμου Παγγαίου Καβάλας επιφάνειας 89 τμ και 104 τμ. Επίσης, υπάρχουν καταστήματα σε οικισμούς ΟΕΚ που είχαν παραχωρηθεί για εκμετάλλευση στους αντίστοιχους δήμους συνήθως για μια δεκαετία από την ημέρα κατασκευής. 
Σχεδόν όλα παραμένουν υπό την εκμετάλλευση των δήμων ακόμη και μετά τη λήξη του αντιστοίχου συμφωνητικού παραχώρησης. Στο Νομό Καβάλας για παράδειγμα υπάρχουν τριάντα περίπου καταστήματα τα οποία θα μπορούσαν να χρησιμοποιηθούν ως έδρες επιχειρήσεων σε προγράμματα ανάπτυξης της επιχειρηματικότητας. 
Στο νομοσχέδιο που συζητάμε απουσιάζει η μέριμνα για την αποζημίωση των ελεγκτών του ΟΑΕΔ με έξοδα κίνησης για τις εξωτερικές υπηρεσίες. Η ραγδαία αύξηση της ανεργίας καθιστά επιτακτική την ανάγκη για δράση του οργανισμού που συνδυάζουν την ενημέρωση, τις παροχές και τα προγράμματα με επιτόπιες επισκέψεις και ελέγχους. Από τη μακρόχρονη σταδιοδρομία μου ως υπάλληλος του ΟΑΕΔ –υπηρετώ ως εκπαιδευτικός- μπορώ να βεβαιώσω το Σώμα ότι πέρα από τις υπηρεσίες μας εντός του γραφείου ή των σχολών μαθητείας του ΟΑΕΔ λειτουργούμε εμείς οι ίδιοι, είτε κατά τη διάρκεια του ωραρίου μας είτε μετά το πέρας της εργασίας μας ως ελεγκτές για εξωτερικές υπηρεσίες που πραγματοποιούνται με ιδιόκτητο μεταφορικό μέσο σε τομείς με μεγάλο γεωγραφικό εύρος σε όλην την επικράτεια. Αυτό σημαίνει έξοδα μετακίνησης, κόστος καυσίμου, φθορά και συντήρηση ξένου κεφαλαίου και αποτελούν πραγματικά οδοιπορικά έξοδα.
Ενημερωτικά, για τους εντός ωραρίου εργασίας ελέγχους προβλέπεται με την υπ’ αριθμόν Β102436/27-1-2009 εγκύκλιο του οργανισμού στην παράγραφο 3 έκτακτοι έλεγχοι, έλεγχοι προγραμμάτων μερικής απασχόλησης, έλεγχοι της αγοράς εργασίας που καλύπτονται από την πάγια αποζημίωση των εξόδων κίνησης. 
Οι τομείς που καλύπτουν οι ελεγκτές της κάθε περιφερειακής διεύθυνσης είναι δυσθεώρητοι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό να ολοκληρώσω, κύριε Πρόεδρε.
Όπως φαίνεται στους πίνακες κάθε περιοχής με τεράστιες χιλιομετρικές αποστάσεις, μεγαλύτερο πρόβλημα έχουν οι νησιωτικές περιοχές οι οποίες ελέγχονται από μεγάλο αριθμό υπαλλήλων, οι οποίοι δεν υπηρετούν στα νησιά, ΚΠΑ2 Παλλήνης, ΚΠΑ2 Πειραιά, περιοχή Αττικής και νήσων, ΚΠΑ2 Καβάλας για τη νήσο Θάσου, ΚΠΑ2 Αλεξανδρούπολης για το νησί της Σαμοθράκης και μετακινούνται με απόφαση εκτός έδρας μετακίνησης μόνο εάν δεν υπάρχουν καθημερινά συχνά δρομολόγια, αλλιώς μετακινούνται αυθημερόν με έξοδα των ιδίων. 
Για την αποζημίωση των εξόδων κίνησης δεν απαιτείται νέα διάταξη νόμου, αλλά την καλύπτει η ήδη ισχύουσα διευρυμένη με τα νέα αντικείμενα του ΟΑΕΔ που έρχονται με το υπό συζήτηση νομοσχέδιο από την τέως Εργατική Εστία και την τέως Εργατική Κατοικία. Επίσης, καλύπτει την ανάγκη ενημέρωσης για τη δράση του ΟΑΕΔ, για την απαίτηση ενημέρωσης και για τα προγράμματα ΕΣΠΑ.
Να επισημάνω εδώ ότι για τη χορήγηση των εξόδων κίνησης με πρόβλεψη σχετικής ΚΥΑ Υφυπουργού Οικονομίας και Οικονομικών που θέσπισε η Κυβέρνηση, προβλέπει τη σχετική δαπάνη που θα καλυφθεί από τον προϋπολογισμό του ΑΕΠ του οικονομικού έτους 2009 και για κάθε ένα από τα επόμενα πέντε, τουλάχιστον, οικονομικά έτη. Το δημοσιονομικό όφελος θα είναι πολλαπλάσιο των ήδη εγγεγραμμένων πιστώσεων και θα επιτρέψει να γίνουν οι έλεγχοι στα νέα προγράμματα κοινωνικού τουρισμού.
Κλείνοντας, θα ήθελα να αναφερθώ σε ένα ακόμη θέμα, αυτό της συνταξιοδότησης των εκπαιδευτικών του ΟΑΕΔ.
Το άρθρο 94, παράγραφος 4 του ν.1566/85 ορίζει πως ό,τι αφορά τους κλάδους, την εξέλιξη, τα προσόντα, τα ποσά των εκπαιδευτικών του ΟΑΕΔ, ισχύει ότι και στους εκπαιδευτικούς της δευτεροβάθμιας εκπαίδευσης. Οι εκπαιδευτικοί του ΟΑΕΔ έχουν διαφορετικό υπηρεσιακό συμβούλιο από αυτό των διοικητικών υπαλλήλων του ΟΑΕΔ. 
Κρίνεται απαραίτητο, σε ό,τι αφορά τη συνταξιοδότηση των εκπαιδευτικών του ΟΑΕΔ, να εφαρμόζονται οι διατάξεις των παραγράφων 3 και 4 του άρθρου 5 του ν.3075/2002 κατ’ αντιστοιχία με τους εκπαιδευτικούς της δευτεροβάθμιας εκπαίδευσης.
Εν κατακλείδι, το εν λόγω νομοσχέδιο αντιμετωπίζοντας τα φαινόμενα κατάχρησης, θα βοηθήσει σημαντικά στην εξοικονόμηση του δημοσίου χρήματος. Το σύστημα «Αριάδνη» θα αυτοματοποιήσει τις πολύπλοκες, χρονοβόρες γραφειοκρατικές διαδικασίες και θα συνεισφέρει στον εντοπισμό παραβατικών πράξεων στην κοινωνική ασφάλιση.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Αλέξης Μητρόπουλος έχει το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε ευχαριστώ. Θα προσπαθήσω να πω κι εγώ ενδιαφέροντα πράγματα για να έχω τη γενναιοδωρία σας στο χρόνο.
Αξιότιμοι κύριοι Υπουργοί, στο άρθρο 4 του νομοσχεδίου όπου το ΗΔΙΚΑ, το νέο σύστημα, θα συλλέγει τα διάφορα προσωπικά στοιχεία για τη χορήγηση των συντάξεων. Το σύστημα το οποίο μόνο σε τρεις χώρες της Ευρώπης ισχύει και στην Αμερική, για το φόβο μήπως ορισμένες ιδιωτικές ασφαλιστικές εταιρείες χρησιμοποιώντας τη ρήτρα «ευθανασίας» ή ρήτρα «γήρανσης» ή ρήτρα «προσδόκιμου ζωής» μπορούν να τζογάρουν σε βάρος των συνταξιούχων μας. Σ’ αυτό η επιστημονική επιτροπή της Βουλής σας παρατηρεί ότι «συνιστούν ευαίσθητα δεδομένα προσωπικού χαρακτήρα»  και με κομψό τρόπο σας παρατηρεί: «ότι η ρύθμισή σας η συγκεκριμένη –σελίδα 6, αξιότιμε κύριε Υπουργέ- με την επιφύλαξη του ν.2472 προστασία του ατόμου από την επεξεργασία δεδομένων προσωπικού χαρακτήρα». Στο άρθρο 4 είναι αυτό. 
Στο άρθρο 23 εισάγεται, κύριε Υπουργέ, η τέταρτη συμφιλιωτική διαδικασία εκτός ΟΜΕΔ και με εργοδοτική κυρίως πρωτοβουλία. Έχουμε δύο συμφιλιωτικές διαδικασίες, όπως λέει επίσης η Επιστημονική Επιτροπή της Βουλής στη σελίδα 9, του άρθρου 15 του ν.1876, η δεύτερη διαδικασία του άρθρου 13 του ν.1876. Έχουμε τη διαδικασία εργατικών διαφορών του ν.3996 και προσθέτετε και τη τέταρτη διαδικασία όπου η επιτροπή εντοπίζει αντιφάσεις, λέει ότι πρέπει να γίνει περαιτέρω επεξεργασία και λέει ότι υπάρχει σύγχυση αρμοδιοτήτων και ότι η τέταρτη επιτροπή συμφιλίωσης, δεν θα λειτουργήσει.
Αναφέρομαι στο άρθρο 42, παράγραφος 2. Ενώ τα τρία κόμματα της συγκυβέρνησης πριν δέκα ημέρες ψήφισαν το ν.4129, που έλεγε ότι το Ελεγκτικό Συνέδριο ασκώντας τη συνταγματική του αρμοδιότητα οφείλει και πρέπει να ελέγχει τις μακροχρόνιες συμβάσεις, η επιτροπή σας λέει ότι η ρύθμιση του άρθρου 42, παράγραφος 2, είναι αντισυνταγματική. 
Διαβάζω τη σελίδα 14, που λέει: «Με την προτεινόμενη διάταξη ορίζεται μεταξύ άλλων ότι οι μακροχρόνιες συμβάσεις που υπογράφονται μεταξύ του ΗΔΙΚΑ και των εξυπηρετουμένων φορέων για διάφορες υπηρεσίες δεν υπόκεινται, λέει ο νόμος, στο προσυμβατικό έλεγχο νομιμότητας του Ελεγκτικού Συνεδρίου». 
Λέει, λοιπόν, η Επιστημονική Επιτροπή της Βουλής, ότι το γεγονός ότι το Ελεγκτικό Συνέδριο δεν θα ελέγχει τις μακροχρόνιες συμβάσεις του ΗΔΙΚΑ -διαβάζω τώρα- «εισάγει εξαίρεση από τον κανόνα που θέτει το άρθρο 98 παράγραφος 1 του Συντάγματος και το άρθρο 35 του ν. 4129/2013». 
Καλείτε τους Βουλευτές της ΔΗΜΑΡ, της Νέας Δημοκρατίας και του ΠΑΣΟΚ να ψηφίσουν αντίθετα απ’ ό,τι ψήφισαν πριν δεκαπέντε μέρες, το άρθρο 35 του ν. 4129. Στην ουσία –επαναλαμβάνω- δεν υπάρχει πια με αυτό που εισηγείστε έλεγχος του Ελεγκτικού Συνεδρίου στις μεγαλύτερες συμβάσεις του ΗΔΙΚΑ με τους διαφόρους οργανισμούς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε ποιο άρθρο αναφέρεστε;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Είναι το άρθρο 42, παράγραφος 2, του συζητουμένου νομοσχεδίου, απορώ πώς και Κοινοβουλευτικοί Εκπρόσωποι των διαφόρων κομμάτων δεν το εντόπισαν. Σας λέει η Επιστημονική Επιτροπή ότι αυτή η ρύθμιση εισάγει εξαίρεση από τον κανόνα που θέτει σε εφαρμογή το άρθρο 98, παράγραφος 1, περί αρμοδιοτήτων του Ελεγκτικού Συνεδρίου, καθώς και το άρθρο 35 του προσφάτως ψηφισθέντος νόμου.
Θα αναφερθώ στο άρθρο 30 τώρα και θα τελειώσω με την ανοχή σας. Κάνετε μια προσπάθεια και γι’ αυτό υπερηφανευτήκατε σήμερα για το πρόγραμμα της κατάρτισης. Διαβάζω και αναφέρεται στους νέους: «Ο χρόνος επαγγελματικής κατάρτισης δεν υπολογίζεται ως χρόνος ανεργίας». Είναι συντάξιμη η κατάρτιση; Ασφαλίζεται η κατάρτιση; Έχουν δικαίωμα για σύνταξη ή για περίθαλψη; 
Πιο κάτω λέτε το χειρότερο, ότι οι ημέρες παρακολούθησης των ως άνω προγραμμάτων αφαιρούνται από το χρόνο της εγκριθείσας γι’ αυτούς τακτικής επιδότησης ανεργίας. Οι καταρτιζόμενοι ενώ παρέχουν πλήρη ασφάλιση και αμείβονται με 400, 470 ευρώ -σαφώς κάτω του κατώτατου, αξιότιμε κύριε Υπουργέ- δεν έχουν ασφάλιση για σύνταξη, δεν έχουν περίθαλψη, δεν έχουν πλήρη μισθό διότι έχουν 30% κάτω από τον κατώτατο, δεν υπολογίζονται και ως άνεργοι και δεν υπολογίζεται ως συντάξιμη ή πραγματική υπηρεσία, τίποτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Θα αναφερθώ για άλλη μια φορά -επειδή ο επιφανής δίπλα σας νομικός Αναπληρωτής Υπουργός Εσωτερικών επιφυλάχτηκε στη συζήτηση στη Διαρκή Επιτροπή- στο άρθρο 66, που λέτε ότι ενώ με δική μας ευθύνη του κράτους οι ανάπηροι που παίρνουν σύνταξη σήμερα δεν έχουν κριθεί για το ποσοστό της αναπηρίας, επεκτείνεται για ένα εξάμηνο η καταβολή της συντάξεως αναπηρίας, αλλά αν κριθούν μετά από έξι ή οκτώ μήνες με λιγότερο ποσοστό, θα τους πάρουμε πίσω τη σύνταξη. 
Ποιος νόμος δικαίου, ποιο κράτος δικαίου το ορίζει αυτό, όταν με δική μας ευθύνη δεν τους εξετάσαμε στο χρόνο που οφείλαμε να τους εξετάσουμε για να ανιχνεύσουμε το πραγματικό ποσοστό αναπηρίας και παρατείνοντας κατά ένα εξάμηνο τους λέμε, ότι εάν τον Οκτώβριο σας βρούμε ποσοστό 65% αντί για 67%, θα σας πάρουμε πίσω τις συντάξεις και αν δεν έχετε σύνταξη, θα σας παραπέμψουμε στην εφορία. Παρακαλώ, θέλω να το ξαναδείτε αυτό.
Σε κάθε περίπτωση -και τελειώνω, ξέρω ότι έχετε ευαισθησίες και οι δύο παριστάμενοι Υπουργοί- τα κριτήρια που βάλατε για τη χορήγηση του επιδόματος ανεργίας στους επιτηδευματίες είναι άδικα.
Όταν το έχετε συναρτήσει από την καταβολή των εισφορών ή όποιων οφειλών, περιορίζετε στο 1/10 τους δικαιούχους. Έτσι, ενώ το κράτος για είκοσι έξι μήνες, αξιότιμοι κύριοι Υπουργοί, εισπράττει 10 ευρώ από κάθε έναν ενεργό επιτηδευματία, έρχεστε μετά από είκοσι πέντε μήνες -ενώ παραδεχθήκατε προχθές, διότι είστε έντιμος, ότι τα εισπραχθέντα τον πρώτο ενάμιση χρόνο τα ωφελήθηκε ο ΟΑΕΔ και δεν πήγαν στο σκοπό για τον οποίο θεσπίστηκαν- και αποκλείετε τη μεγαλύτερη πλειοψηφία των επιτηδευματιών και λέτε ότι εξαρτάται από τόσες απαγορευτικές προϋποθέσεις που κατά τις δικές μας εκτιμήσεις το 1/10 των πράγματι δικαιούχων θα πάρουν το γλίσχρο επίδομα ανεργίας επιτηδευματία. 
Να το ξαναδείτε αυτό, αξιότιμε κύριε Υπουργέ. Να το ξαναδείτε, γιατί είναι άδικα τα κριτήρια, είναι πολλά τα κριτήρια, είναι απαγορευτικά τα κριτήρια χορήγησης του επιδόματος ανεργίας. 
Σας ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αναπληρωτής Υπουργός Εσωτερικών κ. Χαράλαμπος Αθανασίου, έχει το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Συγγνώμη, κύριε Πρόεδρε. Αυτό που είπε ο κ. Μητρόπουλος για το άρθρο περί Ελεγκτικού Συνεδρίου δεν έχει σχέση με τη διάταξη που ψηφίσαμε. Εδώ κάνει ουσιαστικά ο Οργανισμός αυτός με τον εαυτό του συμβάσεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα τα δει ο κύριος Υπουργός.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>:  …γι’ αυτό και δεν δημοσιεύεται ούτε προκήρυξη διαγωνισμού. Πάλι μας αδικεί η Αντιπολίτευση.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, το γράφει η Επιστημονική Επιτροπή.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κάνει λάθος η Επιστημονική υπηρεσία.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κάνει λάθος η Επιστημονική Επιτροπή;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Βεβαιότατα. Ο ειδικός επιστήμων της Επιστημονικής υπηρεσίας κάνει λάθος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Πρόεδρε, έχω δώσει το λόγο στον κύριο Υπουργό. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Ευχαριστώ, κύριε Πρόεδρε.
Κύριε Πρόεδρε, κύριε Κακλαμάνη, υπάρχουν και Βουλευτές που εξελέγησαν για πρώτη φορά στην Αίθουσα αυτή, που αισθάνονται την ευθύνη της Αίθουσας αυτής, αλλά και τη σκιά μεγάλων πολιτικών που εκπροσώπησαν την Εθνική Αντιπροσωπεία, ενός Γεωργίου Παπανδρέου, ενός Κωνσταντίνου Καραμανλή, ενός Τσάτσου, ενός Ηλία Ηλίου και τόσων άλλων. 
Όσον αφορά το άρθρο 4, δεν υπάρχει κανένα πρόβλημα αντισυνταγματικότητας -να το πω εξ υπαρχής- εν όψει του ότι ό,τι προέβλεπε ο παλιός νόμος περί ληξιαρχικών πράξεων, ο ν. 344/76 τα ίδια περιλαμβάνει. Επιπλέον, βάζει μονάχα τον ΑΜΚΑ, το οποίο είναι κάτι που έχει καθιερωθεί πια στη ζωή μας και τον ασφαλιστικό φορέα, εφόσον υπάρξει. Συνεπώς δεν τίθεται τέτοιο θέμα. 
Με το νομοσχέδιο, λοιπόν, όπως είπε και ο Υπουργός κ. Βρούτσης, πραγματοποιείται μία σειρά θεσμικών παρεμβάσεων με στόχο την απόλυτη θωράκιση του ασφαλιστικού συστήματος με τη θέσπιση του συστήματος «Αριάδνη». Είναι ένα νομοσχέδιο που επιβάλλεται από τη λειτουργία των κανόνων του κοινωνικού κράτους και της χρηστής διοίκησης, όχι μόνο γιατί το ποσό το οποίο εξασφαλίζεται –τα 500 εκατομμύρια περίπου, υπολογίζονται- θα διατίθεται σε άλλες κοινωνικές δράσεις, αλλά και διότι σε ηθικό επίπεδο αποτρέπεται η εμφάνιση παραβατικών συμπεριφορών, η καταπολέμηση των οποίων αποτελεί χρέος της πολιτείας απέναντι στο φορολογούμενο πολίτη. 
Μέχρι σήμερα ο περιστασιακός και τυχαίος εντοπισμός των περιπτώσεων της παράνομης λήψης παροχών μόνο επικοινωνιακές εντυπώσεις είχε και τίποτα το ουσιαστικό δεν επέφερε. 
Το σύστημα «Αριάδνη», λοιπόν, είναι αποτέλεσμα της άριστης συνεργασίας των Υπουργείων Εργασίας, Κοινωνικής Ασφάλισης και Πρόνοιας και ειδικά του Υπουργού κ. Βρούτση, ο οποίος είχε την έμπνευση, την επιμονή και την υπομονή τόσο διάστημα για να το πραγματοποιήσουμε και βέβαια του Υπουργείου Εσωτερικών.
Ύστερα από πρωτοβουλίες μας και με τη βοήθεια του Γενικού Διευθυντή των Αναπτυξιακών Προγραμμάτων του Υπουργείου Εσωτερικών κ. Μαραγκού –αξίζει να αναφέρω το όνομά του, γιατί προσέφερε πάρα πολλά- και του προσωπικού της διεύθυνσής του, πραγματοποιήθηκε η δημιουργία του βασικού στοιχείου του «Αριάδνη», δηλαδή της κεντρικής βάσης δεδομένων στο Υπουργείο Εσωτερικών, από την οποία η βασική πληροφορία κάθε ληξιαρχικής μεταβολής θα μεταβιβάζεται στην κεντρική βάση του Υπουργείου Εργασίας και όλα αυτά χωρίς επιβάρυνση του δημοσίου. Ούτε 1 ευρώ δαπάνη. 
Βασικό ρόλο στο σύστημα «Αριάδνη» επιτελεί η Κεντρική Υπηρεσία του Υπουργείου Εσωτερικών και οι ληξίαρχοι, οι οποίοι έχουν την κεντρική ευθύνη για την αξιόπιστη και ακριβή συλλογή και καταχώριση των βασικών στοιχείων ταυτοποίησης των πολιτών. Ασχολούμαι κυρίως για να εξηγήσω πώς θα λειτουργούν οι ληξιαρχικές πράξεις, κάτι που είναι ο κορμός του συστήματος.
Δεν θα μπορούσε να υλοποιηθεί το πρόγραμμα χωρίς αναμόρφωση και εκσυγχρονισμό του ν. 344/1976 περί ληξιαρχικών πράξεων στις σημερινές ανάγκες του συστήματος, αλλά και γιατί ήταν ανάγκη να ρυθμιστούν νέα ληξιαρχικά γεγονότα, όπως είναι το σύμφωνο συμβίωσης. Επιπλέον, υπήρχε ανάγκη προσαρμογής της καταχώρησης ληξιαρχικών γεγονότων στο ηλεκτρονικό σύστημα τήρησης αυτών.
Από την κεντρική βάση δεδομένων του συστήματος μπορούν να αντλούν ληξιαρχικά στοιχεία πολιτών φορείς όπως η Γενική Γραμματεία Πληροφοριακών Συστημάτων, το Ποινικό Μητρώο, η Ηλεκτρονική Διακυβέρνηση, η ΕΛΣΤΑΤ, ο Εθνικός Οργανισμός Παροχής Υπηρεσιών Υγείας, ο ΕΟΠΥΥ, και κάθε άλλος διαπιστευμένος οργανισμός χωρίς κανένα απολύτως κόστος για τον πολίτη.
Ειδικότερα, η Διεύθυνση Μηχανοργάνωσης και Ηλεκτρονικής Επεξεργασίας Στοιχείων του Υπουργείου μας υποχρεούται να παρέχει συνεχή, πλήρη και σε πραγματικό χρόνο πρόσβαση στο υπ’ αυτής τηρούμενο πληροφοριακό σύστημα διαχείρισης των ληξιαρχικών πράξεων, ενώ ταυτόχρονα και οι προαναφερθέντες φορείς υποχρεούνται να διασφαλίζουν την πρόσβαση στα δικά τους αρχεία,  προκειμένου να είναι εφικτή η διασταύρωση και συμπλήρωση στοιχείων στο σύστημα διαχείρισης των ληξιαρχικών πράξεων. Προβλέπονται οι διασταυρωτικοί έλεγχοι στους οποίους προβαίνει η ΗΔΙΚΑ μεταξύ των τηρουμένων σε αυτήν αρχείων και των στοιχείων που αντλεί το πληροφοριακό σύστημα διαχείρισης ληξιαρχικών πράξεων. Επίσης, προβλέπεται ότι για την αποτελεσματικότερη διενέργεια διασταυρωτικών ελέγχων η ΗΔΙΚΑ προχωρεί κάθε μήνα στη διασταύρωση με τα μητρώα του Εθνικού Συστήματος Πληροφοριακών Συστημάτων.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Κύριε  Πρόεδρε, έξι λεπτά μόνο; Δεν μπορεί.
Κρίθηκε αναγκαίο να προστεθεί διάταξη στο ν. 344/1976 αναφορικά με  το πληροφοριακό σύστημα διαχείρισης των ληξιαρχικών πράξεων, στο οποίο θα έχουν πρόσβαση οι διαπιστευμένοι χρήστες που ανέφερα. Οι ληξιαρχικές πράξεις τυπώνονται αποκλειστικά από το παραπάνω πληροφοριακό σύστημα και φέρουν χαρακτηριστικό ασφαλείας, δηλαδή ανασχεδιάζεται επιλεγμένα η διαδικασία έκδοσης των ληξιαρχικών πράξεων. Πρόκειται για μια σημαντική αλλαγή, ουσιαστικά προάγγελο του Εθνικού Ληξιαρχείου, το οποίο ετοιμάζουμε.
Να πω τώρα για τα επιμέρους ζητήματα τα οποία έχουν πολύ ενδιαφέρον. Στο γάμο διατηρείται η υποχρέωση των μελλονύμφων να καταβάλουν το ειδικό παράβολο το οποίο αναβαθμίζεται σε ηλεκτρονικό, καθώς και η υποχρέωση να δηλώσουν το γάμο τους μετά την τέλεσή του στο ληξιαρχείο. Εφόσον προβούν στην ενέργεια αυτή, το σύστημα του Υπουργείου Εσωτερικών θα μπορέσει να συνδυάσει δύο πληροφορίες -είτε την έκδοση του ειδικού παραβόλου είτε τη δήλωση του γάμου- και να κλείσει συνολικά η πληροφόρηση ανάμεσα στους συνεργαζόμενους φορείς, δηλαδή Γενική Γραμματεία Πληροφοριακών Συστημάτων, ΗΔΙΚΑ, ληξιαρχεία.
Στο διαζύγιο –και θα ήθελα να προσεχθεί αυτό- μέχρι σήμερα είχε παρατηρηθεί η κακή πρακτική να μην δηλώνονται τα διαζύγια στα ληξιαρχεία από τους διαζευγμένους για να συνεχίσουν να απολαμβάνουν τα προνόμια που συνδέονται με την έγγαμη κατάσταση. Συχνές ήταν μάλιστα οι περιπτώσεις που,  ενώ είχαν τελέσει και δεύτερο γάμο, λάμβαναν παροχές από τον πρώην σύζυγο. Αυτή η εκτροπή σταματάει οριστικά, καθώς προβλέπεται πλέον το πιστοποιητικό αμετακλήτου της απόφασης λύσης του γάμου, που δεν θα παράγει κανένα έννομο αποτέλεσμα, αν δεν επιδεικνύεται προηγούμενα στον αρμόδιο Ληξίαρχο, ο οποίος και θα επισημειώνει στο Σώμα του ότι καταχωρήθηκε το διαζύγιο στο ηλεκτρονικό σύστημα στο πεδίο των παρατηρήσεων της ληξιαρχικής πράξης γάμου.
Το σύμφωνο της συμβίωσης είναι ένας νέος θεσμός. Δεν μπορούσε να τον προβλέπει ο παλιός νόμος από το 1976. Ήδη, λοιπόν, προβλέπεται ότι το σύμφωνο αυτό καταρτίζεται και υποχρεωτικά κατατίθεται από τον συμβολαιογράφο στο ληξιαρχείο. Αυτό μάλιστα συνιστά την αναγκαία προϋπόθεση για την έναρξη ισχύος του. Αντίστοιχα και για τη λύση του συμφώνου ο νομοθέτης έχει προβλέψει ότι προϋπόθεση της ισχύος της είναι η κατάθεση στο ληξιαρχείο. 
Με το δεδομένο αυτό, η μόνη αναγκαία παρέμβαση ήταν η πρόβλεψη μιας οιονεί ληξιαρχικής πράξης για το σύμφωνο συμβίωσης, στην οποία υποχρεωτικά αναγράφονται μεταξύ των άλλων ο ΑΜΚΑ και ο Αριθμός Φορολογικού Μητρώου. 
Όσον αφορά το θάνατο, μέχρι σήμερα παρατηρούνταν συχνά μεθοδεύσεις για να μπορεί να τελεστεί η ταφή χωρίς να έχουν δοθεί τα προβλεπόμενα από την υφιστάμενη νομοθεσία στοιχεία. Στη συνέχεια είτε δεν υπήρχε ενδιαφέρον από τους συγγενείς να προσκομίσουν τα σχετικά στοιχεία, είτε εσκεμμένως απέφευγαν την προσκόμισή τους, προκειμένου να αντλούν οφέλη, όπως η συνέχιση της λήψης συντάξεων, η υπερσυνταγογράφηση στο ΑΜΚΑ του θανόντα και άλλα. 
Σε κάθε περίπτωση το ασφαλιστικό σύστημα καθίστατο «τυφλό» απέναντι στο γεγονός του θανάτου και καθυστερούσε η διαδικασία διακοπής της σύνταξης του θανόντα. Με τις προτεινόμενες ρυθμίσεις αναστέλλεται κάθε δυνατότητα εσκεμμένης ή ακούσιας παραβατικότητας. Η άδεια ταφής καταργείται και πλέον δεν επιτρέπεται ο ενταφιασμός προσώπου χωρίς την προσκόμιση της ληξιαρχικής πράξης θανάτου, στην οποία -όπως προαναφέρθηκε- υποχρεωτικά αναφέρεται ο Αριθμός Φορολογικού Μητρώου και το ΑΜΚΑ. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κύριου Υπουργού)
Η μη δήλωση των ληξιαρχικών μεταβολών ή η καθυστέρηση δήλωσης επιφέρει αυξημένα, σε σχέση με το παρελθόν, πρόστιμα στους παραβάτες. 
Παράλληλα, θεσπίζεται και η απόδοση ευθυνών στους υπαλλήλους του δήμου οι οποίοι είτε δεν συντάσσουν είτε καθυστερούν να συντάξουν είτε συντάσσουν ανακριβείς ληξιαρχικές πράξεις. Η αποζημίωση αυτή προβλέπεται να είναι ίση με τη ζημία που υπέστη ο ασφαλιστικός φορέας ή το δημόσιο. 
Κλείνοντας -κατά κόρον ειπώθηκε στην επιτροπή, αλλά και σήμερα από κάποιον συνάδελφο- θα ήθελα να μιλήσω για το τι θα γίνει με αυτούς οι οποίοι έπαιρναν τις συντάξεις ή οποιεσδήποτε άλλες παροχές ή επιδόματα, δηλαδή, για το ποια θα είναι η αντιμετώπισή τους. Το ζήτημα είναι απλό. Προφανώς, αν αποδειχθεί, θα έχουμε παραβάσεις ποινικές, οι οποίες είναι η απιστία, ενδεχομένως η παράβαση καθήκοντος και η έκδοση ψευδούς βεβαιώσεως. Οι ηθικοί αυτουργοί σε αυτήν την περίπτωση είναι ο ωφελούμενος και φυσικός αυτουργός είναι αυτός που την εκδίδει. Αυτή είναι η νομική κατασκευή όσον αφορά το ποινικό αδίκημα και εφόσον βέβαια δεν θα έχουν παραγραφεί μέχρι σήμερα. 
Όσον αφορά τις αστικές ευθύνες, μπορεί να εγερθεί αγωγή κατά του παραβάτη, η οποία θα στηρίζεται στην αδικοπραξία. Κι αν δεν μπορεί να στηριχτεί αδικοπραξία -διότι ενδεχομένως ο δράστης δεν θα φέρεται ότι είναι αυτός που μετήλθε την άδικη την πράξη- θα μπορεί να στοιχειοθετηθεί αγωγή, σύμφωνα με τις διατάξεις του αδικαιολόγητου πλουτισμού. Συνεπώς δεν υπάρχει κι από αυτή την πλευρά πρόβλημα. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Χαραλαμπίδου έχει το λόγο.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, κύριοι συνάδελφοι, κύριε Υπουργέ, στη διαδικασία συζήτησης στην επιτροπή χαρακτηρίσαμε τον τίτλο αυτού του νομοσχεδίου ειρωνικό και είπαμε χαρακτηριστικά ότι μας κοροϊδεύετε. Μόλις λίγες ημέρες μετά -και συγκεκριμένα δύο μέρες μετά- επιβεβαιωθήκαμε ότι καμμία ασφάλεια δεν μπορεί να υπάρξει στην αγορά εργασίας ήδη με τους μνημονιακούς νόμους που είχατε ψηφίσει, αλλά και με τον προϋπάρχοντα. 
Η μεγαλύτερη απόδειξη είναι το γεγονός ότι την Παρασκευή, δύο ημέρες πριν, απολύθηκαν από μια μεγάλη γαλακτοβιομηχανία -πρώην συνεταιριστική οργάνωση- ο πρόεδρος, ο γενικός γραμματέας και ο αντιπρόεδρος του Σωματείου από την επιχείρηση, χωρίς να προσφύγουν ούτε καν στην επιτροπή του άρθρου 15. Και τώρα μας λέτε ότι θα αντιμετωπίσατε την παραβατικότητα στην κοινωνική ασφάλιση. 
Επειδή τα περισσότερα τα είπαμε και τοποθετηθήκαμε και στην επιτροπή και στη διαδικασία επί των άρθρων και στην Ολομέλεια, θέλω να κάνω κάποιες παρατηρήσεις για κάποια άρθρα. Εννοείται ότι σαν ΣΥΡΙΖΑ –όπως σας είπε και ο εισηγητής μας- δεν θα το ψηφίσουμε. 
Κύριε Υπουργέ, το άρθρο 22 -το τονίσαμε, μάλιστα, με δραματικό τρόπο, θέλοντας να το καταδείξουμε- αναφέρεται στις εταιρείες καθαρισμού και φύλαξης. 
Αναφέρεται, δηλαδή, σε ένα μαύρο και ομιχλώδες τοπίο, το οποίο υπάρχει σε έναν τομέα της παραγωγικής διαδικασίας που απλώνεται όλο και περισσότερο στο δημόσιο χώρο, καταλαμβάνει πολύ μεγάλο μέρος της παραγωγής, αλλά υπάρχει και στον ιδιωτικό. 
Συγκεκριμένα στο άρθρο 22 τροποποιείτε το άρθρο 68 του ν. 3863/2010. Οι τροποποιήσεις είναι ελάχιστες. Δεν έχετε κάνει καμμία ουσιώδη τροποποίηση. Και αυτό που ζητήσαμε να προβλεφθεί με μια παράγραφο σε αυτό το άρθρο, έτσι ώστε οι εργαζόμενοι να είναι διασφαλισμένοι σε ό,τι αφορά τουλάχιστον τη μισθοδοσία τους, δεν το διασφαλίσατε. 
Στο κεφάλαιο 2 και συγκεκριμένα στο άρθρο 25, επί της ουσίας απαριθμείτε τους σκοπούς του ΟΑΕΔ βάσει προηγούμενου νομοθετικού πλαισίου, του ν.2956/2001 και προσθέτετε μόνο τους σκοπούς που αναφέρονται στις αρμοδιότητες του Οργανισμού Εργατικής Εστίας και του Οργανισμού Εργατικής Κατοικίας. Στο εν λόγω άρθρο, με τη συγκεκριμένη διάταξη, δεν υπάρχει καμμιά συγκεκριμένη δέσμευση από το νόμο για τον τρόπο υλοποίησης των συγκεκριμένων στόχων, χώρια που βάζετε και από το παράθυρο σκοπούς που αλλοιώνουν το σκοπό ίδρυσης και λειτουργίας του ΟΑΕΔ. Όλα αυτά είναι γενικές εξαγγελίες, οι οποίες στο βαθμό που δεν συνδυάζονται από την περιγραφή κάποιας συγκεκριμένης διαδικασίας εκπλήρωσης των στόχων, θα παραμείνουν ευχολόγια. 
Στο άρθρο 26, ενώ δεν αλλάζετε την αριθμητική εκπροσώπηση της εργοδοτικής πλευράς, μειώνετε τους εκπροσώπους του ΣΕΒ από τρεις σε δυο και εισάγετε για πρώτη φορά τον ΣΕΤΕ που αποτελεί έναν από τους πιο σκληρούς εργοδότες. Ξέρετε πολύ καλά ότι τα ποσοστά της ανασφάλιστης εργασίας στα τουριστικά επαγγέλματα είναι σε πολύ υψηλά επίπεδα, ότι ο τομέας τουρισμού αποτελεί έναν από τους εργασιακούς κλάδους με τα πιο ψηλά ποσοστά παραβίασης της εργατικής νομοθεσίας και εισάγετε να εκπροσωπείται και ο ΣΕΤΕ!
Επίσης, το άρθρο 30, που μιλά για μέτρα για την αποτελεσματικότερη ένταξη των ανέργων στην αγορά εργασίας, είναι προβληματικό, κύριε Υπουργέ, όπως είναι και το σύνολο του νόμου, το άρθρο 21 που με μια υπουργική απόφαση καταργείτε όποια ΣΕΠΕ θέλετε, αλλά και το άρθρο 34. 
Τι λέτε με αυτό το άρθρο πιο συγκεκριμένα; Κάνετε διαρκείς παραπομπές σε υπουργικές αποφάσεις που θα εξειδικεύσουν τα πλαίσια. Η διαδικασία, όμως, των υπουργικών αποφάσεων δεν υπόκειται σε καμμία διαδικασία ελέγχου και μπορεί ακόμα και το κείμενο του νόμου να το αλλοιώσει. Υπάρχει ο κίνδυνος, επίσης, εάν υπάρχουν κάποιες θετικές βελτιώσεις, να υπάρξει καθυστέρηση έκδοσης της υπουργικής απόφασης με αποτέλεσμα οι όποιες θετικές βελτιώσεις να μένουν χωρίς αντίκρισμα. 
Όσον αφορά το άρθρο 34, δεν μπορώ να καταλάβω, κύριε Υπουργέ, πώς τολμήσατε να βάλετε να εκπροσωπούνται στον Ενιαίο Λογαριασμό Εφαρμογής Κοινωνικών Πολιτικών οι εργοδότες. Πώς το κάνατε αυτό; Με ποια λογική; Όταν από το 0,81% η αναλογία που πληρώνουν οι εργοδότες πάει μόνο στο ΛΑΕΚ, εσείς τους βάζετε να είναι συνέταιροι, μαζί με την κυβερνητική πλευρά, να είναι και η πλειοψηφία, σε σχέση με την εργοδοσία και να διαχειρίζονται τα χρήματα μόνο των εργαζομένων; Γιατί σε αυτόν το λογαριασμό πάει μόνο το 1,35%, που είναι οι εισφορές μόνο των εργαζομένων; Πώς το κάνατε αυτό; 
Επίσης, πάλι στο άρθρο 34 δεν έχετε προβλέψει τίποτα για τις πρωτοβάθμιες και δευτεροβάθμιες συνδικαλιστικές οργανώσεις σε ό,τι αφορά τη χρηματοδότησή τους. 
Αυτό, προσέξτε το, κύριε Υπουργέ. Με τη σύνθεση της επιτροπής αυτής, όπως το έχετε κάνει, οι εκπρόσωποι των εργαζομένων θα είναι μειοψηφία, σε μια επιτροπή η οποία θα διαχειρίζεται –όπως σας είπα και πριν- χρήματα των εργαζόμενων, θα διοχετεύονται σε κοινωνικές πολιτικές και η Κυβέρνηση μετά θα τα παρουσιάζει ως κυβερνητικό έργο. Έλεος, κύριε Υπουργέ!
Τέλος, όσον αφορά το άρθρο 55, για τις τοπικές διοικητικές επιτροπές του ΙΚΑ-ΕΤΕΑΜ: Νομίζουμε ότι ο διευθυντής του κάθε υποκαταστήματος του ΙΚΑ- ΕΤΕΑΜ πρέπει να μπορεί να ασκεί προσφυγή από το ένα ευρώ. Πρέπει να δούμε τη σύνθεση των τοπικών επιτροπών. Πρέπει να εξετάσουμε το θέμα αυτό έτσι, ώστε τις υποθέσεις που αφορούν τα έσοδα  –διαχωρίζουμε τις δαπάνες από τα έσοδα- να τις βλέπουν εξειδικευμένοι νομικοί και από το Υπουργείο Εργασίας και από το ΙΚΑ. Έχουμε τέτοιους νομικούς, διότι υπάρχει πρόβλημα, όταν αυτές τις υποθέσεις τις βλέπουν υπάλληλοι που δεν έχουν εξειδίκευση με τα θέματα των εσόδων των ασφαλιστικών ταμείων. 
Αυτό έχει ως αποτέλεσμα –η εμπειρία το λέει, κύριε Υπουργέ- να απαξιώνονται οι τοπικές διοικητικές επιτροπές, να σβήνονται υπερβολικά συχνά μεγάλα ποσά καταλογισμού και να χάνουν οι ασφαλιστικοί οργανισμοί σημαντικά έσοδα και λόγω του γεγονότος ότι δεν είναι προετοιμασμένα τα ασφαλιστικά ταμεία και λόγω ελλιπούς νομικής θωράκισης των εκθέσεων ελέγχου, αλλά και λόγω φαινομένων συνδιαλλαγής. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. Την ανοχή σας παρακαλώ.
Υποστηρίζουμε την τροπολογία για την άμεση αποκατάσταση στην εργασία τους των τριακοσίων απολυμένων από το Υπουργείο Οικονομικών, των καθαριστριών του Υπουργείου Οικονομικών. 
Υποστηρίζουμε την τροπολογία για την επανασύσταση και την αναβάθμιση των Οργανισμών Εργατικής Εστίας και Εργατικής Κατοικίας. 
Υποστηρίζουμε ότι πρέπει άμεσα να αποκατασταθούν οι απολυμένοι του διαγωνισμού 9Κ του ΑΣΕΠ και να προσληφθούν άμεσα στο ΙΚΑ όλοι οι επιτυχόντες του διαγωνισμού 8Κ του ΑΣΕΠ. 
Υποστηρίζουμε την τροπολογία που αναφέρεται στη στήριξη του  ΕΛΙΝΥΑΕ  από το ΛΑΕΚ με ποσοστό 3%.
Και υποστηρίζουμε την τροπολογία που κατέθεσε το Κομμουνιστικό Κόμμα Ελλάδας για τους ταλαίπωρους, ταλαιπωρημένους εργαζομένους στις κλωστοϋφαντουργίες, οι εταιρείες των οποίων επιδοτήθηκαν «χοντρά» και από τη Νέα Δημοκρατία που ήταν κυβέρνηση και από το ΠΑΣΟΚ και οι οποίοι κινδυνεύουν να μείνουν χωρίς σύνταξη.
Ευχαριστώ πολύ.
Κύριε Πρόεδρε, ευχαριστώ για την ανοχή σας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε το λόγο, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επειδή μένουν μόνο τρεις - τέσσερις ομιλητές και επειδή είναι δεκάδες οι τροπολογίες, η παράκλησή μου είναι, αν μπορεί ο κύριος Υπουργός να πει ποιες δέχεται ούτως, ώστε να έχουμε το χρόνο πριν από την ψηφοφορία, τουλάχιστον να τις δούμε, διότι, αν τελειώσουν και οι ομιλητές -προφανώς δεν θέλει κανείς να δευτερολογήσει…</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Εγώ θα δευτερολογήσω.  
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εν πάση περιπτώσει και στις δευτερολογίες. Είναι λίγος όμως ο χρόνος, για να προετοιμαστούμε και να ξέρουμε τι θα ψηφίσουμε σε λίγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Διονύσιος Σταμενίτης.</ChairmanSpeech>
<Speech><Parlmember>ΔΙΟΝΥΣΙΟΣ ΣΤΑΜΕΝΙΤΗΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, το νομοσχέδιο το οποίο συζητάμε σήμερα, αποτελεί μία εξαιρετική, μία σημαντική πρωτοβουλία του Υπουργείου Εργασίας και Κοινωνικών Ασφαλίσεων τόσο για την έκτασή του όσο και για τα θέματα τα οποία ρυθμίζει. Απλώνεται σε ένα μεγάλο φάσμα της ελληνικής κρατικής διοίκησης και αναφέρεται σε πολλούς τομείς της δημόσιας ζωής, γεγονός που επηρεάζει, ρυθμίζει και θεσμοθετεί ζητήματα που αφορούν μεγάλη μερίδα της ελληνικής κοινωνίας. 
Ως εκ τούτου, η προσεκτική ανάλυση και η επισήμανση ίσως παραλείψεων, αλλά και οι συμπληρωματικές προτάσεις επιβάλλονται από το νομοθετικό Σώμα. Τόσο στις συνεδριάσεις της επιτροπής όσο και στην προηγούμενη συνεδρίαση της Ολομέλειας, αναφορικά με το παρόν σχέδιο νόμου, ακούστηκαν αρκετές ενδιαφέρουσες τοποθετήσεις από συναδέλφους Βουλευτές. 
Ζήτησα λοιπόν το λόγο, για να καταθέσω τρεις συγκεκριμένες προτάσεις για τρία διαφορετικά ζητήματα, τα οποία ελπίζω το Υπουργείο να τα δει είτε άμεσα είτε σε επόμενη νομοθετική του πρωτοβουλία. 
Συγκεκριμένα πρώτο είναι το ζήτημα της υποχρεωτικής ένταξης των μηχανικών σε ανώτερη ασφαλιστική κατηγορία ανά τριετία. 
Κύριε Υπουργέ, τα στοιχεία τα οποία διαθέτουμε για τις ανεξόφλητες εισφορές από πλευράς των μηχανικών λόγω της δύσκολης οικονομικής συγκυρίας και της ύφεσης που παρατηρείται ιδιαίτερα τα τελευταία τρία χρόνια στον κατασκευαστικό κλάδο, είναι ιδιαιτέρως ανησυχητικά και επιβάλλουν μία προσεκτικότερη προσέγγιση στο συγκεκριμένο ζήτημα. Ενδεικτικά να αναφερθώ ότι για τα έτη 2010, 2011 και 2012 το ποσοστό των ανεξόφλητων εισφορών ανέρχεται από 27% έως 40% αντίστοιχα. 
Πρότασή μου, όπως και του Τεχνικού Επιμελητηρίου Ελλάδος, είναι να παρέχεται στους μηχανικούς η δυνατότητα επιλογής της αλλαγής ασφαλιστικής κατηγορίας στο ΕΤΑΑ, από αυτή που οι ασφαλισμένοι υπάγονται πάντοτε υποχρεωτικά, εάν είναι ασφαλιστικά ενήμεροι.
Το δεύτερο ζήτημα που ήθελα να καταθέσω, είναι το θέμα που απασχολεί τους απολυμένους από τις κλωστοϋφαντουργικές επιχειρήσεις. Θα ήθελα να σημειώσω ότι υφίσταται μία άνιση μεταχείριση ανάμεσα στους απολυόμενους κλωστοϋφαντουργούς. Έχουν, δηλαδή μία διαφορετική αντιμετώπιση όλοι όσοι έχουν κάνει αίτηση αναγνώρισης πριν από την 1η Ιανουαρίου με αυτούς που έκαναν αίτηση συνταξιοδότησης μετά την 1η Ιανουαρίου 2013. Για τους δεύτερους ο χρόνος ένταξης στην ειδική εισοδηματική ενίσχυση θεωρείται πλασματικός, παρά το γεγονός ότι ο ν.3660/2008 τον καθορίζει ως πραγματικό. Ως εκ τούτου, θα πρέπει να επανεξεταστεί η εν λόγω ρύθμιση, με σκοπό την αποκατάσταση της ανισότητας που παρατηρείται.
Τέλος η τρίτη παρατήρησή μου αφορά το θέμα του ελάχιστου ποσοστού αναπηρίας για την απονομή αναπηρικής σύνταξης. Για τους ασφαλισμένους του ΙΚΑ-ΕΤΑΜ το ποσοστό αναπηρίας, το οποίο απαιτείται για την καταβολή της ελάχιστης σύνταξης, ανέρχεται στο 51%. Για τους υπόλοιπους ασφαλισμένους των άλλων ταμείων το ποσοστό αυτό ανέρχεται στο 67%.
Όπως καταλαβαίνετε, κύριε Υπουργέ, είναι αναγκαία η επανεξέταση αυτού του ζητήματος για λόγους ισοτιμίας των πολιτών, τώρα μάλιστα, που υπάρχει ενιαία αντιμετώπιση από την πολιτεία και στον τομέα της υγείας, αλλά και στη διαδικασία απονομής του ποσοστού αναπηρίας. Προτείνω, δηλαδή ό,τι ισχύει για το ΙΚΑ, να ισχύει και στα άλλα ταμεία, δηλαδή με ποσοστό 51% και άνω να δίνεται σύνταξη σε όλους τους ασφαλισμένους.
Κυρίες και κύριοι συνάδελφοι, οι δυσκολίες που αντιμετωπίζει η χώρα, είναι γνωστές. Είναι γνωστή και η τεράστια προσπάθεια που γίνεται από πλευράς της Κυβέρνησης, για να αντιμετωπισθεί η κρίση. Είναι σημαντικό ωστόσο, να επιδεικνύεται η κοινωνική ευαισθησία της πολιτείας και της Κυβέρνησης για την επίλυση των προβλημάτων και της ανακούφισης των αδύναμων κοινωνικών ομάδων.
 Ελπίζω η Κυβέρνηση να ανταποκριθεί άμεσα στα τρία ζητήματα που έθεσα. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε κι εμείς. 
Το λόγο έχει ο κ. Κυρίτσης.</ChairmanSpeech> 
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι εναπομείναντες συνάδελφοι, η αντιμετώπιση της παραβατικότητας στον τομέα της κοινωνικής ασφάλισης, αλλά και σε κάθε πτυχή του δημοσίου βίου, αποτελεί την αυτονόητη υποχρέωση κάθε σύγχρονου κράτους. Ιδιαίτερα στη σημερινή επώδυνη δημοσιονομική συγκυρία η πολιτεία οφείλει να πράξει ό,τι είναι δυνατόν για να πατάξει χρόνιες παθογένειες του συστήματος και να εμποδίσει την κατασπατάληση πόρων, με ότι αυτό συνεπάγεται για τα εισοδήματα των πολιτών.
Στο πλαίσιο αυτό συζητάμε σήμερα το νομοσχέδιο για την αντιμετώπιση της παραβατικότητας στην κοινωνική ασφάλιση και την αγορά εργασίας. Το νομοσχέδιο καθιερώνει το σύστημα «Αριάδνη» -το καινούργιο σύστημα «Αριάδνη», κύριε Υπουργέ, όχι το παλιό- που έχει στόχο την καταπολέμηση της ανομίας που υπήρχε επί χρόνια στο συγκεκριμένο πεδίο. 
Τα οφέλη από το σύστημα «Αριάδνη» είναι πολλαπλά τόσο σε πολιτικό όσο και σε κοινωνικό επίπεδο. Η καταχρηστική λήψη συντάξεων, καθώς και άλλων κοινωνικών παροχών σε μη δικαιούχους, δεν έχει μόνο οικονομικό αντίκτυπο. Αποτελεί πλήγμα για την κοινωνική δικαιοσύνη.
Ένα ζήτημα που πρέπει όμως να δούμε, αφορά στο χρόνο υλοποίησης του συστήματος «Αριάδνη». Στο νομοσχέδιο γίνεται μεν καταγραφή των εμπλεκόμενων φορέων που θα μετέχουν στο δίκτυο συνεργασίας. 
Κύριε Υπουργέ, όμως -και θέλω αυτό να το προσέξετε- δεν γίνεται καμμία αναφορά στα χρονοδιαγράμματα εντός των οποίων θα είναι εφικτή η απρόσκοπτη λειτουργία του συστήματος.
Βεβαίως το σύστημα «Αριάδνη» επιδιώκει να μην υπάρξουν πλασματικές συντάξεις στο μέλλον. Πέραν αυτού, το κράτος θα πρέπει, για εμάς, άμεσα να αναζητήσει τα ποσά που δόθηκαν παράνομα σε μη δικαιούχους μέχρι και το τελευταίο ευρώ. 
Κρατάω λοιπόν τη διαβεβαίωση που έχετε δώσει, κύριε Υπουργέ, για το συγκεκριμένο ζήτημα και περιμένουμε ανάλογες ενέργειες.
Κυρίες και κύριοι εναπομείναντες συνάδελφοι, ένα άλλο θέμα που επιχειρεί να ρυθμίσει το νομοσχέδιο, είναι η καλύτερη λειτουργία των ΚΕΠΑ. Όπως πολλοί ξέρουμε, χιλιάδες συμπολίτες μας υφίστανται μεγάλη ταλαιπωρία, έχοντας εγκλωβιστεί για πολλούς μήνες στις λίστες αναμονής των κέντρων πιστοποίησης αναπηρίας. Η αντιμετώπιση του συγκεκριμένου προβλήματος δεν είναι μόνο ζήτημα κοινωνικής ευαισθησίας, αλλά υποχρέωση της πολιτείας, για να καλύψει τις στοιχειώδεις ανάγκες των ατόμων με αναπηρία. 
Σε αυτό το πλαίσιο, οι διατάξεις του νομοσχεδίου που προβλέπουν την κατάργηση του προελέγχου και την ενίσχυση του προσωπικού των ΚΕΠΑ, βρίσκονται προς τη σωστή κατεύθυνση. 
Θετική είναι και η παράταση του δικαιώματος συνταξιοδότησης για περιπτώσεις που το συνταξιοδοτικό δικαίωμα έχει λήξει. Λόγω όμως των τεράστιων καθυστερήσεων, είναι αμφίβολο αν η εξέταση θα έχει ολοκληρωθεί μέχρι τις 31 Οκτωβρίου. Γι’ αυτό θα πρέπει η παράταση να ισχύσει μέχρι την έκδοση της απόφασης από την υγειονομική επιτροπή και να αφορά τόσο στην καταβολή της σύνταξης όσο και στην καταβολή των προνοιακών επιδομάτων. 
Φυσικά θα πρέπει να δούμε σε εύλογο χρονικό διάστημα την αποτελεσματικότητα αυτών των ρυθμίσεων και να διορθώσουμε και πάλι προβλήματα που τυχόν θα υπάρξουν.
Τέλος θα ήθελα να αναφερθώ, κύριε Υπουργέ, στην τροπολογία που κατέθεσε η ΔΗΜΑΡ, σχετικά με την άρση της αδικίας που προκάλεσε ο ν.3863/2010 εις βάρος μερίδας εργαζομένων. Και αυτό δεν έχει ακουστεί από εδώ. Οι συγκεκριμένοι ασφαλισμένοι παρ’ ότι είχαν συμπληρώσει στις 31-12-2010 τριάντα πέντε έτη πραγματικής ασφάλισης, ήτοι δέκα χιλιάδες πεντακόσιες ημέρες εργασίας χωρίς όριο ηλικίας –δέκα χιλιάδες πεντακόσιες είναι το ανώτερο όριο, σημαίνει δουλειά- απώλεσαν το δικαίωμα συνταξιοδότησης, επειδή δεν υπήρξε πρόβλεψη μεταβατικής περιόδου. Οι εργαζόμενοι που πλήττονται από τη συγκεκριμένη ρύθμιση, αδικούνται διπλά, όχι μόνο γιατί ανατρέπεται ο προγραμματισμός τους, αλλά και γιατί είναι η μοναδική κατηγορία εργαζομένων, για την οποία δεν ισχύει η μεταβατική περίοδος. Αυτό μάλιστα, όπως ξέρετε, το διαπίστωσε και ο Συνήγορος του Πολίτη σε έκθεση που είχε συντάξει.
Ως εκ τούτου, κυρίες και κύριοι συνάδελφοι, κύριε Υπουργέ, η τροπολογία που καταθέσαμε, είναι απαραίτητο να γίνει δεκτή, διότι η τήρηση μεταβατικής περιόδου αποτελεί αυτονόητη υποχρέωση ενός κράτους δικαίου.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δεν αργώ, κύριε Πρόεδρε.
Κατά την ομιλία μου αυτή, απλώς θέλησα να θίξω τρία πολύ σημαντικά για εμένα θέματα, που η αντιμετώπισή τους έχει στόχο την άρση των αδικιών και την αποκατάσταση της εμπιστοσύνης στις σχέσεις κράτους - πολίτη. 
Αυτό πρέπει να το προσέξουμε πολύ σήμερα, κύριε Υπουργέ, διότι, αν σήμερα η χώρα βρίσκεται στην κατάσταση που βρίσκεται, είναι ακριβώς, διότι έχει διαρραγεί η εμπιστοσύνη στις σχέσεις κράτους και πολίτη.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Το λόγο έχει ο συνάδελφος, συμφοιτητής και καλός φίλος, Κώστας Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε. 
Κύριε Υπουργέ, θα ήθελα στην κατακλείδα σας, μετά από τόση εξαντλητική συζήτηση του νομοσχεδίου στην επιτροπή και στην Ολομέλεια, να μας αποκαλύψετε επιτέλους τον αριθμό των ανθρώπων που παίρνουν τις συντάξεις χωρίς να έχουν αναπηρία. Όχι των μη απογραφέντων. Επίσης θα θέλαμε να μας αποκαλύψετε και το ύψος του ποσού που διαφεύγει από το δημόσιο, που διαφεύγει από τα ασφαλιστικά ταμεία, που τα πληρώνει ο ελληνικός λαός.
Είναι καιρός να γίνει πια, γιατί, αν δεν το αποκαλύψετε, θεωρώ ότι είναι ένα επικοινωνιακό τέχνασμα σε βάρος της πραγματικά ευαίσθητης μερίδας των ανάπηρων συμπολιτών μας.
Έρχομαι τώρα επί των άρθρων. Θέλω να αναφερθώ σε δύο μοναδικά άρθρα, που, κατά τη γνώμη μου, αποτελούν καίριες πολιτικές της Κυβέρνησης στον τομέα της εργασίας. 
Πρώτα θα αναφερθώ στο άρθρο 21. Μπορεί το σχέδιο νόμου να αναφέρεται στην αντιμετώπιση της παραβατικότητας στην κοινωνική ασφάλιση, αλλά την ίδια ώρα με μια παραδειγματική ταξική μονομέρεια προβλέπεται ότι ο Υπουργός Εργασίας κρατά το προνόμιο να αναστέλλει τη λειτουργία των οργανικών μονάδων και τμημάτων του Σώματος Επιθεώρησης Εργασίας, εκείνου δηλαδή του οργάνου που πραγματικά μπορεί υπό προϋποθέσεις ελέγχου, να είναι συμπαραστάτης των εργαζομένων απέναντι στις αυθαιρεσίες της εργοδοσίας. Έτσι ζητάτε μια εξουσιοδότηση πάγια, να μπορείτε με υπουργικές αποφάσεις, να ρυθμίζετε τα του Σώματος των Επιθεωρητών Εργασίας.
Όμως το νέο οργανόγραμμα που αυτήν τη στιγμή φτιάχνεται στο Υπουργείο, ισοπεδώνει στην κυριολεξία τις περιφερειακές τουλάχιστον υπηρεσίες Επιθεώρησης Εργασίας χωρίς πραγματική αξιολόγηση. Από τις επτά διευθύνσεις των περιφερειακών κέντρων πρόληψης επαγγελματικού κινδύνου μένουν μόνο τρεις και από τα τριάντα ένα τμήματα πάρα πολύ λίγα. Έτσι λοιπόν, ποιο είναι το ενδιαφέρον για τριακόσιες χιλιάδες εργαζομένους, που μένουν χωρίς κάλυψη ασφάλειας εργασίας, χωρίς προληπτικό έλεγχο των συνθηκών υγιεινής στους Νομούς Αιτωλοακαρνανίας, Αργολίδας, Αρκαδίας, Άρτας, Δράμας, Ευρυτανίας, Ηλείας, Λευκάδας, Πέλλας, Φωκίδας και Χαλκιδικής, όπου συγχωνεύονται αυτά τα τμήματα και σε μια περίοδο μάλιστα που καταργούνται θεμελιώδεις κατακτήσεις και δικαιώματα των εργαζομένων και μειώνονται οι δαπάνες ταυτόχρονα και στη δημόσια υγεία και στην πρόνοια; Φθάνουμε σε κοινωνική εξαθλίωση, λες και αυτό το άρθρο μπήκε πραγματικά, για να στρέφεται κατά του κόσμου της εργασίας. 
Κύριε Υπουργέ, να αποσύρετε το άρθρο 21 και κυρίως να αποσύρετε το μελετώμενο οργανόγραμμα, που μειώνει κατά 39% τις δομές ελέγχου στο Υπουργείο, ενώ αντίστοιχα μειώνει μόνο κατά 25% τις διοικητικές δομές στο ίδιο Υπουργείο.
Το δεύτερο άρθρο στο οποίο θέλω να αναφερθώ, είναι το άρθρο 66. Πάρα πολλοί συνάδελφοι το ανέφεραν. Είναι το άρθρο που αναφέρεται στα κέντρα ελέγχου της αναπηρίας και αφορά αυτή την ευαίσθητη και ευάλωτη ομάδα των συμπολιτών μας, την ομάδα των αναπήρων. Σας καλώ πάλι να ξανασκεφθείτε ότι οι ίδιοι αναφέρουν ότι αισθάνονται όμηροι, αιχμάλωτοι, μιας κατάστασης, που για τίποτα δεν φταίνε και σε τίποτα δεν βοήθησαν να δημιουργηθεί. Είναι το κράτος μας που οφείλει να το διορθώσει αυτό. 
Έτσι λοιπόν είναι φανερό ότι το εξάμηνο δεν αρκεί. Πρέπει βέβαια εκτός απ’ αυτό, οι συντάξεις τους να καταβάλλονται μέχρις ότου εξεταστούν και ταυτόχρονα να δοθούν και τα πάσης φύσεως προνοιακά, εξωιδρυματικά, απολύτου αναπηρίας επιδόματα. Επίσης είναι απαραίτητη η χορήγηση της πλήρους ιατροφαρμακευτικής και νοσοκομειακής περίθαλψης. 
Με αυτήν την ευκαιρία, νομίζω ότι πρέπει να αναφερθώ σε κάτι πάρα πολύ σημαντικό, το οποίο ο κύριος Πρόεδρος θα καταλάβει και λόγω της ειδικότητάς μας. Θέλω να αναφερθώ στον κανονισμό του πίνακα ποσοστών αναπηρίας που ισχύει τώρα, μετά την τρίτη μέσα σε δύο χρόνια αναμόρφωσή του, με ιδιαίτερα σκληρούς όρους και προϋποθέσεις.
Αυτός ο κανονισμός εξαντλεί την αυστηρότητά του στους εργαζομένους και προβλέπει εν μέσω του συγκεκριμένου περιβάλλοντος, που υπάρχει μία τρομερή δυσκολία στην εύρεση θέσης εργασίας, να μπορεί κανείς να δουλέψει με μερική αναπηρία. Παραδείγματος χάριν, πώς ο οικοδόμος σε μέση ηλικία θα αλλάξει εργασιακό περιβάλλον, όταν έχει βαρύ κινητικό πρόβλημα και ταυτόχρονα τού χορηγείται ποσοστό, βάσει του πίνακα, 40% έως 50%; 
Πώς θα εργαστεί αυτός που έχει σύνδρομο επίκτητης ανοσολογικής ανεπάρκειας και τα ποσοστά είναι εξαιρετικά χαμηλά και δεν προσδίδουν καν ποσοστό αναπηρίας; Πώς θα εργαστεί ο άνθρωπος που έχει βρογχικό άσθμα και σύμφωνα με τον ίδιο τον κανονισμό είναι καθηλωμένος και σηκώνεται με δυσχέρεια; Δεν μπορεί να κοιμηθεί και έχει ταχυκαρδία πάνω από εκατόν είκοσι σφύξεις και μπορεί να έχει ποσοστό 50% αναπηρία. Πώς θα εργαστεί ο άνθρωπος με αναπνευστική ανεπάρκεια τύπου 1 και τύπου 2, ο οποίος είναι καθηλωμένος συνεχώς στο σπίτι του με οξυγονοθεραπεία και επίσης έχει ποσοστό αναπηρίας 50% με 80%;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε, κύριε Πρόεδρε, μισό λεπτό ακόμα. 
Τελειώνοντας, νομίζω ότι πρέπει αυτός ο πίνακας να αναμορφωθεί σύντομα και να υπακούει στις επιστημονικές επιταγές, για να μη δημιουργεί στους γιατρούς συνειδησιακά και επιστημονικά προβλήματα, κάθε φορά που έρχονται να εφαρμόσουν και να κατατείνουν να συμφωνήσουν σ’ έναν τέτοιο νόμο. 
Θα ήθελα να πω, τελειώνοντας, κύριε Υπουργέ, ότι σ’ αυτό το νομοσχέδιο μιλήσαμε αρκετά για μαϊμού συντάξεις, όμως απ’ ότι φαίνεται έχει και μαϊμού διατάξεις. Θεωρείτε και αναφέρατε πως ό,τι γίνεται, γίνεται για την προστασία των εργαζομένων και του δημοσίου συμφέροντος, ενώ υπάρχουν διατάξεις, οι οποίες προσβάλλουν πραγματικά τον κόσμο της εργασίας. 
Γι’ αυτό και καταψηφίζουμε το νομοσχέδιο ως ΣΥΡΙΖΑ-Ενωτικό Κοινωνικό Μέτωπο.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε.
Ο κ. Αχμέτ Χατζή Οσμάν έχει το λόγο.</ChairmanSpeech>
<Speech><Parlmember>ΑΧΜΕΤ ΧΑΤΖΗ ΟΣΜΑΝ</Parlmember>: Ευχαριστώ, κύριε Πρόεδρε. Είμαι ο τελευταίος ομιλητής και θα είμαι πολύ σύντομος στην παρέμβασή μου.
Κύριε Πρόεδρε, κύριοι Υπουργοί, κυρίες και κύριοι συνάδελφοι, θεωρώ κατ’ αρχάς ότι το σχέδιο νόμου που συζητάμε, κινείται προς τη σωστή κατεύθυνση, αλλά θα σταθώ σε δύο σημεία, τα οποία θέλω να μελετήσετε πολύ σοβαρά. 
Σχετικά με το άρθρο 4, ανάμεσα σε άλλα επιβάλλονται αυξημένα, σε σχέση με το παρελθόν, πρόστιμα σε όσους δηλώσουν με κάποια καθυστέρηση ληξιαρχικά στοιχεία. Είναι απολύτως κατανοητό ότι πρέπει να επιβάλλεται πρόστιμο σε όσους δεν είναι συνεπείς στις υποχρεώσεις τους. Ωστόσο σε καιρό κρίσης πρέπει να επανεξετάσετε την αύξηση που προτείνετε. 
Με το προηγούμενο καθεστώς, αν κάποιος δήλωνε το γάμο του με καθυστέρηση άνω των δέκα ημερών, πλήρωνε περίπου 5 ευρώ πρόστιμο. Σήμερα θα πληρώσει 100 ευρώ. Μιλάμε για αύξηση της τάξης του 2.000%. Θεωρώ ότι είναι υπερβολική. Πρέπει να μελετήσετε ξανά το θέμα. 
Θα συμφωνήσω ότι σε πολλές περιπτώσεις η καθυστέρηση δηλώσεων μπορεί να γίνεται από αμέλεια. Αναλογιστείτε ωστόσο, ότι υπάρχουν εξίσου πολλές περιπτώσεις όπου η καθυστέρηση οφείλεται σε σοβαρούς λόγους, όπως θέματα υγείας, δυσκολίες μετακίνησης κ.λπ.. Θεωρώ άδικο να καταδικάζουμε αυτές τις περιπτώσεις με υψηλά πρόστιμα. Τη χαρά και τη λύπη των συνανθρώπων μας δεν πρέπει να τις επιβαρύνουμε περαιτέρω. Θέλω να το δείτε, κύριε Υπουργέ. 
Το δεύτερο σχόλιο μου αφορά την τροπολογία δύο συναδέλφων μου με γενικό αριθμό 336 και ειδικό αριθμό 31, την οποία προσυπογράφω κι εγώ, διότι προασπίζεται συνταξιοδοτικά δικαιώματα των αγροτών μας. Με την τροπολογία θεραπεύεται μία αδικία εις βάρος των αγροτών σε σύγκριση με τους άλλους εργαζομένους και ελεύθερους επαγγελματίες. Προτείνεται η θέσπιση ορίου ηλικίας συνταξιοδότησης ίδιο με εκείνο που ισχύει για όλα τα ταμεία, δηλαδή το εξηκοστό δεύτερο έτος ηλικίας με σαράντα έτη εργασίας. Επίσης οι διατάξεις που προτείνετε, να εφαρμόζονται και για τους γεννηθέντες το έτος 1948.
Είναι μία αδικία που πρέπει να αποκατασταθεί. Δεν μπορούμε να αφήνουμε τους αγρότες μας στο περιθώριο. Δοκιμάζονται πολύ σκληρά τα τελευταία χρόνια. Πρέπει επίσης να αναγνωρίσουμε τις δύσκολες συνθήκες εργασίας τους. Οι αγρότες βρίσκονται διαρκώς έξω με άσχημες καιρικές συνθήκες και δίνουν καθημερινά, αγώνα στη δουλειά τους. 
Εγώ καλώ όλους τους συναδέλφους να στηρίξουν αυτήν την τροπολογία και βέβαια πρώτα εσάς, κύριοι Υπουργοί.
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο, για να μας πει ποιες τροπολογίες κάνει δεκτές.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κάνουμε δεκτή την τροπολογία με γενικό αριθμό 331 και ειδικό 26 του Υπουργείου Οικονομικών και Ανάπτυξης.
Επίσης την τροπολογία με γενικό αριθμό 358 και ειδικό 46, σχετικά με υπερωριακή απασχόληση και έξοδα κίνησης ΣΕΠΕ.
Τέλος –την έχουμε ξαναπεί- κάνουμε αποδεκτή την τροπολογία με γενικό αριθμό 359 και ειδικό 47, που αφορά τους ανασφάλιστους του ΟΓΑ με εργόσημο. 
Επιπλέον θα ήθελα να ενημερώσω για μία νομοτεχνική βελτίωση. Σχετικά με τις νομοτεχνικές του άρθρου 74 δηλώνω ότι κρατώ την ήδη κατατεθείσα στην αρχή της συνεδρίασης νομοτεχνική προσθήκη. Δηλώνω όμως ενώπιον του Σώματος, ότι με την υπουργική απόφαση θα διευκρινιστεί ότι η διάταξη αυτή δεν αφορά τις περιπτώσεις επιστολής ταχυδρομικής αλληλογραφίας. Άρα η ρύθμιση πλέον έχει ως εξής: 
Άρθρο 74, παράγραφος 1δ, περίπτωση αα: «Οι διανομείς διαφημιστικών εντύπων με το σύστημα της διανομής, με ή χωρίς, διεύθυνση αποδέκτη».
 Επιπλέον θέλω να ενημερώσω –το έχουμε πει ήδη και στην επιτροπή- ότι αμέσως μετά την ολοκλήρωση αυτού του νομοσχεδίου θα φέρουμε και επόμενο νομοσχέδιο του Υπουργείου Εργασίας. Είναι ένα νομοσχέδιο που ενσωματώνει κατά κύριο λόγο την πρόταση της Κοινοβουλευτικής Ομάδας του ΠΑΣΟΚ. Σε αυτό το επόμενο νομοσχέδιο, θα έχουμε τη δυνατότητα να κουβεντιάσουμε πιο αναλυτικά περιπτώσεις, που τώρα δεν μπορέσαμε να κουβεντιάσουμε είτε σε επίπεδο τροπολογιών είτε σε επίπεδο διορθώσεων.
Όσον αφορά το θέμα για το πρόγραμμα «Βοήθεια στο Σπίτι» θέλω να ενημερώσω τους συναδέλφους ότι προωθείται ήδη νομοθετική πρωτοβουλία για εξάμηνη παράταση. Αυτό γίνεται τώρα, άμεσα. 
Όσον αφορά τις μόνιμες αναπηρίες, για τις οποίες γίνεται συνεχώς λόγος, θέλω να σας πω ότι αυτό το ζήτημα έχει δρομολογηθεί. Βρίσκεται σε φάση υλοποίησης. Με βάση υπουργική απόφαση που υπέγραψα, περίπου πριν από δύο μήνες ή τρεις –συγγνώμη για το χρόνο που μπορεί να είναι ανακριβής- συστάθηκε η επιτροπή με γιατρούς και αυτή τη στιγμή διαμορφώνει όλες εκείνες τις βαριές ασθένειες, δηλαδή αυτοί οι οποίοι έχουν τη συγκεκριμένη ασθένεια, θα περνούν άπαξ και δεν θα ξαναπεράσουν ποτέ από εξέταση, για να δοκιμαστούν τα νεύρα τους, οι αντοχές τους και να άρουμε μία αδικία πολλών ετών, που δικαιολογημένα και κατά κόρον έχει ειπωθεί. 
Αυτά είχα να προσθέσω, ευχαριστώ πολύ.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ. Ο κ. Στρατούλης έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε. 
Το πρώτο, κύριε Υπουργέ -δεν έχετε τοποθετηθεί και θα ήθελα στην τριτολογία σας να τοποθετηθείτε- είναι για το ζήτημα 9Κ του ΑΣΕΠ, τους προσληφθέντες και εργαζόμενους μέχρι τώρα στο ΙΚΑ, την απόλυση τριακοσίων τριάντα από αυτούς και την πρόσληψη του διαγωνισμού 8Κ του ΑΣΕΠ, όπου τώρα έχει κάνει κατανομή το ΑΣΕΠ και προχωράτε, περίπου για τριακόσιους τόσους από την 8Κ.
Έχουν κατατεθεί τροπολογίες από όλα σχεδόν τα κόμματα ή έχουν τη στήριξη όλων των κομμάτων, για να δοθεί μία άμεση λύση σε αυτό το θέμα, χωρίς να θίγουν την 9Κ και με δεδομένο ότι δεν υπάρχει πρόβλημα με την απόφαση του εφετείου, γιατί έχετε πάρει απόφαση η 8Κ να προσληφθεί. Δεν είδαμε κάποια απάντηση, κύριε Υπουργέ. Εάν δεν υιοθετείτε την τροπολογία που  υποβλήθηκε από πολλά κόμματα, τι θα κάνετε γι’ αυτό; Απαντήστε μας με ένα σαφή και κατηγορηματικό τρόπο.
Δεύτερον, όσον αφορά το άρθρο 69, κατέθεσαν τροπολογία πολλά κόμματα και το δικό μας, για όσους είναι ομογενείς. Εάν παίρνουν μία μικρή σύνταξη 30 ευρώ ή 50 ευρώ το μήνα από την Αρμενία, το Αζερμπαϊτζάν, από χώρες που είναι στον Πόντο, από την Αλβανία, εάν είναι ανασφάλιστοι στα εξήντα επτά τους χρόνια κι εάν δεν έχουν ΤΕΕ είκοσι χρόνια εδώ –κάτι που δεν μπορούν να το αποδείξουν και το είπαν πολλοί συνάδελφοι από πολλά κόμματα- δεν θα πάρουν τα 330 ευρώ, όπως μειώθηκε τώρα η σύνταξη του ΟΓΑ.
Επίσης θέλουμε μία απάντηση για το ζήτημα που αναφέρθηκε πάλι σχεδόν απ’ όλα τα κόμματα -κι εμείς έχουμε καταθέσει τροπολογία- των ΚΕΠΑ. Είπαμε να μην παραταθεί μόνο για τις συντάξεις. Να συνεχίσουν να τις παίρνουν για έξι μήνες -έχουμε πει μέχρι να ληφθεί απόφαση- όπως και τα επιδόματα αναπηρίας και τα προνοιακά. Να υπάρξει παράταση και για το ζήτημα της ιατροφαρμακευτικής περίθαλψης, ειδικά στα άτομα με αναπηρία. Δεν μπορεί για τόσους πολλούς μήνες να μην έχουν την ιατροφαρμακευτική και νοσοκομειακή περίθαλψη.
Είχαμε καταθέσει μία τροπολογία για το κέντρο αποκατάστασης αναπήρων. Την είχε κάνει ο κ. Κουρουμπλής, ο συνάδελφός μου και την είχαν στηρίξει όλα τα κόμματα. Κι εσείς αρχικά είπατε ότι θα δώσετε λύση. Δεν είδαμε όμως κάποια απάντηση για το συγκεκριμένο θέμα.
Επίσης έχει κατατεθεί τροπολογία -που δεν τη σχολιάσατε τουλάχιστον- για το ζήτημα του ΕΛΙΝΥΑΕ, όπου είναι έξι μήνες απλήρωτο το προσωπικό και αφορά ενίσχυση της χρηματοδότησής του από το ΛΑΕΚ. Ειδικά τα ζητήματα υγιεινής και ασφάλειας σήμερα είναι πολύ σοβαρά.
Δεν αναφερθήκατε στη δέσμευση που είχατε αναλάβει για τους εξήντα πέντε εργαζομένους του Εθνικού Ινστιτούτου Εργασίας και Ανθρώπινου Δυναμικού, που κινδυνεύουν, λόγω ενδεχόμενης κατάργησης του οργανισμού, να περάσουν σε εφεδρεία, σε καθεστώς κινητικότητας –όπως θέλετε πείτε το- ενώ μπορούν να αξιοποιηθούν από νομικά πρόσωπα ιδιωτικού δικαίου, όπως είναι η ΗΔΙΚΑ.
Δεν μας είπατε τίποτα για το Ταμείο Υγείας Αγροτικής Τράπεζας. Τι σκέπτεστε να κάνετε; Αυτός ο κόσμος είναι ακάλυπτος, όσον αφορά την υγειονομική και νοσοκομειακή του περίθαλψη από τότε που η Αγροτική Τράπεζα πέρασε στην Τράπεζα Πειραιώς. Θα μείνουν στο παλιό ταμείο; Θα περάσουν στον ΕΟΠΥΥ; Κάποια λύση πρέπει να βρει το Υπουργείο. Πρέπει να μας πείτε τι σκέπτεστε.
Βεβαίως δεν μας είπατε και για την τροπολογία του ΚΚΕ, που αφορά τους κλωστοϋφαντουργούς. Όσοι θα βγουν στη σύνταξη από 1-1-2013, για τα χρόνια που έπαιρναν την ειδική επιδότηση, ο νόμος προέβλεπε ότι είναι χρόνια πραγματικής υπηρεσίας. Η εγκύκλιος όμως του ΙΚΑ λέει ότι είναι πλασματικές υπηρεσίες και οι άνθρωποι δεν θα πάρουν τις συντάξεις τους. 
Θα ήθελα κάποιο σχολιασμό τουλάχιστον, ακόμα κι αν δεν είστε έτοιμος να αποδεχθείτε τις τροπολογίες γι’ αυτά τα μείζονα ζητήματα που τέθηκαν, όχι μόνο από το ΣΥΡΙΖΑ, αλλά σχεδόν από το σύνολο των πολιτικών δυνάμεων κι από Βουλευτές όλων των κομμάτων.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κουτσούκος έχει το λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Κρατώ αυτό που μας είπε ο κύριος Υπουργός στην επιτροπή και επανέλαβε κι εδώ στην Ολομέλεια, ότι θα φέρει σχέδιο νόμου με βάση την πρόταση που έχουμε καταθέσει για το ταμείο αλληλεγγύης των γενεών, στο οποίο θα επιχειρήσει να λύσει και μια σειρά από άλλα θέματα, για τα οποία έγινε αρκετή συζήτηση και στην επιτροπή και στην Ολομέλεια. Ελπίζω να έρθει σύντομα και να έχουμε το χρόνο, την κοινοβουλευτική άνεση να το συζητήσουμε.
Είναι δίκαιες και αναγκαίες για την αντιμετώπιση πολλών προβλημάτων οι τροπολογίες που έχουν κατατεθεί. Σταχυολογώ: Για το Εθνικό Ινστιτούτο Ανάπτυξης του Ανθρώπινου Δυναμικού, για την  Αγροτική Τράπεζα, για τους κλωστοϋφαντουργούς, για την ανεργία των ελεύθερων επαγγελματιών, που κλείνουν τα μαγαζιά, αλλά δεν μπορούν να κάνουν διακοπή, για τα έξοδα κίνησης του ΙΚΑ, για το δωρόσημο και άλλες. 
Ελπίζω, μια και δεν μπορούμε, δεν έχουμε τον τρόπο να υποχρεώσουμε τον Υπουργό να τις αποδεχθεί, όσο και να πιέζουμε πολιτικά, να γίνουν αντικείμενο μελέτης από τις υπηρεσίες του Υπουργείου, για να έρθουν στο νομοσχέδιο που θα ακολουθήσει, σύμφωνα με τη δέσμευσή του.
Παρακολούθησα την τοποθέτησή του για την επίλυση του ζητήματος της μόνιμης αναπηρίας. Σε σωστή βάση το έθεσε. Αλλά ώσπου να γίνει αυτό, θα τους ταλαιπωρούμε αυτούς του αναπήρους που παίρνουν τα προνοιακά επιδόματα.
Εκπορεύονται μιζέριες από ορισμένες απόψεις. Και τελικά δεν τους χαρίζουμε λεφτά. Θα τους δώσουμε παράταση κι αν δεν κριθούν, θα τους τα πάρουμε πίσω. Θα μπορούσε να αποδεχθεί την τροπολογία ο κύριος Υπουργός, άλλωστε απ’ όλη την Αίθουσα προτάθηκε. Δεν ξέρω αν η Αίθουσα δεν μπορεί να διεκδικήσει. Δεν λέω ότι δεν έγινε διάλογος και δεν λύσαμε θέματα. Λύσαμε θέματα. Ήταν ο Υπουργός εδώ και ώρα και άκουσε πάρα πολλές από τις προτάσεις μας. Τουλάχιστον για την παράταση του χρόνου καταβολής του επιδόματος αναπηρίας, με μία προσθήκη, με μία λέξη που θέλει στο άρθρο 66, νομίζω ότι θα μπορούσε να την κάνει δεκτή, για να τελειώσει έτσι η σημερινή συζήτηση.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κοντογιάννης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Κύριε Υπουργέ, μιας και ετέθησαν ξανά τα θέματα των τροπολογιών, έχω επικοινωνήσει με το Υπουργείο Οικονομικών και ξέρω ότι δεν γίνεται δεκτή η τροπολογία που είχα καταθέσει για την ΗΔΙΚΑ. Θέλω μία ρητή σας δέσμευση ότι σε επόμενη φάση, αφού κι εσείς αναγνωρίζετε το δίκαιο του αιτήματος των υπαλλήλων της ΗΔΙΚΑ και αφού όλο αυτό το οικοδόμημα που σήμερα στήνουμε, στηρίζεται στη δουλειά που θα κάνουν αυτοί οι άνθρωποι, θα αναζητήσουμε έναν τρόπο, ώστε να ικανοποιήσουμε το αίτημά τους, δηλαδή ένα κίνητρο για την υλοποίηση με τον καλύτερο τρόπο του παρόντος νομοσχεδίου, που δεν θα παραβιάζει και τη δημοσιονομική πολιτική που εφαρμόζει η Κυβέρνηση.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κατσώτης έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, είπατε μεγάλα λόγια για την οριστική αντιμετώπιση της παραβατικότητας, ανούσιες έννοιες για τη μεγάλη πλειοψηφία του λαού μας που δεν είναι παραβάτες, που δεν είναι «μπαταχτσήδες» αλλά τίμιοι δουλευτάδες, αγωνιστές για τη ζωή που τους στερείτε. Οι παραβάτες είναι δημιούργημά σας. Τους θέλετε. Εσείς τους διαφθείρετε. 
Μήπως πρόκειται για τη χρησιμοποίηση της νέας τεχνολογίας, η οποία θα συμβάλει στην ικανοποίηση αναγκών των ασφαλισμένων; Αυτό είναι η «Αριάδνη»; Για παράδειγμα, θα προβλέπεται μ’ ένα πάτημα του κουμπιού, με το ΑΜΚΑ, να βγαίνει η σύνταξη του δικαιούχου; Θα μπορεί μ’ ένα πάτημα του κουμπιού να δίνονται στο δικαιούχο οι παροχές που προβλέπονται από τις ασφαλιστικές ρυθμίσεις; 
Όχι, δεν πρόκειται γι’ αυτό. Ο σκοπός είναι άλλος, όλο αυτό το σύστημα να αξιοποιηθεί, να μπορεί να κάνει την κοινωνική ασφάλιση φορέα της ανταγωνιστικότητας όπως εσείς ισχυρίζεστε, να κάνει τις συντάξεις, συντάξεις που θα ενισχύουν την ανταγωνιστικότητα, να κάνετε μειώσεις, να απαλλάξετε τους εργοδότες από τις εισφορές, να μπορείτε να κρίνετε κάθε φορά τι θα κάνετε, να αντλείτε στοιχεία που θα τα χρησιμοποιείτε για να εκβιάζετε για νέα μέτρα.
Μιλάτε για την αδήλωτη εργασία και κάνετε ό,τι μπορείτε, για να μεγαλώνει αυτή και οι εργοδότες να απασχολούν εργαζομένους χωρίς να καταβάλλουν εισφορές. 
Αναφερθήκατε σήμερα σε προγράμματα τριάντα πέντε χιλιάδων ανέργων, την επιταγή εργασίας, όπως τη χαρακτηρίσατε. Τι είναι αυτό; Τι είναι το πρόγραμμα των δέκα χιλιάδων για τους φίλους σας, τους ξενοδόχους, αυτούς που είναι οι μεγαλύτεροι…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Για κατάρτιση.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Όχι, για θέσεις εργασίας. Αυτοί είναι οι μεγαλύτεροι παραβάτες της αδήλωτης εργασίας, είναι αυτοί που δεν υλοποιούν τίποτα. Κι όμως εσείς σήμερα τους δίνετε και δέκα χιλιάδες εργαζομένους, χωρίς να πληρώνουν εισφορές. 
Τι κάνετε λοιπόν με τον ΟΑΕΔ; Μιλάτε για την παράταση για ένα χρόνο ακόμη. Είναι δώρο-άδωρο. Είναι μία ρύθμιση η οποία ίσχυε. Οι συνθήκες είναι διαφορετικές και εσείς σ’ αυτές τις διαφορετικές συνθήκες σφυρίζετε αδιάφορα.
Πείτε μου: Πόσοι θα ικανοποιηθούν από την παράταση που δίνετε για ένα χρόνο, για να έχουν ιατροφαρμακευτική περίθαλψη οι άνεργοι; Πάρα πολύ λίγοι. Η πλειοψηφία των εργαζομένων της ζώνης θα είναι εκτός, γιατί τα πενήντα ημερομίσθια που τους λέτε ότι πρέπει να έχουν, για να έχουν ασφάλιση, δεν τα έχει κανείς. Κι όμως εσείς επαναφέρετε μία ρύθμιση, η οποία αφορά πολύ λίγο κόσμο και τις συνθήκες αυτές, οι οποίες είναι διαφορετικές, δεν τις λαμβάνετε υπ’ όψιν.
Προχωράτε με τον ΟΑΕΔ, με τους σκοπούς, Εργατική Κατοικία, Εργατική Εστία. Τα είπαμε, δεν χρειάζεται να τα ξαναπούμε. 
Ωστόσο είμαστε βέβαιοι ότι όλοι αυτοί που έχουν το όνειρο, το δικαίωμα, τέλος πάντων, να έχουν κεραμίδι στο κεφάλι τους, είναι βέβαιο ότι θα σας ανταμείψουν με τον ανάλογο τρόπο, αφού καταργείτε τον κατασκευαστικό τομέα, αφού καταργείτε αυτό το όνειρό τους. 
Έχουμε πει για το ΣΕΠΕ. Λέτε λοιπόν εδώ, με υποκριτικό τρόπο, ότι θέλετε να ενισχύσετε τoν έλεγχο. Καταργείτε όμως μονάδες της Επιθεώρησης Εργασίας και με υπουργική απόφαση μπορείτε να καταργήσετε κι άλλες στο μέλλον. Δεν θέλετε λοιπόν τον έλεγχο. Δεν θέλετε να υπάρχει έστω η υλοποίηση αυτών που έχουν απομείνει, γιατί και αυτά είναι για κατάργηση. 
Συμφωνούμε για τον ΟΓΑ, ότι εδώ τα όρια ηλικίας είναι απαράδεκτα. Κι εμείς λέμε ότι το όριο ηλικίας στις γυναίκες πρέπει να είναι το πεντηκοστό πέμπτο έτος και για τους άνδρες το εξηκοστό έτος. Ο αγρότης δεν μπορεί να αντέξει παραπάνω. Όσον αφορά τις συντάξεις -αυτό που προτείνεται για τον συμψηφισμό- πιστεύω ότι το 4.000 είναι μία αρχή. Είναι όμως πάρα πολλοί οι αγρότες που δεν έχουν να πληρώσουν τις εισφορές τους και σήμερα, δυστυχώς, δεν δικαιούνται σύνταξη. Συμφωνούμε για τους υπερήλικες. 
Όσον αφορά τις τροπολογίες: Μας ρωτούν οι εργαζόμενοι της ζώνης: «Τι γίνεται; Θα έχω ασφάλιση»; Τι τους απαντάς; Ότι δεν νοιάζεστε. Τι άλλο να τους απαντήσεις;
Ρωτούν οι άνθρωποι της προκήρυξης 9Κ: «Θα δεχθούν την τροπολογία;» Τι να τους απαντήσουμε; Δεν σας καίγεται καρφί! Όλοι το λένε. Όλοι μιλούν για τους 9Κ. Εσείς τίποτα! Βεβαίως δεν φταίτε μόνο εσείς. Η Κυβέρνηση είναι συγκυβέρνηση. Ωστόσο πρέπει να βγάλουν τα συμπεράσματά τους και οι άνθρωποι της 9Κ. 
Οι ξενοδοχοϋπάλληλοι, που μένουν απροστάτευτοι, που έχει χειροτερεύσει ο όρος της προστασίας τους από την ανεργία, ρωτούν: «Θα περάσει η τροπολογία»; Τι να τους απαντήσεις; Πρέπει να βγάλουν κι εκείνοι συμπεράσματα από τη γραμμή σας, από την πολιτική σας για το ποιον υπηρετείτε. 
Οι ανήμποροι, οι μοναχικοί άνθρωποι ρωτούν τι θα γίνει με το πρόγραμμα «Βοήθεια στο Σπίτι»; Τι να τους πούμε; Ετοιμάζετε τον Καιάδα τους!</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ότι παρατείνεται. Αυτό είπαμε.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρατείνεται. Και μετά τι;</Speech> 
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Παρατείνεται για έξι μήνες και μετά παίρνει νομοθετική ρύθμιση.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Παναγιωτόπουλε, είστε δικηγόρος του κ. Βρούτση. Το καταλαβαίνω. Ο κ. Βρούτσης απαξιοί να έρθει στη Βουλή να απαντήσει. Είναι κάτι που έχει συζητηθεί και στη Διάσκεψη των Προέδρων. Είναι ο Υπουργός ο οποίος δεν έρχεται για να απαντήσει. Έχει εσάς ως δικηγόρο. Το καταλαβαίνω αυτό. Το βλέπω εξάλλου. Εν πάση περιπτώσει όμως, αφήστε να απαντήσει ο ίδιος, ο οποίος έχει και την πολιτική ευθύνη. 
Νομίζουμε λοιπόν ότι από όλα όσα έχουμε συζητήσει και στην επιτροπή και σήμερα εδώ, προκύπτει ότι η Κυβέρνηση αυτή πράγματι είναι μια Κυβέρνηση, η οποία ενισχύει την ανταγωνιστικότητα, την επιχειρηματικότητα, την παραγωγικότητα. Είναι μία Κυβέρνηση, η οποία καταργεί δικαιώματα και δεν μπορεί να δημιουργήσει φιλικό περιβάλλον και χρειάζεται οι εργαζόμενοι να απαλλαγούν σύντομα, μέσα από τον αγώνα τους, μέσα από τη δράση τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κουκούτσης έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, εμείς ως Χρυσή Αυγή, είμαστε πάρα πολύ πικραμένοι από την απόρριψη της τροπολογίας. Δυστυχώς το έχει η μοίρα αυτών των ανθρώπων να είναι «βρωμοέλληνες» στην Αλβανία, «παλιοαλβανοί» εδώ. Δυστυχώς είναι η μοίρα αυτής της μειονότητας που έχει γράψει ιστορία όλα αυτά τα χρόνια με φυλακίσεις, με εξορίες, να συνεχίζεται το κυνήγι από τη μητέρα - πατρίδα. 
Το ίδιο κάναμε και με τους Ποντίους. Μάθαμε πλέον όλοι μας και τους λέμε Ρωσοπόντιους. Τους μπερδεύουμε μ’ αυτούς που έφερε το 1999, το 2000 ο κ. Σημίτης. Νομίζουμε ότι η τροπολογία που καταθέσαμε, είναι μια τροπολογία ανάσας, μια τροπολογία ζωής, μια λύση ζωής γι’ αυτούς τους ανθρώπους που φυλάνε Θερμοπύλες. Εμείς θα επιμείνουμε. Αλλά είμαστε και υποχρεωμένοι ως λαϊκό εθνικιστικό κίνημα, να δώσουμε όρκο ζωής ότι κάποια μέρα θα τους δικαιώσουμε. Δεν είναι μόνο τα χρήματα γι’ αυτούς τους ανθρώπους. Είναι η δικαίωση της μάνας-πατρίδας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μαριάς έχει το λόγο για τρία λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, έχει πάει πλέον 1.45΄ και νομίζω ότι ήγγικεν η ώρα της αληθείας.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Της σύντομης αληθείας. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Της σύντομης αληθείας.
Αυτό το νομοσχέδιο, με την εμπειρία που έχω αυτό το διάστημα που είμαι Βουλευτής, είδα ότι είχε τις περισσότερες τροπολογίες. Ήταν ένα νομοσχέδιο πάνω στο οποίο στηρίχθηκαν υποσχέσεις, ελπίδες, διευθετήσεις. Όταν μίλησα προηγουμένως και είπα ότι υπάρχει μια διγλωσσία, δηλαδή να έρχονται τροπολογίες -πολλές απ’ αυτές εκπρόθεσμες- ακριβώς επειδή οι Βουλευτές της Συμπολίτευσης υποσχέθηκαν σε διάφορους πολίτες ότι θα επιδιώξουν να φέρουν το θέμα τους στη Βουλή, τη στιγμή που μια συνολική μνημονιακή πολιτική τους έχει καταδικάσει, δεν άρεσε σε ορισμένους σ’ αυτήν την Αίθουσα. 
Έτσι λοιπόν έχουμε για άλλη μια φορά τα εξής: 
Η τροπολογία για την Κ9 ή την 9Κ –και το έχουμε πει αρκετές φορές εδώ- για άλλη μια φορά πάει στις καλένδες, ενώ υπήρχε υπόσχεση και από το Υπουργείο ότι θα προχωρήσει. Εμείς επισημαίνουμε ότι είμαστε υπέρ της πρόσληψης όσων έχουν επιλεγεί με την 8Κ. Και οι διαδικασίες πρέπει να προχωρήσουν. Αυτό είναι έτερον εκάτερον. Και η τροπολογία που έχει κατατεθεί και από εμάς και από άλλους, μιλάει για προσωποπαγείς θέσεις και μπορεί να λύσει το ζήτημα. 
Δεν αντιμετωπίστηκε για άλλη μια φορά το θέμα με τις καθαρίστριες του Υπουργείου Οικονομικών. Δεν αντιμετωπίστηκε το ζήτημα με τους ομογενείς. Δεν αντιμετωπίστηκε το ζήτημα με τους μηχανικούς. Πολλοί έδωσαν υποσχέσεις στις εκλογικές τους περιφέρειες ότι θα το τακτοποιήσουν. Δεν αντιμετωπίστηκε το ζήτημα της ασφάλισης των ελεύθερων επαγγελματιών. Δεν αντιμετωπίστηκε το θέμα του ΣΕΠΕ. Δεν αντιμετωπίστηκαν οι εποχικά εργαζόμενοι στον τουρισμό. Δεν αντιμετωπίστηκε το ζήτημα των εργαζομένων στην ΑΤΕ. 
Και λέω λοιπόν εγώ πολύ απλά: Οι συνάδελφοι εδώ της Πλειοψηφίας, οι εισηγητές, εφόσον και αυτοί τα υποστήριξαν, έχουν την εξής απλή δυνατότητα: Να πουν στον Υπουργό ότι εφόσον οι δικές τους τροπολογίες δεν έχουν εγκριθεί, θα καταψηφίσουν σε λίγο το νομοσχέδιο. Αυτή είναι πολιτική ευθύνη. Δηλαδή, αν μεν επιμένουν στα ζητήματα αυτά και θεωρούν ότι είναι ζητήματα σημαντικά, όπως είπαν -και οι δικοί τους Βουλευτές- είναι πολύ απλό: Σε λίγο που θα γίνει η ψηφοφορία, θα πρέπει να καταψηφίσουν το νομοσχέδιο και έτσι να πιέσουν την Κυβέρνηση την επόμενη φορά να ακούει και τις δικές τους απόψεις. Εκτός και όλα όσα ελέχθησαν μέχρι στιγμής, ήταν απλά για να πουν οι διάφοροι συμπολίτες μας: «Εδώ δίνουμε μάχες, παλεύουμε, σκοτωνόμαστε αλλά στο τέλος τι να κάνουμε; Χάσαμε». Όπως έγινε και με εκείνη την περίφημη τροπολογία του σχεδίου «Αθηνά» όπου όλοι ήθελαν τα ΤΕΙ στην περιοχή τους και στην ονομαστική ψηφοφορία τα καταψήφισαν. Επομένως τα θέματα είναι πάρα πολύ απλά. 
Όσο δε αφορά στο ταμείο αλληλεγγύης των γενεών που έχει καταθέσει το ΠΑΣΟΚ και το οποίο χρηματοδοτείται –αν θυμάμαι καλά απ’ αυτά που είπαν οι συνάδελφοι- από τα μελλοντικά έσοδα που θα έχουμε από την αξιοποίηση των υδρογονανθράκων, να υπενθυμίσω πως όπου θα υπάρχει πλεόνασμα μέχρι 4,5% του ΑΕΠ, θα πηγαίνει κανονικά στο ταμείο για να πληρώνονται οι δανειστές. Ό,τι άλλο παραπάνω απ’ αυτό 70 - 30 μπορεί να αξιοποιηθεί. Θεωρώ όμως ότι το θέμα πάει στις καλένδες. Δηλαδή όλα αυτά που θα γίνουν σε λίγο καιρό, τα ακούσαμε και άλλη φορά. 
Εμείς έχουμε κάνει τις παρατηρήσεις μας. Σε μια σειρά άρθρων θα ψηφίσουμε υπέρ, γιατί θεωρούμε ότι μια σειρά από άρθρα πρέπει να τα στηρίξουμε. Θα είμαστε κατά στο σύνολο του νομοσχεδίου.
Λέμε όμως για άλλη μια φορά στους συναδέλφους εισηγητές των κομμάτων της Πλειοψηφίας: «Ελάτε μαζί μας. Σηκωθείτε τώρα να πείτε ότι το καταψηφίζετε». Έτσι θα υπάρξει μια πραγματική επανάσταση των Βουλευτών στη Βουλή. 
Εφόσον ο κύριος Υπουργός, παρά τα όσα ζητάει η Πλειοψηφία του Σώματος σε τόσες τροπολογίες, δεν τα δέχεται, εάν γίνει μία καταψήφιση, νομίζω την επόμενη φορά και η συγκυβέρνηση θα φέρεται ως συγκυβέρνηση τρικομματική, ακούγοντας και τους Βουλευτές.
	Ευχαριστώ πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του νομοσχεδίου του Υπουργείου Εργασίας Κοινωνικής Ασφάλισης και Πρόνοιας «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας» και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 1 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 2 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 3 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Παρών.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 7 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 8, όπως τροποποιήθηκε από τον κύριο Υπουργό;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 8 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 9 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 10 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 11 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 12 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 13 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 14 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 15 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 16 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 17, όπως τροποποιήθηκε από τον κύριο Υπουργό;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>	
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 17 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 18 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 19 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 19 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 20 ως έχει;</ChairmanSpeech>
	<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
	<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 20 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 21 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 21 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 22 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 22 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 23 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 23 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 24 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 24 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 25 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 25 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 26 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 27 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 27 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 28 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 28 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 29 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 29 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 30 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 30 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 31 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 31 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 32 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 32 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 33 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Παρών.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 33 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 34 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 34 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 35 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 35 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 36 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 36 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 37 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 37 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 38 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Παρών.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 38 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 39 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Παρών.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 39 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 40 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 40 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 41 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 41 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 42 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 42 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 43 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 43 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 44 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 44 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 45 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 45 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 46 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 46 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 47 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 47 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 48 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 48 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 49 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 49 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 50 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 50 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 51 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 51 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 52 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 52 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 53 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 53 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 54 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 54 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 55 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 55 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 56 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 56 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 57 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 57 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 58 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 58 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 59 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 59 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 60 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 60 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 61 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 61 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 62 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 62 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 63, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 63 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 64 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 64 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 65 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 65 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 66 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Παρών.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 66 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 67 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 67 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 68 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 68 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 69 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 69 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 70 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>   
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 70 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 71 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 71 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 72 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 72 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 73 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 73 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 74, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 74 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 75 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 75 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 76 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Παρών.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 76 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 77, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κατά πλειοψηφία.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο 77 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 331 και ειδικό αριθμό 26, ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 331 και ειδικό 26 έγινε δεκτή κατά πλειοψηφία, ως έχει. 
Ερωτάται το Σώμα: Γίνεται δεκτή η τροπολογία με γενικό αριθμό 358 και ειδικό αριθμό 46, ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Επειδή στο πρώτο μέρος περιέχει μεν τη ρύθμιση για τα έξοδα κίνησης του ΣΕΠΕ, αλλά έχει και την άλλη παράγραφο, που αφορά τις υπερωρίες των εργαζομένων όπου ουσιαστικά χαρίζεται στην εργοδοσία μία άλλη πλευρά κατάργησης των υπερωριών, κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 358 και ειδικό αριθμό 46 έγινε δεκτή κατά πλειοψηφία, ως έχει.
Ερωτάται το Σώμα: Γίνεται δεκτή η τροπολογία με γενικό αριθμό 359 και ειδικό αριθμό 47 του κ. Τσουμάνη και πολλών άλλων;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 359 και ειδικό αριθμό 47 έγινε δεκτή κατά πλειοψηφία. 
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας» έγινε δεκτό κατά πλειοψηφία επί της αρχής, επί των άρθρων και των τροπολογιών. 
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 2.00΄ λύεται η συνεδρίαση για σήμερα, Τετάρτη 3 Απριλίου 2013 και ώρα 10.00΄ με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                           ΟΙ ΓΡΑΜΜΑΤΕΙΣ
Τελευταία Αποθήκευση:	5/4/2013 1:24:00 μμ	Από:	Γεωργοπαπαδάκου Κανέλλα 
Εκτυπώθηκε:	5/4/2013 1:20:00 μμ</body>
</html>