<html><head><meta name="cp:revision" content="2"><meta name="date" content="2013-01-28T10:57:00Z"><meta name="Company" content="OTS"><meta name="Keywords" content=""><meta name="meta:word-count" content="27320"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-01-28T09:07:00Z"><meta name="Word-Count" content="27320"><meta name="dcterms:created" content="2013-01-28T10:57:00Z"><meta name="dcterms:modified" content="2013-01-28T10:57:00Z"><meta name="Last-Modified" content="2013-01-28T10:57:00Z"><meta name="Last-Save-Date" content="2013-01-28T10:57:00Z"><meta name="meta:character-count" content="147532"><meta name="Template" content="Normal"><meta name="meta:save-date" content="2013-01-28T10:57:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-01-28T10:57:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-01-28T10:57:00Z"><meta name="Last-Printed" content="2013-01-28T09:07:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2013-01-28T10:57:00Z"><meta name="xmpTPg:NPages" content="1"><meta name="resourceName" content="23-1-2013.doc"><meta name="Last-Author" content="a.marini"><meta name="w:comments" content=""><meta name="Character Count" content="147532"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
138
ΣΥΝΕΔΡΙΑΣΗ 23-1-2013
 (Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΙΑ΄
Τετάρτη  23 Ιανουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 3ο Γυμνάσιο Υμηττού, το 105ο Δημοτικό Σχολείο Αθήνας, τη Σχολή Αυγουλέα - Λιναρδάτου και το 2ο Γυμνάσιο Γέρακα, σελ. 
3. Αναφορά στην ποινική δίωξη του επικεφαλή της ΕΛΣΤΑΤ, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 24 Ιανουαρίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου των σχεδίων νόμων του Υπουργείου Τουρισμού:
    i) &quot;Κύρωση του Μνημονίου Κατανόησης για Συνεργασία στον τομέα του Τουρισμού μεταξύ του Υπουργείου Πολιτισμού και Τουρισμού της Ελληνικής Δημοκρατίας και του Εθνικού Συμβουλίου Τουρισμού και Αρχαιοτήτων των Ηνωμένων Αραβικών Εμιράτων&quot;, σελ. 
    ii) &quot;Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λευκορωσίας για τη συνεργασία στον Τομέα του Τουρισμού&quot;, σελ. 
    iii) &quot;Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Πολωνίας για συνεργασία στον Τομέα του Τουρισμού&quot;, σελ. 
2. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: &quot;Κύρωση της Πράξης Νομοθετικού Περιεχομένου &quot;Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ&apos; αριθμ. 7/28.2.2012 Πράξης Υπουργικού Συμβουλίου (Α΄ 39) &quot; (Α΄ 188)&quot;, σελ. 

ΠΡΟΕΔΡΕΥΟΝΤΕΣ
ΚΟΛΛΙΑ – ΤΣΑΡΟΥΧΑ Μ. , σελ.
ΝΑΚΟΣ Α. , σελ.
ΟΜΙΛΗΤΕΣ

Α. Επί της αναφοράς στην ποινική δίωξη του επικεφαλή της ΕΛΣΤΑΤ:
ΒΟΥΛΤΕΨΗ Σ. , σελ.
ΚΑΤΣΩΤΗΣ Χ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Β. Επί των σχεδίων νόμων του Υπουργείου Τουρισμού:
ΚΑΤΣΩΤΗΣ Χ. , σελ.
ΚΡΙΤΣΩΤΑΚΗΣ Μ. , σελ.

Γ. Επί του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας:
ΒΟΥΛΤΕΨΗ Σ. , σελ.
ΒΡΟΥΤΣΗΣ Ι. , σελ.
ΓΡΕΓΟΣ Α. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΔΙΚΟΓΛΟΥ Σ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΤΣΗΣ Γ. , σελ.
ΜΑΡΙΝΟΣ Γ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΕΤΡΑΚΟΣ Α. , σελ.
ΣΤΡΑΤΟΥΛΗΣ Δ. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΙΑ΄
Τετάρτη 23 Ιανουαρίου 2013
Αθήνα, σήμερα στις 23 Ιανουαρίου 2013, ημέρα Τετάρτη και ώρα 10.04΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ.  ΑΘΑΝΑΣΙΟΥ ΝΑΚΟΥ . 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 22-1-2013 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΙ΄ συνεδριάσεώς του, της Τρίτης 22 Ιανουαρίου 2013, σε ό,τι αφορά στην ψήφιση στο σύνολο του σχεδίου νόμου « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=bf7b891c-b92a-4d4b-a7b5-d00c21ba6a61&quot; \t &quot;_blank">Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις</a> »)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 24 Ιανουαρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 2 και 3 του Κανονισμού της Βουλής)
1. Η με αριθμό 850/21-1-2013 επίκαιρη ερώτηση του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατασκευή του βορείου οδικού άξονα Κρήτης.
2. Η με αριθμό 846/21-1-2013 επίκαιρη ερώτηση του Βουλευτή Ρεθύμνου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ανδρέα Ξανθού προς τον Υπουργό Υγείας, σχετικά με την κατάργηση λειτουργούντων κλινικών και τμημάτων στο νέο οργανισμό του Νοσοκομείου Ρεθύμνου.
3. Η με αριθμό 852/21-1-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με το νέο διεθνές αεροδρόμιο στο Καστέλλι.
4. Η με αριθμό 854/21-1-2013 επίκαιρη ερώτηση της Βουλευτή Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αντιμετώπιση των προβλημάτων των εργαζομένων στον Ατμοηλεκτρικό Σταθμό Πτολεμαΐδας.
5. Η με αριθμό 857/21-1-2013 επίκαιρη ερώτηση του Βουλευτή Επικρατείας του Λαϊκού Συνδέσμου – Χρυσή Αυγή κ. Χρήστου Παππά προς τους Υπουργούς Εξωτερικών και Επικρατείας, σχετικά με τις εξελίξεις στο ζήτημα της ονομασίας των Σκοπίων.
6. Η με αριθμό 848/21-1-2013 επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Υγείας, σχετικά με την επιβάρυνση των πασχόντων από μεσογειακή αναιμία, μετά την αλλαγή του καθεστώτος συμμετοχής στα φάρμακα.
7. Η με αριθμό 853/21-1-2013 επίκαιρη ερώτηση του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με τη συγχώνευση των Νοσοκομείων της Ικαρίας και της Σάμου.
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (Άρθρο 130 παράγραφος 2 και 3 του Κανονισμού της Βουλής)
1. Η με αριθμό 851/21-1-2013 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Οικονομικών, σχετικά με την ανάγκη άμεσης λειτουργίας γραφείων εξυπηρέτησης φορολογουμένων στη Λακωνία.
2. Η με αριθμό 847/21-1-2013 επίκαιρη ερώτηση της Βουλευτού Κοζάνης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευγενίας Ουζουνίδου προς τον Υπουργό Υγείας, σχετικά με τη μονάδα χημειοθεραπείας του Μποδοσακείου Νοσοκομείου Πτολεμαΐδας.
3. Η με αριθμό 858/21-1-2013 επίκαιρη ερώτηση του Βουλευτή Νομού Αττικής του Λαϊκού Συνδέσμου – Χρυσή Αυγή κ. Ηλία Κασιδιάρη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με τα κυκλώματα παράνομης εμπορίας και εξαγωγής χρυσού στο εξωτερικό.
4. Η με αριθμό 849/21-1-2013 επίκαιρη ερώτηση του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Επικρατείας, σχετικά με το θεσμικό πλαίσιο προστασίας των ανηλίκων στο πεδίο της ραδιοτηλεόρασης.
5. Η με αριθμό 856/21-1-2013 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις ελλείψεις εκπαιδευτικού προσωπικού στα μουσικά σχολεία.
Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του  Υπουργείου Τουρισμού: «Κύρωση του Μνημονίου Κατανόησης για Συνεργασία στον τομέα του Τουρισμού μεταξύ του Υπουργείου Πολιτισμού και Τουρισμού της Ελληνικής Δημοκρατίας και του Εθνικού Συμβουλίου Τουρισμού και Αρχαιοτήτων των Ηνωμένων Αραβικών Εμιράτων». 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Τουρισμού: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λευκορωσίας για τη συνεργασία στον Τομέα του Τουρισμού». 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Τουρισμού: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Πολωνίας για συνεργασία στον τομέα του Τουρισμού». 
Τα νομοσχέδια αυτά ψηφίστηκαν στη Διαρκή Επιτροπή κατά πλειοψηφία. Εισάγονται, λοιπόν, προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτών των  συμφωνιών. 
Προτείνω να συζητηθούν και οι τρεις κυρώσεις από κοινού, γιατί αφορούν αντίστοιχα θέματα. Όσοι έχουν αντίρρηση, αυτοί οι οποίοι δεν συμφωνούν με την κύρωση των συμβάσεων, μπορούν να λάβουν το λόγο. 
Το λόγο έχει ζητήσει ο κ. Κατσώτης εκ μέρους του Κομμουνιστικού Κόμματος Ελλάδας. 
Ορίστε, κύριε συνάδελφε, έχετε το λόγο.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Πόσο χρόνο έχω, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Πέντε λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Για όλα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αν χρειαστείτε περισσότερο χρόνο, θα υπάρξει ανοχή.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ωραία. Ευχαριστώ κύριε Πρόεδρε. 
Συζητούμε τις κυρώσεις των συμφωνιών συνεργασίας με τις χώρες των Αραβικών Εμιράτων, της Πολωνίας και της Λευκορωσίας. Το ΚΚΕ δεν είναι αντίθετο με τις συμβάσεις συνεργασίας, όταν όμως αυτές προωθούν τις σχέσεις λαών και χωρών στη βάση του αμοιβαίου οφέλους. Οι παρούσες συμβάσεις, όπως και αυτές που ψηφίστηκαν την προηγούμενη περίοδο, είναι στη βάση των αναγκών του μεγάλου κεφαλαίου για νέους δρόμους κερδοφορίας, με επενδύσεις στον τουρισμό, με κίνητρα, φοροαπαλλαγές, με πάμφθηνη εργατική δύναμη. 
Ήδη έχουμε τη μεγάλη μείωση των μισθών, την αδήλωτη εργασία, τα προγράμματα απασχόλησης για τους νέους με 400 και 460 ευρώ, που εξήγγειλε πρόσφατα ο Υπουργός Εργασίας, και ασφάλιση από τον ΟΑΕΔ, με γενίκευση της μαθητείας, καθώς και με την εισαγωγή μαθητών ή υποτιθέμενων μαθητών που εισάγει και με όρο σ’ αυτές τις συμβάσεις η Κυβέρνηση. 
Οι συμβάσεις συνεργασίας αποσκοπούν και στην προσπάθεια να ιδιωτικοποιηθούν εκτάσεις γης, ακτές, για ανέγερση πολυτελών ξενοδοχείων, μαρίνες, λιμάνια, βουνά, αεροδρόμια κ.λπ.. Πίσω από τα χλιδάτα σαλόνια δουλεύουν και διαβιούν κάτω από απαράδεκτες συνθήκες  οι χιλιάδες εργαζόμενοι στον τουρισμό και ιδιαίτερα οι νέοι και οι νέες που μετακινούνται από διάφορες χώρες από τους σύγχρονους έμπορους φθηνής εργατικής δύναμης.
Ο ΣΕΤΕ,  ο επίσημος συνομιλητής της Κυβέρνησης, πρωτοστατεί στο δουλεμπόριο. Η Κυβέρνηση το κάνει επίσημη πολιτική της. 
Από τις παρούσες συμβάσεις τι θα ωφεληθεί άραγε ο εργαζόμενος λαός και τα λαϊκά στρώματα; Τι θα ωφεληθεί το περιβάλλον, που υποκριτικά το επικαλείστε, από τα νέα ξενοδοχεία που, σύμφωνα με τη σύμβαση συνεργασίας, προβλέπεται ότι μπορούν να δημιουργήσουν οι καπιταλιστές αυτών των χωρών; Η χώρα μας μήπως έχει έλλειψη ξενοδοχείων; 
Προβλέπετε από τις συμβάσεις συνεργασίας τη διοργάνωση ταξιδίων εξοικείωσης, από τους τουριστικούς πράκτορες. Οι τουριστικοί πράκτορες και ιδιαίτερα αυτοί που κυριαρχούν, που κάνουν κουμάντο, δεν γνωρίζουν τις αγορές της Πολωνίας, των Ηνωμένων Αραβικών Εμιράτων, της Λευκορωσίας αλλά και όλων των χωρών του κόσμου; Λέτε η «TUI», η «THOMSON», η «NECKERMANN» να μην ξέρουν τις αγορές; 
Για την πλειοψηφία των εργαζομένων και αυτές οι συμβάσεις συνεργασίας δεν έχουν κανένα όφελος για τον τουρισμό, που πρέπει να είναι δικαίωμα των εργαζομένων και του λαού. Ο τουρισμός ιδιαίτερα στις σημερινές συνθήκες έχει γίνει προνόμιο όλο και πιο λίγων. 
Η πολιτική ενίσχυσης του ποιοτικού τουρισμού είχε και έχει σαν αποτέλεσμα εκτός των άλλων, όσον αφορά όσους μικρούς αυτοαπασχολούμενους πρόσβλεπαν σε ένα εισόδημα από τον τουρισμό -όπως οι μικροϊδιοκτήτες ενοικιαζόμενων δωματίων, αυτοί που είχαν ένα ταβερνάκι, αυτοί που είχαν ένα εργαστήριο λαϊκής τέχνης- πολλοί από αυτούς να καταστρέφονται, γιατί οι tour operators, αυτοί που καθορίζουν ποιος θα ταξιδέψει και πού, με ποιες τιμές, τι θα φάει και πώς θα διασκεδάσει, υλοποιούν τη μορφή του all inclusive, για να κερδίσουν ακόμα περισσότερα. 
Όσοι μικροϊδιοκτήτες είχαν ή πρόσβλεπαν σε κάποιο εισόδημα από το μαγαζάκι των έργων τέχνης, το ταβερνάκι ή το καφενείο, δεν το έχουν, διότι τα ξενοδοχεία πολυτελείας που ενισχύθηκαν όλη αυτήν την περίοδο και με αυτά που θα κάνουν οι Άραβες, οι Πολωνοί ή οι όποιοι άλλοι επενδυτές, Έλληνες και ξένοι, θα έχουν απ’ όλα και καφενεδάκι και έργα τέχνης και το ταβερνάκι τους ή αν δεν έχουν, το δημιουργούν. 
Η κοινή σύσκεψη των Υπουργών Τουρισμού και Εργασίας με τους ξενοδόχους, που έγινε τελευταία, έφερε μεγάλη ανησυχία στους εργαζόμενους στον τουρισμό για τους οποίους δεν αφιερώσατε, κύριε Υπουργέ, ούτε λεπτό για να ακούσετε τα προβλήματα που δημιουργεί η ασυδοσία των εργοδοτών και η πολιτική σας που ικανοποιεί όλες τις επιδιώξεις τους.
Η μόνη αναφορά σας ήταν η έκφραση της ικανοποίησης για τη σύμβαση ντροπής που υπέγραψε υποταγμένη η ηγεσία των εργαζομένων στον τουρισμό με τους ξενοδόχους, που μείωσε το ήδη πενιχρό ετήσιο εισόδημα των εργαζομένων έως 20%.
Την ίδια ικανοποίηση εκφράσατε και για την κατάργηση των βαρέων και ανθυγιεινών επαγγελμάτων στους μάγειρες που δουλεύουν πάνω από μεγάλες θερμοκρασίες και λιώνουν, στην κυριολεξία, στις καμαριέρες, η μεγάλη πλειοψηφία των οποίων μετά την τουριστική περίοδο είναι στους ορθοπεδικούς από σοβαρά προβλήματα που δημιουργούνται από τη φύση της εργασίας τους, στους σερβιτόρους και στις σερβιτόρες που η πλειοψηφία τους πάσχει από φλεβίτιδα. Όλα αυτά, όμως, δεν είναι του ενδιαφέροντός σας.
Νομίζετε ότι ο τουρισμός είναι μόνο δημόσιες σχέσεις και βιτρίνα. Τώρα, η Κυβέρνηση με τις εξαγγελίες του Υπουργού Εργασίας για τα προγράμματα με την επωνυμία «τζάμπα εργασία» καθώς και με τις συμβάσεις αυτές παραδίδει το νέο εργατικό δυναμικό πάμφθηνο, για να αυξηθούν τα κέρδη αυτών που εκπροσωπεί ακόμη περισσότερο. 
Θα κάνουμε ό,τι καλύτερο, ώστε να οργανωθούν αγώνες πίσω από τα αλώνια, να δυναμώσουν οι αγώνες ενάντια στις εξαγγελίες σας για το νέο πόλεμο απέναντι στους εργαζόμενους, να έρθει αποτέλεσμα σημαντικών αγώνων στον κλάδο, ενάντια στις συνθήκες γαλέρας που διαμορφώνονται στα ξενοδοχεία στον τουρισμό. 
Θέλετε οι εργαζόμενοι να χαμογελάνε, να είναι νέοι, όμορφοι, ωραίοι, να μιλούν ξένες γλώσσες αλλά να είναι πάμφθηνοι και ευέλικτοι. 
Δεν είναι τυχαίο ότι όλο και πιο λίγοι εργαζόμενοι συνταξιοδοτούνται από τον κλάδο. Η μεγάλη πλειοψηφία και με την αύξηση του ορίου ηλικίας μένει για πολλά χρόνια στα αζήτητα και τώρα, μέχρι τα εξήντα επτά έτη που είναι το όριο ηλικίας. Ίσως, αργότερα και μέχρι τα εβδομήντα. 
Ο λόγος που γίνεται στις παρούσες συμβάσεις για την τουριστική εκπαίδευση είναι υποκρισία, γιατί πριν λίγες βδομάδες καταργήσατε τον ΟΤΕΚ. Οι μεγάλοι του τουρισμού που συναντηθήκατε και τους υποσχεθήκατε τα πάντα δεν θέλουν ειδικευμένους, δεν θέλουν επαγγελματικά δικαιώματα, όπως την υπαλληλική ιδιότητα και προσαύξηση στις αποδοχές. Εσείς με την κατάργηση του ΟΤΕΚ τους δίνετε αυτό που θέλουν.
Η σχέση Κυβέρνησης και ξενοδόχων είναι σχέση συμφέροντος από την οποία η Κυβέρνηση προσδοκά πολιτικά οφέλη, ενώ οι ισχυροί ξενοδόχοι προσβλέπουν σε ευνοϊκές ρυθμίσεις για δάνεια, επενδύσεις αλλά και για νέο μερίδιο από την πίτα των αποκρατικοποιήσεων, «φιλέτων» της εταιρείας ακινήτων του δημοσίου, λιμανιών και αεροδρομίων. 
Η Κυβέρνηση επιλέγει τον τουρισμό ως επικοινωνιακό σωσίβιο που χρειάζεται, προκειμένου να εμφανίσει ενδείξεις ότι η πολιτική της πιάνει τόπο και ότι η οικονομική ανάκαμψη βρίσκεται προ των πυλών. Για το λόγο αυτό, η Κυβέρνηση σπεύδει να προσφέρει στους μεγαλοξενοδόχους γενναία προίκα και ατελείωτα δώρα. 
Ήδη, κυρία Υπουργέ, δρομολογήσατε την αναδιοργάνωση του Ελληνικού Οργανισμού Τουρισμού. Διορίσατε το νέο διοικητικό συμβούλιο, στο οποίο μετέχουν οι πρόεδροι τριών ενώσεων ξενοδόχων με προφανείς συμβολισμούς, όπως είναι ο Πρόεδρος της Χαλκιδικής απ’ όπου προέρχεται και ο Πρόεδρος του ΣΕΤΕ, ο Πρόεδρος της Μυκόνου, ο οποίος ταυτόχρονα είναι και Πρόεδρος του Ξενοδοχειακού Επιμελητηρίου της Ελλάδας, ο Γενικός Γραμματέας της Ομοσπονδίας Ξενοδόχων και ο Πρόεδρος της Ρόδου, ο οποίος είναι γνωστός μεγαλοξενοδόχος. 
Οι ξενοδόχοι των συγκεκριμένων περιοχών μαζί με τους αντίστοιχους της Κρήτης μοιράζονται τη μερίδα του λέοντος των τουριστικών εισπράξεων, καθώς κάθε καλοκαίρι εκεί κατευθύνονται οι περισσότεροι ξένοι τουρίστες. 
Σε αυτές τις περιοχές επικρατούν συνθήκες εργασιακής ζούγκλας, οργιάζει η ανασφάλιστη εργασία, η οποία αγγίζει το 60% σε κάποιες περιπτώσεις. Χιλιάδες εργαζόμενοι παραμένουν απλήρωτοι επί μήνες, ενώ τα Γραφεία Επιθεώρησης Εργασίας πρακτικά δεν λειτουργούν, αφού στελεχώνονται μόλις με έναν ή δύο υπαλλήλους, οι οποίοι καλούνται να ελέγξουν χιλιάδες επιχειρήσεις, αρκετές από τις οποίες ανήκουν σε ισχυρούς τοπικούς παράγοντες με πολιτικές διασυνδέσεις με τα κόμματα που κυβερνούν διαχρονικά τη χώρα. 
Η Κυβέρνηση καλλιεργεί κλίμα αισιοδοξίας για οικονομική ανάκαμψη στα χρόνια που ακολουθούν. Στο ίδιο μήκος κύματος οι ξενοδόχοι σπεύδουν να προσφέρουν στην Κυβέρνηση προσδοκίες για άμεση ανάκαμψη της τουριστικής κίνησης από το εξωτερικό και περισσότερες τουριστικές εισπράξεις υπό προϋποθέσεις, όπως η πλήρης απελευθέρωση της αγοράς κρουαζιέρας, των ακτοπλοϊκών συνδέσεων, της αγοράς αερομεταφορών αλλά και ευνοϊκές ρυθμίσεις ώστε να εισέλθουν στην ελληνική αγορά γνωστές ξενοδοχειακές αλυσίδες.
Τα πρόσφατα στοιχεία που παρουσίασε η Πανελλήνια Ομοσπονδία Ξενοδόχων είναι αποκαλυπτικά για το ποιος κερδίζει. Κερδισμένοι είναι μόνο οι μεγάλοι όμιλοι. Αποκαλύπτεται ποιοι ωφελούνται από την οικονομική κρίση. Αυτοί είναι οι ισχυροί ξενοδοχειακοί όμιλοι και οι μεγαλοξενοδόχοι περιοχών όπως της Κρήτης, της Ρόδου, της Κω, της Χαλκιδικής, της Μυκόνου και της Σαντορίνης και σε ελάχιστες περιπτώσεις σε περιοχές όπως Κέρκυρα, Ζάκυνθο, Κεφαλλονιά και δυτική Πελοπόννησος. 
Τα στοιχεία δείχνουν πως παρά την κορύφωση της οικονομικής κρίσης, συγκρίνοντας το διάστημα Γενάρη-Νοέμβρη από το 2009 μέχρι το 2012 η αεροπορική κίνηση από το εξωτερικό αυξήθηκε 2,48%. 
Τον περασμένο Ιούλιο μάλιστα, τα κατειλημμένα δωμάτια ήταν περισσότερα ακόμη και από τον αντίστοιχο μήνα του 2011, όταν κατέφθαναν καραβιές ξένοι τουρίστες που επρόκειτο να ταξιδέψουν στις χώρες της Βόρειου Αφρικής αλλά που τελικά προτίμησαν τη χώρα μας εξαιτίας των πολεμικών επιχειρήσεων του ΝΑΤΟ στη Λιβύη και της ανάφλεξης που είχε πυροδοτηθεί στις χώρες της περιοχής. 
Και ενώ το τουριστικό ρεύμα από το εξωτερικό κατέγραφε άνοδο, εκατοντάδες ξενοδοχεία παρέμεναν κλειστά ή λειτουργούσαν για μικρότερη περίοδο. Είναι χαρακτηριστικό ότι την περίοδο 2008-2012 λειτούργησαν 12% λιγότερα δωμάτια στις γνωστότερες τουριστικές περιοχές παρά την αυξημένη τουριστική κίνηση. Κερδισμένες από αυτό ήταν οι ξενοδοχειακές επιχειρήσεις και ιδιαίτερα οι μεγαλύτερες, οι οποίες κατάφεραν να διαθέσουν 7,9% περισσότερα δωμάτια.
Ενδεικτικό του ανελέητου ανταγωνισμού των ξενοδόχων είναι το γεγονός πως ενώ πολλά ξενοδοχεία στις τουριστικές περιοχές παρέμεναν κλειστά λόγω αναδουλειάς και ενώ το ίδιο συνέβαινε και στην Αθήνα και στη Θεσσαλονίκη, εντούτοις άνοιξαν νέα ξενοδοχεία στις δύο μεγαλύτερες πόλεις της χώρας προσβλέποντας να αρπάξουν την πελατεία εκείνων που δεν άντεχαν στην κρίση.
Οι αριθμοί, ως συνήθως, αποτυπώνουν μόνο ένα μέρος της αλήθειας. Την περίοδο 2008-2012 τα ξενοδοχεία της χώρας εμφανίζουν μείωση εσόδων της τάξης του 22,7%. Η αλήθεια, όμως, είναι ότι στις κύριες τουριστικές περιοχές η μείωση ήταν της τάξης του 10%, ενώ οι ισχυρές επιχειρήσεις του κλάδου είτε δεν εμφάνισαν μείωση ή κατέγραψαν ακόμα και αύξηση των εσόδων. Την ίδια στιγμή οι αμοιβές των εργαζομένων μειώνονταν δραματικά με πρόσχημα την επιβίωση των επιχειρήσεων. 
Και ενώ η μείωση εσόδων στην ουσία στις επιχειρήσεις ήταν ελεγχόμενη στα επίπεδα του 10%, τα μικρά ξενοδοχεία στην υπόλοιπη χώρα εμφάνιζαν μείωση τζίρου άνω του 50%. Το αποτέλεσμα είναι πολλά από αυτά είτε να έχουν κλείσει ή να απειλούνται άμεσα με λουκέτο. Σε αυτό συνετέλεσε και η κατάρρευση του εσωτερικού τουρισμού καθώς η πλειοψηφία αυτών των μονάδων συντηρούνταν από τους Έλληνες ταξιδιώτες, οι οποίοι ξέμειναν από ρευστό. Επιπλέον ματαιώθηκε το μεγαλύτερο μέρος των προγραμμάτων του κοινωνικού τουρισμού, ενώ και οι εκδρομές των ΚΑΠΗ περιορίστηκαν, καθώς σταμάτησε η χρηματοδότηση των δήμων.
Και επειδή δεν θέλω να καταχραστώ το χρόνο και ήδη πήρα το διπλάσιο, να πω, κυρία Υπουργέ, ότι στα περισσότερα μικρά ξενοδοχεία οι αμοιβές των εργαζομένων έφτασαν να είναι μικρότερες από όσα πλήρωσαν πέρυσι οι ιδιοκτήτες τους για πετρέλαιο. Αυτό δεν είναι δικό μας στοιχείο. Το παραδέχτηκε ο επικεφαλής της ΠΟΞ σε συνέντευξή του.
 Αυτές, λοιπόν, οι συμβάσεις που φέρνετε σήμερα εδώ για ψήφιση, για κύρωση δεν ωφελούν τους εργαζόμενους στον τουρισμό, δεν ωφελούν συνολικά το λαό μας. Ωφελούν τους λίγους, οι οποίοι επενδύουν σ’ αυτόν τον τομέα κερδοσκοπώντας στον ελεύθερο χρόνο του λαού.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θέλει άλλος τις το λόγο;</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, έχετε το λόγο, κύριε Κριτσωτάκη.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κυρία Υπουργέ, θέλω να σας πω ότι συζητούμε διαρκώς -και καλά κάνουμε που το συζητούμε, παρά το ότι δεν μας δίνεται η δυνατότητα έτσι όπως είναι διαμορφωμένες οι κυρώσεις συμβάσεων- τις κυρώσεις συμβάσεων, αλλά δεν έχουμε συζητήσει επί έξι μήνες ούτε ένα νομοσχέδιο για τον τουρισμό, κανένα ούτε κάτι που να λέμε, ας πούμε, ότι μοιάζει. Μπαίνουν, βέβαια σε άλλα νομοσχέδια κάποιες διατάξεις αλλά αυτό συνιστά όχι θετικό αλλά αρνητικό στοιχείο διότι δείχνει και μια υποβάθμιση για το θέμα του τουρισμού, σε μια χώρα μάλιστα η οποία, όπως έχω ξαναπεί αρκετές φορές, συνδέει τρεις ηπείρους και τρεις πολιτισμούς, μια χώρα που τον τουρισμό τον έχει μπροστά-μπροστά στην ατζέντα της και επιπλέον μια χώρα νησιωτική και όλα τα υπόλοιπα που συνιστούν ότι αυτό που γίνεται δεν είναι μια φορά λάθος, αλλά είναι δέκα.
Το δεύτερο που θέλω να πω, κύριε Πρόεδρε, είναι ότι συζητούμε κι αυτές τις μέρες στην επικαιρότητα θα έλεγα ότι υπάρχει ένα μαύρο στοιχείο. Δηλαδή έχουμε από τη μια μεριά να ζητάει η κυρία Υπουργός αλλά και αρκετοί από την Κυβέρνηση κοινωνική ειρήνη και από την άλλη βλέπουμε ότι υπάρχει ένα κλίμα ρατσισμού και ξενοφοβίας, με πράξεις μάλιστα, -δεν είναι απλά μόνο ένα κλίμα, αλλά συγκεκριμένες πράξεις- δηλαδή έχουμε και δολοφονίες εναντίον ξένων και τουριστών, όχι μόνο μεταναστών αλλά και τουριστών. Αυτό δεν είναι άσχετο αλλά είναι συνέπεια και απότοκο, έμμεσα ή και άμεσα πολλές φορές, όλων αυτών των ψευδεπίγραφων επιχειρήσεων, όπως «Ξένιος Ζεύς» με «σκούπες», με βία αστυνομική, με βία συστημική θα έλεγα, κυριολεκτικά και ρατσιστική. Και από την άλλη πλευρά θέλουμε κοινωνική ειρήνη και θέλουμε να έχουμε και καλό κλίμα.
Δεν φθάνουν όλα αυτά, αλλά έρχεται ο κ. Δένδιας και κάνει μία απαράδεκτη δήλωση, ότι η Αξιωματική Αντιπολίτευση –και δεν έχει σημασία ποιο κόμμα είναι στην Αξιωματική Αντιπολίτευση, όποιο και αν ήταν- είναι σε μετάβαση προς τη νομιμότητα και ότι η ιδεολογία της χαϊδεύει την τρομοκρατία. 
Εμείς ζητήσαμε την παραίτηση αλλά εσείς έχετε καθόλου σκεφθεί τι ακριβώς είναι αυτό και τι σχέση έχει και τι σημασία έχει για τον τουρισμό, δηλαδή πώς ο τουριστικός πράκτορας, πώς οι tour operators, πώς όλοι αυτοί που ασχολούνται με τον τουρισμό θα ζητήσουν σε αυτό το κλίμα να έρθουν οι ξένοι τουρίστες; 
Θα ήθελα να πω μια κουβέντα, κύριε Πρόεδρε και για το νομοσχέδιο το οποίο έχει δοθεί –γιατί δόθηκε ένα νομοσχέδιο, επιτέλους- στη συζήτηση, στη διαφάνεια που λέγαμε παλιά. Δεν απαντά σε τίποτα από τα βασικά και τα κύρια που έχει ανάγκη και ο τουρισμός, αλλά και τούτη εδώ η κοινωνία μέσα από τον τουρισμό. 
Πρώτον, δεν θίγει καθόλου –μα, καθόλου- το μοντέλο της ανάπτυξης του τουρισμού, όταν όλοι παραδέχονται ότι αυτό το μοντέλο «σκοτώνει» το συγκριτικό πλεονέκτημα που έχει η χώρα στον τουρισμό. Το παραδέχονται οι πάντες.
Επιπλέον, δεν λέει τίποτα για την ανάπτυξη ενός εθνικού σχεδίου για τον τουρισμό. Όπως λέει και η κυρία Υπουργός -και το έχει πει και ο Πρωθυπουργός ακόμα και όταν δεν ήταν Πρωθυπουργός και ήταν στην Αντιπολίτευση- δεν υπάρχει ένα εθνικό σχέδιο για τον τουρισμό και αυτό θα πρέπει να αποκτηθεί. Ούτε σε αυτό λέει κάτι. 
Επιμέρους λέει κάποια πράγματα -αρνητικά τα περισσότερα, ίσως και κάποια θετικά- σε κάποια ελάχιστα σημεία. Δεν απαντά, όμως, στα βασικά. 
Επίσης, θα έλεγα ότι το νομοσχέδιο δεν απαντά στους ίδιους τους στόχους –με τους οποίους εμείς διαφωνούμε ή –αν θέλετε- συμφωνούμε εν μέρει και έχουμε και διαφωνίες- που έχουν τεθεί ως βασικοί στόχοι για τον τουρισμό. 
Δεν απαντά στον πρώτο στόχο, που είναι η επιμήκυνση της τουριστικής περιόδου. Αντί να επιμηκύνεται τόσα χρόνια που το παλεύετε –υποτίθεται- μικραίνει, σμικρύνεται διαρκώς. 
Ο δεύτερος στόχος που βάζετε, είναι η ποιότητα στον τουρισμό. Βλέπετε, όμως, ότι όσον αφορά αυτήν την ποιότητα στον τουρισμό, συνεχώς πηγαίνουμε προς το μαζικό τουρισμό –και αυτό δεν είναι ποιότητα- και ξεφεύγουμε από εκείνες τις μορφές του τουρισμού που θα έδιναν ποιότητα σε όλη την υπόθεση του τουρισμού. 
Θα σας πω συγκεκριμένα ότι βλέπουμε ότι μεγαλώνει το all inclusive και θεριεύει και ο μαζικός τουρισμός, χωρίς να αναπτύσσονται οι άλλες μορφές που λέτε –όντως λέτε και εσείς με ένα διαφορετικό τρόπο από εμάς- ότι πρέπει να αναπτυχθούν. Όμως, ούτε αυτό που λέτε δεν κάνετε. 
Θα ήθελα να πω ακόμη ότι και για το θέμα των εργαζομένων δεν ακούστηκε τίποτα, δεν έγινε ούτε μία αναφορά. Για όλα μπορείτε να μιλήσετε, εκτός από το θέμα της εργασίας στον τουρισμό. Όμως, κοιτάξτε. Η αιχμή είναι το θέμα των συμβάσεων, αλλά και το θέμα των μαθητευομένων -οι οποίοι είναι περίπου πια πάνω από το 25%, με τις δικές σας εκτιμήσεις- που συνιστά ανεργία, που έλεγε ο Πρωθυπουργός ότι θα παταχθεί. Καθένας από αυτούς καταλαμβάνει μιάμιση θέση με το ωράριο με το οποίο, δυστυχώς, δουλεύουν αυτοί οι άνθρωποι. Αυτό δεν είναι ανθρώπινο και αυτοί δεν είναι άνθρωποι με τέτοια ωράρια.
Από την άλλη μεριά, καταβαραθρώνουν την ποιότητα στον τουρισμό, κύριε Πρόεδρε. 
Για τους ελέγχους δεν μπορεί να πει κανείς τίποτα. Εκεί είναι η απόλυτη απουσία του κράτους, ηθελημένη θα καταγγείλω εγώ. 
Για το θέμα του εσωτερικού τουρισμού, δεν έγινε ούτε μία συζήτηση. Καταργούμε τα εργαλεία και κάνουμε ευχές, οι οποίες φυσικά δεν θα έχουν κανένα αποτέλεσμα. 
Το τελευταίο που θα πω είναι το πιο σημαντικό. Η λιτότητα στην Ευρωπαϊκή Ένωση, τα μνημόνια και οι μνημονιακές αντικοινωνικές πολιτικές στην Ελλάδα είναι η βασικότερη βλαπτική αιτία για τον τουρισμό. Όποιος αυτό δεν το καταλαβαίνει –και αυτό το δείχνουν και οι τοποθετήσεις από την πλευρά της Κυβέρνησης, αλλά και στο νομοσχέδιο, όπως το είδαμε, το αφήνουν, το κρύβουν, το βάζουν κάτω από το χαλί αυτό το θέμα- νομίζω ότι δεν μπορεί να μιλήσει σοβαρά για τον τουρισμό. 
Ας έρθουμε τώρα στα σημερινά, Λευκορωσία, Πολωνία, Ηνωμένα Αραβικά Εμιράτα. Είναι τρεις κυρώσεις συμβάσεων. Είναι τρεις διακρατικές δηλαδή στην ουσία συμφωνίες. Προφανώς, οι συμβάσεις αυτές δεν μπορούν να θεωρηθούν σοβαρές. Νομίζω ότι ούτε από την πλευρά της Πλειοψηφίας είπε κανείς ότι από αυτές περιμένουμε κάτι πολύ συγκεκριμένο ή κάτι πολύ σημαντικό ή βασικό. Θα έλεγα ότι και οι λεπτομέρειες που μπορεί να αποκομιστούν από εκεί είναι μικρές, άνευ σημασίας. 
Ωστόσο, με μία πιο προσεκτική ματιά μπορούμε να κάνουμε κάποιες πολύτιμες παρατηρήσεις. 
Πρώτη παρατήρηση είναι ότι σε γενικές γραμμές τα κείμενα των τριών συμβάσεων έχουν όμοια διάρθρωση, σύνταξη και περιεχόμενο. Προφανώς, η χρήση ενός μοντέλου γραφής δεν επαρκεί ως δικαιολογία για να εξηγήσει κανείς τον ομοιόμορφο τρόπο που τις διαχειριζόμαστε. Είναι ένα «ξεπατίκωμα» κυριολεκτικά. 
Δεν μπορεί να στηρίζονται διεθνείς σχέσεις με τρεις σε κάθε περίπτωση πολύ διαφορετικές χώρες, μια χώρα, δηλαδή, της Ανατολικής Ευρώπης και μέλος της Ευρωπαϊκής Ένωσης, μια πρώην σοσιαλιστική δημοκρατία εκτός Ευρωπαϊκής Ένωσης και μια χώρα της Αραβικής Χερσονήσου. Πρόκειται για χώρες, δηλαδή, οι οποίες έχουν διαφορετικά ΑΕΠ, διαφορετικούς ρυθμούς ανάπτυξης, διαφορετικά μεταξύ τους μεγέθη και δείκτες.
Τι προσδοκούμε επί της ουσίας, λοιπόν, από αυτές τις συνεργασίες και γιατί τις φέραμε και όλες μαζί; Απόδειξη του ότι ήρθαν όλες μαζί είναι το ότι κανείς δεν περιμένει τίποτα από αυτές. Είναι μια τυπική διαδικασία, η οποία πρέπει να ομολογήσω ότι μέσα της έχει ένα θετικό. Τουλάχιστον ανοίξαμε μια συζήτηση, αν μας ακούει κανείς και αν από αυτά που ακούει κάτι μπορεί να εφαρμόσει.
Θα ήθελα, πάντως, να κάνω και ένα σχόλιο, όσον αφορά την Πολωνία, η οποία έχει αναφερθεί ως στοχευμένη για εμάς αγορά και η οποία χρησιμοποιείται σαν παράδειγμα χώρας που έχει πληγεί ελάχιστα από την κρίση. Όντως, η Πολωνία συνεχίζει να έχει ρυθμούς ανάπτυξης, που επιβραδύνονται όμως και αυτοί, τείνουν να πάνε και αυτοί αρνητικά. Όμως, το βιοτικό της επίπεδο παραμένει χαμηλό. Είναι στη δέκατη θέση από το τέλος στη μέτρηση του βιοτικού επιπέδου ανάμεσα σε χώρες του ΟΟΣΑ. Ο μέσος ετήσιος μισθός είναι της τάξεως των 2/3 του μέσου ελληνικού μισθού, με 10% περισσότερες ώρες εργασίες από το μέσο όρο των χωρών του ΟΟΣΑ.
Φαίνεται, λοιπόν, επί της ουσίας σαν να μην κάνουμε άνοιγμα στην Πολωνία συνολικά αλλά στην ολιγαρχία που έχει διαμορφωθεί στην Πολωνία. Ο τουρισμός, όμως, τόσο σε επίπεδο διεθνών σχέσεων όσο και σε επίπεδο εισροής τουριστικού συναλλάγματος, δηλαδή, η ουσία των σημερινών συμφωνιών πρέπει να έχει πλατιά κατεύθυνση στην εκάστοτε χώρα, αλλιώς θα καταντήσει παρασιτικός. Προσέξτε το, διότι για εμάς ο τουρισμός δεν είναι μια απασχόληση, αλλά είναι μία σημαντική απασχόληση.
Το δεύτερο είναι ότι εκεί που διαφοροποιούνται οι τρεις συμβάσεις είναι στην περίπτωση των Ηνωμένων Αραβικών Εμιράτων. Ενώ στις άλλες δύο συμβάσεις, όπως και στις προηγούμενες που είχαμε κυρώσει, κυρίως για την Κίνα, το άρθρο 4 αναφέρεται στη διευκόλυνση ή δημιουργία ευνοϊκού επιχειρηματικού περιβάλλοντος ανάμεσα στις χώρες που συμβάλλονται, στο αντίστοιχο άρθρο της Σύμβασης με τα Εμιράτα εξειδικεύεται η συνεργασία σε δραστηριότητες και θεματικές μορφές τουρισμού, όπως είναι η ύπαιθρος, ο πολιτιστικός, ο θαλάσσιος τουρισμός κ.λπ.. Αντίστοιχη διάταξη υπήρχε και στη Σύμβαση με την Ουρουγουάη, που αφορούσε στις κρουαζιέρες και στις τουριστικές περιηγήσεις.
Να υποθέσω εγώ τώρα ότι αυτή η ιδιαιτερότητα βασίζεται στο ταξίδι της Υπουργού στο Αμπού Ντάμπι προ τετραμήνου. Αυτό σημαίνει ότι σκοπεύουμε να ανταλλάξουμε τεχνογνωσία με τα Ηνωμένα Αραβικά Εμιράτα, προφανώς. Έτσι λέω εγώ και «κρατάω μια πισινή», αλλά είναι σχεδόν βέβαιο. Σε αυτήν την περίπτωση και δεδομένου ότι δεν υπάρχει αξιόπιστο σχέδιο ανάπτυξης εναλλακτικού τουρισμού στην Ελλάδα, σκοπεύουμε να αντιγράψουμε, να προσομοιώσουμε με τη δική μας την εκεί άποψη για τον τουρισμό; Αυτό καταλαβαίνετε -και όσοι καταλαβαίνουν ελάχιστα έστω για τον τουρισμό- ότι είναι δραματικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό, δηλαδή, οραματιζόμαστε; Να γίνουμε ένας τουριστικός προορισμός πολυτελείας τύπου Ντουμπάι; Αντίκειται σε ό,τι προσόντα έχουμε εμείς ως χώρα και θα έλεγα ότι είναι εγκληματικό. Από την άλλη μεριά, συνδέεται η ανάπτυξη τέτοιων μορφών τουρισμού στη χώρα μας με την προσέλκυση επιχειρηματικών συμφερόντων από τα Ηνωμένα Αραβικά Εμιράτα…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε συνάδελφε, ολοκληρώστε, αν θέλετε, σας παρακαλώ.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, επειδή είναι τρεις οι συμβάσεις και συνήθως, δινόταν ένα πεντάλεπτο για την κάθε μία, παρακαλώ το Προεδρείο…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εντάξει, συνεχίστε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Αν πιστεύετε ότι δεν έχουν αξία…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, δεν πιστεύω κάτι τέτοιο.
Παρακαλώ, συνεχίστε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Αυτή, λοιπόν, η ανάπτυξη με αυτές τις μορφές τουρισμού σε ποιο πλαίσιο θα τοποθετηθεί; Δεν το έχουμε ακούσει και θα ήθελα να το ακούσω από την πλευρά της Κυβέρνησης. Θα ήθελα να θυμίσω σχετικές συζητήσεις στη διάρκεια του πρώτου οικονομικού φόρουμ Ελλάδας-Εμιράτων, που πρέπει να το λάβει η Κυβέρνηση πολύ σοβαρά υπ’ όψιν της, πέρυσι στο Λαγονήσι, το οποίο κατέληξε και στο μνημόνιο κατανόησης που σήμερα επικαιροποιούμε στην ουσία.
Μήπως τέλος η σύμβαση συνδέεται με την εκρηκτική αύξηση της εισροής Αράβων τουριστών στην Τουρκία; Αν ισχύει κάτι τέτοιο στη λογική σας, η Ελλάδα πρέπει να παρουσιαστεί ανταγωνιστική τουριστικά απέναντι στην Τουρκία -που είναι σεβαστό αυτό, δεν το κάνω ως κριτική- χωρίς, όμως, να έρθει σε σύγκρουση ή έστω σε αντιπαράθεση με τα τεράστια συμφέροντα των tour operators, τα οποία εξυπηρετεί καλύτερα αυτήν τη στιγμή, από ό,τι φαίνεται, η γειτονική χώρα για πολλούς λόγους, όπως για παράδειγμα ότι το «Ελ. Βενιζέλος» είναι το πιο ακριβό αεροδρόμιο στην Ευρώπη.
Τέλος, θα ήταν σκόπιμο να παρουσιαστούν με κάποιο τρόπο τα αποτελέσματα της προηγούμενης Συμφωνίας του 1977 με την τότε Λαϊκή Δημοκρατία της Πολωνίας. Θα πω ότι έχουν αλλάξει τώρα τα δεδομένα σε αυτήν τη χώρα, προς το χειρότερο οπωσδήποτε. Όμως, εν πάση περιπτώσει, εμείς συνεχίζουμε χωρίς μια ενδιάμεση αποτίμηση;
Θα ήθελα να ρωτήσω, μιας και χρησιμοποίησα τη λέξη «αποτίμηση», το εξής. Υπάρχει μία αποτίμηση -το είχα πει και στην επιτροπή- από τη δική μας πλευρά, από την πλευρά της Βουλής των Ελλήνων, από την πλευρά της Κυβέρνησης ή από οπουδήποτε, εν πάση περιπτώσει, που να λέει ότι όλες οι προηγούμενες συμβάσεις έχουν αυτά τα πράγματα ως θετικά και αυτά τα πράγματα ως αρνητικά, για να αποτελέσουν και ένα μπούσουλα από εδώ και πέρα, για να μπορούμε να βλέπουμε τι κάνουμε και να μην κάνουμε κάτι γενικό;
Θα μπορούσα να πω πολλά, αλλά θα σεβαστώ το χρόνο και θα πω ότι στο φόρουμ συμμετείχαν εξήντα επιχειρηματικοί και επενδυτικοί φορείς από τα Εμιράτα για να εξεταστούν –λέει- περιθώρια επενδύσεων στο πεδίο των ιδιωτικοποιήσεων, των εξαγωγών και των κοινοπραξιών στην ενέργεια, στον τουρισμό, στις υποδομές, στις ΑΠΕ, στα ορυκτά και τα λοιπά. 
Αυτά είναι από τον κ. Πάγκαλο, με Υπουργό Εξωτερικών τον κ. Δήμα. Βλέπουμε ότι αυτά εξειδικεύονται σήμερα και μας φοβίζουν αρκετά. Δεν θα είναι σε όφελος του τουρισμού γιατί και το περιβάλλον –το έχετε δεχθεί και εσείς - δεν πρέπει να το πετάμε, όταν μιλάμε για τον τουρισμό. 
Εν πάση περιπτώσει, θα σας πω ότι εμείς θα θέλαμε ένα διαφορετικό Υπουργείο Τουρισμού. Θα θέλαμε ένα ισχυρό πολιτικό ρόλο στο Υπουργείο αυτό και όχι απλώς επιτελικό ούτε μόνο εκτελεστικό και απλώς ευέλικτο. Δεν λύνει το πρόβλημα.
Επίσης, θα έλεγα ότι το ΤΑΙΠΕΔ δεν μπορεί να είναι στο κέντρο της πολιτικής του Υπουργείου Τουρισμού, να γίνεται δηλαδή ξεπούλημα περιουσίας και αυτό να το λέμε ανάπτυξη. 
Τελειώνοντας, κύριε Πρόεδρε, θα πω ότι εμείς ζητούμε μια –εντός εισαγωγικών- «» HYPERLINK &quot;http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=5ef1d4db-ed63-474c-917a-b271c1e8a59d&quot; \t &quot;_blank&quot; ��κύρωση μιας διαφορετικής σύμβασης, με μια άλλη πολιτική για τον τουρισμό, να περιλαμβάνει ό,τι λείπει και χρειάζεται, δηλαδή περισσότερους πυλώνες στο  μοντέλο για την ανάπτυξη. 
Επιτέλους, να παραδεχτείτε ότι υπάρχουν και οι εργαζόμενοι. Επτακόσιες πενήντα χιλιάδες είναι οι εργαζόμενοι στην Ελλάδα στον τουρισμό και στατιστικά επαγγέλματα. Δεν το έχετε δει ποτέ, δεν έχετε αναφερθεί ποτέ και όποτε αναφέρεσθε, όλοι σταυροκοπιούνται είτε το Υπουργείο Εργασίας είτε το Υπουργείo Τουρισμού. Και θα πω ότι σε αυτές τις συμβάσεις –με κρύα καρδιά, κυριολεκτικά- θα πούμε «ΝΑΙ <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=5ef1d4db-ed63-474c-917a-b271c1e8a59d&quot; \t &quot;_blank">» </a>στην κύρωσή τους, όχι γιατί προσφέρουν κάτι αλλά γιατί –εν πάση περιπτώσει- ελπίζουμε ότι θα ληφθούν από εδώ και πέρα υπ’όψιν αυτά που σας λέμε. 
Δεν είναι το κύριο οι κυρώσεις. Δεν θα λύσουν ούτε και θα δημιουργήσουν νέα προβλήματα, ενώ όμως θα μπορούσαν να λύνουν προβλήματα. Να αλλάξει, λοιπόν, η λογική, ο τρόπος και οι στόχοι και να μην είναι αυτές οι κυρώσεις μια υποχρέωση της χώρας που μας φέρνει εδώ. Μας δίνει, βέβαια, την ευκαιρία να μιλήσουμε για άλλα, αλλά επί της ουσίας τίποτα. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κηρύσσεται περαιωμένη η συζήτηση επί της αρχής των άρθρων και του συνόλου των σχεδίων νόμου του Υπουργείου Τουρισμού.
Η ψήφιση τους θα γίνει χωριστά:
« <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=5ef1d4db-ed63-474c-917a-b271c1e8a59d&quot; \t &quot;_blank">Κύρωση του Μνημονίου Κατανόησης για Συνεργασία στον τομέα του Τουρισμού μεταξύ του Υπουργείου Πολιτισμού και Τουρισμού της Ελληνικής Δημοκρατίας και του Εθνικού Συμβουλίου Τουρισμού και Αρχαιοτήτων των Ηνωμένων Αραβικών Εμιράτων</a> ». 
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το νομοσχέδιο του Υπουργείου Τουρισμού: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=5ef1d4db-ed63-474c-917a-b271c1e8a59d&quot; \t &quot;_blank">Κύρωση του Μνημονίου Κατανόησης για Συνεργασία στον τομέα του Τουρισμού μεταξύ του Υπουργείου Πολιτισμού και Τουρισμού της Ελληνικής Δημοκρατίας και του Εθνικού Συμβουλίου Τουρισμού και Αρχαιοτήτων των Ηνωμένων Αραβικών Εμιράτων</a> » έγινε δεκτό κατά πλειοψηφία, σε μόνη  συζήτηση, επί της αρχής, των άρθρων και του συνόλου και έχει ως εξής:
(Να  καταχωριστεί το κείμενο του νομοσχεδίου σελ. 30α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): «Κ <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=c74dd583-2e72-415a-9f3e-c5640173cfdf&quot; \t &quot;_blank">ύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λευκορωσίας για τη συνεργασία στον Τομέα του Τουρισμού</a> ».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το νομοσχέδιο του Υπουργείου Τουρισμού: «Κ <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=c74dd583-2e72-415a-9f3e-c5640173cfdf&quot; \t &quot;_blank">ύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λευκορωσίας για τη συνεργασία στον Τομέα του Τουρισμού</a> » έγινε δεκτό κατά πλειοψηφία, σε μόνη  συζήτηση, επί της αρχής, των άρθρων και του συνόλου και έχει ως εξής:
(Να  καταχωριστεί το κείμενο του νομοσχεδίου σελ. 31α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=05637fa2-0b1c-4421-a912-1a311cdc2c5a&quot; \t &quot;_blank">Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Πολωνίας για συνεργασία στον τομέα του Τουρισμού</a> ».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το νομοσχέδιο του Υπουργείου Τουρισμού: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=05637fa2-0b1c-4421-a912-1a311cdc2c5a&quot; \t &quot;_blank">Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Πολωνίας για συνεργασία στον τομέα του Τουρισμού</a> » έγινε δεκτό κατά πλειοψηφία, σε μόνη  συζήτηση, επί της αρχής, των άρθρων και του συνόλου και έχει ως εξής:
(Να  καταχωριστεί το κείμενο του νομοσχεδίου σελ. 32α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα τέσσερις και μαθήτριες και τρείς εκπαιδευτικοί τους, από το 3ο Γυμνάσιο Υμηττού. 
Η Βουλή τούς καλωσορίζει και τούς εύχεται καλή πρόοδο.	
(Χειροκροτήματα απ’ όλες τις πτέρυγες της Βουλής)
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=07aa7df4-484e-49a4-91e7-c8068a5afb40&quot; \t &quot;_blank">Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.2.2012 Πράξης Υπουργικού Συμβουλίου (Α΄ 39), (Α΄ 188)</a> ». 
Η Διάσκεψη των Προέδρων αποφάσισε στη συνεδρίασή της, στις 17.1.2013, τη συζήτηση του νομοσχεδίου σε μία συνεδρίαση.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, θα παρακαλούσα να λάβω το λόγο για μία νομοθετική βελτίωση.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Πριν ξεκινήσει η συζήτηση, κύριοι συνάδελφοι, θα ήθελα να καταθέσω στο Σώμα –και θα μοιραστεί και το σχετικό κείμενο στα κόμματα και στους συναδέλφους- μια νομοτεχνική βελτίωση, καθαρά τυπική, στο σχεδίου νόμου: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=07aa7df4-484e-49a4-91e7-c8068a5afb40&quot; \t &quot;_blank">Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.2.2012 Πράξης Υπουργικού Συμβουλίου (Α΄ 39), (Α΄ 188)</a> », διότι εκ παραδρομής δεν αναγράφηκε ο χρόνος έναρξης της ισχύος του νόμου που είναι βέβαια η δημοσίευση της πράξης νομοθετικού περιεχομένου με τον ίδιο τίτλο.
Συγκεκριμένα προτείνουμε άρθρο δεύτερο –και ακροτελεύτιο, προφανώς- με τίτλο «Έναρξη ισχύος» που έχει ως εξής: «Η ισχύς του νόμου αυτού αρχίζει από τη δημοσίευση της πράξης νομοθετικού περιεχομένου ...» -με τον τίτλο που περιέγραψα- «στην Εφημερίδα της Κυβερνήσεως». 
Επομένως, τι έχουμε εδώ; Στην ουσία, έχουμε τη θέση σε λειτουργία της αναδρομικής έναρξης ισχύος της θητείας της ΠΕΔΕ από 3 Οκτωβρίου του 2010, όπως αναφέρεται στην πράξη νομοθετικού περιεχομένου. Αυτό ενσωματώνεται σε ένα δεύτερο άρθρο. Είναι καθαρά τυπικό, όπως καταλαβαίνετε. Υπενθυμίζω ότι εντός των ημερών θα έχουμε τη δυνατότητα να συζητήσουμε περισσότερα για την ουσία του αντικειμένου στο νομοσχέδιο που θα φέρει το Υπουργείο στο Σώμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Να καταχωρηθεί στα Πρακτικά και να διανεμηθεί στους κυρίους συναδέλφους.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Βεβαίως, κύριε Πρόεδρε,, το καταθέτω για τα Πρακτικά. 
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να μπει η σελ. 37)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, ενημερώνω το Σώμα ότι ο Γραμματέας της Κοινοβουλευτικής Ομάδας του ΠΑΣΟΚ κ. Γιάννης Μανιάτης ορίζει ειδικό αγορητή τον Βουλευτή κ. Συμεών Κεδίκογλου.
Ο Γραμματέας της Κοινοβουλευτικής Ομάδας των Ανεξάρτητων Ελλήνων ορίζει ειδικό αγορητή τον κ. Παύλο Χαϊκάλη και Κοινοβουλευτικό Εκπρόσωπο τον κ. Τέρενς Κουΐκ.
Ο κ. Χρήστος Παππάς ορίζει ειδικό αγορητή τον Βουλευτή Α΄ Θεσσαλονίκης κ. Αντώνιο Γρέγο και δεν χρειάζεται να επαναλαμβάνεται ότι ορίζει Κοινοβουλευτικό Εκπρόσωπο τον εαυτό του, διότι είναι ο Κοινοβουλευτικός Εκπρόσωπος.
Ο Πρόεδρος της Δημοκρατικής Αριστεράς κ. Φώτης Κουβέλης ορίζει ειδικό αγορητή τον Βουλευτή Τρικάλων κ. Γεώργιο Κυρίτση.
Τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδας ορίζει Κοινοβουλευτικό Εκπρόσωπο τον Βουλευτή κ. Χρήστο Κατσώτη.
Το λόγο έχει ο εισηγητής της Νέας Δημοκρατίας κ. Ανδρέας Μαρίνος.</ChairmanSpeech>
<Speech><Parlmember>ΑΝΔΡΕΑΣ ΜΑΡΙΝΟΣ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, έρχεται σήμερα για συζήτηση και ψήφιση στο Σώμα το σχέδιο νόμου: «Κύρωση της Πράξης Νομοθετικού Περιεχομένου &quot;Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28-02-2012 Πράξης Υπουργικού Συμβουλίου». 
Πιο συγκεκριμένα αφορά την από 3 Οκτωβρίου του 2012 πράξη νομοθετικού περιεχομένου «Παράταση διάρκειας λειτουργίας προσωρινής ενιαίας διοικούσας επιτροπής, όπως συστήθηκε, βάσει του ν. 4046/12 και την πράξη του Υπουργικού Συμβουλίου 7/28-2-2012 που άρχισε να λειτουργεί με την πράξη του Υπουργικού Συμβουλίου 9/8-3-2012, με τη δημοσίευση στο υπ’ αριθμόν 188 ΦΕΚ τεύχος Α΄.
Η συγκεκριμένη παράταση δόθηκε, διότι το έργο της ΠΕΔΕ που αφορούσε την εκκαθάριση γεγενημένων υποχρεώσεων των καταργηθέντων Οργανισμών Εργατικής Εστίας και Κατοικίας δεν είχε ολοκληρωθεί, οπότε και έπρεπε να λειτουργήσει μέχρι τις 31 Δεκεμβρίου του 2012.
Οι Οργανισμοί Εργατικής Κατοικίας και Εργατικής Εστίας καταργήθηκαν ως νομικά πρόσωπα δημοσίου δικαίου μετά από συνεχή κοινωνική δράση εβδομήντα και πλέον ετών, βάσει των άρθρων 1 παράγραφος 6 και 2 παράγραφος 1 του ν.4046 σε εκτέλεση των ρυθμίσεων του κεφαλαίου Ε΄ «Διαρθρωτικές μεταρρυθμίσεις του μνημονίου οικονομικής και χρηματοπιστωτικής πολιτικής» και του κεφαλαίου Δ΄ «Διαρθρωτικές μεταρρυθμίσεις για την ενίσχυση της ανάπτυξης» με την παράγραφο 4 «Διασφάλιση της ταχείας προσαρμογής της αγοράς εργασίας και ενίσχυση των θεσμών της αγοράς εργασίας του μνημονίου συνεννόησης στις συγκεκριμένες προϋποθέσεις οικονομικής πολιτικής, τα σχέδια των οποίων εγκρίθηκαν κατά την παράγραφο 2 του άρθρου 1 και προσαρτήθηκαν ως παράρτημα στο ν. 4046/12».
Στην πράξη του Υπουργικού Συμβουλίου 7/28-2-2012 και δη στο άρθρο 1 αυτής αναφέρεται ότι κατά το μεταβατικό διάστημα λειτουργίας των καταργηθέντων οργανισμών ορίζεται προσωρινή ενιαία διοικούσα επιτροπή με αρμοδιότητα την τακτοποίηση που αφορά πράξεις λειτουργικής εκκαθάρισης υποχρεώσεων και δικαιωμάτων, καθώς και κάθε άλλης αναγκαίας και γεγενημένης έννομης σχέσης των δύο καταργούμενων φορέων, εκτός της ανάληψης νέων υποχρεώσεων που προκύπτουν από νέα προγράμματα και παροχές και όχι πάντως των ανειλημμένων συμβατικών ή γεγενημένων υποχρεώσεων.
Με την υπ&apos; αριθμόν 9/8-3-2012 πράξη του Υπουργικού Συμβουλίου ορίστηκαν πέραν των άλλων, ο πρόεδρος και τα μέλη της πενταμελούς ΠΕΔΕ με τετράμηνη θητεία, ήτοι μέχρι τις 30-7-2012. 
Όμως, κυρίες και κύριοι συνάδελφοι, η παράταση της διάρκειας λειτουργίας της ΠΕΔΕ μέχρι τις 31-12-2012 ήταν επιβεβλημένη αφού η ΠΕΔΕ είχε να εκπονήσει ένα τεράστιο αλλά και πολύ σημαντικό έργο. Με την παράταση αυτή αντιμετωπίστηκε η έκτακτη περίπτωση εξαιρετικά επείγουσας και απρόβλεπτης ανάγκης για τη λειτουργία των ως άνω οργανισμών. Αφορά ευάλωτες ομάδες του πληθυσμού με μειωμένες αποδοχές, οι οποίες ειδικά στις σημερινές οικονομικές συνθήκες που αντιμετωπίζει η χώρα, δοκιμάζονται όλο και περισσότερο.
Βάσει των ανωτέρω γίνεται σαφές ότι για να αποφευχθεί ο κίνδυνος εκτροχιασμού των λειτουργιών των προαναφερθέντων οργανισμών κατά τη διαδικασία της εκκαθάρισης, ήταν επιβεβλημένη η ρύθμιση που αφορούσε την παράταση λειτουργίας της προσωρινής ενιαίας διοικούσας επιτροπής με πράξη του Υπουργικού Συμβουλίου και η κύρωσή της με πράξη νομοθετικού περιεχομένου διά της νομίμου οδού σήμερα από την Ολομέλεια της Βουλής.
Με την ως άνω ρύθμιση, η οποία επαναλαμβάνω ήταν άκρως αναγκαία, δόθηκε χρόνος για την εκκαθάριση των προμηθευτών των καταργηθέντων Οργανισμών Εργατικής Εστίας και Εργατικής Κατοικίας, η οποία δεν είχε ολοκληρωθεί μέχρι εκείνη τη στιγμή, με χρονικό ορίζοντα έως το τέλος του 2012. Με αυτόν τον τρόπο, συνεχίστηκαν οι εκκαθαρίσεις των ληξιπρόθεσμων υποχρεώσεων των οργανισμών προς τις επιχειρήσεις που είχαν ως άμεσο αποτέλεσμα την αύξηση της ρευστότητας αυτών, την ώρα που τα υπόλοιπα έσοδά τους έχουν κατακερματιστεί λόγω της οικονομικής κατάστασης. 
Ειδικά, λοιπόν, τη σημερινή δύσκολη περίοδο που διανύει η χώρα, με την εκκαθάριση των ληξιπρόθεσμων υποχρεώσεων και την αποπληρωμή των επιχειρήσεων και δη των μικρομεσαίων, δίνεται μια ανάσα στην αγορά και διοχετεύονται χρηματικά ποσά στην πραγματική οικονομία, τα οποία είναι απολύτως αναγκαία για την απρόσκοπτη λειτουργία της. Επίσης, με την αποπληρωμή των επιχειρήσεων από την εκκαθάριση των υποχρεώσεων των καταργηθέντων ΟΕΚ και ΟΕΕ αυξάνεται εμμέσως λόγω των εισπράξεων και η ανταγωνιστικότητά τους.
Συνεπώς, το όφελος για τους πολίτες ήταν διπλό. Πρώτον, η μη διακοπή των υπηρεσιών των δύο φορέων με άμεσο αποδέκτη τους πολίτες ευάλωτων ομάδων του πληθυσμού και, δεύτερον, η αποπληρωμή των επιχειρήσεων που είχαν συνάψει συμβάσεις με τους δύο φορείς. 
Επίσης, σύμφωνα με την έκθεση του Γενικού Λογιστηρίου του Κράτους με την παράταση λειτουργίας της ΠΕΔΕ του άρθρου 1 της υπ’ αριθμόν 7 πράξης του Υπουργικού Συμβουλίου μέχρι την 31-12-2012, προκαλείται πρόσθετη δαπάνη ύψους 30,300 χιλιάδων ευρώ στο ειδικό λογαριασμό κοινωνικής πολιτικής του ΟΑΕΔ από την καταβολή αποζημίωσης στα μέλη της λόγω της παράτασης της θητείας τους. Αντιλαμβανόμαστε ότι το ύψος της δαπάνης αυτής σε σχέση με το έργο που επετέλεσαν, ήταν αναλογικά μικρό. Βεβαίως, κάθε πρόσθετη δαπάνη στις σημερινές οικονομικές συνθήκες, αποτελεί βάρος για τον προϋπολογισμό αλλά σε σχέση με τα οφέλη που προέκυψαν από την κίνηση αυτή, το ποσό είναι συγκριτικά ελάχιστο.
Για τους λόγους αυτούς, τα δύο συναρμόδια Υπουργεία, αυτό των Οικονομικών και αυτό της Εργασίας, Κοινωνικής Ασφάλισης και Πρόνοιας με τις υπαγόμενες σε αυτά διευθύνσεις, προχώρησαν στη ρύθμιση αυτή. Η ΠΕΔΕ και η Διεύθυνση Οικονομικών του ΟΑΕΔ, ήταν αρμόδιες για την εφαρμογή της πράξης του Υπουργικού Συμβουλίου. 
Το έργο της ΠΕΔΕ ήταν ιδιαίτερα δύσκολο, αφού το χαρτοφυλάκιο για την εκκαθάριση των ΟΕΚ και ΟΕΕ ήταν υπερβολικά μεγάλο και γι’ αυτόν το λόγο, δόθηκε μια επιπλέον παράταση έως τον Φεβρουάριο του 2013 με νέα πράξη του Υπουργικού Συμβουλίου. 
Αυτό, κυρίες και κύριοι συνάδελφοι, δεν σημαίνει ότι οι παρατάσεις θα διαιωνίζονται. Ήδη από τη συζήτηση του σχεδίου νόμου στη Διαρκή Επιτροπή Κοινωνικών Υποθέσεων την προηγούμενη εβδομάδα, το οποίο ψηφίστηκε κατά πλειοψηφία, ο Υπουργός τόνισε ότι μέλημα και του Υπουργείου, είναι το Φεβρουάριο η εκκαθάριση να έχει τελειώσει και έως τότε να έχουν γίνει οι απαραίτητες διαδικασίες για τη σύσταση φορέων που θα υπάγονται στον ΟΑΕΔ και θα παρέχουν από νέα βάση τις κοινωνικές πολιτικές του κράτους. 
Το μόνο σίγουρο είναι πως η Κυβέρνηση, παρά τις πιέσεις που δέχθηκε από την τρόικα για πλήρη κατάργηση των κοινωνικών πολιτικών, θα συνεχίσει να προσφέρει τις παροχές εκείνες που διέθεταν οι καταργηθέντες οργανισμοί Εργατικής Εστίας και Εργατικής Κατοικίας προς τους πολίτες, απλά μέσω του ΟΑΕΔ διασφαλίζοντας πολύ μικρότερα βάρη για τον κρατικό προϋπολογισμό. 
Πρέπει να τονίσουμε κάτι για το οποίο δεσμεύεται η Κυβέρνηση. Όλες οι υποχρεώσεις που είχαν αναληφθεί από τους καταργηθέντες φορείς έναντι των δικαιούχων ή τρίτων στο πλαίσιο παροχών της συνδρομής τους και της πραγμάτωσης των έργων που επιτελούσαν θα εκπληρωθούν απόλυτα και δεν θα υπάρξει κενό στην εξυπηρέτησή τους και στη διαδικασία υλοποίησης δρομολογημένων προγραμμάτων και ως εκ τούτου, δεν υφίσταται λόγος ύπαρξης αισθήματος φόβου ή ανασφάλειας.
Κυρίες και κύριοι συνάδελφοι, από τα ανωτέρω καθίσταται αντιληπτό ότι παρά τη μη νομοθετική πρόβλεψη περί σταδίου εκκαθάρισης των νομικών προσώπων δημοσίου δικαίου, το βίαιο και αιφνίδιο της κατάργησης των οργανισμών οδήγησε το τότε υπουργικό συμβούλιο στις ρυθμίσεις που αναφέρονται στις ανωτέρω πράξεις του, ήτοι 7 και 9. 
Κυρίες και κύριοι συνάδελφοι, θα αναφερθώ εν συντομία στο έργο της Προσωρινής Ενιαίας Διοικούσας Επιτροπής, από την αρχή της λειτουργίας της μέχρι σήμερα. Η ΠΕΔΕ, σε συνεργασία με το διατεθέν από τις 8 Μαρτίου του 2012 σε αυτή προσωπικό σε είκοσι πέντε συνεδριάσεις της και με οκτακόσιες ενενήντα πέντε αποφάσεις της, κύριε Πρόεδρε, εξαιρετικά δύσκολες ως προς το περιεχόμενό τους, έχει αντιμετωπίσει: 
Την τοποθέτηση των χιλίων τετρακοσίων εργαζομένων των δύο οργανισμών στον ΟΑΕΔ με επιβάρυνση της μισθοδοσίας τους από τον ειδικό λογαριασμό κοινωνικής πολιτικής και τη διάθεση στην ίδια και για τις ανάγκες της εκκαθάριση τριακοσίων τριάντα υπαλλήλων σε πανελλαδικό επίπεδο, οι οποίοι επίσης μισθοδοτούνται από των ως άνω λογαριασμό. Την εκκαθάριση των εκατόν εξήντα εννέα ανά την Ελλάδα επιχορηγούμενων πρωτοβάθμιων, δευτεροβάθμιων και τριτοβάθμιων συνδικαλιστικών οργανώσεων από τον Σεπτέμβρη του 2011 μέχρι 31 Ιανουαρίου 2012 με ποσό περίπου 3.850.000 ευρώ. Την εκκαθάριση των επτακοσίων ενενήντα έξι από τις δύο χιλιάδες πεντακόσιες ξενοδοχειακές επιχειρήσεις συμβεβλημένες στο πρόγραμμα Κοινωνικού Τουρισμού από τις 30 Μαρτίου 2011 μέχρι τις 30 Μαρτίου 2012 συνολικού ποσού 3.850.000 ευρώ. Την εκκαθάριση εξήντα πέντε από συνολικά ενενήντα επτά θεατρικές σκηνές με διατεθέντα 37.835 εισιτήρια ποσού 790.000 ευρώ με υπολειπόμενες τριάντα δύο θεατρικές επιχειρήσεις, για τις οποίες αναλογεί ποσό περίπου 346.000 ευρώ. Τον έλεγχο είκοσι τεσσάρων χιλιάδων πενήντα εννέα αιτήσεων δικαιούχων προγραμμάτων επιδότησης ενοικίου του έτους 2011 από τις υπολειπόμενες προς έλεγχο σαράντα τρεις χιλιάδες αιτήσεις επί συνόλου πενήντα οκτώ χιλιάδων που είχαν υποβληθεί. Με βάση τις ελεγχθείσες αιτήσεις απεστάλησαν τα επιδόματα σε εννέα χιλιάδες διακόσιους δικαιούχους που πληρούσαν τις προϋποθέσεις.
Τον έλεγχο για χορήγηση δανείων του άρθρου 31 του 	Κανονισμού του ΟΕΚ και ατόκων δανείων επισκευής, επέκτασης ή αποπεράτωσης από κεφάλαια του ΟΕΚ συνολικού ποσού 2.363.942 ευρώ και υπολειπομένων διακοσίων είκοσι πέντε δανείων ύψους 9.100.000 ευρώ.
Την έγκριση εβδομήντα οκτώ λογαριασμών εν εξελίξει ύψους περίπου 7.000.000 ευρώ πλέον ΦΠΑ.
Την προώθηση κατασκευής και αποπεράτωσης εργολαβιών του πρώην ΟΕΚ με πενήντα τέσσερις αποφάσεις της. 
Τη σύνταξη δεκαεπτά πρωτοκόλλων οριστικής παραλαβής αντιστοίχων έργων ανέγερσης οικισμών.
Τη σύσταση ή και την επανασύσταση είκοσι εννέα επιτροπών παραλαβής ισάριθμων έργων, οι οποίες μέχρι 31 Ιουλίου θα προσκομίσουν για έγκριση στην ΠΕΔΕ τα υπολειπόμενα δεκαέξι πρωτόκολλα οριστικής παραλαβής.
Την προώθηση από 3 Μαΐου 2012 της διαδικασίας έκδοσης οριστικών παραχωρητηρίων που εκκρεμούν εδώ και χρόνια σε εκατόν πενήντα εννέα οικισμούς και αφορούν δεκατέσσερις χιλιάδες πεντακόσιους δικαιούχους.
Τον επανακαθορισμό της μηνιαίας δόσης, που θα καταβάλουν οι δικαιούχοι του ΕΠ, στους οποίους θα παραχωρηθεί από τούδε και στο εξής η χρήση της κατοικίας από τρία ευρώ ανά τετραγωνικό μέτρο σε δύο ευρώ ανά τετραγωνικό μέτρο, με απόφαση που ελήφθη σε συνεδρίαση της ΠΕΔΕ. 
Την απογραφή του 85% της κινητής και ακίνητης περιουσίας, καθώς και του 60% των εμπραγμάτων δικαιωμάτων του πρώην ΟΕΠ, συνολικής εκτιμώμενης αξίας περίπου δέκα δισεκατομμυρίων ευρώ.
Αυτές είναι κάποιες από τις αποφάσεις, ενώ έπονται κι άλλες, ώστε το έργο της ΠΕΔΕ να ολοκληρωθεί.
Γνωρίζω πως θα τεθεί στο Σώμα το θέμα των συνεχών παρατάσεων, αν και τόνισα πως, σύμφωνα με όσα είπε ο Υπουργός στην αρμόδια Διαρκή Επιτροπή Κοινωνικών Υποθέσεων στην οποία και εισηγήθηκα το σχέδιο νόμου, σκοπός του Υπουργείου είναι η παράταση που δίδεται τώρα έως και το Φεβρουάριο να αποτελέσει την τελευταία.
Αγαπητοί συνάδελφοι, ας μην αγνοούμε το έργο της ΠΕΔΕ. Βέβαια, πιστεύω ότι πρέπει να συμφωνήσουμε στην παράταση διάρκειας της θητείας της για την ολοκλήρωση της αποστολής της.
Κύριε Υπουργέ, σ’ αυτό το σημείο θα ήθελα να σας ζητήσω να προχωρήσετε με γοργά βήματα στην πλήρη διάρθρωση του νέου φορέα υπό τον ΟΑΕΔ. Θα πρέπει να έλθει άμεσα το νομοσχέδιο, αφού η τυπική ένταξη των φορέων στον ΟΑΕΔ έχει γίνει ήδη με το ν. 4046/2012. Οι κοινωνικές πολιτικές του κράτους προς τις ευάλωτες ομάδες είναι πιο απαραίτητες από ποτέ.
Εξάλλου, κύριε Υπουργέ, μιλάμε για ανταποδοτική κοινωνική πολιτική. Ας δείξουμε ότι ακόμα και σε χαλεπούς καιρούς το κράτος στέκεται αρωγός στον πολίτη και ότι δεν ζητάει μόνο, αλλά προσφέρει συνάμα. 
Επίσης, δραστηριότητες κοινωνικής ευαισθησίας, όπως του κοινωνικού τουρισμού, αλλά και άλλες δράσεις, θα πρέπει να συνεχιστούν, ώστε με το νέο φορέα να διευκολυνθούν όσοι αυτοί την ώρα –και δυστυχώς είναι πολλοί- αντιμετωπίζουν δυσκολίες με τα επιδοτούμενα στεγαστικά δάνεια και τρέχουν στις ιδιωτικές τράπεζες για να τα ρυθμίσουν. 
Επίσης, κύριε Υπουργέ, δεν πρέπει να σταματήσουν οι αποπληρωμές, εάν δεν δοθεί και το τελευταίο οφειλόμενο ευρώ.
Όλοι μας και πρωτίστως η Κυβέρνηση οφείλουμε να συνδράμουμε μελλοντικά στο έργο το οποίο θα επιτελέσουν οι διευθύνσεις του ΟΑΕΔ με σωστά νομοθετήματα, ώστε η ποιότητα του κοινωνικού έργου, όχι μόνο να είναι η ίδια με πριν, αλλά και να αναβαθμιστεί. Πιστεύω πως αυτό είναι υποχρέωσή μας προς τις πλέον ευπαθείς κοινωνικές ομάδες και είμαι βέβαιος ότι η ελληνική Κυβέρνηση θα το πράξει. 
Σαφώς για την έκδοση της εν λόγω πράξης νομοθετικού περιεχομένου τηρήθηκαν όλες οι προϋποθέσεις του νόμου. Επίσης, σύμφωνα με το άρθρο 44 παράγραφος 1 του Συντάγματος, σε έκτακτες περιπτώσεις εξαιρετικά επείγουσας και απρόβλεπτης ανάγκης, ο Πρόεδρος της Δημοκρατίας μπορεί, ύστερα από πρόταση του Υπουργικού Συμβουλίου, να εκδίδει πράξεις νομοθετικού περιεχομένου, οι οποίες υποβάλλονται στη Βουλή για κύρωση, σύμφωνα με τις διατάξεις του άρθρου 72 παράγραφος 1 του Συντάγματος.
Για όλους αυτούς τους λόγους εισηγούμαι προς το Σώμα να υπερψηφίσει την κύρωση της πράξης νομοθετικού περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28-2-2012 Πράξης Υπουργικού Συμβουλίου» που δημοσιεύτηκε νόμιμα στο υπ’ αριθμ. 188 ΦΕΚ τεύχος α΄, με την οποία παρατάθηκε έως τις 31/12/2012 η διάρκεια λειτουργίας της προσωρινής διοικούσας επιτροπής. 
Θα τονίσω ότι στην παρούσα εισήγηση προσαρτώνται και αποτελούν ενιαίο σύνολο μ’ αυτήν, πρώτον, η αιτιολογική έκθεση στο παρόν σχέδιο νόμου, δεύτερον, η υπ’ αριθμ. 177 πράξη του Δεκεμβρίου του 2012, έκθεση του Γενικού Λογιστηρίου του Κράτους σύμφωνα με το άρθρο 75 παράγραφος 1 του Συντάγματος, καθώς και η ειδική έκθεση των Υπουργών Οικονομίας, Εργασίας, Κοινωνικής Ασφάλισης και Πρόνοιας σύμφωνα με το άρθρο 75 παράγραφος 3 του Συντάγματος.
Κυρίες και κύριοι συνάδελφοι, υπερψηφίζουμε το παρόν σχέδιο νόμου της Κυβέρνησης.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο εισηγητής του ΣΥΡΙΖΑ κ. Δημήτριος Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, με τη νέα πράξη νομοθετικού περιεχομένου που προτείνει σήμερα η Κυβέρνηση να επικυρωθεί από τη Βουλή για την παράταση της λειτουργίας της προσωρινής ενιαίας διοικούσας επιτροπής που έχει συσταθεί για την εκκαθάριση των Οργανισμών Εργατικής Κατοικίας και Εργατικής Εστίας, η Κυβέρνηση φτάνει πάρα πολύ κοντά στο στόχο της που ήταν στόχος που δρομολόγησε η προηγούμενη κυβέρνηση του κ. Παπαδήμου για την κατάργηση αυτών των δύο οργανισμών.
Είναι ουσιαστικά οι τελευταίες εκκρεμότητες σ’ αυτήν την κατεύθυνση. 
Εμείς θεωρούμε ότι το κλείσιμο των δυο αυτών κοινωνικών οργανισμών, του Οργανισμούς Εργατικής Κατοικίας και του Οργανισμού Εργατικής Εστίας, που δεν επιβάρυναν καθόλου, μα καθόλου, τον κρατικό προϋπολογισμό, γιατί στηρίζονταν μόνο στις εισφορές εργαζομένων και εργοδοτών, είχαμε πει από την αρχή, εξακολουθούμε να το λέμε και τώρα, θα συνεχίζουμε να το λέμε και μετά, ότι είναι αντικοινωνικό και αντεργατικό έγκλημα διαρκείας και της προηγούμενης Κυβέρνησης και της σημερινής και της τρόικας. Ήταν και υποχρέωση των κυβερνήσεων και από το μνημόνιο η κατάργηση των δυο αυτών οργανισμών. Είναι ένα έγκλημα διαρκείας σε βάρος και των εργαζομένων, αλλά και σε βάρος και πολλών μικρομεσαίων επιχειρήσεων. 
Έχουμε πει ότι διαφωνούμε ριζικά μ’ αυτή την κατάργηση, διότι καταργούνται κοινωνικές πολιτικές, τις οποίες είχαν προπληρώσει οι εργαζόμενοι, καταβάλλοντας για όλα αυτά τα χρόνια τις εισφορές τους. Είναι μάλιστα κοινωνικές πολιτικές που αφορούν το συνταγματικό δικαίωμα των πολιτών για τη στέγαση, το συνταγματικό τους δικαίωμα για ψυχαγωγία, το συνταγματικό τους δικαίωμα για μόρφωση και άλλα δικαιώματά τους κοινωνικά, όπως η επιδότηση ενοικίου, η επιδότηση των στεγαστικών δανείων που παίρνουν από εμπορικές τράπεζες. 
Είχαμε πει ότι ουσιαστικά αυτό, κατά την εκτίμησή μας, έγινε με συμφωνία της μνημονιακής κυβέρνησης και της τρόικας για δυο κυρίως λόγους. Πρώτον, για να δοθεί ένα πολύ μεγάλο δώρο, κυρίως στις μεγάλες επιχειρήσεις που επωφελούνται, δηλαδή, να καταργηθούν οι εργοδοτικές εισφορές στους δυο αυτούς οργανισμούς που ήδη εδώ και τρείς μήνες έχουν καταργηθεί. Τους δωρίζονται έτσι 247-250 εκατομμύρια ευρώ το χρόνο. 
Ο δεύτερος λόγος –είναι εκτίμησή  μας που μέχρι τώρα δεν έχει επίσημα διαψευστεί- είναι τα πολύ μεγάλα αποθεματικά και η πολύ μεγάλη αξία της κινητής και ακίνητης περιουσίας αυτών των δυο οργανισμών, όπου μπορεί απ’ αυτό να επωφεληθούν οι τοκογλύφοι δανειστές της χώρας και να αποπληρωθεί ένα μέρος του δανείου. 
Πάρα πολύ συγκεκριμένα έχουμε πει ότι με το  κλείσιμο του Οργανισμού Εργατικής Εστίας διακινδύνευσαν είκοσι πέντε βρεφονηπιακοί σταθμοί του οργανισμού που χτίστηκαν και λειτουργούν με λεφτά του οργανισμού Εργατικής Εστίας. Φιλοξενούσαν δύο χιλιάδες παιδιά εργαζομένων. Παρείχαν ποιοτικές εκπαιδευτικές υπηρεσίες και διατροφή στα παιδιά των πιο αδύναμων τμημάτων των εργαζομένων. Έμπαιναν εισοδηματικά κριτήρια για το ποια παιδιά θα πάρουν. 
Είχαμε πει ότι οι εργαζόμενοι χάνουν το δικαίωμά τους για ψυχαγωγία και διακοπές, γιατί δίνονταν ετησίως τριακόσιες εξήντα χιλιάδες δελτία κοινωνικού τουρισμού, που τώρα δεν θα τα έχουν. Δεν θα έχουν τη δυνατότητα να κάνουν φθηνές διακοπές. Μάλιστα, στην περίοδο αυτή τη κρίσης και των μνημονιακών πολιτικών χάνουν εκατό φορές περισσότερο απ’ ό,τι πριν αυτό το δικαίωμα. Είναι σοβαρότατο πλήγμα για τριακόσιες εξήντα χιλιάδες οικογένειες εργαζομένων που στερούνται το δικαίωμα, έστω και μια εβδομάδα να μπορούν να κάνουν διακοπές με τα παιδιά τους. 
Εκτός απ’ αυτό, εκτός από τα βιβλία που δίνονταν και την δυνατότητα επιμόρφωσης που είχαν με αυτά, χάνουν το δικαίωμα της ψυχαγωγίας με τα εισιτήρια που δίνονταν και το χειμώνα και το καλοκαίρι για θέατρα και κινηματογράφους. 
Εκτός, λοιπόν, του ότι στερούνται αυτών των δικαιωμάτων εκατοντάδες χιλιάδες εργαζόμενοι που είχαν προπληρώσει και πλήρωναν και συνεχίζουν να πληρώνουν τις εισφορές τους χτυπιούνται με την κατάργηση του Οργανισμούς Εργατικής Εστίας και μικρομεσαίες επιχειρήσεις, διότι από το πρόγραμμα κοινωνικού τουρισμού επωφελούνταν περίπου δύο χιλιάδες επτακόσιες ξενοδοχειακές επιχειρήσεις, κυρίως μικρομεσαίες, επωφελούνταν τρεις χιλιάδες επιχειρήσεις σίτισης, εστιατόρια κ.λπ., κυρίως μικρομεσαίες. 
Επωφελούνταν περίπου εννιακόσιες μικρές επιχειρήσεις –ούτε καν μικρομεσαίες- οι οποίες είχαν τουριστικά λεωφορεία και περίπου εκατόν πενήντα θεατρικές και κινηματογραφικές επιχειρήσεις –μικρές κι αυτές κατά τεκμήριο ή μεσαίες- που επωφελούνταν και αυτές από τα εισιτήρια του θεάτρου, του κινηματογράφου ή και βιβλιοπωλεία, από τα οποία σήμερα έχουν κλείσει πολλά και εξ αυτού του λόγου. 
Έτσι, έχαναν διπλά, εκτός από τις μικρομεσαίες επιχειρήσεις, και οι εργαζόμενοι, διότι ήδη έχουν οδηγηθεί, από την απώλεια αυτών των προγραμμάτων, σε απόλυση χιλιάδες εργαζόμενοι, ειδικά στον κλάδο των ξενοδοχείων και στον κλάδο του επισιτισμού. Και αυτό είναι πάρα πολύ μεγάλο πρόβλημα.
Επίσης, τα ίδια τα συνδικάτα έχουν χτυπηθεί στην καρδιά τους, στον τρόπο λειτουργίας τους. Διότι από τις εισφορές των εργαζομένων στον Οργανισμό Εργατικής Εστίας χρηματοδοτούνταν οι λειτουργικές δαπάνες συνδικάτων και κυρίως εργατικών κέντρων. Εδώ και μήνες, όμως, εκκρεμεί η καταβολή αυτών των δαπανών από τον Οργανισμό Εργατικής Εστίας, μετά την πορεία διάλυσης την οποία έχει, με αποτέλεσμα εκατοντάδες εργαζόμενοι σε αυτά τα εργατικά κέντρα –εργαζόμενοι στο μηχανισμό των εργατικών κέντρων- να μένουν απλήρωτοι, πέρα από τη δυσκολία που έχουν πλέον να λειτουργήσουν αυτά τα συνδικάτα, αφού στερούνται ένα τμήμα, που ήταν και είναι εισφορές των εργαζομένων και δικαιωματικά ανήκε στα συνδικάτα. 
Με το κλείσιμο του Οργανισμού Εργατικής Κατοικίας, πέρα από το δικαίωμα των εργαζομένων, το συνταγματικό, για στέγαση –ειδικά των πιο αδύναμων οικονομικά, των λαϊκών νοικοκυριών, που επωφελούνταν από αυτά τα προγράμματα, γιατί εκπλήρωναν τα εισοδηματικά κριτήρια τα οποία πάντα ετίθεντο για να είναι δικαιούχοι- έχουμε πάρα πολύ μεγάλα προβλήματα και στην οικοδομή και στις μικρομεσαίες επιχειρήσεις και σε οικοδόμους, οι οποίοι έχασαν τη δουλειά τους από τη διακοπή αυτών των προγραμμάτων.
Συγκεκριμένα, όπως είπα, αφού καταργήθηκε ο ΟΕΚ αμφισβητείται πλέον το συνταγματικό δικαίωμα στέγασης των πολιτών, φτηνής στέγασης των αδύναμων στρωμάτων. 
Δεύτερον, έμειναν «στον αέρα» υπό εξέλιξη κατασκευαστικά προγράμματα του οργανισμού.
Επίσης, παρέμειναν κενοί ολοκληρωμένοι οικισμοί, των οποίων οι εργατικές κατοικίες είχαν κληρωθεί στους δικαιούχους. Και περιμένουν ακόμη οι δικαιούχοι να στεγαστούν.
Επίσης, δεν ολοκληρώθηκε η κοστολόγηση οικισμών που έχουν παραχωρηθεί στους δικαιούχους, με αποτέλεσμα να μην έχουν εκδοθεί οριστικά παραχωρητήρια, δεδομένου ότι υπήρχαν -και υπήρξαν ακόμα περισσότερα μετά την κατάργηση των δύο Οργανισμών- γραφειοκρατικά προβλήματα.
Επίσης –και είναι βασικό- πέρασαν σε εκκρεμότητα εκταμιευμένα κεφάλαια από τον Οργανισμό Εργατικής Κατοικίας είτε για δάνεια στεγαστικά που δόθηκαν σε δικαιούχους, είτε για παραχωρηθείσες κατοικίες που οφείλονταν να αποπληρωθούν από τους δικαιούχους. Είναι σε εκκρεμότητα το πώς αυτά τα χρήματα θα τα έπαιρνε ο Οργανισμός Εργατικής Κατοικίας, χρήματα τα οποία φτάνουν το 1.200.000.000 ευρώ. 
Επίσης, υπάρχουν σε εκκρεμότητα –και θέλουμε απάντηση από τον Υπουργό Εργασίας- 3.000.000.000 ευρώ που το ΙΚΑ έχει εισπράξει ως εισφορές εργαζομένων και εργοδοτών μέχρι τώρα για τον Οργανισμό Εργατικής Κατοικίας και Εργατικής Εστίας και δεν τα έχει αποδώσει. Αν έχουν δοθεί, τι θα γίνει με αυτές τις εκκρεμότητες κ.λπ.;
Επίσης, υπάρχει σε εκκρεμότητα –και είναι πολύ σοβαρό ζήτημα, κύριε Πρόεδρε, κύριε Υπουργέ, κυρίες και κύριοι συνάδελφοι- το ζήτημα της επιδότησης, που δινόταν σε στεγαστικά δάνεια, τα οποία έχουν πάρει οι πολίτες από εμπορικές τράπεζες. Όπως γνωρίζετε, τα εννέα από τα δεκαπέντε χρόνια που διαρκούσε η αποπληρωμή των δανείων, επιδοτούνταν από τον Οργανισμό Εργατικής Κατοικίας. Αυτά τα δάνεια σε εμπορικές τράπεζες αφορούν ογδόντα τρεις χιλιάδες οικογένειες, μέχρι τη στιγμή της κατάργησης του ΟΕΚ. Τι θα γίνει; Θα συνεχιστεί αυτή η επιδότηση; Διότι αν δεν συνεχιστεί αυτή η επιδότηση, δεν θα μπορούν αυτά τα λαϊκά νοικοκυριά να ανταπεξέλθουν στις υποχρεώσεις τους στις τράπεζες. Και μέχρι τώρα δεν έχει γίνει καμμία ουσιαστική ρύθμιση, είτε με διαγραφές χρεών είτε με οποιοδήποτε άλλο τρόπο, για να διευκολυνθούν σε αυτή την αποπληρωμή. Τι θα απογίνουν αυτοί οι άνθρωποι; Αφού δεν μπορούν, θα χάσουν τα σπίτια τους από τις τράπεζες;
Επίσης, είναι κοινωνικό έγκλημα κατά τη δική μας γνώμη ότι καταργήθηκε το Πρόγραμμα του Οργανισμού Εργατικής Κατοικίας για την επιδότηση ενοικίου, η οποία αφορούσε τα πιο φτωχά στρώματα των εργαζομένων. Ήταν μια ανάσα ζωής γι’ αυτούς. 
Και για να  επικαλεστούμε στοιχεία της τελευταίας χρονιάς που ίσχυσε, για το 2011 και 2012 αφορούσε, ούτε λίγο ούτε πολύ, περίπου πενήντα οχτώ χιλιάδες με εξήντα χιλιάδες λαϊκά νοικοκυριά. Καταργήθηκε η επιδότηση ενοικίου γι’ αυτά τα νοικοκυριά, ιδιαίτερα σε αυτές τις δύσκολες συνθήκες, όπου δεν μπορούν να πληρώσουν αυτές οι οικογένειες τα ενοίκια τους και έχουμε εξώσεις και μια σειρά κοινωνικά δράματα, τα οποία έχουν δημιουργηθεί.
Και βεβαίως, παραμένει το ερώτημα – και θα ήθελα απάντηση επ’ αυτού- για το ζήτημα της κινητής και ακίνητης περιουσίας των δύο Οργανισμών. Γνωρίζουμε ότι με την πράξη υπουργικού συμβουλίου που εκδόθηκε στις 28/2/2012, με την οποία καταργήθηκαν οι δύο Οργανισμοί Κοινωνικής Πολιτικής, τα αποθεματικά τους και η περιουσία τους έχουν περάσει στον ΟΑΕΔ και υποτίθεται κι όλες οι αρμοδιότητες των δύο οργανισμών, παρ’ ότι αυτές οι αρμοδιότητες για κοινωνικά προγράμματα δεν υλοποιήθηκαν αυτό το διάστημα μετά την κατάργησή τους και το πέρασμα στον ΟΑΕΔ.
Το πρόβλημα είναι –και θέλουμε συγκεκριμένα στοιχεία, γιατί δεν τα έχουμε μέχρι τώρα- πόσα αποθεματικά των δύο οργανισμών μεταφέρθηκαν στον ΟΑΕΔ, σε αυτόν τον Ειδικό Λογαριασμό Κοινωνικής Πολιτικής του ΟΑΕΔ, που έχει ανοίξει στην Τράπεζα της Ελλάδος, πόσα είναι αυτά τα αποθεματικά, τι ποσά συγκεντρώθηκαν από τότε που καταργήθηκαν οι δύο αυτοί οργανισμοί μέχρι σήμερα σε αυτόν τον Ειδικό Λογαριασμό Κοινωνικής Πολιτικής που λειτουργεί, πού διατέθηκαν αυτά τα ποσά, εάν υπάρχει περιουσιολόγιο, αν έχει σχηματιστεί από την προσωρινή ενιαία διοικούσα επιτροπή που έχει αναλάβει την εκκαθάριση των δύο οργανισμών, τι παρέλαβαν σε κινητή και ακίνητη περιουσία, διότι εδώ μιλάμε, όχι για εκατοντάδες και για χιλιάδες κτήρια και οικόπεδα των δύο οργανισμών, πόση είναι αυτή η περιουσία, πώς θα αξιοποιηθεί αυτή η περιουσία.
Και επίσης, έχει υπάρξει καταγγελία και εδώ στη Βουλή και από Βουλευτές άλλων κομμάτων ότι το Δεκέμβρη πήρε με αυθαίρετο τρόπο ο ΟΑΕΔ από τον Ειδικό Λογαριασμό Κοινωνικής Πολιτικής, που ήταν τα ταμειακά διαθέσιμα των δύο καταργηθέντων Οργανισμών, 150 εκατομμύρια ευρώ για να μπορέσει να δώσει επιδόματα ανεργίας. Ζητούσε 250 εκατομμύρια ευρώ. Πήρε 150 εκατομμύρια ευρώ. Τι απέγιναν αυτά τα χρήματα; Επιστράφηκαν στον Ειδικό αυτό Λογαριασμό Κοινωνικής Πολιτικής και με ποιο τρόπο; 
Θα θέλαμε και μια λογιστική αποτίμηση, έγγραφο της Τράπεζας της Ελλάδος για τον Ειδικό Λογαριασμό Κοινωνικής Πολιτικής, πού πήγαν τα χρήματα αυτών των δύο οργανισμών, για να ξέρουμε τι ακριβώς υπάρχει αυτήν τη στιγμή και πώς θα αξιοποιηθούν αυτά τα χρήματα, αφού καταργείτε αυτές τις κοινωνικές πολιτικές.
Επίσης, πάρα πολύ μεγάλο ερώτημα έχουμε για το τι θα κάνετε με αυτόν τον Ειδικό Λογαριασμό Κοινωνικής Πολιτικής που έχετε συγκροτήσει και με τις αρμοδιότητες, υποτίθεται, των δύο οργανισμών που πέρασαν στον ΟΑΕΔ. Τι θα κάνετε; Τι θα προτείνετε με το νομοσχέδιο, το οποίο, όπως έχετε πει, φέρνετε σε μία βδομάδα; Θα είναι οριστικά καταργημένοι οι δύο οργανισμοί; Θα φτιάξετε μόνο μια μικρή διεύθυνση στον ΟΑΕΔ και από τα πάρα πολλά κοινωνικά προγράμματα που είχαν θα φέρετε μόνο ένα συρρικνωμένο πρόγραμμα κοινωνικού τουρισμού, που αντί για τριακόσιες χιλιάδες εξήντα οικογένειες και λαϊκά νοικοκυριά που αφορούσε μέχρι τώρα, θα αφορά είκοσι, τριάντα, σαράντα χιλιάδες νοικοκυριά; Τι ακριβώς θα κάνετε με αυτήν την ιστορία; 
Και τα λέμε όλα αυτά, κύριε Πρόεδρε, διότι θεωρούμε ότι για μας δεν έκλεισε το θέμα της κατάργησης των δύο Οργανισμών Εργατικής Κατοικίας και Εργατικής Εστίας. Δεν έκλεισε για εμάς! Εμείς έχουμε καταθέσει πρόταση νόμου. Και καταθέσαμε αυτήν την πρόταση νόμου στις 3 Ιουλίου του 2012, αμέσως μόλις άρχισε να λειτουργεί η Βουλή. Καταθέσαμε πρόταση νόμου, που λέει για επαναφορά του κατώτερου μισθού στα 751 ευρώ, για επαναφορά του επιδόματος ανεργίας στα 461 ευρώ, για επαναφορά ομαλής λειτουργίας των συλλογικών συμβάσεων εργασίας και για επανασύσταση των δύο αυτών οργανισμών.
Εμείς επιμένουμε σε αυτό, διότι ειδικά σε αυτήν την περίοδο που εφαρμόζονται σκληρές μνημονιακές πολιτικές, οι οποίες οδηγούν στην ανεργία, στη φτώχεια, στην εξαθλίωση μεγάλα τμήματα των εργαζομένων και του λαού μας, αν προηγουμένως χρειάζονταν μία φορά αυτοί οι κοινωνικοί Οργανισμοί Εργατικής Κατοικίας και Εργατικής Εστίας, αν προηγουμένως χρειάζονταν μία φορά τα κοινωνικά τους προγράμματα, τώρα χρειάζονται χίλιες φορές περισσότερο για να ανακουφιστούν τα πιο αδύναμα στρώματα της κοινωνίας μας.
Ασκούμε δριμύτατη κριτική στο Προεδρείο της Βουλής, γιατί δεν έχει φέρει ακόμα ούτε στην αρμόδια Διαρκή Επιτροπή Κοινωνικών Υποθέσεων την πρόταση νόμου του ΣΥΡΙΖΑ ούτε στην Ολομέλεια, παρ’ ότι έχουν έρθει άλλες προτάσεις νόμων, οι οποίες έχουν κατατεθεί μεταγενέστερα.
Εμείς επιμένουμε και δεσμευόμαστε απέναντι στην εργατική τάξη, στα συνδικάτα και στον ελληνικό λαό ότι θα το παλέψουμε για την επανασύστασή τους, για την αναβάθμιση των υπηρεσιών τους, για τη διεύρυνση των κοινωνικών τους προγραμμάτων και την τριμερή τους χρηματοδότηση και από το κράτος και ότι αν υπάρξει μια αριστερή κυβέρνηση, που κορμός της θα είναι ο ΣΥΡΙΖΑ, δεσμευόμαστε ότι την πρόταση νόμου που έχουμε καταθέσει σήμερα ως Αντιπολίτευση να τη φέρουμε σαν σχέδιο νόμου, για να επανασυσταθούν και να αναβαθμιστούν αυτές οι τόσο απαραίτητες για το λαό μας και τους εργαζόμενους κοινωνικές πολιτικές. 
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα  μαθητές και μαθήτριες και δυο εκπαιδευτικοί από το 105ο Δημοτικό Σχολείο Αθήνας. 
Η Βουλή σάς καλωσορίζει και σας εύχεται καλή πρόοδο.
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής του ΠΑΣΟΚ, κ. Συμεών Κεδίκογλου.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Κύριε Πρόεδρε, επιτρέψτε μου να μιλήσω από τη θέση μου. Θα είμαι σύντομος, γιατί τις λεπτομέρειες του νομοσχεδίου ήδη τις ανέφερε στην ομιλία του ο εισηγητής της Νέας Δημοκρατίας. 
Συζητούμε, λοιπόν, σήμερα την Κύρωση της Πράξης Νομοθετικού Περιεχομένου με τίτλο «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμόν 7/28.2.2012 Πράξης του Υπουργικού Συμβουλίου». Κυρώνεται, λοιπόν, η από 3.10.2012 πράξη νομοθετικού περιεχομένου για την παράταση της διάρκειας λειτουργίας της προσωρινής ενιαίας διοικούσας επιτροπής, με σκοπό την εξασφάλιση και ολοκλήρωση του έργου της προσωρινής ενιαίας διοικούσας επιτροπής, που έργο της είναι, όπως ξέρουμε, η τακτοποίηση σχετικά με πράξεις λειτουργικής εκκαθάρισης υποχρεώσεων και δικαιωμάτων των δυο καταργούμενων φορέων, των Οργανισμών Εργατικής Κατοικίας και της Εργατικής Εστίας. Και αυτό γίνεται, για να μην διακοπούν οι υπηρεσίες, οι οποίες παρέχονται σε εξαιρετικά ευάλωτες ομάδες του πληθυσμού, ειδικά σήμερα, σε περιόδους κρίσης. Για το λόγο αυτό οριζόταν ότι η διάρκεια της προσωρινής ενιαίας διοικούσας επιτροπής λήγει στις 31.12.2012, οπότε και δεσμευτικά θα έχει ολοκληρώσει το έργο της.
Κοιτώντας την έκθεση του Γενικού Λογιστηρίου του Κράτους, βλέπουμε ότι από τις προτεινόμενες διατάξεις προκαλείται μια πρόσθετη δαπάνη ύψους 30.300 ευρώ στον ειδικό λογαριασμό κοινωνικής πολιτικής του ΟΑΕΔ από την καταβολή αποζημίωσης στα μέλη της προσωρινής ενιαίας διοικούσας επιτροπής, λόγω παράτασης της θητείας της. 
Βεβαίως, εδώ μπαίνει ένα θέμα, γιατί καταλαβαίνετε ότι, όταν έχουμε ένα χρονοδιάγραμμα το οποίο δεν τηρούμε, όταν ξέρουμε ότι ενδεχομένως θα πάρουμε μια παράταση και με αυτόν τον τρόπο θα παρατείνουμε τις θέσεις μας και τη μισθοδοσία που προέρχεται από αυτές, είναι σαν να λέμε «Γιάννης κερνάει και Γιάννης πίνει». Δηλαδή, με αυτήν τη λογική, μετά από τρεις μήνες, αφού τα ίδια μέλη είναι που έχουν ωφέλεια να παρατείνεται αυτή η διοικούσα επιτροπή, μπορούν να πουν «δεν ολοκληρώσαμε το έργο μας, μπορούμε να συνεχίσουμε για ένα ακόμη τρίμηνο». Και το λέω αυτό, γιατί δυστυχώς πάρα πολύ συχνά βλέπουμε τον τελευταίο καιρό σε νομοσχέδια να μιλούμε για παρατάσεις. Έρχεται ένα νομοσχέδιο του Υπουργείου Υγείας αύριο, το οποίο ουσιαστικά με κάποιες παρατάσεις διευθετεί κάποια ζητήματα. Ξέρω ότι έρχεται μια τροπολογία για τους ραδιοφωνικούς σταθμούς, με την οποία δίνουμε παράταση στον τρόπο που θα δώσουμε τις άδειές τους και θα τακτοποιήσουμε το πεδίο. Και εδώ μιλάμε για παράταση. Δυστυχώς, δηλαδή, σε θέματα στα οποία δεν έχουμε την πίεση από την τρόικα ή από τις υποχρεώσεις που έχουμε αναλάβει, μιλάμε συνεχώς για παρατάσεις. 
Αυτό, λοιπόν, θα πρέπει να το δούμε. Όταν δίνουμε ένα χρονοδιάγραμμα, υποθέτω ότι υπολογίζουμε όλους τους παράγοντες, ώστε να είμαστε έτοιμοι. Εάν δεν υπάρχει καμμία πίεση και μπορούμε εύκολα μετά από τρεις ή έξι μήνες να δίνουμε συνεχώς παρατάσεις, νομίζω ότι αυτοί που ωφελούνται από αυτό δεν έχουν και κανέναν ιδιαίτερο λόγο ή κίνητρο να ολοκληρώσουν γρήγορα το έργο τους, αν και καταλαβαίνω ότι πράγματι είναι μεγάλο και σημαντικό. 
Από εκεί και πέρα, θα ήθελα να πω δυο λόγια για το ιστορικό των Οργανισμών Εργατικής Κατοικίας και Εργατικής Εστίας, εξ όσων είμαι σε θέση να γνωρίζω από τον τότε Υπουργό της Κυβέρνησης του ΠΑΣΟΚ κ. Κουτρουμάνη. Η πρόθεση της Κυβέρνησης δεν ήταν να καταργηθούν. Η πρόθεση τότε ήταν να συγχωνευτούν σε έναν οργανισμό, σταματώντας κάποιες από τις παθογένειες που πράγματι υπήρχαν και βγάζοντας το κομμάτι που είχε να κάνει με τις κτηριακές υποδομές. 
Δυστυχώς, όμως, ο τότε Υπουργός βρέθηκε ανάμεσα σε δυο πυρά. Από τη μια είχε την άτεγκτη στάση των συνδικαλιστών, οι οποίοι για λόγους που φαντάζεστε -δηλαδή δεν ήθελαν τη μεταφορά από το ένα κτήριο στο άλλο- ήταν ανένδοτοι και δεν ήθελαν τη συγχώνευση και από την άλλη μεριά είχαμε τις απαιτήσεις της τρόικα, που στο συγκεκριμένο κομμάτι ήταν υπερβολικές και πρέπει να το πούμε, η οποία απαιτούσε απολύσεις του μεγαλύτερου αριθμού των εργαζομένων. Μιλάμε για χίλιους τριακόσιους πενήντα εργαζόμενους, αν θυμάμαι καλά, εκ των οποίων, εάν αφαιρέσουμε αυτούς που εργάζονται σε βρεφονηπιακούς σταθμούς, οι υπόλοιποι ήταν χίλιοι πενήντα.
Καταλαβαίνετε ότι δεν ήταν δυνατό από τον τότε Υπουργό να δεχτεί να απολυθούν όλοι αυτοί οι εργαζόμενοι. Έτσι, λοιπόν, οδηγηθήκαμε σ’ αυτήν την έσχατη λύση όπου καταργήθηκαν και σήμερα μιλάμε για τη διοικούσα επιτροπή.
Βεβαίως, ειπώθηκε στην επιτροπή -γιατί σήμερα μέχρι στιγμής δεν το άκουσα- ότι η περιουσία των δύο οργανισμών ανέρχεται σε οκτώ, δέκα, δώδεκα δισεκατομμύρια. Θεωρώ ότι αυτό το ποσό είναι υπερβολικό, βλέποντας ακριβώς πώς καταγράφεται ή πώς υπολογίζεται αυτή η περιουσία όπου βάζουμε μέσα όλα αυτά τα διαμερίσματα, τα οποία έχουν. Ειπώθηκε προηγουμένως στην επιτροπή από συνάδελφο ότι στη Θεσσαλονίκη υπάρχουν τρεις – τέσσερις αίθουσες συγκεντρώσεων, υπάρχουν διαμερίσματα. Δεν ήταν ο σκοπός των οργανισμών να συγκεντρώσουν τέτοια περιουσία. Δεν φτάνει στα χαρτιά να υπάρχει μια αξία, το θέμα είναι αν μπορεί να αξιοποιηθεί αυτή η περιουσία. Μπορεί τυπικά να λέμε ότι είναι ένα μεγάλο ποσό, αλλά βλέπετε ότι ουσιαστικά είναι πολύ μικρότερο. Αν ήταν τόσο μεγάλο το ποσό θα αρκούσε ενδεχομένως, να τα αξιοποιήσουμε και να γλυτώσουμε όλα τα επώδυνα μέτρα που πήραμε με το τελευταίο πακέτο που ψηφίσαμε πρόσφατα στη Βουλή.
Θα ήθελα, επίσης, να παρατηρήσω βλέποντας το έργο της διοικούσας επιτροπής κάποια στοιχεία που μου έκαναν εντύπωση και ήταν λίγο υπερβολικά. Λέει, δηλαδή, ότι αποζημιώνει κάποιες θεατρικές σκηνές, που έδιναν εισιτήρια σε εργαζομένους, οι οποίες ήταν ενενήντα τον αριθμό. Καταλαβαίνετε ότι ενενήντα θέατρα δεν επιλέγονται όλα με κριτήριο την ανύψωση του επιπέδου των εργαζομένων, όπως και θα έπρεπε να είναι, αλλά ουσιαστικά υπήρχε μια μοιρασιά των εισιτηρίων σ’ όλα τα θέατρα ώστε όλοι να πάρουν κάποια χρήματα, τα οποία βεβαίως, είναι χρήσιμα για τους θεατρικούς επιχειρηματίες.
Επίσης, δεν ειπώθηκε από τον προλαλήσαντα συνάδελφο του ΣΥΡΙΖΑ, υπήρχε και η χρηματοδότηση εκατόν ογδόντα-εκατόν ενενήντα -δεν θυμάμαι τον ακριβή αριθμό- συνδικαλιστικών οργανώσεων ανά την Ελλάδα, αριθμός που εγώ θεωρώ ότι ήταν υπερβολικός. 
Εν πάση περιπτώσει, επειδή καταλαβαίνουμε ότι πρέπει να ολοκληρωθεί αυτό το έργο -εγώ θα κλείσω εδώ- λέω ότι θα υπερψηφίσουμε το παρόν νομοσχέδιο με την ελπίδα, αλλά και την απαίτηση αυτή να είναι η τελευταία παράταση που δίνουμε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι πέντε μαθήτριες και μία εκπαιδευτικός από τη Σχολή Αυγουλέα – Λιναρδάτου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής των Ανεξαρτήτων Ελλήνων κ. Παύλος Χαϊκάλης.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, βρισκόμαστε σήμερα εδώ πάλι για μια κύρωση πράξης νομοθετικού περιεχομένου ουσιαστικά για ένα σήριαλ παρατάσεων, το οποίο γίνεται προς την διοικούσα επιτροπή. 
Να πάρουμε, όμως, τα πράγματα από την αρχή, γιατί αυτό το σήριαλ κάποια στιγμή πρέπει να τελειώσει. Δεν είναι σήριαλ το οποίο τυγχάνει μεγάλης ακροαματικότητας και πρέπει να το βλέπει όλος ο ελληνικός λαός και να υπομένει τις συνέπειες αυτού του θεάματος.
Ας πάρουμε, λοιπόν, τα πράγματα από την αρχή. Στις 14-2-2012 με το ν.46/2012 η προηγούμενη κυβέρνηση καταργεί τους Οργανισμούς Εργατικής Κατοικίας και Εστίας σε εκτέλεση σχετικών ρυθμίσεων του δευτέρου μνημονίου. Σε συνέχεια με τις πράξεις Υπουργικού Συμβουλίου την  πράξη 7/28-2-2012 και αρ.9/8-3-2012, ο κ. Κουτρουμάνης διορίζει την διοικούσα επιτροπή. 
Ποιο είναι το έργο, λοιπόν, της επιτροπής; Είναι η τακτοποίηση σχετικά με τις πράξεις λειτουργικής εκκαθάρισης υποχρεώσεων και δικαιωμάτων, καθώς και κάθε άλλης γεγενημένης έννομης σχέσης των δύο καταργούμενων οργανισμών, ένα έργο, το οποίο αρχικά ορίζεται να έχει ολοκληρωθεί μέχρι 31-7-2012.
Δεν ξέρω ποιος όρισε αυτό το διάστημα κρίνοντας ότι όντως μπορεί να είναι μεγάλο το διάστημα το οποίο χρειάζεται για να γίνει επίτευξη του σκοπού της διοικούσας επιτροπής, όμως αυτό ορίστηκε καλώς ή κακώς στις 31-7-2012. Σ’ αυτό το διάστημα το Υπουργείο είχε δεσμευτεί ότι θα φέρει ένα νομοσχέδιο με το οποίο θα έδινε οριστική λύση στα προβλήματα που προέκυψαν από την κατάργηση των δύο αυτών οργανισμών, τα οποία δεν είναι και λίγα.
Να αναφέρω ότι είναι προγράμματα επιδότησης ενοικίου, προγράμματα κοινωνικού τουρισμού, προγράμματα πολιτισμού όπως είναι η διάθεση εισιτηρίων για τα θέατρα και η αγορά βιβλίων, κατασκευή κατοικιών, στεγαστικά δάνεια και επιδοτήσεις επιτοκίου, εκκρεμότητες παράδοσης παραχωρητηρίων στους δικαιούχους, εκκρεμότητες με υπηρεσίες του δημοσίου όπως πολεοδομίες, δασαρχεία, κ.λπ..
Ας επανέλθουμε, όμως, στην ημερομηνία ολοκλήρωσης του έργου της προσωρινής ενιαίας διοικούσας επιτροπής που βέβαια, δεν ολοκληρώθηκε στις 31-07-2012.
Να κατανοήσω ότι μεσολάβησαν οι εκλογές, ήταν η προκήρυξη των εκλογών, πέρασε ένα εύλογο διάστημα, άλλαξε η κυβέρνηση, το κατανοώ αυτό. Η διοικούσα επιτροπή συνεχίζει όμως το έργο της, γιατί γι’ αυτό έχει οριστεί, όμως το νομοσχέδιο το οποίο ήταν απαραίτητο δεν έχει έρθει ακόμα, δεν παρουσιάστηκε προς ψήφιση. 
Σε όλο αυτό το διάστημα η στεγαστική πολιτική παραμένει να υπάρχει ως πρόβλημα. Το κοινωνικό κράτος και τον κοινωνικό τουρισμό τα έχουμε ξεχάσει και βέβαια για δάνεια και κατασκευές δεν γίνεται κουβέντα. Εκείνο που πρέπει να κατανοήσουν όλοι είναι ότι το νομοσχέδιο είναι υψίστης σημασίας, διότι εκτός του ότι θα λύσει πολλά προβλήματα, θα εξοικονομηθούν και χρήματα τα οποία καταβάλλονται για τη μισθοδοσία των μελών της ΠΕΔΕ που φτάνουν τα 10.000 μηνιαίως και τα οποία βέβαια κάνουν φτερά από τον ειδικό λογαριασμό κοινωνικής πολιτικής. 
Το ζητούμενο είναι γιατί μέχρι στιγμής δεν έχει υποχωρήσει. Μήπως συνεχίζει από τον οργανισμό, από τον ειδικό αυτό λογαριασμό η διοικούσα επιτροπή και ο καθένας ή ο ΟΑΕΔ, ο  οποίος έχει αναλάβει τη διαχείριση, να απομυζά χρήματα;  
Περιμένουμε ακόμα το νομοσχέδιο και παρ’ όλα αυτά αντιλαμβανόμαστε ότι υπάρχει μια  παράταση -και έρχεται μπροστά μας με την πράξη 22/24-7-2012- της θητείας της επιτροπής μέχρι 30-9-2012. 
Ταυτόχρονα το νομοσχέδιο θα έπρεπε να φτιάχνεται, όμως δεν υπάρχει μέχρι στιγμής κουβέντα για το νομοσχέδιο. Παρατείνεται η επιτροπή, κανείς δεν συζητάει όμως για την επιτροπή. Αυτό το έργο το οποίο έχει αναλάβει και της δίνει την παράταση είναι ουσιαστικό, είναι τόσο μεγάλο; Μήπως θα έπρεπε αντί για τρίμηνο να πάρει εξάμηνο ή ένα χρόνο ακόμα και ταυτόχρονα, να υπάρχουν διάφορες ρυθμίσεις για να μπορούν να λυθούν τα προβλήματα που αντιμετωπίζει η ελληνική οικογένεια; Κουβέντα. 
Μετά την πράξη λοιπόν, την 22/24-7-2012, που πάει μέχρι 30-9-2012, υπάρχει νέα πράξη με αριθμό 37/4-10-2012, με νέα παράταση της θητείας της επιτροπής για 31-12 και σε αυτήν την πράξη του Υπουργικού Συμβουλίου, κύριε Υπουργέ, αλλάζετε και τρία άτομα. Γι’ αυτά τα τρία άτομα μπορεί να δημιουργούνται εύλογα ερωτήματα, αλλά εγώ πιστεύω ότι βάλατε κάποιους ανθρώπους να κάνουν καλύτερα τη δουλειά τους. Εφόσον τυγχάνουν της εμπιστοσύνης της Κυβέρνησης, γιατί ουσιαστικά δεν πήραμε και μια διαβεβαίωση για  το πότε θα ολοκληρώσει αυτή η επιτροπή το έργο της; Καμμία απάντηση. 
Τέλος, με την τελευταία πράξη για τις 31-12-2012 στο άρθρο 11 του ΦΕΚ 256 ορίζεται η νέα ημερομηνία λήξης της Προσωρινής Ενιαίας Διοικούσας Επιτροπής στις 28-2-2013. Δεν γνωρίζω τι σκέπτεστε και τι έχετε στο μυαλό σας, εκείνο που βλέπω είναι ότι είναι παράταση της Προσωρινής Ενιαίας Διοικούσας Επιτροπής και δεν βλέπω ταυτόχρονα το πολυπόθητο νομοσχέδιο. 
Η καθυστέρηση αυτή του νομοσχεδίου γεννά εύλογα ερωτήματα. Δεν έχετε αποφασίσει ακόμα τη μορφή του διάδοχου φορέα; Σας έχει επιβληθεί μέσω της τρόικας -απόφαση στη συγκυβέρνηση- να σταματήσετε κάθε ενέργεια, η οποία θα λαμβάνει υπ’ όψιν της τις πραγματικές ανάγκες της οικογένειας και θα καταργεί κάθε έννοια κοινωνικού κράτους; 
Ο κ. Κεδίκογλου μίλησε προηγουμένως για συγχώνευση οργανισμών. Τι προτείνουν λοιπόν οι εργαζόμενοι που διαθέτουν και γνώση του αντικειμένου, που διαθέτουν και τεχνογνωσία κι έχουν την ανάλογη εμπειρία για την επίλυση των προβλημάτων που προέκυψαν από την άτακτη κατάργηση των δύο οργανισμών; Άμεση ίδρυση ενός ενιαίου αυτοδιαχειριζόμενου φορέα. 
Αυτό δηλαδή που πήγε να γίνει –θα συμφωνήσω με τον κ. Κεδίκογλου- δεν το ήθελε η Κυβέρνηση. Η Κυβέρνηση δεν ήθελε τη διάλυση, ήθελε τη συγχώνευση. Το προτείνουν και οι εργαζόμενοι. Έχει έρθει προς διαβούλευση η Κυβέρνηση μαζί με τους φορείς, ώστε να βρουν μια κοινή λύση, τη στιγμή που το  προτείνουν οι εργαζόμενοι, οι φορείς, αλλά αυτό ήθελε να κάνει και η Κυβέρνηση ή η συγκυβέρνηση; Μην αλλάζουμε ονομασίες, συγκυβέρνηση ήταν και πριν, συγκυβέρνηση είναι και τώρα. 
Αντίθετα ο ΟΑΕΔ ζητά να του παραχωρηθεί όλη η κινητή και ακίνητη περιουσία των δύο καταργούμενων φορέων, η οποία δεν είναι ευκαταφρόνητη. Εμείς υπολογίζουμε, σύμφωνα με αυτά που έχουν ακουστεί από τους φορείς, ότι είναι στα 10.000.000.000. Σίγουρα δεν είναι 1.000.000, ούτε 1.000.000.000. Αυτό είναι γεγονός. 
Τι σκέφτεστε όμως και καθυστερείτε το νομοσχέδιο; Εγώ θέλω εκεί  να επιμείνω, στο αν θα γιγαντώσετε άλλο ένα δημόσιο φορέα ή αν θα προχωρήσετε στην αναδιαμόρφωση ενός αυτόνομου φορέα με μοναδικό σκοπό την εξυπηρέτηση των αναγκών των ευπαθών ομάδων της ελληνικής κοινωνίας. Σαφώς, ένας φορέας με ένα και μοναδικό σκοπό θα μπορεί να ανταποκριθεί καλύτερα στις όποιες ανάγκες, στις όποιες υποχρεώσεις χρειάζεται να φέρει εις πέρας, με ευελιξία και αμεσότητα στη λήψη αποφάσεων. 
Κάποιες εκκαθαρίσεις δεν αμφισβητώ ότι έχουν γίνει, αλλά από πληροφορίες που έχω, γνωρίζω ότι οι ενέργειες της Προσωρινής Ενιαίας Διοικούσας Επιτροπής εδώ και αρκετό καιρό έχουν ουσιαστικά παγώσει. Όπως επίσης γνωρίζω ότι η απόφαση του ΟΑΕΔ από 4-12-2012, που αφορούσε τη συγκρότηση επιτροπών παράδοσης κτηρίων του πρώην ΟΕΚ μέχρι τις 20-12-2012 ,όχι μόνο δεν έχει εκτελεστεί, αλλά αντίθετα έχει δημιουργήσει τεράστια προβλήματα. 
Σε κάποιους δήμους, σε κτήρια που λειτουργούσαν περιφερειακές διοικήσεις των καταργούμενων οργανισμών έχει γίνει διακοπή ρεύματος και τηλεφώνου χωρίς να έχουν αδειάσει τα κτήρια. Σε άλλη περίπτωση δεν έχουν παραδοθεί αρχεία και εξοπλισμός από τη μεταφορική.
Δεν καταλαβαίνω, το μόνο που διακρίνω όμως είναι ότι δεν υπάρχει κάποια συνεργασία μεταξύ ΠΕΔΕ και ΟΑΕΔ και κανείς δεν κάνει τίποτα. Όσο και να προσπαθεί, δεν μας καθησυχάζει το από 17-6-2012 ενημερωτικό δελτίο της ΠΕΔΕ, στο οποίο αναφέρεται ότι «θα κυρωθούν απόλυτα οι υποχρεώσεις που έχουν αναληφθεί και δεν θα υπάρξει κενό στην εξυπηρέτησή τους και στη διαδικασία  υλοποίησης δρομολογημένων προγραμμάτων και ως εκ τούτου δεν υφίσταται λόγος ύπαρξης αισθήματος φόβου ή ανασφάλειας». Την ανασφάλεια όμως τη νιώθουν στο πετσί τους οι χιλιάδες δανειολήπτες που βρίσκονται σε αδιέξοδο. 
Ενώ, λοιπόν, κάποια παραχωρητήρια γίνονται, ουσιαστικά δουλειά για το Κτηματολόγιο δεν υπάρχει. Αν και ειδικά για το Κτηματολόγιο υπάρχει δουλειά για πάρα πολλά χρόνια. Όμως, όπως και να έχει, το γεγονός παραμένει ότι εδώ και δύο χρόνια ο ΟΕΚ χρωστάει 230 εκατομμύρια ευρώ σε τράπεζες και δανειολήπτες και αυτό επηρεάζει εξήντα τρεις χιλιάδες δανειολήπτες, από τους οποίους είκοσι χιλιάδες κινδυνεύουν να χάσουν την επιδότηση επιτοκίου. 
Εύλογα μπορεί να αναρωτηθεί κάποιος πώς μπορεί να γίνει αυτό, να χαθεί δηλαδή η επιδότηση επιτοκίου. Με δύο τρόπους: Πρώτον, λόγω της οικονομικής δυσχέρειας στην οποία βρίσκονται οι δανειολήπτες αδυνατούν να αποπληρώσουν τη δόση που τους αναλογεί και, εφόσον δεν καταφέρουν να πληρώσουν για έξι μήνες τη δόση τους, αυτομάτως χάνουν την επιδότηση επιτοκίου και έρχονται αντιμέτωποι με τον κίνδυνο κατάσχεσης της κατοικίας τους. 
Δεύτερον, οι τράπεζες προτρέπουν τους δανειολήπτες να επιμηκύνουν την περίοδο αποπληρωμής, κάτι όμως που συνεπάγεται και πάλι την απώλεια επιδότησης του επιτοκίου. Αν και με την υπουργική απόφαση που είχε κάνει ο κ. Κουτσούκος επιτρέπεται η επιμήκυνση του χρόνου αποπληρωμής του δανείου χωρίς απώλεια του δικαιώματος επιδότησης επιτοκίου, η Ένωση Ελληνικών Τραπεζών δεν το αποδέχεται και ζητά εγκύκλιο, προκειμένου να προχωρήσει σε εφαρμογή της υπουργικής απόφασης. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Κύριε Υπουργέ, στο δια ταύτα. Επειδή οι πολίτες αγωνιούν να μάθουν αν το κράτος θα συνεχίσει το κοινωνικό έργο, το οποίο προσφερόταν μέσα από τους Οργανισμούς Εργατικής Εστίας και Εργατικής Κατοικίας, όπως επίσης αγωνιούν να μάθουν τι μέλλει γενέσθαι με τα δάνειά τους, καθώς επίσης και με τη νομιμοποίηση των κατοικιών, που δεκαπέντε χιλιάδες συμπολίτες μας αντιμετωπίζουν αυτό το πρόβλημα, αλλά και το μέλλον του εξειδικευμένου προσωπικού το οποίο στελέχωνε τους δύο οργανισμούς, εμείς δεν μπορούμε να προχωρήσουμε στο να συγκατατεθούμε στην κύρωση αυτής της πράξης νομοθετικού περιεχομένου, ει μη μόνο εάν λάβουμε τη διαβεβαίωσή σας,  εάν μας υποσχεθείτε κάτι το οποίο θεωρώ πάρα πολύ σημαντικό, ότι μέχρι το Φλεβάρη –είναι ένας μήνας- θα έχετε φέρει το νομοσχέδιο. Πραγματικά το λέω και θα είναι ψήφος εμπιστοσύνης. Εάν μας το πείτε να γραφτεί στα Πρακτικά της Βουλής ότι όντως μπορεί να γίνει –και θέλω να το ακούσω διά στόματός σας- πραγματικά θα ψηφίσουμε την κύρωση πράξης νομοθετικού περιεχομένου. Αλλά να ξέρουμε ότι στις 28 Φεβρουαρίου θα τελειώσει η διοικούσα Επιτροπή και θα έχουμε από εδώ και πέρα πλέον ένα νομοσχέδιο για έναν φορέα ή σε δύο. Δεν ξέρω πώς θα το χειριστείτε, αλλά πρέπει να υπάρχει νομοσχέδιο που θα δώσει λύση στα προβλήματα. Τότε να είστε σίγουρος ότι θα σας δώσουμε τη συμπαράστασή μας. 
Σας ευχαριστώ πάρα πολύ.
(Χειρoκροτήματα από την πτέρυγα των Ανεξαρτήτων Ελλήνων)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Χαϊκάλη.
Το λόγο έχει ο κ. Αντώνιος Γρέγος από τη Χρυσή Αυγή.</ChairmanSpeech> 
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Ευχαριστώ, κυρία Πρόεδρε.
Συζητείται σήμερα στην Ολομέλεια ακόμα μία κύρωση πράξης νομοθετικού περιεχομένου, αυτήν τη φορά μιας πράξης που παρατείνει τη θητεία της προσωρινής Διοικούσας Επιτροπής που είχε συσταθεί για την εκκαθάριση του Οργανισμού Εργατικής Εστίας και του Οργανισμού Εργατικής Κατοικίας μέχρι το τέλος του 2012. 
Κατ’ αρχάς, είναι γεγονός πως πάλι εκδόθηκε για πολλοστή φορά από την Κυβέρνηση αυτή πράξη νομοθετικού περιεχομένου που δεν πληρούσε τις τυπικές και ουσιαστικές προϋποθέσεις του νόμου. Το ότι θα προέκυπτε η ανάγκη παράτασης της θητείας αυτής λόγω του όγκου του έργου που είχε να ολοκληρώσει δεν ήταν κάτι που δεν μπορούσε να προβλεφθεί, κάτι το τόσο απρόσμενο και τόσο αναπάντεχο. 
Αυτή η πράξη ήταν παρεπόμενο της κατάργησης των δύο αυτών οργανισμών κατ’ επιταγή της τρόικας, κατ’ εφαρμογή του μνημονίου 1 και 2. Το κοινωνικό έργο που επιτελούσαν αυτοί οι δύο οργανισμοί ήταν σημαντικό και θεμελιώδες: ο κοινωνικός τουρισμός, η επιδότηση ενοικίου, η ενίσχυση της στέγασης χαμηλών εργατικών στρωμάτων και άλλα πολλά. Η κατάργησή τους ήταν πραγματικά μία ανάλγητη και ψυχρή αντικοινωνική πράξη. Ήταν μια πράξη των μνημονιακών κυβερνήσεων που προηγήθηκαν και που το έργο τους συνεχίζει και η σημερινή τριμερής συγκυβέρνηση. Το έργο των δύο κατηργημένων οργανισμών υποτίθεται πως συνεχίζει ο ΟΑΕΔ. Εκεί μεταφέρθηκε και το συγκεκριμένο αντικείμενο, η περιουσία κ.λπ..
Λένε, υποτίθεται, γιατί το αντικείμενο του ΟΑΕΔ δεν είναι ακριβώς αυτό και σίγουρα το κοινωνικό έργο που επιτελούσαν ο ΟΕΚ και ο ΟΕΕ δεν μπορεί να συνεχιστεί από τον ΟΑΕΔ χωρίς πρόσθετη χρηματοδότησή του.
Είναι σημαντικό πως έχουν καταργηθεί οι εργοδοτικές εισφορές προς τους δυο οργανισμούς -έσοδο σημαντικό για αυτούς, έξοδο για τις επιχειρήσεις φυσικά- έξοδο το οποίο έπρεπε να καταργηθεί, όπως και έγινε βάσει μνημονίου. 
Για τη Χρυσή Αυγή είναι πάρα πολύ σημαντικό να επανιδρυθούν άμεσα οι δυο αυτοί οργανισμοί, να αναδιοργανωθούν, να γίνει καλύτερη διαχείριση της περιουσίας τους και να αναβαθμιστεί το έργο τους με διαφάνεια, αξιοκρατία, στελέχωση και έλεγχο. 
Παρ’ όλα τα προβλήματα, παρ’ όλες τις στρεβλώσεις που υπήρχαν στη λειτουργία των δυο αυτών οργανισμών -φαινόμενο που διατρέχει φυσικά όλο το δημόσιο τις τελευταίες δεκαετίες- το κοινωνικό έργο των δυο αυτών οργανισμών πρέπει να συνεχιστεί και να αναβαθμιστεί. Όχι, όμως, στο πλαίσιο του ΟΑΕΔ από τους δυο επανιδρυμένους αυτούς οργανισμούς και επιμένουμε εμείς σε αυτό.
Η λειτουργία και η δράση του ΟΕΚ και του ΟΕΕ είναι αναγκαία όσο ποτέ στη σημερινή Ελλάδα των μνημονίων της ύφεσης, της ανεργίας και της συνεχούς στοχοποίησης όλο και μεγαλύτερων κομματιών της ελληνικής κοινωνίας. Χρειάζονται για να στηρίζουν το χαμηλόμισθο, τον απλό Έλληνα εργάτη, την Ελληνίδα εργάτρια. Φυσικά και εμείς ζητάμε άμεσα στοιχεία σχετικά με την περιουσία αυτών των οργανισμών και ό,τι αφορά τους σχετικούς τραπεζικούς λογαριασμούς. 
Καταψηφίζουμε το σημερινό νομοσχέδιο, αφού η πράξη που έρχεται προς κύρωση έχει να κάνει και εξυπηρετεί την κατάργηση του ΟΕΚ και του ΟΕΕ που εμείς καταγγέλλουμε. Η Χρυσή Αυγή θεωρεί τους δυο αυτούς οργανισμούς σημαντικούς και θα προωθήσει την επανίδρυση τους με κάθε τρόπο. 
Διερωτόμαστε: Τι έχει καταφέρει μέχρι τώρα η συγκυβέρνηση αυτή; Απολύσεις, κύμα απεργιακών κινητοποιήσεων, ανεργία, αποδυνάμωση των δημοσίων υπηρεσιών, διάλυση του κοινωνικού ιστού. Το μόνο που έχει καταφέρει τελικά είναι να προκαλέσει την οργή και την αγανάκτηση του ελληνικού λαού.
Είχατε τριάντα οκτώ χρόνια να προσφέρετε στον ελληνικό λαό κοινωνικές παροχές κάθε επιπέδου, όπως του άξιζε και του αξίζει και πράξατε ακριβώς το αντίθετο.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε συνάδελφε.
Κυρίες και κύριοι συνάδελφοι, έχει ζητήσει το λόγο για λίγο ο Υπουργός κ. Βρούτσης.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, θα επιθυμούσα να ακούσω και τους υπόλοιπους εισηγητές πρώτα, να σεβαστώ τη διαδικασία και μετά να μιλήσω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία. Απλώς, επειδή τώρα που ανέλαβα την υπηρεσία μου, μου μετέφεραν αυτήν την…</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Εντάξει, ευχαριστώ. Θα προτιμούσα, όμως, να μιλήσουν πρώτα και οι άλλοι δυο εισηγητές που έχουν απομείνει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κανένα πρόβλημα. 
Το λόγο έχει τώρα ο κ. Κυρίτσης και αμέσως μετά ο κ. Κατσώτης.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, κύριε Υπουργέ, για άλλη μια φορά καλούμαστε και μάλιστα εκ των υστέρων να δώσουμε παράταση στο έργο μιας κατά τα άλλα προσωρινής επιτροπής, που όμως λειτουργεί εδώ και ένα περίπου χρόνο, μετά την κατάργηση των Οργανισμών Εργατικής Εστίας και Εργατικής Κατοικίας. Αλλά ούτε αυτή η παράταση που ζητούμε σήμερα δεν είναι αρκετή. Ήδη η λειτουργία της επιτροπής έχει παραταθεί για τρίτη φορά μέχρι 28 Φεβρουαρίου και ουδείς μπορεί να απαντήσει στο ερώτημα αν το έργο της ΠΕΔΕ που είναι η εκκαθάριση των δυο οργανισμών, θα έχει ολοκληρωθεί μέχρι τότε.
Δεν θεωρώ ότι η διαδικασία της εκκαθάρισης είναι μια εύκολη υπόθεση. Ωστόσο, κάποια στιγμή θα πρέπει να σχεδιάζουμε με ρεαλισμό τα χρονοδιαγράμματα και να πειθαρχούμε σε αυτά και ιδιαίτερα, κύριε Υπουργέ, όταν μιλάμε για ζητήματα με άμεσο αντίκτυπο, κυρίως, στις πιο ευάλωτες ομάδες. 
Από την άλλη πλευρά, η Κυβέρνηση για να παρατείνει τη λειτουργία της επιτροπής αποφάσισε να εκδώσει για άλλη μια φορά πράξη νομοθετικού περιεχομένου. Νομίζετε ότι είναι σκόπιμο να καταφεύγουμε στις πράξεις νομοθετικού περιεχομένου για θέματα που μπορούμε και να προβλέψουμε και να αντιμετωπίσουμε έγκαιρα; Προσωπικά θεωρώ πως όχι. 
Πάμε στην ουσία του ζητήματος. Η Δημοκρατική Αριστερά έχει εκφράσει τη διαφωνία της αναφορικά τόσο με την κατάργηση των δυο οργανισμών όσο και με την κατάργηση των εργοδοτικών εισφορών υπέρ αυτών. Ιδιαίτερα στη σημερινή δύσκολη συγκυρία η ύπαρξη των συγκεκριμένων οργανισμών που χρηματοδοτούνται από τους εργαζόμενους και μέσω των οποίων ασκείται ουσιαστική κοινωνική πολιτική, κύριε Υπουργέ, είναι επιβεβλημένη. Φυσικά θεωρούμε ότι θα πρέπει άμεσα να υπάρξει σύσταση ανάδοχου φορέα που θα αναλάβει να προσφέρει τις υπηρεσίες τους ενταγμένες σε ένα ευρύτερο πλαίσιο προστασίας των οικονομικά ασθενέστερων. 
Παρά τις εξαγγελίες, κύριε Υπουργέ, οι σχεδιασμοί του Υπουργείου έχουν μείνει στα χαρτιά. Τα προγράμματα των δύο οργανισμών είτε δεν εκτελούνται είτε υπολειτουργούν, θέτοντας σε καθεστώς ανασφάλειας χιλιάδες πολίτες.
Όπως ξέρουμε, οι δανειολήπτες με επιδότηση επιτοκίου αντιμετωπίζουν προβλήματα, καθώς οι τράπεζες αρνούνται τη ρύθμιση των δανείων τους και προτείνουν –λέει- συμβάσεις που δεν παρέχουν το δικαίωμα της επιδότησης, ενώ δεν είναι λίγοι αυτοί που αδυνατούν να εξυπηρετήσουν ακόμη και τις χαμηλές δόσεις που τους προσφέρονται.
Από την άλλη πλευρά, οι τράπεζες απειλούν να στραφούν κατά της περιουσίας του Οργανισμού Εργατικής Κατοικίας, που δεν καταβάλλει την επιδότηση του επιτοκίου και που τους οφείλει περίπου –ας πούμε- 200 εκατομμύρια ευρώ.
Παράλληλα, τα προγράμματα επιδότησης ενοικίου έχουν παγώσει από το 2009. Την ίδια ώρα περίπου είκοσι οικισμοί έχουν κατασκευαστεί και δεν έχουν γίνει οι διαδικασίες για να παραδοθούν στους δικαιούχους.
Επίσης, δεν έχει βρεθεί λύση με τις εργολαβίες, κυρίως του Οργανισμού Εργατικής Κατοικίας, που μένουν σε εκκρεμότητα, ενώ δύσκολη είναι η διαχείριση του θέματος από τον ΟΑΕΔ, καθώς οι τεχνικές του υπηρεσίες μάλλον δεν μπορούν να το υποστηρίξουν και, φυσικά, δεν έχει δοθεί οριστική λύση για το ζήτημα των υπαλλήλων που μεταφέρθηκαν στους οργανισμούς των ΟΑΕΔ και λόγω έλλειψης σχεδιασμού βρίσκονται σε καθεστώς ανασφάλειας.
Αυτά είναι ζητήματα πολύ σοβαρά, που δημιουργήθηκαν λόγω της ξαφνικής κατάργησης των οργανισμών και της έλλειψης σχεδιασμού εκ μέρους της πολιτείας και θα πρέπει να αντιμετωπιστούν άμεσα, κύριε Υπουργέ. Αντ’ αυτού, η ηγεσία του Υπουργείου αντικατέστησε τρία από τα πέντε μέλη της επιτροπής τον Οκτώβρη, λίγους μήνες, δηλαδή, πριν η ΠΕΔΕ ολοκληρώσει τις εργασίες της.
Απορία προκαλεί και η είδηση ότι ο ΟΑΕΔ πήρε 150 εκατομμύρια -σ’ αυτό θα θέλαμε μία απάντηση- από τα αποθεματικά του ταμείου για να καλύψει τρέχουσες ανάγκες. Δηλαδή, τους έγινε η περικοπή με το PSI 75%, πήραμε και τα 150 από τα αποθεματικά και πότε θα επιστραφούν;
Στην επιτροπή ο κύριος Υφυπουργός αναφέρθηκε στις προθέσεις του Υπουργείου για το μέλλον των προγραμμάτων των καταργηθέντων οργανισμών μέσω του ειδικού λογαριασμού, που θα συσταθεί. Θα χρηματοδοτηθούν οι συνδικαλιστικές οργανώσεις, τα εργατικά κέντα, ένα μικρό πρόγραμμα κοινωνικού τουρισμού και ένα μικρό πρόγραμμα στεγαστικής συνδρομής.
Κύριε Υπουργέ, από τις δράσεις αυτές απουσιάζει πλήρως η διανομή εισιτηρίων θεάτρου της Εργατικής Εστίας. Είναι ζήτημα, στο οποίο θα ήθελα ιδιαίτερα να αναφερθώ. Σας έχω πει και στην επιτροπή ότι έχω συναισθηματικές σχέσεις. Γνωρίζω από κοντά πόσο σημαντικό είναι για έναν εργαζόμενο, που δεν έχει την οικονομική άνεση, να παρακολουθεί θεατρικές παραστάσεις, όπως γνωρίζω και πόσο σημαντικό ήταν το πρόγραμμα αυτό και για τον πολιτισμό. Για εμάς, η λαϊκή απογευματινή, η λεγόμενη, ήταν «γράδο» για το πώς θα πήγαινε το θέατρο. Ερχόταν ένας κόσμος πιο αγνός, ένας κόσμος που είχε την αγάπη για το θέατρο και την αγάπη να το παρακολουθήσει.
Αυτό, κύριε Υπουργέ, το συγκεκριμένο πρόγραμμα, θα πρέπει να διατηρηθεί. Εμείς θα παλέψουμε για να διατηρηθεί. Η Δημοκρατική Αριστερά θα ψηφίζει θετικά στο νομοσχέδιο, θέλοντας να δώσει μία τελευταία ευκαιρία στην επιτροπή για να ολοκληρώσει το έργο της εκκαθάρισης, ώστε στη συνέχεια να υπάρξουν δράσεις κοινωνικής πολιτικής υπέρ των εργαζομένων.
Κύριε Υπουργέ, θέλω να πιστεύω ότι την επόμενη φορά εδώ θα συζητήσουμε πλέον για τα προγράμματα, τα οποία πρέπει ο καινούργιος φορέας να υλοποιήσει.
Σας ευχαριστώ πολύ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Κυρίτση.
Το λόγο έχει τώρα ο κ. Χρήστος Κατσώτης, Κοινοβουλευτικός Εκπρόσωπος του Κομμουνιστικού Κόμματος Ελλάδας, για δώδεκα λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε.
Θα θέλαμε με αφορμή τη συζήτηση να καταγγείλουμε από αυτό το Βήμα την επίθεση της Κυβέρνησης στις κινητοποιήσεις των εργαζομένων στο μετρό και στα άλλα Μέσα Μαζικής Μεταφοράς και να εκφράσουμε εδώ την αλληλεγγύη στον αγώνα τους. Με απειλές για επιστράτευση, με συκοφαντίες για συντεχνίες και «ρετιρέ», με την προβολή της δήθεν ταλαιπωρίας του κοινού, αποσκοπείτε στο τσάκισμα του ίδιου του δικαιώματος των εργαζομένων να διεκδικούν τα δικαιώματά τους.
Θα θέλαμε επίσης να καταγγείλουμε την εξαγγελία των προγραμμάτων απασχόλησης των νέων με 400 ευρώ έως και 460 ευρώ για τους αποφοίτους ΑΕΙ και ΤΕΙ και με ασφάλιση από τον ΟΑΕΔ. 
Θα θέλαμε να καλέσουμε τους νέους και τις νέες, τους εργαζομένους να συμμετέχουν μαζικά στο συλλαλητήριο που οργανώνεται αύριο ενάντια σε αυτήν την πολιτική, ενάντια σε αυτό το πρόγραμμα που θα μπορούσε να είχε την επωνυμία «τζάμπα εργασία», διότι, αυτό είναι το πρόγραμμά σας.  
Επίσης πρέπει να πούμε ότι τα μέτρα δεν είναι τα τελευταία. Ήδη έχετε ανοίξει το θέμα του ασφαλιστικού, προδιαγράφοντας νέα επίθεση στα ασφαλιστικά δικαιώματα των εργαζομένων και των συνταξιούχων σε συντάξεις και παροχές, ενώ με την έκθεση του Διεθνούς Νομισματικού Ταμείου τίθεται ζήτημα κατάργησης των τριετιών της Εθνικής Γενικής Συλλογικής Σύμβασης Εργασίας, που έτσι κι αλλιώς έχει «παγώσει». 
Σε δηλώσεις σας, κύριε Υπουργέ, χαρακτηρίζετε το ασφαλιστικό σύστημα ως ένα άθροισμα εξαιρέσεων και στρεβλώσεων και εξαγγέλλετε επί της ουσίας νέες ανατροπές. 
Χρειάζεται οι εργαζόμενοι να απαντήσουν μαχητικά οργανώνοντας την απεργία το Φλεβάρη, ώστε να ενισχυθεί η συμμετοχή στην επίθεση στον πόλεμο που διεξάγεται στη ζωή τους για τα κέρδη του μεγάλου κεφαλαίου.
Καταψηφίζουμε το παρόν νομοσχέδιο. Καταψηφίζουμε την κύρωση της παράτασης της προσωρινής διοικούσας επιτροπής. Θέλουμε να εκφράσουμε την κάθετη αντίθεσή μας και να καταγγείλουμε την ταξική επιλογή της συγκυβέρνησης της Νέας Δημοκρατίας, του ΠΑΣΟΚ, της Δημοκρατικής Αριστεράς, η οποία παραδίδει, θυσία στο βωμό του κέρδους των καπιταλιστών, το δικαίωμα στη στέγη, το δικαίωμα στην αναψυχή και στην ψυχαγωγία, το δικαίωμα στη στέγη και τη φροντίδα για περισσότερα από δυο χιλιάδες παιδιά που φιλοξενούνταν στους βρεφονηπιακούς σταθμούς. 
Τινάξατε στον αέρα μια σειρά από προγράμματα που βρίσκονταν σε εξέλιξη, όπως η επιδότηση ενοικίου, του επιτοκίου και άλλα, με βαρύτατες συνέπειες για χιλιάδες οικογένειες. 
Οι εργοδότες πέτυχαν την ικανοποίηση ακόμη ενός αιτήματός τους, για να αυξηθεί η κερδοφορία τους, που είναι η απαλλαγή τους από τις εισφορές, μέρος της απλήρωτης δουλειάς των εργαζομένων προς τους δυο οργανισμούς. 
Η επιλογή της Κυβέρνησης να καταργήσει τους οργανισμούς δεν είναι τυχαία, αλλά εντάσσεται σε έναν γενικότερο σχεδιασμό υφαρπαγής της περιουσίας των οργανισμών από τις κατασκευαστικές εταιρείες και διάφορα άλλα παράσιτα της αγοράς με κατάργηση του κατασκευαστικού προγράμματος για να λυμαίνονται την αγορά οι κατασκευαστές των κατοικιών. 
Τα προγράμματα του Οργανισμού Εργατικής Κατοικίας έχουν «παγώσει» από το 2009. Οι υποχρεώσεις του οργανισμού έναντι των δικαιούχων έχουν περιοριστεί στην εξυπηρέτηση υποχρεώσεων πριν το 2009. Κι αυτό γίνεται με ρυθμούς χελώνας. 
Οι εργαζόμενοι συνεχίζουν να πληρώνουν εισφορές, τις οποίες εισπράττει ο ΟΑΕΔ, χωρίς όμως κανένα αντίκρισμα. Οι εισφορές των εργαζομένων υπέρ του Οργανισμού υπολογίζονται γύρω στα τριακόσια εκατομμύρια ευρώ το χρόνο, με τα σημερινά δεδομένα της ανεργίας και των βάρβαρων εργασιακών σχέσεων. Από αυτά τα τριακόσια εκατομμύρια ευρώ αποδίδονται στον οργανισμό περίπου πέντε εκατομμύρια ευρώ. Επίσης ο οργανισμός εισπράττει πέντε εκατομμύρια ευρώ περίπου από οφειλές των δικαιούχων. 
Το ΙΚΑ συνεχίζει να οφείλει πάνω από τρία δισεκατομμύρια ευρώ στον ΟΕΚ. Από τα τριακόσια εξήντα πέντε εκατομμύρια ευρώ διαθέσιμα του οργανισμού πριν το «κούρεμα» έμειναν εκατόν ενενήντα επτά εκατομμύρια ευρώ. Αν σήμερα τα ρευστοποιήσει τα χρήματα αυτά, θα μείνουν ενενήντα εκατομμύρια ευρώ. Μιλάμε για πλιάτσικο στην περιουσία του οργανισμού.
Ο οργανισμός διέθετε ειδικό λογαριασμό με διακόσια πέντε εκατομμύρια ευρώ, τα οποία άρπαξε ο ΟΑΕΔ. Σήμερα βρίσκονται σε διάφορες τράπεζες λογαριασμοί του οργανισμού ύψους διακοσίων εκατομμυρίων ευρώ. Τα λειτουργικά έξοδα του οργανισμού ήταν στα τρία εκατομμύρια ευρώ το μήνα. 
Δισεκατομμύρια ευρώ από το μεροκάματο των εργαζομένων τα ξεκοκκαλίζουν τράπεζες, εργοδότες και άλλα αρπακτικά του κεφαλαίου, χρήματα που κάτω από ορισμένες προϋποθέσεις, θα μπορούσαν να εξασφαλίσουν στέγη στους δικαιούχους, να ανακουφίσουν χιλιάδες λαϊκές οικογένειες που πληρώνουν ένα μισθό για ενοίκιο. Η ακίνητη περιουσία του οργανισμού ανήκει στους εργαζόμενους. 
Τι διαθέτει άραγε ο οργανισμός; Γιατί υλοποιείται αυτή η πολιτική; Συνολικά ο οργανισμός διαθέτει οικόπεδα εντός κι εκτός σχεδίου, εντός κι εκτός οικισμού περίπου πέντε εκατομμύρια τετραγωνικά μέτρα. Έχει ιδιόκτητα γραφεία σε δέκα πόλεις συνολικής επιφάνειας δέκα χιλιάδων πεντακοσίων είκοσι έξι τετραγωνικών μέτρων. 
Ανάμεσα σε αυτά είναι και ένα καινούργιο κτήριο βιοκλιματικό στη Θεσσαλονίκη, που δεν έχουν εγκατασταθεί ακόμα υπηρεσίες, συνολικής επιφάνειας εννιακοσίων είκοσι πέντε τετραγωνικών μέτρων και τριακοσίων πενήντα τετραγωνικών μέτρων αποθήκες. Διαθέτει χίλια διακόσια σαράντα έξι καταστήματα και διακόσιες σαράντα επτά αίθουσες σε διαφόρους οικισμούς συνολικής επιφάνειας εβδομήντα δύο χιλιάδων εννιακοσίων σαράντα ενός τετραγωνικών μέτρων, σαράντα οκτώ χιλιάδες εκατόν τρία τετραγωνικά μέτρα καταστήματα και είκοσι τέσσερις χιλιάδες οκτακόσια τριάντα επτά τετραγωνικά μέτρα αίθουσες. 
Με βάση την απογραφή, για το 85% της ακίνητης περιουσίας -οικόπεδα, αδιάθετες κατοικίες, καταστήματα και αίθουσες συγκέντρωσης- και το 60% των εμπράγματων δικαιωμάτων του οργανισμού και της κινητής περιουσίας, η συνολική εκτιμωμένη αξία τους είναι περίπου 10 δισεκατομμύρια ευρώ. Γι’ αυτό γίνεται ο πόλεμος. 
Η προσπάθεια της Κυβέρνησης να αξιοποιήσει τα χρήματα του οργανισμού, τις τρέχουσες εισφορές των εργαζομένων και την περιουσία του πέρα από τις ανάγκες στέγασης των δικαιούχων, αποτελεί σκάνδαλο τεραστίων διαστάσεων. Καμμία κυβέρνηση δεν νομιμοποιείται πολιτικά, νομικά, ηθικά να εκποιήσει την περιουσία του οργανισμού. Είναι δημόσια περιουσία, δεν είναι κρατική, για να νομιμοποιείται η οποιαδήποτε κυβέρνηση να τη διαχειρίζεται. 
Η κατάργηση των οργανισμών έχει τεράστιες επιπτώσεις. Δεν έχουν εκδοθεί δεκατέσσερις χιλιάδες πεντακόσια παραχωρητήρια, γιατί με ευθύνη των προηγουμένων κυβερνήσεων και διοικήσεων οι οικισμοί έγιναν χωρίς περιβαλλοντολογικές μελέτες, με προβλήματα με την πολεοδομία και το Κτηματολόγιο κ.λπ.. Οι οικιστές, κατά κανόνα, τα έχουν εξοφλήσει, δεν έχουν πάρει παραχωρητήριο, το συμβόλαιο, δηλαδή δεν έχουν σπίτι. Και από πάνω βέβαια, πληρώνουν και το χαράτσι! 
Ο οργανισμός έχει σταματήσει να πληρώνει στις τράπεζες την επιδότηση επιτοκίου των δανείων που έχουν πάρει οι δικαιούχοι. Αυτό σημαίνει ότι οι τράπεζες ή θα «βάλουν χέρι» στην περιουσία του οργανισμού ή θα απαιτήσουν να πληρώσουν τα σπασμένα οι ίδιοι οι δικαιούχοι. Εκατοντάδες αίθουσες και μαγαζιά που στεγάζονται παιδικοί σταθμοί, σχολεία, ΚΑΠΗ, πολυϊατρεία, πολιτιστικοί σύλλογοι, σύλλογοι οικιστών, αποθήκες δήμων είναι στον «αέρα». Οι είκοσι οικισμοί που βρίσκονται υπό κατασκευή, υπολειτουργούν λόγω λειψής χρηματοδότησης. 
Η δομή του οργανισμού σιγά-σιγά διαλύεται. Οι εργαζόμενοι αποσπώνται σε διάφορες άλλες υπηρεσίες, σε δουλειές κατά κανόνα άσχετες με το αντικείμενο που είχαν στον οργανισμό. Ο Οργανισμός δεν έχει κάνει σχεδιασμό για κανένα καινούργιο πρόγραμμα. Το πρόγραμμα «Επιδότηση Ενοικίου» που είναι σε εξέλιξη, είναι παλιό, του 2009, που ξεκίνησε να δίνεται το 2011. Είναι χαρακτηριστικό ότι είχαν υποβληθεί πενήντα οκτώ χιλιάδες αιτήσεις για επιδότηση ενοικίου. Μέχρι τις 10 Αυγούστου 2012 είχαν εγκρίνει το επίδομα σε εννιά χιλιάδες διακόσιους δικαιούχους και υπολείπονται δεκαοκτώ χιλιάδες εννιακόσιοι σαράντα ένας ακόμη.
Το κατασκευαστικό έργο έχει «παγώσει» και το έχουν αποκλείσει από τη δραστηριότητα του οργανισμού, ανεξάρτητα από τη μορφή που θα πάρει. Η όποια δραστηριότητα στο κατασκευαστικό πρόγραμμα έχει να κάνει με οικισμούς που είχαν ξεκινήσει πριν την κατάργηση του ΟΕΚ. Μικροδάνεια και δάνεια ειδικών κατηγοριών επίσης έχουν «παγώσει». Αυτά που δίνουν, είναι από αιτήσεις δικαιούχων πριν από το 2009. Είναι καραμπινάτο ψέμα αυτό που ακούγεται από Υπουργούς της συγκυβέρνησης, ότι ο οργανισμός συνεχίζει να υλοποιεί τα προγράμματά του. Πρόκειται για παλιά προγράμματα, πριν το 2009. Το ξέρουν πολύ καλά αυτό οι δικαιούχοι. Κανένα νέο πρόγραμμα δεν έχει εξαγγελθεί. 
Τα αποθεματικά και η ακίνητη περιουσία των οργανισμών βρίσκονται σε άμεσο κίνδυνο. Είναι γνωστό ότι η εμπορική αξία της ακίνητης περιουσίας του Οργανισμού Εργατικής Εστίας ανέρχεται στα 500.000.000 ευρώ. Βάλατε λουκέτο σε είκοσι πέντε βρεφονηπιακούς σταθμούς πανελλαδικά, που πρόσφεραν υπηρεσίες σε πάνω από δύο χιλιάδες παιδιά εργατικών οικογενειών. 
Καταργήσατε τα δελτία κοινωνικού τουρισμού. Πάνω από πεντακόσιες χιλιάδες δικαιούχοι δεν κάνουν έστω και το επταήμερο διακοπών που χορηγούσε η Εργατική Εστία. 
Επίσης καταργήσατε τα δελτία αγοράς βιβλίων και θεάτρου, όπως και τα χειμερινά και θερινά εκδρομικά προγράμματα. 
Πριν λίγες εβδομάδες ο ΟΑΕΔ, η Κυβέρνηση, το Υπουργείο Τουρισμού άρπαξε 150 εκατομμύρια ευρώ με το σαθρό επιχείρημα ότι είναι δάνειο και μάλιστα έντοκο με 3,9%, για να πληρώσουν το επίδομα ανεργίας. Την καταλήστευση του ΟΕΚ την ονομάζετε δάνειο, για να νομιμοποιήσετε τη λεηλασία των αποθεματικών. Με τον ίδιο τρόπο ετοιμάζετε να στεγάσετε υπηρεσίες στα κτήρια του οργανισμού. Θα μας πείτε κιόλας ότι θα τα νοικιάσετε. 
Αλήθεια, αν ο ΟΑΕΔ πράγματι δεν έχει να πληρώσει τα επιδόματα ανεργίας, γιατί δεν κόβετε τις επιδοτήσεις των «αρπακτικών», των εργοδοτών που λυμαίνονται τον ΟΑΕΔ; Γιατί δεν σταματάτε αυτά τα προγράμματα, αυτό το αίσχος, την ντροπή; Γιατί δεν διεκδικεί ο ΟΑΕΔ από το ΙΚΑ τα 7 δισεκατομμύρια που του χρωστάει; Γιατί η Κυβέρνηση και το ΙΚΑ δεν «κτυπάνε» την εισφοροδιαφυγή και την εισφοροκλοπή; Ένας στους τρεις εργαζομένους είναι ανασφάλιστος. Επτά δισεκατομμύρια είναι η εισφοροκλοπή το χρόνο, με δικά σας στοιχεία.
Η απόφαση του Δ.Σ. του ΟΑΕΔ επιβεβαιώνει ότι λένε ψέματα για το πώς θα λειτουργήσουν ορισμένα προγράμματα του ΟΕΚ. Τίποτα δεν λειτουργεί. Κανένα πρόγραμμα δεν εκτελείται. Επιπλέον έχουν σταματήσει τις εργασίες σε όλους τους παλιούς υπό κατασκευή οικισμούς. Κανένας δεν έχει το δικαίωμα να διαχειρίζεται ερήμην των εργαζομένων τα λεφτά και την περιουσία του οργανισμού. Είναι από τις εισφορές τους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό ακόμη, κυρία Πρόεδρε. 
Ακούγονται σενάρια από διάφορες πλευρές για αυτοδιαχείριση του οργανισμού και επιχειρηματικές δραστηριότητες. Αυτά οδηγούν σε αδιέξοδο. Δεν είναι προς το συμφέρον των δικαιούχων. Ένας τέτοιος οργανισμός θα λειτουργήσει αντικειμενικά με ιδιωτικοοικονομικά κριτήρια, που το ύψος των παροχών θα εξαρτάται από τις επιχειρηματικές δραστηριότητες, δηλαδή το κέρδος του φορέα. 
Φαίνεται ορισμένοι θέλουν να «ξελασπώσουν» τη σημερινή Κυβέρνηση και να διευκολύνουν την επόμενη. 
Απαίτηση των εργαζομένων είναι η Κυβέρνηση να σταματήσει την κατεδάφιση του οργανισμού, να «παγώσει» κάθε σχέδιο ξεπουλήματος της περιουσίας του, να σταματήσει να μοιράζει τα λεφτά του οργανισμού. Απαίτηση των εργαζομένων είναι η επανασύσταση του οργανισμού, των οργανισμών, η αύξηση της εισφοράς των εργοδοτών, η γενναία χρηματοδότησή τους από το κράτος, να σταματήσουν οι ρεμούλες και τα παζάρια, ώστε ο Οργανισμός να παίξει το ρόλο του για τη στέγαση των δικαιούχων. 
Σε αυτήν την κατεύθυνση καλούμε τους εργαζόμενους να παλέψουν, να πρωταγωνιστήσουν για την ανατροπή αυτής της πολιτικής. 
Σήμερα η συγκυβέρνηση στερεί από τη φτωχολογιά το δικαίωμα στη στέγη. Χρειάζεται οι εργαζόμενοι, τα φτωχά λαϊκά στρώματα να βγάλουν τα συμπεράσματά τους. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κατσώτη. 
Κύριε Υπουργέ, έχουν γραφεί δύο συνάδελφοι και θεωρώ ότι κατά τη διαδικασία πρέπει να περιμένετε.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Δεν θα ήθελα να μην ακούσω τους συναδέλφους. Πρέπει να πάω όμως στην Επιτροπή Κοινωνικών Υποθέσεων ακριβώς στις 12.00΄ και θα ήθελα να κάνω μία μικρή παρέμβαση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. Πόσο χρόνο θέλετε, κύριε Υπουργέ; Έχετε δεκαοκτώ λεπτά από τον Κανονισμό.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Δεν θα εξαντλήσω το χρόνο μου. Θα μιλήσω λιγότερο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρίες και κύριοι συνάδελφοι, κατ’ αρχάς, θέλω να δηλώσω ότι κατανοώ απόλυτα και τις ανησυχίες και τους προβληματισμούς, όπως αυτοί διατυπώθηκαν από τους εισηγητές των κομμάτων, γιατί πράγματι πρόκειται για ένα κρίσιμο πολιτικό ζήτημα κοινωνικής πολιτικής, το οποίο σήμερα πρέπει να αξιολογήσουμε και για το οποίο πρέπει να τοποθετηθούμε, να δούμε την προοπτική κρίσιμων θεμάτων στον τομέα αυτό. Είναι εύλογο να δημιουργούνται αυτές οι ανησυχίες και οι προβληματισμοί. 
Γι’ αυτό είμαι εδώ σήμερα, για να σας πω εκ μέρους της Κυβέρνησης την προοπτική για τα συγκεκριμένα ζητήματα, να βάλω τα πράγματα στη θέση τους και να άρω τις όποιες ανησυχίες είτε είναι αυτές που ειπώθηκαν περί ξεπουλήματος ή περί διάλυσης του οργανισμού -με τη μορφή που έχει σήμερα- είτε είναι αυτές περί της περιουσίας του και των κινδύνων που διατρέχει αυτή. 
Πρώτα και κύρια θα ήθελα να σας πω ότι γνωρίζετε ότι η Κυβέρνηση κληρονόμησε, αμέσως μόλις ανέλαβε, μετά το ν. 4046, πλήρως καταργημένους και τους δύο οργανισμούς. Αμέσως μετά, ήδη από τις προγραμματικές δηλώσεις της Κυβέρνησης, από αυτό εδώ το Βήμα εγώ προσωπικά είπα ότι είναι στις προτεραιότητες της Κυβέρνησης να αναβιώσουμε πολιτικές που υπήρχαν στην Εστία και την Κατοικία. Νομίζω ότι το θυμάστε ξεκάθαρα όλοι, το είχαμε κουβεντιάσει ήδη από τις προγραμματικές δηλώσεις της Κυβέρνησης. 
Στην πορεία αυτή -γιατί δεν πρέπει αυτά να τα υποβαθμίζουμε και να τα υποτιμούμε- το έργο της εκκαθάρισης των δύο οργανισμών, είναι ένα τεράστιο έργο. Αυτό δεν τελειώνει και μετά από αυτό που θα σας πω. Είναι μια μακριά διαδικασία, η οποία θα κρατήσει αρκετό καιρό και θα εξηγήσω γιατί.
Υπήρχε αναγκαιότητα να υπάρξει παράταση της διοικούσας επιτροπής, η οποία ουσιαστικά είχε την εποπτεία για δύο καταργηθέντες οργανισμούς, κρίσιμους όμως, που είχαν και οικονομικές εκκρεμότητες -κτήρια, δοσοληψίες με τις τράπεζες- και ήταν άκρως αναγκαίο να υπάρχει μια διοικούσα επιτροπή. Δεν μπορούσε αυτή η διοικούσα επιτροπή να υπάρξει, εάν δεν ερχόταν αρμονικά να συνδεθεί με το νομοσχέδιο το οποίο θα έρθει στη Βουλή από το Υπουργείο Εργασίας μέσα στις επόμενες δέκα-δεκαπέντε μέρες το πολύ.
Είναι ένα νομοσχέδιο το οποίο θα με έχετε ακούσει αρκετές φορές να λέω ότι θα έρθει. Μέσα σε αυτό το νομοσχέδιο θα ενσωματώνεται πλέον οριστικά -δεν χρειάζεται άλλη παράταση- η ΠΕΔΕ. Και αυτό κάνουμε αυτήν τη στιγμή στο Υπουργείο, προσπαθούμε να βρούμε τις διατάξεις εκείνες που θα ενσωματώσουμε μέσα στο φορέα που λέγεται ΟΑΕΔ, όλη την καθολική διαδοχή των δύο καταργημένων φορέων, της Εστίας και της Κατοικίας.
Αυτό σημαίνει λοιπόν, τι; Ότι εκ μέρους της Κυβέρνησης το επόμενο διάστημα φέρνουμε νομοσχέδιο που δεν θα έχει μόνο αυτό το θέμα, αλλά θα είναι και ζητήματα τα οποία ξέρετε, περί καταπολέμησης της αδήλωτης εργασίας, ζητήματα τα οποία αφορούν αυτό το νοσηρό φαινόμενο που τώρα θα το πολεμήσουμε οριστικά, τις καταχρηστικές συντάξεις εκ μέρους των ασφαλιστικών ταμείων. Είναι το ονομαζόμενο πρόγραμμα «Αριάδνη». Θα ενσωματώσουμε λοιπόν σε αυτό το νομοσχέδιο και αυτό το θέμα, το οποίο λέγεται μεταφορά πολιτικών της Εστίας και της Κατοικίας και όλο το ενεργητικό και το παθητικό. Καθολικός διάδοχος των δύο καταργημένων οργανισμών θα είναι ο φορέας που λέγεται ΟΑΕΔ.
Θέλω επίσης να άρω τις όποιες ανησυχίες των εργαζομένων. Δεν διατρέχει κανένα, μα κανένα κίνδυνο καμμία θέση εργασίας από τους εργαζομένους που προέρχονται από τους καταργημένους οργανισμούς. Επίσης θέλω να πω κάτι που ήδη γνωρίζετε, ότι εκ νέου στεγαστική πολιτική δεν πρόκειται να υπάρξει, αλλά ζητήματα τα οποία αφορούν εκκρεμότητες και οι εκκρεμότητες είναι πάρα πολλές, όπως ότι εκατοντάδες κατοικίες βρίσκονται σε εξέλιξη προς αποπεράτωση, αυτές θα συνεχίσουν να γίνονται μέχρι να ολοκληρωθούν και να παραδοθούν στους δικαιούχους. Αυτό είναι ένα πολύ μεγάλο έργο.
Επίσης, ως προς το ζήτημα το οποίο ακούστηκε για τα 155 εκατομμύρια ευρώ, ναι, πράγματι, λόγω ανάγκης χρηματοδότησης, για να δοθούν τα επιδόματα ανεργίας, υπήρξε ένα δάνειο το οποίο μεταφέρθηκε προς τον ΟΑΕΔ. Δόθηκαν τα επιδόματα ανεργίας. Ήδη επιστράφηκαν τα 100 εκατομμύρια και τα υπόλοιπα 55 εκατομμύρια θα επιστραφούν μέχρι τις 15 Φεβρουαρίου.
Ως προς το ζήτημα τώρα το οποίο αφορά και το οποίο ετέθη και το οποίο θα έχουμε την ευκαιρία να το ξανασυζητήσουμε πολύ αναλυτικά στο νομοσχέδιο το οποίο θα έρθει -γιατί έχει ενδιαφέρον να ακούσω και τις απόψεις σας- αυτό που λέγεται πολιτικές που θα απορρέουν πλέον στο νέο ΟΑΕΔ, ο οποίος θα ενσωματώνει τους καταργημένους Οργανισμούς Εστίας και Κατοικίας, πρέπει να σας πω ότι είναι στις προθέσεις της Κυβέρνησης τα εξής και αυτά σκεφτόμαστε να φέρουμε στο νομοσχέδιο: Πρώτον, θα διατηρήσουμε τη χρηματοδότηση των συνδικαλιστικών οργανώσεων, κάτι το οποίο ήδη γίνεται μέχρι σήμερα, με κάποιες δυσκολίες, φυσικά, λόγω του μεταβατικού σταδίου και της αλλαγής τής οργάνωσης, αλλά αυτό συνεχίζει να γίνεται.
Δεύτερον, θα διατηρήσουμε τη χρηματοδότηση των βρεφονηπιακών σταθμών για τους εργαζομένους.
Τρίτον, στους στόχους του νέου αυτού λογαριασμού που θα βρίσκεται μέσα στον ΟΑΕΔ, θα είναι και η επιδότηση του επιτοκίου, αλλά και η δυνατότητα στεγαστικών δανείων. Θα διατηρήσουμε ή θα επαναφέρουμε τη δυνατότητα περί κατασκηνώσεων για τους εργαζομένους και επίσης -αυτό το οποίο έχουμε πει αρκετές φορές- θα επαναφέρουμε, όχι στο εύρος που ήταν, τον κοινωνικό τουρισμό.
Θέλω όμως να επισημάνω το εξής: Στο Υπουργείο, μέχρι να έρθει αυτό το νομοσχέδιο στο επόμενο διάστημα, γίνεται προσεκτική δουλειά και σε έναν άλλο τομέα.
Ο τομέας έχει να κάνει με τον τρόπο που θα γίνονται οι χρηματοδοτήσεις σ’ αυτά τα όργανα και σ’ αυτούς τους οργανισμούς, καθώς και με τις διαδικασίες που θα ακολουθηθούν. Θέλω να είμαι σαφής. Θα γίνει με τον πιο διάφανο και ξεκάθαρο τρόπο, γιατί για το παρελθόν δεν μπορούμε να αισθανόμαστε περήφανοι είτε για τη λειτουργία της Εστίας και της Κατοικίας είτε για τον τρόπο με τον οποίο γίνονταν διαχρονικά διάφορες χρηματοδοτήσεις όλων αυτών των τομέων που ανέφερα. Θα πρέπει να είμαστε πολύ προσεκτικοί, όσον αφορά τον τρόπο που θα γίνονται οι χρηματοδοτήσεις σε όλο αυτό το επόμενο διάστημα.
Όλο αυτό το πλαίσιο είναι ένα πλαίσιο που, όπως σας είπα, θα έρθει πολύ σύντομα. Δεν υπάρχει καμμία ανησυχία, κανένας φόβος ούτε για το ενεργητικό των κατηργημένων οργανισμών –που πράγματι υπάρχει στους εργαζομένους- ούτε και για το χάσιμο των χρημάτων και των πόρων που έχουν στα ταμεία τους. Αυτά είναι απόλυτα διασφαλισμένα, θα ενσωματωθούν αρμονικά μέσα στον ΟΑΕΔ και δεν υπάρχει κανένας –μα κανένας- φόβος για απώλεια αυτών. 
Δεν νομίζω ότι υπάρχει κάτι άλλο το οποίο ετέθη και δεν απαντήθηκε. Όσον αφορά δε την ΠΕΔΕ, θα επαναλάβω αυτά που είπα, γιατί τέθηκε ως θέμα συζήτησης. Η ΠΕΔΕ κράτησε τη βιωσιμότητά της μόνο για δύο μήνες, απαραίτητους για να έρθει αρμονικά να «δέσει» με το νομοσχέδιο το οποίο θα καταθέσουμε. Η δουλειά όμως θα συνεχιστεί και υπάρχει ανάγκη να γίνεται. Επομένως θα γίνει καθολικός διάδοχος ο ΟΑΕΔ, διότι η δουλειά δεν τελειώνει.
Αυτά εν ολίγοις, όσον αφορά τα ζητήματα της σημερινής συζήτησης. Νομίζω ότι απάντησα σ’ όλα τα ερωτήματα τα οποία τέθηκαν. Είναι ξεκάθαρο ότι δεν υπάρχει κανένας φόβος για όλα αυτά τα οποία είπαμε, όπως και για τις πολιτικές οι οποίες θα ενσωματώνονται στους σκοπούς του νέου ΟΑΕΔ μετά από την ενσωμάτωση των καταργημένων οργανισμών. Από εκεί και πέρα πιστεύω ότι όλα θα οδηγηθούν πολύ ομαλά.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ.
Εισερχόμαστε τώρα στον κατάλογο των συναδέλφων ομιλητών.
Η κ. Δέσποινα Χαραλαμπίδου έχει το λόγο.
Ορίστε, κυρία συνάδελφε, έχετε το λόγο για επτά λεπτά.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κυρία Πρόεδρε, κύριε Υφυπουργέ, κύριε Υπουργέ, που σας βλέπουμε σπάνια στη Βουλή, σε ό,τι αφορά αυτό το θέμα που συζητάμε, θέλω να θυμηθούμε ότι στη νέα δανειακή σύμβαση που είχε υπογράψει και συμφώνησε η προηγούμενη συγκυβέρνηση και στο κεφάλαιο για την προσαρμογή του μισθολογικού κόστους εργασίας, προβλεπόταν μέσα σε έξι μήνες, με ρητό και κατηγορηματικό τρόπο, η κατάργηση της Εργατικής Εστίας και της Εργατικής Κατοικίας.
Η ουσία είναι ότι μέσα από την κατάργηση αυτών των δύο οργανισμών, ουσιαστικά καταργούνται οι παροχές που προσέφεραν αυτοί οι οργανισμοί στους εργαζομένους του ιδιωτικού τομέα με πολύ χαμηλά εισοδήματα, στους ανέργους και τους συνταξιούχους. Και αυτό γιατί αυτές τις παροχές τα επιτελεία της τρόικας και της Ευρωπαϊκής Ένωσης τις χαρακτήρισαν «παροχές όχι πρώτης προτεραιότητας» για τους εργαζομένους στη χώρα μας.
Ας θυμηθούμε λίγο αυτούς τους δύο οργανισμούς. Να πούμε ότι ο Οργανισμός Εργατικής Εστίας είναι ο αρχαιότερος οργανισμός της χώρας μας, ιδρύθηκε το 1931 και για πάρα πολλά χρόνια ήταν ο μοναδικός ίσως φορέας άσκησης κοινωνικής πολιτικής για πολύ χαμηλά εισοδήματα. Χρηματοδοτούσε και λειτουργούσε πάνω από εκατόν είκοσι βρεφονηπιακούς σταθμούς σ’ όλη την Ελλάδα. Οργάνωνε προγράμματα κοινωνικού τουρισμού, οργανωμένων εκδρομών, προγράμματα παροχών για θέατρο, βιβλία και άλλες πολιτιστικές δραστηριότητες. 
Επίσης για ένα πολύ μεγάλο χρονικό διάστημα –κάτι το οποίο καταργήθηκε σε προηγούμενο χρόνο- είχε και πάρα πολύ καλές εμπειροτεχνικές σχολές μαθητείας, οι οποίες προσέφεραν γνώσεις και μάθαιναν τέχνη στα παιδιά των εργαζομένων, τα λεγόμενα Κέντρα Νέων-Κοριτσιών της Εργατικής Εστίας.
Εκτός όμως απ’ αυτήν την πολύ μεγάλη και πολύ πλούσια δραστηριότητα, ο Οργανισμός Εργατικής Εστίας στέγαζε τα εργατικά κέντρα και τα σωματεία του ιδιωτικού τομέα και χρηματοδοτούσε τη λειτουργία των εργατικών κέντρων και των ομοσπονδιών μόνο του ιδιωτικού τομέα.
Σε ό,τι αφορά τον Οργανισμό Εργατικής Εστίας, ιδρύθηκε το 1954 και στα πενήντα οκτώ χρόνια της λειτουργίας του στέγασε πάνω από επτακόσιες χιλιάδες εργατικές οικογένειες με διάφορες μορφές στεγαστικής συνδρομής.
Σκοπός του οργανισμού ήταν να συμβάλει στην αντιμετώπιση του στεγαστικού προβλήματος για τους έχοντες πολύ χαμηλά εισοδήματα, τους ασφαλισμένους στο ΙΚΑ. Εκτός από την κατασκευή και τη διάθεση σε δικαιούχους έτοιμων κατοικιών, συμμετείχε σε προγράμματα επιδότησης ενοικίου –αναφέρθηκαν και άλλοι συνάδελφοι- όπου μόνο για το 2011 είχαν υποβληθεί πενήντα οκτώ χιλιάδες αιτήσεις για επιδότηση ενοικίου. Είχε χορηγήσει περίπου ογδόντα τρεις χιλιάδες στεγαστικά δάνεια για αγορά κατοικίας με επιδότηση επιτοκίου, από τα οποία παραμένουν ενεργά για το 2011 πάνω από εβδομήντα χιλιάδες. Επίσης χορηγούσε επισκευαστικά δάνεια με πολύ ευνοϊκούς όρους. Στη Θεσσαλονίκη ο Οργανισμός Εργατικής Κατοικίας, είχε χτίσει είκοσι οικισμούς και πέντε χιλιάδες εκατόν τριάντα οκτώ εργατικές οικογένειες απέκτησαν στέγη. 
Με την κατάργηση και των δύο οργανισμών, σε ό,τι αφορά τον Οργανισμό Εργατικής Κατοικίας, είναι σοβαρά τα προβλήματα για όσους δικαιούχους δεν είχαν πάρει τα οριστικά συμβόλαια κυριότητας των κατοικιών τους ή ήταν σε διαδικασία δανειοδότησης μέσω τραπεζών. Ήδη ξέρετε πολύ καλά και εσείς ότι υπάρχουν συγκεκριμένες καταγγελίες ότι πολλές τράπεζες και ιδιωτικές, αλλά και με τη συμμετοχή του δημοσίου –όπως η Εθνική, με έναν τρόπο- προσέφεραν δελεαστικούς όρους αποπληρωμής των στεγαστικών δανείων με την προϋπόθεση οι εργαζόμενοι να παραιτηθούν από την προστασία του Οργανισμού Εργατικής Κατοικίας. 
Και οι δύο οργανισμοί έχουν τεράστια ακίνητη περιουσία. Αναλυτικά και στην Επιτροπή Κοινωνικών Υποθέσεων αναφερθήκαμε σε αυτό και εμείς από το ΣΥΡΙΖΑ και άλλοι συνάδελφοι. Και εγώ προσωπικά αναφέρθηκα στην τεράστια ακίνητη περιουσία που έχει ο Οργανισμός Εργατικής Κατοικίας στη Θεσσαλονίκη, αλλά και ο Οργανισμός Εργατικής Εστίας.
Και οι δύο οι οργανισμοί, κύριε Υπουργέ και κύριε Υφυπουργέ, δεν ασκούσαν διοίκηση κερδοσκοπικού χαρακτήρα, ανακύκλωναν τα κεφάλαια τα προερχόμενα από τις εισφορές των εργαζομένων για τη στήριξη των χαμηλών εισοδημάτων. Και ξέρουμε ποια ήταν η συμμετοχή των εργαζομένων και για τον Οργανισμό Εργατικής Εστίας αλλά και για Οργανισμό Εργατικής Κατοικίας, στο οποίο συνέβαλαν –σε ό,τι αφορά τις εισφορές- και οι εργοδότες. 
Το ΙΚΑ ήταν ο φορέας που εισέπραττε τις αντίστοιχες εισφορές, αλλά μέχρι σήμερα, όπως και εσείς παραδεχθήκατε με έναν τρόπο, παρακρατεί σημαντικό κεφάλαιο για τη χρηματοδότηση των συντάξεων, κύριων και επικουρικών. Και σήμερα που μιλάμε οι συνολικές υποχρεώσεις του ΙΚΑ προς τους φορείς, σε ό,τι αφορά τον Οργανισμό Εργατικής Κατοικίας, είναι πάνω από 3.000.000.000 ευρώ και σε ό,τι αφορά τον Οργανισμό Εργατικής Εστίας είναι πάνω από 1.000.000.000 ευρώ. 
Η πρόβλεψη του μνημονίου για το κλείσιμο των οργανισμών –το είπαμε και στην Επιτροπή Κοινωνικών Υποθέσεων, σας το λέμε και τώρα- θεωρούμε ότι είναι πλήρως αντικοινωνική, απάνθρωπη, όχι μόνο, γιατί έχει σε μεγάλη ανασφάλεια τους χίλιους τετρακόσιους εργαζόμενους, αλλά, γιατί στερεί κοινωνικές παροχές από εκατοντάδες εργαζομένους που ιδιαίτερα σήμερα, σε αυτήν τη δύσκολη περίοδο της κρίσης και στα μεγάλα ποσοστά ανεργίας που έχουμε, πλήττουν κυρίως αυτούς που δεν έχουν τη δυνατότητα να ανταποκριθούν σε τέτοιου είδους παροχές. 
Όμως ο βασικός πυρήνας αυτής της φιλοσοφίας της κατάργησης των δύο οργανισμών, κύριε Υπουργέ, ήταν να χτυπήσει τα συνδικάτα του ιδιωτικού τομέα στην καρδιά, να μην μπορούν τα συνδικάτα να λειτουργήσουν. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και σήμερα που μιλάμε, έχουμε σοβαρότατα προβλήματα λειτουργίας των εργατικών κέντρων και των σωματείων του ιδιωτικού τομέα. Πολλά εργατικά κέντρα, κυρίως στη Βόρεια Ελλάδα, δεν μπορούν να ανοίξουν, κύριε Υπουργέ, γιατί δεν έχουν τη δυνατότητα της θέρμανσης. Πολλά εργατικά κέντρα δεν έχουν δυνατότητα επικοινωνίας, γιατί τους έχει κοπεί το τηλέφωνο. 
Πολλά εργατικά κέντρα δεν έχουν θέρμανση -όπως σας είπα- και σε πολλά εργατικά κέντρα, οι υπάλληλοι των συνδικαλιστικών οργανώσεων, με όλη αυτήν τη γραφειοκρατική προσέγγιση από τη μεριά σας και κυρίως με την απόφαση της κατάργησης των δύο οργανισμών, είναι απλήρωτοι και παραμένουν απλήρωτοι για μεγάλο χρονικό διάστημα.
Απέναντι, λοιπόν, σε αυτή,  εμείς ζητάμε και από το Προεδρείο της Βουλής άμεσα να εισαχθεί η πρόταση νόμου που έχουμε καταθέσει με μια σειρά άλλα ζητήματα για την επανασύσταση των δύο οργανισμών και θεωρούμε ότι αυτοί οι δύο οργανισμοί ανήκουν –και το δηλώνουμε με παρρησία- κατά πλήρη κυριότητα στους εργαζόμενους και η κυβέρνηση της Αριστεράς με πυρήνα το ΣΥΡΙΖΑ θα τους επαναφέρει στην πλήρη κυριότητά τους.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Το λόγο έχει ο κ. Βασίλειος Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Συζητάμε σήμερα ένα σημαντικό θέμα από την άποψη και της κρισιμότητας και του ρόλου που είχαν οι δύο οργανισμοί, αλλά και της συνέχισης όλων των προγραμμάτων και των παρεμβάσεων που μπορούν να επιτευχθούν και από εδώ και πέρα.
Οι περισσότερες ομιλίες έμοιαζαν με μνημόσυνο «για δυο καλούς οργανισμούς που προσέφεραν επί χρόνια κ.λπ.». Εγώ δεν θέλω να επαναλάβω σε αυτό το στυλ φράσεις και απόψεις. Να πούμε, όμως, καθαρά ότι πραγματικά το έργο ήταν τεράστιο παρά τα προβλήματα, τις εκκρεμότητες και τις οποιεσδήποτε αναποτελεσματικές παρεμβάσεις έγιναν κατά περιόδους, κυρίως από τις πολιτικές ηγεσίες. 
Γιατί πρέπει να πούμε ότι το ξεχείλωμα του οργανισμού, κυρίως του ΟΕΚ, το τελευταίο διάστημα είχε να κάνει με τις πολιτικές παρεμβάσεις. Και όταν λέω πολιτικές παρεμβάσεις, εννοώ πολιτικές που εξυπηρετούσαν ή ικανοποιούσαν μια δέσμευσης κυβέρνησης, αλλά στην πράξη ο οργανισμός έμπαινε σε ένα δρόμο με τεράστια ανοίγματα και δεν μπορούσε να συνεχίσει αυτό το έργο. Μπορώ να αναφέρω δεκάδες παραδείγματα, αλλά δεν είναι της ώρας.
Όμως, να πούμε ότι σήμερα υπάρχουν τεράστιες εκκρεμότητες σε σχέση με τα περιουσιακά στοιχεία. Υπάρχουν πάρα πολλές εκκρεμότητες σε σχέση με τα δάνεια. Υπάρχουν πάρα πολλές εκκρεμότητες που έχουν σχέση με την ολοκλήρωση των προγραμμάτων, την απόδοση των κατοικιών, την πληρωμή των κατοικιών. Γιατί όλοι έκαναν τα στραβά μάτια στον ΟΕΚ και αυτοί που δεν πλήρωναν -γιατί υπήρξε μία χαλαρότητα- και αυτοί που τους παρέδιδαν ημιτελείς και ελλιπείς κατοικίες και πολλές φορές αυτό –ευτυχώς δεν ήταν στη μεγάλη πλειοψηφία- ήταν κάτι το οποίο για δεκαετίες διαιωνιζόταν. Στη μεγάλη πλειοψηφία θα πρέπει να πούμε ότι το έργο ήταν πάρα πολύ σημαντικό και καλό.
Αναφέρομαι συγκεκριμένα στην ανάγκη σήμερα να δούμε τους δύο αυτούς οργανισμούς. Στη διαβούλευση που είχε γίνει, οι εργαζόμενοι είχαν συμφωνήσει να συνενωθούν έστω στο πλαίσιο και υπό την ομπρέλα του ΟΑΕΔ, να έχουν διακριτή δομή και διαχείριση. Αυτό θα αποσοβήσει την κατάσταση, η οποία θα δημιουργήσει –είμαι σίγουρος- ένα χάος. Είναι χιλιάδες οι υποθέσεις που διαχειρίζεται η επιτροπή. 
Ανέφερε ένα νούμερο –νομίζω- ο εισηγητής της Νέας Δημοκρατίας ότι στους δύο μήνες πήρε οκτακόσιες πενήντα οκτώ αποφάσεις, για να δείτε την πληθώρα των θεμάτων που ασχολείται και το μέγεθος που έχουν ορισμένα θέματα και πόσο ο ΟΑΕΔ που έχει έναν αντίστοιχο τεράστιο αριθμό θα κάτσει να ασχοληθεί μ’ αυτά.
Πιστεύω ότι θα χαθεί η όλη ιστορία με την ένταξη γενικά και αόριστα στον οργανισμό. Πρέπει να έχει υπό την ομπρέλα του ο ΟΑΕΔ διακριτή δομή και εσωτερική διοίκηση. 
Προτείνω, λοιπόν, η ΠΕΔΕ να μην έχει ημερομηνία λήξεως παρά μόνο αυτήν που θα προσδιοριστεί όταν θα έρθει εδώ το νομοσχέδιο. Το «28 Φλεβάρη» είναι αυθαίρετο, όπως αυθαίρετο ήταν και το «31 Δεκέμβρη», όπως αυθαίρετος ήταν και ο Ιούλιος που είχε μπει στην αρχή. Και πιστεύω ότι με τη δέσμευσή σας να θα έρθει το νομοσχέδιο το επόμενο διάστημα, θα ρυθμιστεί καλύτερα. 
Άρα το «28 Φλεβάρη» σε καμμιά περίπτωση δεν αρκεί. Νομίζω ότι από τώρα πρέπει να αλλάξει αυτή η ημερομηνία. Πρέπει να πάει τουλάχιστον τον Ιούλιο. Εφόσον το νομοσχέδιο θα έρθει νωρίτερα και θα προσδιορίσει αλλιώς τα πράγματα, εκεί μέσα θα υπάρχει διάταξη που θα αναφέρει τι θα γίνει.
Όσον αφορά συγκεκριμένα θέματα που υπάρχουν σε εκκρεμότητα και πρέπει να προχωρήσουν, να αναφέρω τα εξής:
Έγινε μια ρύθμιση για τα δάνεια με βάση το ν. 4019/2011. Εντάχθηκε μεγάλος αριθμός δανείων σε αυτήν τη ρύθμιση που ήταν ουσιαστική. Ακόμη και στις περιπτώσεις καταβολής ολόκληρου του ποσού που οφειλόταν, υπήρχε έκπτωση και στο κεφάλαιο για να διευκολυνθεί ο κόσμος. Αυτή η ρύθμιση πρέπει να επαναληφθεί με νέες προθεσμίες, προκειμένου ο υπόλοιπος κόσμος που δεν πρόλαβε να δηλώσει, να το κάνει.
Θα πρέπει να δούμε το θέμα της ρύθμισης των δανείων που εμπλέκονται με τις τράπεζες. Είναι δύο κατηγορίες: 
Είναι τα δάνεια με επιδοτούμενο επιτόκιο, που οι τράπεζες δεν προχωρούν στη ρύθμισή τους λέγοντας «είναι δεσμευμένο το επιτόκιο». Θα πρέπει να υπάρξει ρύθμιση ότι η καταβολή του επιτοκίου συνεχίζεται στις προθεσμίες που είχαν συμφωνηθεί και απεμπλέκεται το κεφάλαιο και η ρύθμιση του από την τράπεζα που είναι στην δική της ευχέρεια. Είναι μία απλή ρύθμιση που νομίζω πως θα διευκολύνει και τις τράπεζες, διότι δεν θα χάσουν και την επιδότηση του επιτοκίου. 
Είναι και τα δάνεια που έχουν δοθεί από κεφάλαια του ΟΕΚ και απλά εισπράττονται από τις τράπεζες. Γι’ αυτό το θέμα έχω κάνει επτά ερωτήσεις. Οι απαντώντες -όχι ο Υπουργός και ο Υφυπουργός- δεν έχουν καταλάβει ότι υπάρχουν δάνεια που έχουν καταβληθεί από κεφάλαια του ΟΕΚ και απλά εισπράττονται από τις τράπεζες. Έπρεπε να βγει μια υπουργική απόφαση για να ρυθμίζονται αυτά και δεν έγινε. Αναφέρομαι σε μικροδάνεια μέχρι 20.000 ευρώ. Αυτή η δυνατότητα δεν δόθηκε ούτε στην αρχή…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μια επίκαιρη ερώτηση να κάνετε και προς εμάς …</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Έχω καταθέσει επτά επίκαιρες ερωτήσεις. Την άλλη βδομάδα θα καταθέσω και προς εσάς. Είστε αγαπητός στο Κοινοβούλιο, γιατί έρχεστε τακτικά εδώ.
Νομίζω ότι αυτό το θέμα μπορεί να λυθεί με μια υπουργική απόφαση με το υφιστάμενο θεσμικό πλαίσιο. 
Αναφέρθηκε ότι αφορά λίγο αριθμό. Δηλαδή οι δύο χιλιάδες είναι λίγοι; Οι δέκα χιλιάδες είναι λίγοι; Αλίμονο! 
Όσον αφορά το πρόγραμμα επιδότησης ενοικίου, την περίοδο της κρίσης είναι πολύ πιο σημαντικό ένα πρόγραμμα επιδότησης ενοικίου για τους ασθενέστερους, για τους αδύναμους εργαζόμενους παρά οτιδήποτε άλλο. Ε, αυτό το πρόγραμμα σταμάτησε. Κακώς. Ήταν ένα πρόγραμμα που είχα την τιμή να το επεξεργαστώ σε συνεργασία με το Διοικητικό Συμβούλιο του ΟΕΚ. 
Υπήρχε μεγάλη κλοπή –το λέω ευθέως- τα προηγούμενα χρόνια, γιατί δεν ζητούσαν τα δικαιολογητικά που έπρεπε και έπαιρνε το επίδομα όποιος ήθελε εκτός από τους πραγματικούς δικαιούχους. Το κόστος του προγράμματος επιδότησης ενοικίου είχε φτάσει τα 220 εκατομμύρια. Με την αναμόρφωση των δικαιολογητικών -για την οποία κάποιοι φοβόντουσαν ότι θα βάλουμε γραφειοκρατία και θα κόψουμε κόσμο κ.λπ.- στο τελευταίο πρόγραμμα συμμετείχαν πενήντα οκτώ χιλιάδες εργαζόμενοι με λιγότερο από το 1/3 των 220 εκατομμυρίων ευρώ. 
Όταν έχεις ένα πρόβλημα, δεν το αντιμετωπίζεις διαγράφοντας ένα πρόγραμμα, αλλά βλέπεις πώς μέσα από την αναμόρφωσή του θα δώσεις λύσεις. Έτσι, λοιπόν, το πρόγραμμα επιδότησης ενοικίου πρέπει να επανέλθει, είτε ο ΟΑΕΔ το κάνει είτε η δομή που ζητώ εγώ μέσα από τον ΟΑΕΔ είτε η προσωρινή διοικούσα. Το πρόγραμμα πρέπει να επανέλθει γιατί είναι πολύ σημαντικό για τα ασθενέστερα στρώματα.
Και μία τελευταία κουβέντα για το «Εξοικονόμηση κατ’ οίκον». Είχαμε επεξεργαστεί –εγώ έκανα οκτώ μήνες αρμόδιος Υφυπουργός για το θέμα- το πρόγραμμα «Εξοικονόμηση κατ’ οίκον». Όπως ακριβώς λειτουργεί για τους πολίτες που παίρνουν χρηματοδότηση από την τράπεζα, αντί της τράπεζας, να είναι ο ΟΕΚ και οι δικαιούχοι να είναι οι δικαιούχοι συνδρομής που έχουν συνεισφέρει τα προηγούμενα χρόνια. Αυτό το πρόγραμμα, λοιπόν, μπορεί να λύσει και το πρόγραμμα της απορρόφησης των κονδυλίων, που δεν γίνεται λόγω της έλλειψης χρηματοδότησης από τις τράπεζες. Αντί των τραπεζών, ο ΟΕΚ να χρηματοδοτεί το κομμάτι το τραπεζικό για τους δικαιούχους του ΟΕΚ.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Αθανάσιος Πετράκος.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Υπουργέ, γνωρίζετε πολύ καλά ότι πριν από δύο μήνες σχεδόν από όλες τις εργατικές κατοικίες της χώρας έγιναν κινητοποιήσεις στην Αθήνα και με τη συντονιστική επιτροπή ήρθαμε και σας βρήκαμε στο γραφείο σας και ζήτησαν οι άνθρωποι να υπάρξουν συγκεκριμένες λύσεις σε σοβαρά ζητήματα που απασχολούν τους κατοίκους των εργατικών κατοικιών και τα οποία η προσωρινή διοικούσα επιτροπή δεν τα επιλύει. Έχουν περάσει σχεδόν δύο μήνες όπως είπα. Τα προβλήματα είναι πολλά και σοβαρά. Υπάρχει μεγάλη ανησυχία, καθώς πληροφορήθηκαν οι άνθρωποι ότι η χρεούμενη αξία των κατοικιών στην Σπάρτη προσδιορίστηκε στα 900 το τετραγωνικό μέτρο. Καταλαβαίνετε τι σημαίνει αυτό για τις εργατικές κατοικίες όλης της χώρας, αν τελικά επιβεβαιωθεί αυτό. Υπάρχει ανησυχία και σας ζητάμε σήμερα να απαντήσετε τι γίνεται με τη χρεούμενη αξία των κατοικιών, διότι, όπως προείπα, είναι αδύνατον να αποπληρωθεί από τη συντριπτική πλειοψηφία των ανθρώπων, οι οποίοι λόγω της οικονομικής κρίσης βρίσκονται σε δεινή οικονομική κατάσταση σήμερα, η οποία έχει αγγίξει -αν δεν τα έχει ξεπεράσει- τα όρια της φτώχειας. 
Ένα δεύτερο μεγάλο ζήτημα είναι το ζήτημα που σχετίζεται με την αδικαιολόγητη καταβολή του λεγόμενου ΕΕΤΗΔΕ, του γνωστού χαρατσιού της ΔΕΗ, μιας και ο ίδιος ο νόμος λέει «στην περίπτωση που καταβάλλεται το χαράτσι, όταν κάποιος είναι ιδιοκτήτης ή επικαρπωτής». Όμως, υπήρξε μία πολυγραφημένη απόφαση την 1η-12-2011 από το Υπουργείο Οικονομικών, που ουσιαστικά παραχαράσσει το νόμο και διευκρινίζει ότι υπόχρεος του ΕΕΤΗΔΕ ως οιονεί επικαρπωτής είναι και ο δικαιούχος του παραχωρητηρίου. Παρ’ ότι δεν έχουν γίνει οριστικά παραχωρητήρια αυτήν τη στιγμή, ζητά το Υπουργείο Οικονομικών από τους ανθρώπους που μένουν στις εργατικές κατοικίες να πληρώνουν το χαράτσι. Αυτό είναι παράνομο, πρώτον, γιατί αντίκειται στον ίδιο το νόμο και, δεύτερον, γιατί δεν έχουν πάρει και οριστικά παραχωρητήρια. 
Εμείς θεωρούμε ότι η συγκεκριμένη πολυγραφημένη απόφαση που βγήκε είναι κόντρα στο νόμο και πρέπει να συμμορφωθεί στο νόμο και να μη βγαίνουν τέτοιες αποφάσεις για να μαζεύουν χρήματα από την τσέπη του κόσμου και μάλιστα του πιο φτωχού που ζει στις εργατικές κατοικίες. Ανεξάρτητα, όμως, από τη δική μας αντίθεση, ούτε έχουν οριστικά παραχωρητήρια οι άνθρωποι. Με ποιο δικαίωμα, λοιπόν, τους ζητάμε; Πρέπει να επιλυθεί.
Τρίτο ζήτημα. Σας είχαμε πει ότι αρκετοί από τους δικαιούχους των κατοικιών Καλαμάτα-8 και Καλαμάτα-9 πέρα από το μεγάλο πρόβλημα που αντιμετωπίζουν με τη χρεούμενη αξία, διέθεσαν χρήματα από την τσέπη τους να αποκαταστήσουν σοβαρές κατασκευαστικές ατέλειες και βλάβες που υπήρχαν -όχι με δική τους ευθύνη- στα σπίτια, για να μπορέσουν να κατοικήσουν.
Ζητάνε το απλό οι άνθρωποι, δηλαδή αυτά τα χρήματα που κατέβαλαν να συμψηφιστούν στις οφειλές που καταβάλλουν. Νομίζω ότι δεν υπάρχει πιο λογική απαίτηση από τους ανθρώπους αυτούς. Είναι ένα ζήτημα στο οποίο θα θέλαμε να απαντήσετε, ώστε να επιλυθεί και να επικρατήσει η στοιχειώδης λογική.
	Τέταρτο ζήτημα: Υπάρχουν προβλήματα και στην Καλαμάτα και αλλού σε σχέση με το Υποθηκοφυλακείο, την Πολεοδομία, το Κτηματολόγιο. Είναι ζητήματα που πρέπει να λυθούν. 
	Ένα πέμπτο ζήτημα είναι όλες οι παλιές εργατικές κατοικίες. Εγώ γνωρίζω τις εργατικές κατοικίες της Καλαμάτας, αλλά το θέμα δεν αφορά μόνο την Καλαμάτα. Όλες οι παλιές εργατικές κατοικίες τυπικά έχουν πρόβλημα πολεοδομικό, πρόβλημα νομιμοποίησης, επειδή τότε ο νόμος δεν υποχρέωνε να υπάρχουν άδειες από την πολεοδομία κ.λπ. με όλες τις διατυπώσεις. Στη συνέχεια άλλαξε, αλλά δεν υπήρξε κάποια διευκρίνιση που να καλύπτει όλες τις παλιές. Σας είχαμε πει και στη συνάντηση ότι χρειάζεται μία κοινή υπουργική απόφαση με τον Υπουργό ΠΕΚΑ, για να επιλυθούν αυτά τα προβλήματα που αφορούν τις παλιές εργατικές κατοικίες. 
	Κύριε Υπουργέ, αυτά είναι ζητήματα τα οποία νομίζουμε ότι μπορεί και πρέπει να τα επιλύσει η προσωρινή διοικούσα επιτροπή και έπρεπε να είχαν επιλυθεί. 
Θα ήθελα να αναφερθώ στο μέγα θέμα της χρεούμενης αξίας. Είναι εξωπραγματικό να είναι, παραδείγματος χάριν, στη Σπάρτη ή στην Καλαμάτα 900 ευρώ. Αν ήταν έτσι, οι άνθρωποι θα πήγαιναν να αγοράσουν ένα διαμέρισμα. Θα ήταν και φθηνότερο, αν είχαν αυτά τα χρήματα. Πού να βρουν αυτά τα χρήματα για να τα καταβάλουν; Πρέπει να επιλύσετε αυτά τα θέματα, κύριε Υπουργέ.
	Θα αναφέρω ένα άσχετο αλλά σοβαρό ζήτημα. Γίνεται χαμός όταν αυτήν την εποχή κάποιος εργαζόμενος διεκδικεί τα δικαιώματά του. Έχω να καταγγείλω κάτι δημόσια από το Βήμα της Βουλής και να σας ζητήσω να λάβετε μέτρα. Η εταιρεία «ΦΕΙΔΑΣ» απέλυσε προχθές εργαζόμενο ο οποίος ζήτησε το αυτονόητο, δηλαδή να του καταβληθούν τα δεδουλευμένα και τα επιδόματα αδείας του 2011 και του 2012. Αυτός ο εργαζόμενος μάλιστα εργαζόταν εκ περιτροπής, γιατί οι εργαζόμενοι εκεί εργάζονται εκ περιτροπής, άρα απαγορεύεται να γίνουν απολύσεις. Νομίζω ότι πρέπει να υπάρξει παρέμβαση για την απόλυση του εργαζόμενου και συνδικαλιστή Σταμάτη Χαραλαμπίδη από την εταιρεία «ΦΕΙΔΑΣ», διότι δεν ζήτησε τίποτα περισσότερο και τίποτα λιγότερο από την καταβολή των δεδουλευμένων του.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κύριο συνάδελφο.
	Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη στο σήμερα» που διοργανώνει το Ίδρυμα της Βουλής, τριάντα ένας μαθητές και μαθήτριες και τρεις εκπαιδευτικοί από το 2ο Γυμνάσιο Γέρακα.
	Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
	Εισερχόμαστε τώρα στον κύκλο των ομιλιών των Κοινοβουλευτικών Εκπροσώπων.
	Το λόγο έχει ο κ. Παναγιώτης Κουρουμπλής για δώδεκα λεπτά.</ChairmanSpeech>
	<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Πρόεδρε, η ελληνική δικαιοσύνη χθες παρέπεμψε τον κ. Ανδρέα Γεωργίου, τον προστατευόμενο της εξωτερικής αλλά και της εσωτερικής τρόικας, για κακουργηματικές πράξεις. Αποδεικνύεται έτσι εν τοις πράγμασι ότι ένα ζήτημα που η συγκυβέρνηση προσπάθησε να αποκρύψει και να «πνίξει» και που είχε να κάνει με τη διόγκωση του ελλείμματος, παίρνει τη σωστή πορεία προς έρευνα.
Αντί, λοιπόν, να αντικαταστήσει η Κυβέρνηση αμέσως τον κ. Γεωργίου στην τελευταία πράξη νομοθετικού περιεχομένου προέβη σε κάτι το ανήκουστο. Είναι εκπληκτικό! Απαλλάξατε τον κ. Γεωργίου με ψήφο της Βουλής, κυρίες και κύριοι συνάδελφοι της συγκυβέρνησης, από το να υποχρεούται σε λογιστικό έλεγχο από το Ελεγκτικό Συνέδριο, διότι το Ελεγκτικό Συνέδριο δεν ενέκρινε σωρεία εξόδων, όταν περικόπτουμε και τις πιο αναγκαίες κοινωνικές δαπάνες για προσλήψεις φίλων του από το εξωτερικό. Προσέλαβε μουσικό για να αναλάβει τα ζητήματα του λογιστικού ελέγχου της χώρας ο κ. Γεωργίου. 
Κυρία Πρόεδρε, συζητούμε ένα πάρα πολύ ενδιαφέρον ζήτημα που έχει να κάνει με δύο κρίσιμους οργανισμούς που αποτελούσαν τα προπύργια του κοινωνικού κράτους διαχρονικά. Υπηρετούσαν πραγματικά τις πιο αδύναμες κοινωνικές ομάδες του τόπου, είτε αυτό αφορούσε την εργατική κατοικία, ουσιαστικά τη λαϊκή κατοικία, είτε αυτό αφορούσε την εργατική εστία, η οποία με πάμπολλα προγράμματα ξεκινώντας από το πρόγραμμα των παιδικών σταθμών και του κοινωνικού τουρισμού, εξασφάλιζε σε όλους τους πολίτες που δεν είχαν τη δυνατότητα κάποιων καλύτερων συνθηκών ζωής.
Φαίνεται πως η Κυβέρνηση κατήργησε τη φτώχεια στην Ελλάδα. Αυτό είναι πάρα πολύ σημαντικό αν το έχει πετύχει. Δυστυχώς, όμως, αυτό  μπορεί να είναι στα όνειρα εκείνων που φαντάζονται ότι μέσα απ’ αυτές τις πολιτικές θα λύσουν τα προβλήματα της χώρας. 
Η νέα φτώχεια, δυστυχώς, στη χώρα, ο κοινωνικός αποκλεισμός, όλα αυτά τα φαινόμενα που γεννά η παρατεταμένη ύφεση των πολιτικών επιλογών της ακραίας λιτότητας, ενός ακραίου εξαχρειωμένου και εξαγριωμένου νεοφιλελεύθερου συστήματος, οδηγεί μέρα με τη μέρα, όχι μήνα με το μήνα ή χρόνο με το χρόνο, όλο και περισσότερους ανθρώπους στην ανέχεια και την εξαθλίωση. 
Κυρία Πρόεδρε, κυρίες και κύριοι συνάδελφοι, ακόμα και το ΔΝΤ σας εγκαλεί για την αδυναμία που παρουσιάζετε να συγκρουστείτε με τη μεγάλη παθογένεια και τη διαπλοκή της φοροδιαφυγής, της φοροκλοπής και της φοροαποφυγής. Η αρμόδια υπηρεσία για τις τρεις χιλιάδες  των πολυεθνικών και των ομίλων που λειτουργούν στην Ελλάδα παραμένει ακόμα με έναν υπάλληλο και έτσι το πάρτι της φοροαποφυγής των πολυεθνικών βρίσκεται σε έξαρση. Από την άλλη μεριά ερχόμαστε εδώ και περικόπτουμε κοινωνικές δαπάνες που αφορούν στο πρόγραμμα επιδότησης ενοικίου. Ήταν ένα πρόγραμμα που μπορεί να παρουσίαζε, ενδεχομένως, την αδυναμία του ίδιου του συστήματος να ελέγξει κάποια φαινόμενα που δεν έπρεπε να υπάρχουν. Ωστόσο στη συντριπτική του πλειοψηφία υπηρετούσε χιλιάδες οικογένειες που σήμερα στενάζουν και αναγκάζονται στο βωμό της εφαρμογής των χαρατσιών να μην έχουν ρεύμα. 
Προχθές, κύριε Υπουργέ, άκουσα μια κοπελίτσα να λέει «εγώ λέω στο σχολείο ότι έχω κομπιούτερ, γιατί ντρέπομαι να πω ότι μας έχουν κόψει το ρεύμα». Ποιος θα απαντήσει σ’ αυτή την παιδική ψυχή, στις χιλιάδες ψυχές των παιδιών που πηγαίνουν στο σπίτι και αντιλαμβάνονται ότι δεν έχει το σπίτι ρεύμα; 
Όταν, λοιπόν, υπάρχουν αυτά τα φαινόμενα, έρχεστε και προχωρείτε με το δρεπανοφόρο των περικοπών των κοινωνικών παροχών όλες αυτές τις παρεμβάσεις στα ζητήματα κοινωνικών θεσμών που πραγματικά συνεισέφεραν στο να υπάρχει μία αμυντική γραμμή σε αυτό που λέμε εξαθλίωση.
Κύριε Υπουργέ, δεν λέει μόνο αυτό η τελευταία έκθεση του Διεθνούς Νομισματικού Ταμείου. Μιλάει και για άλλα ζητήματα. Αναφέρει ότι η εσωτερική υποτίμηση έχει φτάσει μόνο στο 50%. Θα μας κάνει η Κυβέρνηση κανένα σχόλιο πάνω σε αυτά τα ζητήματα που θέτει η έκθεση του Διεθνούς Νομισματικού Ταμείου; 
Μιλάει για τα ζητήματα της ύφεσης, μιλάει για λαθεμένες συνταγές. Κι ενώ αναγνωρίζονται αυτού του είδους οι λαθεμένες συνταγές, εσείς εξακολουθείτε να τις εφαρμόζετε. Και αφήνετε στο απυρόβλητο και τον κ. Τόμσεν, όπως τον κ. Γεωργίου. Όλους τους προστατευόμενους του Διεθνούς Νομισματικού Ταμείου τους αφήνετε να έχουν έντονη παρουσία στα δημόσια πράγματα της χώρας και να παρεμβαίνουν με ένα απύθμενο θράσος στα δημόσια πράγματα και εξηγώντας ότι η παρουσία στην Κυβέρνηση του ΣΥΡΙΖΑ και των άλλων αντιμνημονιακών δυνάμεων θα οδηγούσε τη χώρα εκτός Ευρωζώνης! 
Και δεν κάνετε κανένα σχόλιο για το πώς πρέπει να χαρακτηριστεί αυτή η συμπεριφορά δημόσιων προσώπων, που υποτίθεται ότι υπηρετούν τον κοινοβουλευτισμό και τη δημοκρατία στην Ελλάδα, όταν γίνονται αυτού του είδους οι ωμές παρεμβάσεις! Και δεν υπάρχει κανένα σχόλιο και καμμία αντίδραση σε αυτού του είδους τις λογικές και σε αυτού του είδους τις παρεμβάσεις!
Κυρία Πρόεδρε, υπάρχει, επίσης, το ζήτημα των δανείων και των επιδοτουμένων δανείων. 
Όλα αυτά, κύριε Υπουργέ, είναι κρίσιμα ζητήματα για τον κόσμο: Η αποπεράτωση των εργατικών κατοικιών, η ολοκλήρωσή τους, όπως –ζήτημα που έχει τεθεί και από άλλους συναδέλφους- και το ζήτημα των κακοτεχνιών. Πώς παραλαμβάνονται, κύριε Υπουργέ, από δημόσιους λειτουργούς αυτού του είδους οι κατοικίες; Και πώς δεν υπάρχει μετά κάποια επίπτωση σε αυτούς που παραλαμβάνουν κατοικίες που παρουσιάζουν τόσο μεγάλες κακοτεχνίες όπου αναγκάζονται μετά όλοι αυτοί οι άνθρωποι να ξαναπληρώσουν σε ένα μεγάλο ποσοστό την υποτιθέμενη βοήθεια του ελληνικού κράτους; Και αυτό είναι ένα ζήτημα που πρέπει να το δείτε.
Βεβαίως, το Προεδρείο της Βουλής πρέπει να φέρει την πρόταση νόμου που έχουμε καταθέσει σε ό,τι αφορά τον επαναπροσδιορισμό του ζητήματος της κατάργησης των φορέων της Εργατικής Κατοικίας και της Εργατικής Εστίας, διότι είναι ένα κρίσιμο ζητούμενο για όλους μας. Διότι θεωρούμε ότι τα χρήματα αυτά είναι χρήματα των εργαζομένων. Βεβαίως κι ένα ποσό είναι χρήματα των εργοδοτών. Στους εργοδότες, όμως, τους τα επιστρέφετε με τον τρόπο αυτόν.
Αντί, λοιπόν, να προβαίνετε σε τέτοιου είδους πολιτικές ενέργειες που πραγματικά καταστρέφουν θεσμούς που υπηρέτησαν αυτό που λέμε «κοινωνική δημοκρατία», το «κοινωνικό κράτος», φέρτε εδώ μία πρόταση -και ας συζητήσουμε και την πρόταση που έχουμε καταθέσει- για να βρούμε έναν κοινό τόπο τουλάχιστον σε αυτά τα ζητήματα που έχουν να κάνουν με την κοινωνική άμυνα της χώρας, σε αυτά τα ζητήματα που πραγματικά οφείλουμε όλοι να συνεισφέρουμε, εξαντλώντας όποιες δυνατότητες έχουμε και κυρίως εμπεδώνοντας το αίσθημα της κοινωνικής δικαιοσύνης, εμπεδώνοντας το αίσθημα ότι δεν είμαστε αποφασιστικοί στην περικοπή των κοινωνικών δαπανών και ανεκτικοί έως εμπλεκόμενοι στην ανοχή της φοροδιαφυγής και όλων αυτών των φαινομένων που πραγματικά δημιουργούν ένα αίσθημα μη δίκαιης κατανομής των βαρών. 
Είναι, λοιπόν, αυτά τα ζητήματα που πρέπει να συζητήσουμε και όχι συγκεκριμένες πολιτικές παρεμβάσεις που επιχειρούν να αλλάξουν την ατζέντα για να δημιουργήσουν άλλες εντυπώσεις και να αποπροσανατολίσουν την κοινωνία από αυτό που πραγματικά τη βασανίζει καθημερινά, δηλαδή από την απελπισία που φέρνει η συνεχόμενη και παρατεταμένη ύφεση.
Σας ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εγώ σας ευχαριστώ, κύριε Κουρουμπλή.
Έχει ζητήσει να προηγηθεί ο κ. Τέρενς Κουΐκ, Κοινοβουλευτικός Εκπρόσωπος των Ανεξάρτητων Ελλήνων.
Κύριε Κουΐκ, έχετε το λόγο.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, η δήλωσή σας από το Βήμα της Βουλής ότι δεν θα έχουμε νέα παράταση στην παράταση, δεσμεύει πλέον και τη δική μας την πλευρά, όπως είπε ο εισηγητής μας κ. Παύλος Χαϊκάλης, ότι εμείς θα υπερψηφίσουμε τη σχετική πράξη νομοθετικού περιεχομένου, παρ’ όλο που όπως ξέρετε, έχουμε σοβαρότατες ενστάσεις για τον τρόπο με τον οποίον μεθοδεύει η Κυβέρνηση την εισαγωγή νομοθετημάτων μέσω της οδού των πράξεων νομοθετικού περιεχομένου.
Και χθες το βράδυ έκανα μια σχετική τοποθέτηση -η πολλαπλή τις τελευταίες ημέρες- και επικαλούμαι για τελευταία φορά, αν μη τι άλλο, τις ευαισθησίες που πρέπει να έχει ο Πρόεδρος της Ελληνικής Δημοκρατίας κ. Κάρολος Παπούλιας στο να μην παρακάμπτει η Κυβέρνηση τις διαδικασίες της Βουλής, διότι τίποτα απ’ όλα αυτά, μα τίποτα απ’ όλα αυτά, δεν χρήζει πράξη νομοθετικού περιεχομένου, που όπως ξέρετε, βάσει των άρθρων του Συντάγματος, είναι μόνο για ακραίες, έκτακτες περιπτώσεις, όπως σεισμοί, καταποντισμοί, λοιμοί κ.λπ..
Σε ό,τι αφορά το θέμα των ΕΛΣΤΑΤ, επειδή άκουσα προηγουμένως και τον κ. Κουρουμπλή, είναι η απόλυτη δικαίωση των Ανεξάρτητων Ελλήνων, αλλά θα έλεγα και της κ. Ζωής Γεωργαντά, της καθηγήτριας, η οποία έδωσε ένα μοναχικό αγώνα με δύο εκθέσεις. Και μάλιστα η τελευταία έκθεση είναι κόλαφος, αυτή που δημοσιεύτηκε στα «attikanea.blogspot.gr» το μήνα Σεπτέμβριο, η οποία αποδεικνύει με μαθηματικούς τύπους πως το πείραγμα των στατιστικών στοιχείων ήταν ακόμη πιο ισχυρό, ξεκίνησε δηλαδή από μια χαμηλότερη βάση.
Κατέθεσα, όπως πρέπει να γνωρίζει η Κυβέρνηση, δύο φορές ερώτηση σχετική στον κ. Στουρνάρα, ο οποίος δεν καταδέχθηκε να απαντήσει στους Ανεξάρτητους Έλληνες και πήραμε απάντηση κατευθείαν από τον κ. Γεωργίου μέσω του Υπουργείου Οικονομικών, την οποία έστειλα στην κ. Γεωργαντά. 
Και να ξέρετε ότι και την απάντηση της κ. Γεωργαντά και την απάντηση του κ. Γεωργίου που δεν αναρττάται ως επισυναπτόμενο έγγραφο του Υπουργείου Οικονομικών στο site της Βουλής, θα τα παραδώσω ή σήμερα ή την Παρασκευή στον εισαγγελέα κ. Πεπόνη ή, εάν κρίνει εκείνος, κατευθείαν στον εισαγγελέα που θα αναλάβει την υπόθεση πλέον, μετά τη δίωξη που ασκήθηκε εναντίον του κ. Γεωργίου, ο οποίος παραμένει ακόμη και σήμερα στη θέση του, κυρία Πρόεδρε. Ο κ. Γεωργίου δεν έχει την ευαισθησία ούτε της παραίτησης. 
Και κατατέθηκε ερώτηση χθες το βράδυ από τον Πρόεδρο των Ανεξαρτήτων Ελλήνων κ. Πάνο Καμμένο προς τον Πρωθυπουργό, που τον ρωτά μέχρι πότε θα ανέχεται την παρουσία του κ. Γεωργίου και μέχρι πότε θα συγκαλύπτει τους Γιώργο Παπανδρέου και Γιώργο Παπακωνσταντίνου. Όπως αντιλαμβάνεστε, ανοίγουν νέες πύλες για προανακριτικές και όχι μόνο. 
Επίσης, θέλω να αναφερθώ για λίγο και στο ζήτημα για το οποίο εγώ δεν μπορούσα να παρέμβω, γιατί είχαμε πει στην επιτροπή, ναι, με το συνάδελφο Γιάννη Δημαρά στη συζήτηση που έγινε για τις κυρώσεις των συμβάσεων με την Πολωνία, τη Σαουδική Αραβία και τη Λευκορωσία, αυτές που έφερε το Υπουργείο Τουρισμού. 
Κάποια στιγμή πρέπει να έρθουν σοβαρά νομοθετήματα στη Βουλή, που να ασχολούνται και με τη βαριά βιομηχανία μας, που είναι ο τουρισμός, αλλά και με τη γεωργία, για την οποία δεν έχει ανοίξει καμμία συζήτηση στη Βουλή από την ημέρα που ορκιστήκαμε ως Βουλευτές.
 Και οι γεωργοί αυτήν τη στιγμή, όπως ξέρετε, είναι έξω με τα τρακτέρ τους. Έχουμε ζητήματα σοβαρά, τα οποία έχουν να κάνουν με τις επιστροφές του ΦΠΑ, με τις επιστροφές στις βενζίνες τους, με αυτό που ζητούν, να τους δώσουμε αγροτικό πετρέλαιο. Έχουμε προβλήματα σημαντικά για εκείνους, που εμείς βέβαια στις μεγάλες πόλεις δεν τα βλέπουμε, όπως είναι ο Οργανισμός Κωπαΐδας, ένας οργανισμός ο οποίος το καλοκαίρι δημιουργεί μόνο στα χωριά μια κατάσταση εμπόλεμη για το ποιος θα πάρει νερό για να ποτίσει το χωράφι του. 
Και είναι ένας οργανισμός τον οποίον δεν τον αγγίζει καμμία κυβέρνηση, όσες και αν έχουν περάσει από τότε που τον παρέδωσαν οι Άγγλοι στην ελληνική πολιτεία. Δεν είναι βεβαίως θέμα του δικού σας Υπουργείου, αλλά επειδή απευθύνομαι στην Κυβέρνηση, λέω ότι τέτοια ζητήματα πρέπει να αναδεικνύονται στο ελληνικό Κοινοβούλιο.
Επίσης, επειδή μιλάμε για χρηστή διοίκηση, θα θέσω υπ’ όψιν σας, με την ευκαιρία της παρέμβασής μου αυτής στη Βουλή, τι γίνεται στη Χίο. 
Κυρία Πρόεδρε, δεν έχουν παραδοθεί έργα. Δεν παραλαμβάνει ο Διοικητής του Νοσοκομείου Χίου τη νέα πτέρυγα. Δεν λειτουργεί η νέα μαρίνα, η οποία κόστισε πολλά λεφτά στους Έλληνες φορολογούμενους. Δεν ξέρω τι γίνεται με τον αποταμιευτήρα νερού εκεί. Μιλούμε για πράγματα που θα τα χαρακτήριζε ο Έλληνας ως «βίο και πολιτεία». Οι Χιώτες αντιλαμβάνονται τι εννοώ με τη λέξη «βίος» και τι εννοώ με τη λέξη «πολιτεία». 
Κανείς εισαγγελέας, όμως, δεν έχει παρέμβει για αυτά τα θέματα. Γιατί; Διότι απλούστατα κανείς από τους αρμόδιους -είτε δημάρχους είτε περιφερειάρχες είτε διοικητές- δεν έχει στείλει τους σχετικούς φακέλους για διερεύνηση. Οι Ανεξάρτητες Έλληνες, πάντως, υπόσχονται ότι αυτό θα το πράξουν. Η κατάσταση «βίος και πολιτεία» τελείωσε για τη Χίο. 
Πρέπει να έχετε υπ’ όψιν σας ότι στη Χίο έχουμε και την υπόθεση των πλαστών πιστοποιητικών τυφλότητας, όπου με τις διάφορες μεθοδεύσεις οι διάφορες επιτροπές που ερευνούν το θέμα το καταχωνιάζουν στα συρτάρια.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, επί του θέματος σας παρακαλώ. Είναι ενδιαφέροντα τα όσα λέτε, αλλά, παρακαλώ, ελάτε στο νομοσχέδιο.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Και, αφού βάλαμε στο συρτάρι και την υπόθεση των πιστοποιητικών τυφλότητας της Χίου, θέλω να πω ότι δέχομαι αυτό το οποίο είπε ο κύριος Υπουργός, ότι δηλαδή παρελήφθη από τη σημερινή Κυβέρνηση μια τελεσίδικα καταδικασμένη κατάσταση σε ό,τι αφορά τον Οργανισμό Εργατικής Κατοικίας και τον Οργανισμό Εργατικής Εστίας, αλλά να αναλογιστούμε ότι θα πρέπει τάχιστα με την οποιαδήποτε νέα μορφή να ανασυγκροτηθούν. 
Συνυπογράφω αυτά τα οποία έχουν πει οι συνάδελφοι μέχρι τώρα, ότι από εκεί εξαρτιόταν και ένα σημαντικό κομμάτι του χειμερινού τουρισμού, όπως επίσης ότι δεν μπορούν να μείνουν μέσα στα κύματα αυτοί οι άνθρωποι που έχουν πάρει στεγαστικό δάνειο και οι οποίοι τώρα πραγματικά δεν ξέρουν από πού να αρπαχθούν, από πού να πιαστούν. 
Σας ευχαριστώ πολύ για την καλοσύνη σας, κυρία Πρόεδρε, να με προτάξετε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η καλοσύνη είναι της συναδέλφου κ. Βούλτεψη, κύριε συνάδελφε.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ πολύ και τη συνάδελφο κ. Σοφία Βούλτεψη.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η Κοινοβουλευτική Εκπρόσωπος της Νέας Δημοκρατίας, κ. Σοφία Βούλτεψη.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ, κυρία Πρόεδρε. 
Πράγματι, ετέθησαν και άλλα θέματα ενδιαφέροντα σήμερα εδώ, γιατί -έτσι και αλλιώς- στο θέμα, το οποίο κατ’ εξοχήν συζητούσαμε, για την αναγκαιότητα να υπάρξει αυτή η παράταση της προθεσμίας, με τη διαβεβαίωση ότι δεν θα υπάρξει παράταση της παράτασης, με τις παρατηρήσεις των συναδέλφων γύρω απ’ αυτό το μεγάλο θέμα του ΟΕΚ και της μεταφοράς των υπηρεσιών στον ΟΑΕΔ και βέβαια με τη μέγιστη διαβεβαίωση της διασφάλισης των εργαζομένων και του γεγονότος ότι πρόκειται να έρθει στο Κοινοβούλιο νομοσχέδιο που θα ρυθμίζει και άλλα παρεμφερή θέματα, όπως καταλαβαίνετε, δεν υπάρχει κανένας λόγος να υπάρξει άλλη αντίρρηση. 
Θέλω να τοποθετηθώ για το θέμα της ΕΛΣΤΑΤ, επειδή ετέθη και είναι θέμα των ημερών, επειδή συνεδριάζει και η Βουλή και το έθεσαν ο κ. Κουρουμπλής και ο κ. Κουΐκ. Για εμάς θεωρείται αυτονόητο ότι μετά τις ποινικές κακουργηματικές διώξεις κατά του προέδρου της ΕΛΣΤΑΤ, ο Υπουργός των Οικονομικών οφείλει να τον απομακρύνει από τη θέση του, διότι αυτήν τη στιγμή ελέγχεται δικαστικά και ποινικά. 
Δεύτερον, η Κυβέρνηση δεν έχει συγκαλύψει τον κ. Γεωργίου. Αντίθετα, η ανεξάρτητη δικαιοσύνη, οι οικονομικοί εισαγγελείς έκαναν τη δουλειά τους, έκαναν έρευνα. Πολλοί από εμάς έχουμε αναμειχθεί σε αυτήν την υπόθεση. Και εγώ έχω αρθρογραφήσει επανειλημμένα, έχω καταθέσει στον εισαγγελέα, αλλά για συγκεκριμένα ποινικά θέματα παραβίασης του νόμου από το συγκεκριμένο Πρόεδρο της ΕΛΣΤΑΤ. Δεν σημαίνει, δηλαδή, ότι ο κάθε πρόεδρος της ΕΛΣΤΑΤ θα παρανομεί. Κάτι περίπου ακούστηκε, ότι δηλαδή δίδεται άφεση αμαρτιών στον κ. Γεωργίου. Όχι, είναι μια ειδική περίπτωση αυτή, κατά την οποία ο κ. Γεωργίου έδωσε στοιχεία παραβιάζοντας το νόμο, χωρίς να συνεδριάσει το διοικητικό συμβούλιο ποτέ, όπως έλεγε ο νόμος, χωρίς οι αποφάσεις του να είναι απόφαση συλλογικού οργάνου. Δηλαδή, παρανόμησε, παραβίασε το νόμο και βάσει αυτού παραπέμπεται. 
Από εκεί και πέρα, θεωρώ ότι πρέπει να συνεχίσουμε να μένουμε στην ανάγκη να διαχωρίζουμε τις ποινικές από τις πολιτικές ευθύνες. Διότι, εάν τις αναμείξουμε και σε αυτήν την περίπτωση -όπως καταβάλλεται προσπάθεια να γίνει και στην περίπτωση της λίστας Λαγκάρντ- είναι βέβαιο ότι δεν θα τιμωρηθεί κανείς. Ο καθένας έχει ατομική ευθύνη. Όταν είσαι πρόεδρος της ΕΛΣΤΑΤ, ακόμη και αν σου δοθεί παράνομη εντολή από τον πολιτικό σου προϊστάμενο, δεν την εκτελείς. Παράνομη εντολή δεν εκτελείται. 
Και αυτό πιστεύω είναι το βασικό ζήτημα. Θέλω να σημειώσω και πάλι ότι η Κυβέρνηση ουδόλως παρενέβη σ’ αυτήν την υπόθεση. Η δικαιοσύνη έκανε τη δουλειά της, παραπέμπει αυτήν τη στιγμή τρία άτομα, μεταξύ των οποίων και τον πρόεδρο της Στατιστικής Υπηρεσίας. 
Από εκεί και πέρα, πράγματι -και τελειώνω μ’ αυτό και το επαναλαμβάνω- δεν μπορεί να συνεχίσει να είναι πρόεδρος, γιατί είναι μια υπηρεσία, ένας φορέας, ένας οργανισμός που πρέπει να έχει μεγάλη αξιοπιστία και η αξιοπιστία αυτήν τη στιγμή κλονίζεται διά της παραπομπής του προέδρου.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ σας ευχαριστώ, κυρία Βούλτεψη.
Το λόγο έχει η κ. Εύη Χριστοφιλοπούλου, Κοινοβουλευτική Εκπρόσωπος του ΠΑΣΟΚ.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κυρία Πρόεδρε.
Δεν υπάρχει καμμία συγκάλυψη. Οι ευθύνες είναι ευθύνες. Η δικαστική διαδικασία έχει πάρει το δρόμο της και πρέπει να πάει μέχρι τέλος. Από εκεί και πέρα, εφόσον υπάρχουν πολιτικές ευθύνες, αυτές έχουμε τρόπο να τις αναζητήσουμε, να τις αναλύσουμε και να βγάλουμε τα συμπεράσματά μας και τα κόμματα μέσα στο εσωτερικό τους και διακομματικά στο επίπεδο το κοινοβουλευτικό και στο δημόσιο διάλογο.
Από εκεί και πέρα, κυρία Πρόεδρε, σήμερα συζητήσαμε -εν τάχει πιστεύω και έτσι οφείλαμε- μια πράξη νομοθετικού περιεχομένου, η οποία έρχεται να κυρωθεί και η οποία δεν έχει άλλο σκοπό παρά να παρατείνει, για λόγους πρακτικούς, τη λειτουργία της προσωρινής διοικούσας επιτροπής, έτσι ώστε να μπορέσει να ολοκληρωθεί μια προετοιμασία, για να περάσει όλο το σύνολο των λειτουργιών και των αρμοδιοτήτων των δύο αυτών οργανισμών στον ΟΑΕΔ.
Θεωρώ πως ό,τι είπε ο Υπουργός μάς καλύπτει, με την έννοια ότι είναι η τελευταία και δεν θα υπάρξει άλλη παράταση. Θεωρούμε πάρα πολύ σημαντικό το να μη χρονοτριβήσει καθόλου το Υπουργείο. Πρέπει να φέρουμε το ταχύτερο δυνατόν, κύριε Υπουργέ, το νομοσχέδιο, το οποίο θα μας δώσει την εικόνα των σχεδιασμών σας, η οποία πρέπει να είναι άμεση. 
Εδώ μίλησαν πολλοί συνάδελφοι και ο Εισηγητής μας, ο κ. Κεδίκογλου, και ο κ. Κεγκέρογλου επεσήμαναν το θέμα των δανείων, που είναι μείζον θέμα για πάρα πολλές οικογένειες, αλλά και τα θέματα που αφορούν την κάλυψη των επιδοτήσεων των συνδικαλιστικών οργανώσεων, αλλά κυρίως και τις λειτουργίες αυτές καθ’ εαυτές, όπως είναι ο κοινωνικός τουρισμός, το βιβλίο, το θέατρο, που μπορούν να συνεχίσουν και μπορούν -αν δούμε αυτήν την αναδιοργάνωση ως ευκαιρία- να γίνουν καλύτερες.
Δεν θα νομοθετήσουμε πάνω στην λεπτομέρεια του πώς θα δίδονται τα εισιτήρια για το θέατρο, αλλά βεβαίως μπορούμε να συζητήσουμε για γενικές αρχές αυτών των κοινωνικών παροχών που μέχρι τώρα δίνονταν από τους δύο οργανισμούς: την Εργατική Εστία και τον Οργανισμό Εργατικής Κατοικίας.
Είναι, λοιπόν, ευκαιρία, κυρία Πρόεδρε, όλα αυτά τα πολύ σοβαρά ζητήματα να τα θέσουμε στο νομοσχέδιο. Νομίζω ότι η ανάγκη να μην υπάρξει άλλη παράταση έχει διασφαλιστεί και νομίζω ότι από εκεί και πέρα αναμένουμε το νομοσχέδιο να έρθει στη Βουλή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Χριστοφιλοπούλου.
Ο κ. Χρήστος Κατσώτης, έχει το λόγο για έξι λεπτά, ως Κοινοβουλευτικός Εκπρόσωπος.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε.
Πρέπει να πω ότι είναι επιλογή των κομμάτων ο επικεφαλής της ΕΛΣΤΑΤ. Κανείς δεν πιστεύει ότι από μόνος του παραβίασε και έδωσε άλλα στοιχεία. Κάποιο σκοπό υπηρετούσε, κάποιο όφελος είχε όλη αυτή η ιστορία, η οποία πρέπει να διερευνηθεί, βέβαια, σε βάθος και όσοι κρύβονται πίσω από αυτήν και όποια πολιτική σκοπιμότητα κρύβεται πίσω από αυτήν.
Ο Υπουργός με την παρέμβασή του επιβεβαίωσε όσα είπαμε για την επιλογή διάλυσης των οργανισμών, για την κατάργηση της κύριας δραστηριότητας, που αφορούσε το κεραμίδι στο κεφάλι της φτωχολογιάς. Θυσιάζεται αυτή η ανάγκη του λαού για τα κέρδη των κατασκευαστών των κατοικιών. Η Κυβέρνηση είναι από τους διώκτες της κατοικίας, έτσι δείχνει σ’ όλη την πολιτική της. Οι άνεργοι φορολογούνται επειδή έχουν σπίτι, θα τρώνε τούβλα φαίνεται, οπότε αυτό είναι προνόμιο. Το τέλος ακίνητης περιουσίας ισχύει για όλους και για αυτούς που απέκτησαν ένα σπίτι με πολλούς κόπους και βάσανα σ’ όλη τους τη ζωή.
Είναι λοιπόν κι αυτό αποτέλεσμα αυτής της λογικής, ότι η ιδιοκατοίκηση είναι πολύ μεγάλη στη χώρα μας. Το επικαλούνται συνεχώς εδώ, ότι είναι κάτι το οποίο δεν έπρεπε να γίνει κι έχει γίνει με έναν τρόπο που μας έχει ξεφύγει. Κάπως έτσι θεωρείται, δηλαδή, η ιδιοκατοίκηση. Δηλαδή, το να έχουν όλοι στέγη είναι προνόμιο. Αυτό θεωρείτε, γι’ αυτό και καταργείτε το κατασκευαστικό έργο. Εμείς ανησυχούμε έντονα για την τύχη της επιδότησης των επιτοκίων. Ανησυχούμε έντονα για τη χορήγηση των δανείων που έπαιρναν μέχρι τώρα οι εργαζόμενοι για να βοηθηθούν, να έχουν ένα κεραμίδι στο κεφάλι τους.
Καταργείτε την επιδότηση του ενοικίου. Τίποτα δεν λέτε γι’ αυτό. Κι αυτό είναι ένα σημαντικό ζήτημα, που αφορά την πλειοψηφία των εργαζομένων και των λαϊκών στρωμάτων. Τα υποτυπώδη προγράμματα που ανέφερε εδώ ο Υπουργός ότι θα παραμείνουν στον ΟΑΕΔ, που θα διαχυθούν εκεί οι οργανισμοί, παρασάγγας απέχουν από τις ανάγκες των εργαζομένων και του λαού. 
Θεωρείτε προνόμιο να πηγαίνει ο εργάτης στο θέατρο, θεωρείτε πολυτέλεια να έχει ο εργάτης πρόσβαση στο βιβλίο. Δεν αναφέρθηκε καθόλου ότι αυτά τα καταργείτε. Δεν είπατε τίποτα για τα παραχωρητήρια στους δικαιούχους. Εντείνεται η ανησυχία τους. Πολλοί μένουν μέσα αρκετά χρόνια και δεν έχουν παραχωρητήριο, δεν έχουν σπίτι και ειπώθηκε εδώ ότι πληρώνουν και το χαράτσι. Τίποτα δεν ειπώθηκε για αυτά. 
Δεν είπατε τίποτα για τα κτήρια που είναι περιουσία του οργανισμού και στεγάζουν διάφορες υπηρεσίες. Για τα ΚΑΠΗ, τους βρεφονηπιακούς σταθμούς και άλλες κοινωνικές υπηρεσίες είπαμε εδώ. Ποια θα είναι η τύχη τους; 
Δεν αναφέρθηκε ο Υπουργός εδώ για το τι εννοεί «αξιοποίηση της περιουσίας των οργανισμών». Τι εννοεί; Με ποιο δικαίωμα θα παραχωρήσει όλη αυτήν την περιουσία, που είναι από τις εισφορές των εργαζομένων κι αυτό που λέει ότι είναι και των εργοδοτών, εν πάση περιπτώσει, πρέπει να το ξεδιαλύνουμε. Κανένας εργοδότης δεν λέει «αυτό κοστίζει τόσο κι αυτό το βάζω από την τσέπη μου». Το βάζει στην τιμή του προϊόντος. Και την εισφορά για την κατοικία και για την εστία και για το ΙΚΑ και για όλα τα βάζει στην τιμή του προϊόντος. Δεν είπατε τίποτα, λοιπόν, γι’ αυτήν την αξιοποίηση της ακίνητης περιουσίας. 
Πού θα πάει; Στο ΤΑΙΠΕΔ και μετά στους ιδιώτες; Δεν έχετε κανένα δικαίωμα, λοιπόν, αυτήν την περιουσία που δημιουργήθηκε από τους εργαζόμενους να την παραχωρήσετε. 
Ισχυρίστηκε ο Υπουργός ότι θα υπάρξει διαφανής τρόπος στη χρηματοδότηση απ’ αυτούς τους οργανισμούς. Υπονοούσε ότι όλα αυτά τα χρόνια ήταν αδιαφανής η διαδικασία κι έτσι είναι, βεβαίως. Εσείς, η Νέα Δημοκρατία, το ΠΑΣΟΚ ήταν αυτοί που διέφθειραν με χρήματα της Εργατικής Εστίας συνδικαλιστές, συνδικάτα, που διέφθειραν ανθρώπους, συνειδήσεις, που δημιούργησαν πελατεία. Εσείς το κάνατε. 
Άρα, λοιπόν, τι λέτε εδώ; Επιβεβαιώνετε πράγματι αυτό που έλεγε ο κόσμος, ότι χρησιμοποιήσατε τα χρήματα των εργαζομένων για να διαφθείρετε και να έχετε υποταγμένο και συμβιβασμένο το κίνημα, για να υπηρετεί την πολιτική σας και τους στόχους σας. Εμείς λέμε ότι αυτό το σύστημα που υπηρετείτε θα γίνεται όλο και πιο επικίνδυνο για την πλειοψηφία του λαού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τελειώνω, κυρία Πρόεδρε.
Δεν παίρνει φτιασίδωμα, αλλά ανατροπή και οικοδόμηση της νέας κοινωνίας, όπου τα μέσα παραγωγής αποτελούν λαϊκή περιουσία και στην εξουσία θα είναι η τάξη που δημιουργεί τον πλούτο. 
Διότι μόνο τότε -όχι στη δευτέρα παρουσία γιατί στη Δευτέρα Παρουσία θα έχουν στέγη οι εργαζόμενοι, στη Δευτέρα Παρουσία θα ικανοποιούνται οι ανάγκες τους- θα ικανοποιηθούν οι ανάγκες για στέγη και τροφή για όλους, για παιδεία και υγεία για όλους, για όλα αυτά που τους στερεί αυτό το εκμεταλλευτικό σύστημα το οποίο υπηρετείτε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, εισερχόμαστε στο στάδιο των δευτερολογιών. 
Κύριε Κυρίτση, θα θέλατε να δευτερολογήσετε;</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Όχι, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. 
Κύριε Υπουργέ, έχετε το λόγο για πέντε λεπτά, να κλείσετε τη συζήτηση και να ψηφιστεί το νομοσχέδιο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα ολοκληρώσω τη διαδικασία, κυρία Πρόεδρε, και σας ευχαριστώ, σε πολύ σύντομο χρονικό διάστημα, αφού ευχαριστήσω πρώτα όλους τους συναδέλφους και τις συναδέλφους για τις τοποθετήσεις τους. 
Βέβαια, ήταν αναμενόμενο μία καθαρά τυπική διαδικασία, όπως αυτή η κύρωση πράξης νομοθετικού περιεχομένου για τη θέση σε αναδρομική ισχύ της παράτασης της θητείας της ΠΕΔΕ, να μετατραπεί σε μια εφ’ όλης της ύλης συζήτηση για τα ζητήματα των καταργηθέντων Οργανισμών Εργατικής Εστίας και Εργατικής Κατοικίας. Όπως είπε και ο Υπουργός, ο οποίος τοποθετήθηκε εκτενώς πάνω στα ζητήματα, είναι μία κατάσταση που παρέλαβε η σημερινή Κυβέρνηση δυνάμει των διατάξεων του ν. 4046/2011, διά των οποίων καταργήθηκαν αυτοί οι δυο οργανισμοί.
Καταλαβαίνω ότι η πολιτική αντιδικία πηγαίνει πίσω στο χρόνο για να θίξει θέματα σχετικά με το σκόπιμο ή το μη σκόπιμο της κατάργησης αυτών των οργανισμών. Δεν είναι όμως αυτό το ζητούμενο. Εμείς σήμερα ήρθαμε εδώ για να κυρώσουμε την παράταση της θητείας της ΠΕΔΕ, προκειμένου να έρθει σε θέση να ολοκληρώσει το έργο που έχει αναλάβει να διεκπεραιώσει, που δεν είναι άλλο από την απογραφή της συνολικής περιουσίας του οργανισμού και την εκκαθάριση γεγενημένων υποχρεώσεων στο πλαίσιο της πράξης νομοθετικού περιεχομένου που προβλέπει την ίδρυση της ΠΕΔΕ. Αυτό και γίνεται. Περιέγραψα στην επιτροπή δεκαεννέα -αν δεν κάνω λάθος- διαφορετικές δράσεις, περίπλοκες και σύνθετες, που απαιτούν οπωσδήποτε δουλειά και κόπο, τις οποίες διεκπεραιώνει αυτήν τη στιγμή η ΠΕΔΕ. 
Εκτιμάται -και το ακούσατε και από τον Υπουργό- ότι αυτή θα είναι η τελευταία παράταση, διότι μέχρι το τέλος του Φεβρουαρίου θα έχει ολοκληρωθεί το έργο της. Τότε θα έχουμε και τα οριστικά στοιχεία σχετικά με την απογραφή της ακίνητης περιουσίας των δυο οργανισμών, ιδίως του Οργανισμού Κατοικίας. Δέχομαι όλα τα ζητήματα που έβαλαν στο τραπέζι οι συνάδελφοι. Το καθένα ξεχωριστά έχει τη δική του σημασία και να είστε σίγουροι ότι κάποια από αυτά θα τύχουν της δεδομένης και συγκεκριμένης νομοθετικής ρύθμισης. Άλλα δεν μπορούν. 
Το αν υποχρεούται, για παράδειγμα, από κάποια υπηρεσία της ΔΕΗ ένας κάτοχος -όχι κύριος, αφού δεν έχει προκύψει παράδοση της κυριότητας με παραχωρητήριο- κάποιας εργατικής κατοικίας να πληρώσει χαράτσι δεν νομίζω ότι είναι θέμα στο οποίο θα έπρεπε να παρέμβει κεντρικά η πολιτεία. Είναι θέμα νοοτροπίας και τρόπου με τον οποίο αντιλαμβάνεται τη λειτουργία της η διοίκηση, εν προκειμένω η αρμόδια υπηρεσία. Όταν δεν καταλαβαίνει κανείς ότι, για να υποχρεούσαι να πληρώσεις χαράτσι -το τέλος ηλεκτροδοτούμενης επιφάνειας, όπως περιγράφεται -πρέπει να είσαι ιδιοκτήτης και ότι, αν δεν είσαι ιδιοκτήτης, υπάρχει θέμα, πώς να το κάνουμε, να το ρυθμίσουμε εμείς νομοθετικά; Ενδεχομένως μία εγκύκλιος θα μπορούσε να βοηθήσει. Να το δούμε, ναι. Αλλά, όπως καταλαβαίνετε, νομίζω ότι πρέπει και ο καθένας σε αυτήν τη χώρα, από όποιο πόστο και αν λειτουργεί, να κάνει τη δουλειά του με αίσθηση καθήκοντος και ευθύνης, από τον κορυφαίο μέχρι τη βάση. Τι να κάνουμε, δηλαδή; 
Σε σχέση με τους δικαιούχους ανέργους, για παράδειγμα, υπάρχει ένα ζήτημα, αν και ένας από τους λόγους που έπεσε έξω ο Οργανισμός Εργατικής Κατοικίας είναι ότι κατά καιρούς υπήρχε μια χαλαρότητα και ως προς τις υποχρεώσεις των δικαιούχων να καταβάλλουν δόσεις. Και ξέρετε πολύ καλά ότι ατύπως…</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Γιατί έπεσε έξω, κύριε Υπουργέ; Γιατί το λέτε ότι έπεσε έξω; Πώς έπεσε έξω; Ποια είναι τα στοιχεία που δείχνουν ότι έπεσε έξω; Έχετε στοιχεία γιατί έπεσε έξω;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Χρωστάει. Χρωστούσε, κύριε συνάδελφε. Εκτός αν θέλετε να μου πείτε ότι κατά καιρούς –για να φέρω ένα άλλο παράδειγμα- ο χ&apos;, ο ψ’ ή ο ω’ εργολάβος εκτελούσε στεγαστικό έργο για τον ΟΕΚ με την ίδια επιμέλεια και συνέπεια και τα ίδια υλικά -αν θέλετε- και την ίδια εργασία που το εκτελούσε όταν έκανε ο ίδιος κατοικίες και δεν προέκυψαν ζητήματα από εκεί.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Είναι άλλη πλευρά αυτή.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Λοιπόν, συνέβησαν πολλά για να φέρουν τα πράγματα εκεί που τα έφεραν. 
Κανείς δεν χαίρεται γι’ αυτό, αλλά δεν είναι αυτό το αντικείμενό μας. Ας τα δούμε αυτά στην εφ’ όλης της ύλης συζήτηση. Εδώ, ας συμφωνήσουμε στα εξής: Γεγενημένες υποχρεώσεις στο πλαίσιο της μέχρι πρότινος λειτουργίας των οργανισμών αυτών διεκπεραιώνονται και τελειώνουν. Κάποιες δραστηριότητες που έχουν κοινωνικές αναφορές συνεχίζουν να είναι σε λειτουργία. Ενδεχομένως όχι στο ίδιο μέγεθος που ήταν μέχρι προχθές, αλλά συνεχίζουν, για να υπάρξει, αν θέλετε, η προσφορά αυτών των δραστηριοτήτων κοινωνικής αναφοράς. 
Γίνεται η εκκαθάριση, ξεκαθαρίζουν τα πράγματα, γίνονται και κάποιες άλλες διεκπεραιώσεις, όπως, για παράδειγμα, το θέμα με τις τράπεζες που τέθηκε. Ναι, όντως οι τράπεζες αυτές μη βάζουν το δίλλημα. Συνέχιση επιδότησης, χωρίς επιμήκυνση ή επιμήκυνση χωρίς συνέχιση επιδότησης; Έχει να κάνει και με τις ανειλημμένες υποχρεώσεις του Οργανισμού Εργατικής Κατοικίας προς τις τράπεζες, επί των οποίων περιμένουμε συγκεκριμένη απάντηση στο ερώτημα που έχουμε θέσει στον τραπεζικό τομέα ως Υπουργείο. Θα το έχουμε εντός των ημερών. Εν πάση περιπτώσει, όλα αυτά τα θέματα τα δέχομαι ως θέματα για τα οποία πρέπει να υπάρξει κάποια τελική διευθέτηση.
Για τους εργαζόμενους σας είπα ότι δεν θα έπρεπε πλέον να νιώθουν καμμία ανασφάλεια, όσον αφορά τη διατήρηση των θέσεων εργασίας τους, εφόσον έχουν απορροφηθεί και οι χίλιοι τετρακόσιοι από τον ΟΑΕΔ. Οι οργανισμοί αυτοί λειτουργούν ως καταργημένοι υπό την αιγίδα του ΟΑΕΔ, συνεχίζουν να παράγουν το έργο τους. Θα έχουμε την απογραφή σε λίγο καιρό και στο μεταξύ όλα τα ζητήματα που ανακύπτουν για τη συνέχιση της ουσιαστικής λειτουργίας και όχι της τυπικής των δύο αυτών οργανισμών, κάτω από την αιγίδα του ΟΑΕΔ, θα απαντηθούν σε μερικές μέρες. 
Και κάτι άλλο, κύριε συνάδελφε, γιατί οφείλω να δίνω απαντήσεις σε όσα περισσότερα πράγματα μπορώ και να θυμηθώ. Ποτέ το πεδίο πέριξ της Εργατικής Εστίας και Κατοικίας δεν αποτελούσε προνομιακό πεδίο πολιτικής ισχύος και επιρροής για τη Νέα Δημοκρατία. Μην τα αντιστρέφετε όλα και μας τα γυρνάτε. Ποτέ δεν ήταν έτσι τα πράγματα.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Μα, τι λέτε τώρα;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Από εκεί και πέρα, να μην τραβάμε τη συζήτηση παραπέρα και να επικεντρωθούμε στα ζητούμενα. Νομίζω ότι καλώς πρέπει να παραταθεί για λίγο διάστημα ακόμα η ισχύς αυτής της προσωρινής ενιαίας διοικούσης επιτροπής, ώστε να ολοκληρώσει το έργο της, να μας παραδώσει τα αποτελέσματα αυτού και να δούμε από κοινού πώς μπορούμε να εντάξουμε την ουσιαστική λειτουργία αυτών των δύο καταργημένων από παραληφθείσα, κληρονομηθείσα υποχρέωση οργανισμών κάτω από την αιγίδα του ΟΑΕΔ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.02.2012 Πράξης Υπουργικού Συμβουλίου (Α΄ 39), (Α΄ 188)». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>:  Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.02.2012 Πράξης Υπουργικού Συμβουλίου (Α΄39), (Α΄188)» έγινε δεκτό επί της αρχής κατά πλειοψηφία. 
Ερωτάται το Σώμα: Γίνεται δεκτό το άρθρο πρώτο του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>:  Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο πρώτο έγινε δεκτό κατά πλειοψηφία. 
Ερωτάται το Σώμα: Γίνεται δεκτό το άρθρο δεύτερο του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>:  Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο δεύτερο έγινε δεκτό κατά πλειοψηφία.
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.02.2012 Πράξης Υπουργικού Συμβουλίου (Α΄39), (Α΄188)» έγινε δεκτό επί της αρχής και επί των άρθρων κατά πλειοψηφία.  
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
   <Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=07aa7df4-484e-49a4-91e7-c8068a5afb40&quot; \t &quot;_blank">Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.2.2012 Πράξης Υπουργικού Συμβουλίου (Α΄ 39), (Α΄ 188)</a> »  έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ.155α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 13.10΄ λύεται η συνεδρίαση για αύριο ημέρα Πέμπτη 24 Ιανουαρίου 2013 και ώρα 9.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	28/1/2013 11:09:00 πμ	Από:	Σκότη Δέσποινα
Εκτυπώθηκε:	28/1/2013 11:07:00 πμ</body>
</html>