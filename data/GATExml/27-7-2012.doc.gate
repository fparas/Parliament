<html><head><meta name="cp:revision" content="2"><meta name="date" content="2012-08-01T09:20:00Z"><meta name="Company" content="OTS"><meta name="Keywords" content=""><meta name="meta:word-count" content="15125"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-08-01T07:39:00Z"><meta name="Word-Count" content="15125"><meta name="dcterms:created" content="2012-08-01T09:20:00Z"><meta name="dcterms:modified" content="2012-08-01T09:20:00Z"><meta name="Last-Modified" content="2012-08-01T09:20:00Z"><meta name="Last-Save-Date" content="2012-08-01T09:20:00Z"><meta name="meta:character-count" content="81678"><meta name="Template" content="Normal"><meta name="meta:save-date" content="2012-08-01T09:20:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-08-01T09:20:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-08-01T09:20:00Z"><meta name="Last-Printed" content="2012-08-01T07:39:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-08-01T09:20:00Z"><meta name="xmpTPg:NPages" content="1"><meta name="resourceName" content="27-7-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="81678"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ Θ΄
Παρασκευή  27 Ιουλίου 2012
ΘΕΜΑΤΑ
 
ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 30 Ιουλίου 2012, σελ. 
4. Συζήτηση επικαίρων ερωτήσεων:
   α) Προς τον Υπουργό Οικονομικών: 
      i) σχετικά με τον έλεγχο των καταθετών εξωτερικού, σελ. 
      ii) σχετικά με τη ρύθμιση των ληξιπρόθεσμων οφειλών προς το δημόσιο, σελ. 
  β) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων:
     i) σχετικά με την αντιμετώπιση των προβλημάτων των σωφρονιστικών καταστημάτων της χώρας, σελ. 
    ii) σχετικά με το ζήτημα της σύλληψης και κράτησης των οροθετικών γυναικών, σελ. 
     iii) σχετικά με τη στελέχωση του Γενικού Καταστήματος Κράτησης Νιγρίτας, σελ. 
  γ)Προς τον Υπουργό Εσωτερικών, σχετικά με τη λήψη μέτρων για δωρεάν ένταξη στους δημόσιους παιδικούς σταθμούς όλων των παιδιών, σελ. 
  δ) Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη δωρεάν παραχώρηση σταδίων των Αθηνών σε μουσουλμάνους για τη γιορτή του Ραμαζανίου, σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΟΜΙΛΗΤΕΣ
Επί των επικαίρων ερωτήσεων:
ΑΡΒΑΝΙΤΟΠΟΥΛΟΣ Κ. , σελ.
ΚΑΡΑΓΚΟΥΝΗΣ Κ. , σελ.
ΚΑΤΡΙΒΑΝΟΥ Β. , σελ.
ΚΕΓΚΕΡΟΓΛΟΥ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΛΑΓΟΣ Ι. , σελ.
ΜΑΥΡΑΓΑΝΗΣ Γ. , σελ.
ΠΑΝΑΓΙΩΤΑΡΟΣ Η. , σελ.
ΠΑΦΙΛΗΣ Α. , σελ.
ΣΤΥΛΙΑΝΙΔΗΣ Ε. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  Θ΄
Παρασκευή 27 Ιουλίου 2012
Αθήνα, σήμερα στις 27 Ιουλίου 2012, ημέρα Παρασκευή και ώρα 10.05΄ συνήλθε στην αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 33/24-7-2012 επίκαιρη ερώτηση πρώτου κύκλου του Βουλευτή του Συνασπισμού της Ριζοσπαστικής Αριστεράς-Ενωτικού Κοινωνικού Μετώπου κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις περικοπές των προνοιακών–κοινωνικών επιδομάτων δεν συζητείται λόγω κωλύματος Υπουργού και διαγράφεται.
Θα συζητηθεί η δεύτερη με αριθμό 45/24-7-2012 επίκαιρη ερώτηση πρώτου κύκλου του Βουλευτή του Πανελληνίου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τον έλεγχο των καταθετών εξωτερικού.
Στην επίκαιρη ερώτηση του κ. Κεγκέρογλου θα απαντήσει ο Υφυπουργός Οικονομικών κ. Γεώργιος Μαυραγάνης.
Το λόγο έχει ο κ. Βασίλειος Κεγκέρογλου για δύο λεπτά, προκειμένου να αναπτύξει το θέμα της ερώτησής του.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε. 
Κύριε Υπουργέ, τα δύο τελευταία χρόνια η μεγάλη πλειοψηφία των πολιτών έχει συνεισφέρει ακόμη και πάνω από τις δυνάμεις της στη μεγάλη προσπάθεια που γίνεται για την έξοδο της χώρας από την κρίση. 
Αυτές τις ημέρες γίνεται συζήτηση και δημοσιοποιείται μέρος τουλάχιστον της συζήτησης που αφορά τη δημοσιονομική προσαρμογή με τα 11,5 δισεκατομμύρια για τα επόμενα χρόνια. Όλα αυτά τα οποία ακούμε δεν φαίνεται να έχουν το στοιχείο της δίκαιης κατανομής των βαρών. Πάλι ακούμε για συντάξεις, επιδόματα και όλα αυτά που αφορούν τα χαμηλά ή έστω τα μεσαία εισοδήματα. 
Υπάρχει το μεγάλο ζήτημα που έχει να κάνει με τις καταθέσεις εξωτερικού. Το Υπουργείο Οικονομικών έχει στη διάθεσή του όλα τα στοιχεία -μετά από τους νόμους που ψηφίσαμε, έχει αρθεί και το τραπεζικό απόρρητο- για όλους αυτούς που έχουν μεταφέρει τις καταθέσεις τους στο εξωτερικό.
Η ερώτησή μου, λοιπόν, αφορά τον έλεγχο νομιμότητας αυτών των χρημάτων, με την έννοια της υποχρέωσης δήλωσης, της υποχρέωσης φορολόγησης, της διασταύρωσης των στοιχείων με πιθανές οφειλές στο δημόσιο, αλλά και τρόπους ούτως ώστε αυτά τα χρήματα να επιστρέψουν στη χώρα μας.
Μέρος αυτών των κεφαλαίων θα ήταν αρκετό, ούτως ώστε να έχουμε την απαραίτητη ρευστότητα στο τραπεζικό σύστημα και στην οικονομία για την αντιμετώπιση της ύφεσης και της ανεργίας. 
Έτσι, λοιπόν, θεωρώ ότι αυτό το τεράστιο θέμα δεν μπορεί συνεχώς να παραπέμπεται στο μέλλον. Είχαμε καταθέσει πρόταση νόμου το μήνα Μάρτιο, αλλά η πίεση, η προεκλογική περίοδος δεν ευνόησαν, ούτως ώστε αυτή να συζητηθεί στη Βουλή. Θεωρώ ότι τώρα, παράλληλα με τα μέτρα προσαρμογής ή μάλλον και πέρα από τα μέτρα προσαρμογής, θα πρέπει άμεσα να δούμε το ζήτημα της διασταύρωσης των στοιχείων που αφορούν τις καταθέσεις εξωτερικού σε σχέση και με τη νομιμότητα προέλευσης, τη φορολόγηση, αλλά και σε σχέση με τις οφειλές στο δημόσιο. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υφυπουργός Οικονομικών κ. Μαυραγάνης έχει το λόγο για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα να απαντήσω στον κύριο Βουλευτή ότι με την απόφαση 1177/23-8-2011 του Υπουργείου Οικονομικών ορίστηκε ότι τα πιστωτικά ιδρύματα, συμπεριλαμβανομένου και των υποκαταστημάτων αλλοδαπών πιστωτικών ιδρυμάτων, τα χρηματοδοτικά ιδρύματα, τα ιδρύματα πληρωμών που λειτουργούν στην Ελλάδα και τα Ελληνικά Ταχυδρομεία υποχρεούνται να διαβιβάζουν στη Γενική Γραμματεία Πληροφοριακών Συστημάτων του Υπουργείου Οικονομικών στοιχεία που αφορούν σε μεταφορές πίστωσης, άμεσες χρεώσεις, τραπεζικές επιταγές πελατών για μεταφορά κεφαλαίων στο εξωτερικό. 
Συνεπώς, με βάση αυτά τα στοιχεία το Υπουργείο Οικονομικών θα ελέγξει τις περιπτώσεις όπου το ύψος των κεφαλαίων που διακινηθήκαν στο εξωτερικό υπερβαίνει αθροιστικά  το ποσό  των 100.000 ανά πρόσωπο κατ’ έτος, ανεξάρτητα του αριθμού των ιδρυμάτων μέσω των οποίων διακινήθηκαν τα εμβάσματα. 
Αυτές οι διατάξεις που προανέφερα είναι ένα πρώτο βήμα στην προσπάθεια να διαπιστωθεί γενικά η εκροή κεφαλαίων στο εξωτερικό και να αντιμετωπιστεί το πρόβλημα της φοροδιαφυγής. 
Περαιτέρω, θα πρέπει να σημειώσω ότι με διατάξεις του άρθρου 18 του ν. 3842 όπως ισχύουν ορίζεται ότι τα φυσικά ή νομικά πρόσωπα που υπόκεινται  σε φόρο εισοδήματος θα μπορούσαν να μεταφέρουν ή να δηλώσουν μέχρι τις 30 Σεπτεμβρίου 2011 κεφάλαια, για τα οποία συνέτρεχε είτε υποχρέωση δήλωσής τους είτε υποχρέωση καταβολής φόρου, σύμφωνα με τις εκάστοτε ισχύουσες διατάξεις, στην ημεδαπή και τα οποία βρίσκονται στην αλλοδαπή ή σε προθεσμιακό λογαριασμό κατάθεσης στην Ελλάδα διάρκειας τουλάχιστον ενός έτους, εφόσον κατέβαλαν φόρο με συντελεστή 8% της αξίας των καταθέσεων που μετέφεραν. 
Οι ανωτέρω διατάξεις έληξαν στις 30 Σεπτεμβρίου και δεν δόθηκε περαιτέρω δυνατότητα μεταφοράς κεφαλαίων στην Ελλάδα με τη χορήγηση σχετικών κινήτρων, πλην όμως θα πρέπει να επισημανθεί ότι το Υπουργείο Οικονομικών ήδη διερευνά τρόπους επαναπατρισμού κεφαλαίων, ένας εκ των οποίων είναι στο πνεύμα της προτάσεως νόμου που καταθέσατε για αυτοτελή φορολόγηση και σε κάθε περίπτωση θα υπάρξει και αυτός ο έλεγχος που σας ανέφερα για αυτούς οι οποίοι έχουν στείλει κεφάλαια στο εξωτερικό. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό. 
Ο κ. Κεγκέρογλου έχει το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Νομίζω ότι έχει γίνει πλέον συνείδηση όλων ότι η αντιμετώπιση του δημοσιονομικού προβλήματος δεν μπορεί εσαεί να στηρίζεται μόνο σε περιορισμό δαπανών. Θα πρέπει, ασφαλώς, το ζήτημα των εσόδων, που συνδέεται άμεσα με την αντιμετώπιση της ύφεσης και την επανεκκίνηση της οικονομίας, να είναι πρώτη προτεραιότητα. Μόνο έτσι θα δούμε να αντιμετωπίζεται και το συγγενές πρόβλημα της ύφεσης που είναι η ανεργία. 
Ο έλεγχος του «πόθεν έσχες» για τους καταθέτες εξωτερικού είναι πάρα πολύ σημαντικό ζήτημα. Εκτός του ότι αφορά τεράστια κεφάλαια, εκτός του ότι υπάρχουν τα στοιχεία, εκτός του ότι αφορά ένα μεγάλο διάστημα μέχρι τώρα, δηλαδή από το 2001 και μετά που δεν έχει υπάρξει ακόμα παραγραφή -και επισημαίνω ότι πρέπει να υπάρξει παράταση του δικαιώματος του δημοσίου που λήγει στις 31/12/2012 και να πάει τουλάχιστον μέχρι το 2015, ούτως ώστε να ελέγξει όλα τα στοιχεία από το 2001 μέχρι σήμερα. Εκτός όλων αυτών, νομίζω ότι η επιστροφή των χρημάτων στη χώρα μας θα καλύψει μεγάλο κενό από αυτό που υπάρχει σήμερα και ονομάζεται έλλειψη ρευστότητας, έλλειψη κεφαλαίων.
Η φοροδιαφυγή είναι ενδεχόμενη. Για να το ξεκαθαρίσουμε, δεν μπορούμε να πούμε ότι όλα τα κεφάλαια που έχουν πάει στο εξωτερικό ως καταθέσεις δεν έχουν φορολογηθεί. Το πρώτο ζήτημα, της επιστροφής των χρημάτων, αφορά το σύνολο και μακάρι να υπάρξουν κίνητρα τα οποία θα οδηγήσουν σε αυτό. Πρέπει να υπάρξουν και αντικίνητρα για να μη φεύγουν στο εξωτερικό. 
Πώς συνδυάζονται τώρα αυτά τα δύο; Βεβαίως, δεν μπορεί κατά την άποψή μου να γίνει από το μηχανισμό ο οποίος υπάρχει. Πρέπει, πρώτον, να συγκροτηθεί ευέλικτος και αποτελεσματικός, απλός μηχανισμός για τον έλεγχο και τη διασταύρωση των στοιχείων που αφορούν τις καταθέσεις εξωτερικού. Μόνο για αυτό το σκοπό. 
Το δεύτερο είναι η παράταση, στην οποία αναφέρθηκα, ούτως ώστε να έχει το δικαίωμα το δημόσιο να ελέγξει και την υποχρέωση δήλωσης, αλλά και την υποχρέωση φορολόγησης. Πρέπει να δοθεί εύλογο διάστημα ενός μηνός ή δύο μηνών από την ώρα που θα κληθεί ο φορολογούμενος και καταθέτης με αυτοτελή φορολόγηση, όπως αναφερθήκατε κι εσείς, όπως λέμε στην πρότασή μας, χωρίς πρόστιμα και προσαυξήσεις, να φέρει τα κεφάλαιά του στη χώρα. Ειδάλλως, και μετά την εκπνοή της προθεσμίας του εύλογου χρόνου, όλα τα αδήλωτα εισοδήματα να φορολογηθούν με τον ανώτερο συντελεστή, όπως ίσχυσε αυτός και ισχύει για το 2011, του 45% συν τις προσαυξήσεις και τα πρόστιμα. 
Δεν υπάρχει άλλος τρόπος προκειμένου όλο αυτό, που φαίνεται να είναι γκρίζο και αφορά τη μεταφορά χρημάτων στο εξωτερικό, να ελεγχθεί και να δώσει όχι απλά το αίσθημα της δικαιοσύνης στους πολίτες που υπόκεινται στις περικοπές και στις μειώσεις του εισοδήματος, αλλά να μας δώσει και ουσιαστικό αποτέλεσμα.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Θα ήθελα να σας πω ότι καλή είναι η περικοπή και η συμβολική κίνηση και τα 1.400 ευρώ του Πρωθυπουργού, αλλά να μην φτάσουμε στο λαϊκισμό ότι αυτό είναι το πρόβλημα, τα 1.400 ευρώ του Πρωθυπουργού. Είναι κοροϊδία. Θα πρέπει να πληρώσουν και οι έχοντες και οι κατέχοντες. Αυτό θα σημάνει μια δίκαιη κατανομή των βαρών. Ξεκινήστε από τα μεγάλα ποσά που έχουν φύγει στο εξωτερικό. Ξεκινήστε από το 1.000.000 ευρώ και πάνω. 
Το αποτέλεσμα των πρώτων ελέγχων θα δείτε ότι θα δείξει ότι είμαστε στη σωστή κατεύθυνση και ότι μπορούμε να φέρουμε αποτέλεσμα αν κινηθούμε και σε αυτό το επίπεδο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Κεγκέρογλου. 
Το λόγο έχει ο Υφυπουργός Οικονομικών κ. Μαυραγάνης για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Βουλευτά, χαίρομαι πάρα πολύ με τις παρατηρήσεις σας και θα χαιρόμουν ακόμη περισσότερο αν αυτά είχαν γίνει τα τελευταία χρόνια. Γιατί τουλάχιστον εγώ δεν είμαι στην πολιτική, αλλά θα χαιρόμουν να έβρισκα έτοιμο ένα έργο να το προχωρήσω. Δυστυχώς, δεν έχει γίνει τίποτα και το ξέρετε όλοι εδώ μέσα.
Μιλήσατε για αντικίνητρα. Δεν μπορούμε να θέσουμε αντικίνητρα, γιατί μας το απαγορεύει η Αρχή της Ελευθερίας Κίνησης Κεφαλαίων, που είναι Αρχή μέσα από τις συνθήκες της Ευρωπαϊκής Ένωσης. 
Μιλήσατε για παράταση παραγραφής. Βεβαίως είναι δύσκολη η κατάσταση με το μηχανισμό του Υπουργείου Οικονομικών που έχει τόσες ανέλεγκτες χρήσεις, όμως, θα πρέπει να το δούμε, συμφωνώ, αλλά κάποτε θα πρέπει να τελειώσει και αυτή η αναξιοπιστία στη σχέση πολίτη-κράτους και κράτους-πολίτη. Δηλαδή, δεν μπορεί να υπάρχει ένας νόμος που να λέει ότι η παραγραφή είναι σε πέντε χρόνια ή σε δέκα, για ειδικές περιπτώσεις και το δημόσιο να την κάνει πέντε, από πέντε δέκα και από δέκα είκοσι. Κάποτε πρέπει να έχουμε ένα κράτος δικαίου σε αυτόν τον τόπο.
Το τρίτο είναι ότι με βάση το περιουσιολόγιο που θα καταρτιστεί το 2013, θα κοιτάξουμε ακριβώς να αποκαλύψουμε περιπτώσεις που κάποιος δεν έχει δηλώσει το εισόδημα και δεν δικαιολογείται η περιουσία του από αυτό που έχει δηλώσει.
Στην κατεύθυνση αυτή είναι και η πρόταση που είχατε κάνει. Αλλά και στις προγραμματικές δηλώσεις ο Πρωθυπουργός είχε πει και το διαβάζω ακριβώς το σχετικό χωρίο: « Με ειδική νομοθετική ρύθμιση όσοι δεν δήλωσαν έσοδα που αποδεικνύονται από την απόκτηση περιουσιακών στοιχείων στην Ελλάδα ή στο εξωτερικό, θα έχουν μια τελευταία ευκαιρία να δηλώσουν και να φορολογηθούν. Όσοι δεν το κάνουν, θα έχουν κυρώσεις. Και όσοι απλώς απέσυραν καταθέσεις που απέκτησαν από δηλωθέντα εισοδήματα στο παρελθόν, θα μπορέσουν να τις επιστρέψουν χωρίς κανένα πρόβλημα». Αυτό κινείται στο πνεύμα που είπατε, δηλαδή να δοθεί μια ευκαιρία να πληρώσουν. Από εκεί και πέρα όμως περιουσιολόγιο, αυστηρές ποινές και έλεγχος. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 30 Ιουλίου 2012.
Α.&#160;ΕΠΙΚΑΙΡΕΣ ΕΡΩΤΗΣΕΙΣ &#160;Πρώτου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 34/24-7-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την ιδιωτικοποίηση της Αγροτικής Τράπεζας της Ελλάδας και τις επιπτώσεις στην Αγροτική Οικονομία. &#160;&#160;&#160;
&#160;2. Η με αριθμό 17/23-7-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ Θεοδώρας Τζάκρη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αλλαγή έδρας της ΙΖ΄ Εφορείας Αρχαιοτήτων.
&#160;3. Η με αριθμό 32/24-7-2012 επίκαιρη ερώτηση της Βουλευτού των Ανεξάρτητων Ελλήνων κυρίας Τσαμπίκας (Μίκας) Ιατρίδη &#160;προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάγκη ομαλής λειτουργίας του αρχαιολογικού χώρου του Παλατιού των Ιπποτών στη Ρόδο.
4. Η με αριθμό 41/24-7-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εξωτερικών, σχετικά με την επίσημη θέση της Ελλάδας για την ονομασία των Σκοπίων. 
&#160;5. Η με αριθμό 43/24-7-2012 επίκαιρη ερώτηση της Βουλευτού της Δημοκρατικής Αριστεράς κ. Ασημίνας Ξηροτύρη προς τον Υπουργό Οικονομικών, σχετικά με την επεξεργασία των δεδομένων εμβασμάτων εξωτερικού και τις αντίστοιχες ενέργειες φορολόγησής τους.
&#160;6. Η με αριθμό 38/24-7-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Δημόσιας Τάξης και Προστασίας του Πολίτη και Αγροτικής Ανάπτυξης και Τροφίμων, σχετικά με την αντιμετώπιση των προβλημάτων από την πυρκαγιά σε χωριά του Δήμου Κισσάμου Χανίων.
&#160;Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφος 4 του Κανονισμού της Βουλής)
&#160;1. Η με αριθμό 36/24-7-2012 επίκαιρη ερώτηση της Βουλευτού του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κυρίας Χαρούλας Καφαντάρη προς τους Υπουργούς Περιβάλλοντος, Ενέργειας και Κλιματικής Αλλαγής και Υγείας,&#160;&#160;σχετικά με τη λήψη μέτρων ενημέρωσης των πολιτών σε συμβάντα ατμοσφαιρικής ρύπανσης. 
&#160;2. Η με αριθμό 42/24-7-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Εσωτερικών, &#160;σχετικά με τη μείωση των δαπανών για τη χρηματοδότηση των πολιτικών κομμάτων.
&#160;3. Η με αριθμό 44/24-7-2012 επίκαιρη ερώτηση του Βουλευτή της Δημοκρατικής Αριστεράς κ. Παρίση Μουτσινά προς τον Υπουργό Αγροτικής Ανάπτυξης και Τροφίμων, σχετικά με την καταβολή εξισωτικής αποζημίωσης και την επιστροφή του Ειδικού Φόρου Κατανάλωσης Πετρελαίου.
Θα συζητηθεί η τρίτη με αριθμό 30/24-7-2012 επίκαιρη ερώτηση πρώτου κύκλου του Βουλευτή των Ανεξαρτήτων Ελλήνων κ. Τέρενς-Νικολάου Κουίκ προς τον Υπουργό Οικονομικών, σχετικά με τη ρύθμιση των ληξιπρόθεσμων οφειλών προς το δημόσιο. 
Το λόγο έχει ο κ. Κουίκ για να αναπτύξει το θέμα της επίκαιρης ερώτησής τους.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ ΝΙΚΟΛΑΟΣ ΚΟΥΙΚ</Parlmember>: Ευχαριστώ, κύριε Πρόεδρε.
Κύριε Υπουργέ, ναι, δεν είστε πολιτικός. Εμφανίζεστε όμως στην Κυβέρνηση ως τεχνοκράτης και ελπίζω, αν μη τι άλλο, να έχετε τη λογική ενός τεχνοκράτη ο οποίος ξέρει τι γίνεται αυτήν τη στιγμή στην αγορά και όχι ενός πολιτικού προσκυνημένου σε μια τρόικα η οποία σας υπαγορεύει τι να κάνετε. 
Προηγουμένως είπατε ότι «θα σκύψω, για να ακούγομαι». Το κακό είναι ότι έχετε σκύψει τόσο πολύ ως Κυβέρνηση και ως συμπολίτευση ώστε αυτήν τη στιγμή δεν έχει μείνει τίποτε όρθιο στην Ελλάδα. Πόσο καιρό έχετε να περπατήσετε στην αγορά; Έχετε μπει σε ένα μαγαζάκι να δείτε τι χρωστάει από ληξιπρόθεσμα ο εμποράκος ή το φυσικό πρόσωπο ή ο συνταξιούχος; 
Ακούω κουβέντες για το νέο τσουνάμι που έρχεται των φορολογικών σημειωμάτων ή των εκκαθαριστικών, ότι θα κάνουμε έξι, θα κάνουμε εννιά, θα κάνουμε διμηνιαίες, θα κάνουμε μηνιαίες. Κανείς δεν μιλάει όμως γι’ αυτούς οι οποίοι έχουν βάλει το πιστόλι στον κρόταφο, που έχουν κρεμαστεί με σχοινί, που έχουν πέσει από το μπαλκόνι γιατί έχουν τα ληξιπρόθεσμα. Κανείς δεν μιλάει για αυτούς οι οποίοι δεν είναι τα λαμόγια που λέει ο λαός, δηλαδή οι μεγαλοοφειλέτες, οι μεγαλοφοροφυγάδες, που έστειλαν τα λεφτά τους στο εξωτερικό ή τα έχουν κρύψει σε offshore. Αναφερόμαστε σε σχεδόν ένα εκατομμύριο Έλληνες συμπολίτες μας οι οποίοι μέχρι πέρυσι ή πρόπερσι ήταν ειλικρινείς φορολογούμενοι αλλά που εσείς ο μνημονιακοί τους κάνατε δυστυχώς «απατεώνες» φορολογούμενους. 
Τα βάρη είναι τεράστια, κύριε Υπουργέ. Ανεργία, κλείσιμο επιχειρήσεων, ΦΠΑ. Κρατήστε τον εκεί ψηλά, στο 23% να τον καμαρώνετε. Ο Τούρκος παίζει με 8% και εμείς στα τουριστικά το έχουμε στα 23%. Κρατήστε τον εκεί να τον καμαρώνετε. 
Εμείς ως Ανεξάρτητοι Έλληνες είχαμε προτείνει προεκλογικά το Εθνικό Ταμείο Οφειλετών του δημοσίου. Θα σας παρακαλέσω πάρα πολύ στον πολύτιμο χρόνο σας να μπείτε στον κόπο να διαβάσετε στην επίσημη ιστοσελίδα την πρότασή μας. Η πρόταση όμως αυτή ξέρετε κάτι; Δεν θέλει τοκογλύφους και Μπαρόζο, που ήρθε χθες για να μας πει «κάντε αυτά που συμφωνήσαμε». 
Και ερωτώ, κύριε Υπουργέ -απλά πράγματα- αν μέσα σε όλο αυτό τον ορυμαγδό προτίθεστε να αποφασίσετε σε άμεση –μη μου λέτε για το 2013 όπως ακούω να διαρρέεται- ρύθμιση των ληξιπρόθεσμων οφειλών με τουλάχιστον εξήντα δόσεις που ζητούν οι άνθρωποι της αγοράς, οι φοροτεχνικοί, οι εφοριακοί. Και βεβαίως, να πείτε αν θα συνεχίσετε την πολιτική του να κάνετε αυτό που σας υπαγορεύει η τρόικα και ο κάθε οικονομικός δολοφόνος –εντός ή εκτός εισαγωγικών- που λέγεται Τόμσεν ή αν θα κάνετε αυτό που επιτάσσει η λογική της αγοράς, του «μάζευε και ας είναι ρώγες». Γιατί αυτήν τη στιγμή το μόνο που μαζεύετε είναι πτώματα απ’ τα μπαλκόνια, κύριε Υπουργέ!
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Το λόγο έχει ο κ.  Γιώργος Μαυραγάνης Υφυπουργός Οικονομικών για τρία λεπτά να απαντήσει στον κύριο Βουλευτή.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Βουλευτά, άκουσα προσεκτικά τα όσα είπατε και πριν περάσω στην ουσία της απαντήσεως, θα ήθελα να σας πω δύο πράγματα.
Πρώτον, δεν σταμάτησα να κυκλοφορώ στην αγορά ούτε σταμάτησα να πηγαίνω στο μικρό μαγαζάκι και δεν θα σταματήσω. Και όταν φύγω και από εδώ δεν θα σταματήσω, να είστε σίγουρος. 
Δεύτερον, θα ήθελα να είστε λίγο πιο προσεκτικός στις εκφράσεις περί πατριωτισμού. Νομίζω ότι δεν το νιώθουμε με τον ίδιο τρόπο. Είμαστε όλοι πατριώτες και δεν μπορούμε να ξεχωρίζουμε περιπτώσεις. Προσωπικά έχω μεγάλη ευαισθησία σ’ αυτό το θέμα. Η πατρίδα και η σημαία για μένα είναι πολύ σημαντικά πράγματα! 
Επί της ουσίας τώρα. Με το σημερινό καθεστώς υπάρχουν κάποιες διευκολύνσεις και κάποιες δόσεις. Θα σας τις εξηγήσω. Υπάρχει η παράταση που έχει δοθεί μέχρι 31 Ιουλίου και ρυθμίζει ληξιπρόθεσμες οφειλές με όριο υπαγωγής 10.000 έως 75.000 ευρώ. Εκεί υπάρχει ένα θέμα. Το ξέρουμε, μας το έχουν πει, το βρήκαμε. Απλώς παρατείναμε ένα καθεστώς. Ξέρω ότι οι επιχειρήσεις αλλά και τα φυσικά πρόσωπα θέλουν παραπάνω δόσεις.
Δεύτερον, υπάρχει ο ν. 3888/2010 που ρυθμίζονται τα βεβαιωμένα κατά ΚΕΔΕ χρέη στις ΔΟΥ σε μηνιαίες δόσεις με έκπτωση, προσαυξήσεις εκπρόθεσμης καταβολής ανάλογα με τον αριθμό των δόσεων, που μπορεί να πάει μέχρι τις είκοσι τέσσερις δόσεις. Υπάρχει και η δυνατότητα στους οικονομικά αδύναμους οφειλέτες του δημοσίου να ζητήσουν με αίτησή τους στην αρμόδια ΔΟΥ διευκόλυνση τμηματικής καταβολής βεβαιωμένων και ληξιπρόθεσμων οφειλών τους, σύμφωνα με τις διατάξεις του ν. 2648/1998 όπως ισχύουν, ανεξαρτήτως από την ημερομηνία βεβαίωσης αυτών και η οποία υπό προϋποθέσεις μπορεί να φτάσει μέχρι τις σαράντα οκτώ δόσεις.
Υπάρχει ένα θέμα. Το ξέρω και σας το είπα. Για να μπορέσουμε να φτάσουμε σε μία απόφαση, πρέπει να δούμε και τον αριθμό δηλώσεων, τα προϋπολογισμένα έσοδα που υπάρχουν με τις δηλώσεις των φυσικών προσώπων. Φυσικά αυτά που διαβάζετε δεν προέρχονται από το Υπουργείο Οικονομικών. Υπάρχουν σκέψεις και σχέδια. Το έχω πει, πως μόλις είναι κάτι ανακοινώσιμο, θα ανακοινωθεί αμέσως.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υπουργό.
Το λόγο έχει ο κ. Κουίκ για τρία λεπτά.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κύριε Υπουργέ, αυτό είναι το κακό. Σχέδια υπάρχουν και όταν υπάρχουν, θα ανακοινωθούν. Όταν όμως την άλλη εβδομάδα σας στείλει κάποια οικογένεια το μπιλιέτο για την κηδεία κάποιου που έχει αυτοκτονήσει από τα χρέη, δεν θα τους πείτε ότι σχέδια υπήρχαν. 
Θα σας παρακαλέσω -επειδή δεν αμφισβητώ ότι είστε ο άνθρωπος που κυκλοφορεί- τη Δευτέρα κιόλας να μου δώσετε μία ώρα για να περπατήσουμε μαζί τον πεζόδρομο της Αιόλου. Να πούμε «από εδώ είναι ο Υφυπουργός Οικονομικών, από την άλλη ένας Βουλευτής των Ανεξάρτητων, τι έχετε να μας πείτε;». Να ακούσουμε τι έχουν να μας πουν. Να ακούσουμε χωρίς κάμερες, μόνο οι δυο μας.
Επίσης, το να μιλάμε περί πατριωτισμού, ναι, είναι ένα αιτούμενο. Το να το αποδεικνύουμε είναι ένα άλλο αιτούμενο. Μέχρι στιγμής, επιτρέψτε μου να σας πω ότι το μνημόνιο δεν νομίζω ότι διακατέχεται τόσο πολύ από φιλοπατριωτικά, φιλοεθνικά, φιλοελληνικά συναισθήματα. Πιο πολύ εξυπηρετεί τους τοκογλύφους που μας δίνουν από την μία πλευρά τα λεφτά και από την άλλη τα παίρνουν.
Κύριε Υπουργέ, είπατε στρογγυλοποιημένα το θέμα των ρυθμίσεων που ισχύουν μέχρι σήμερα, οι είκοσι τέσσερις δόσεις μέχρι 75.000 για τις επιχειρήσεις και μέχρι 10.000 για τα φυσικά πρόσωπα. Γι’ αυτά έχετε ψηφίσει εξήντα δόσεις και από εκεί και πάνω τις είκοσι τέσσερις. 
Αποκρύψατε όμως το αίσχος του ελληνικού Κοινοβουλίου. Ιανουάριο μήνα ο σημερινός συγκυβερνών Ευάγγελος Βενιζέλος, ως Υπουργός Οικονομικών, έφερε εδώ στη Βουλή των Ελλήνων μέσα στο πολυνομοσχέδιο διάταξη που προέβλεπε εξήντα δόσεις για όλους, ναι ή όχι; Το ψήφισε η Βουλή και πήρε ΦΕΚ στις 2 Φεβρουαρίου.
Παρακαλώ: Μαρτυρίες από τους τότε τομεάρχες της Νέας Δημοκρατίας και το τότε επιτελείο του Υπουργείου Οικονομικών, Παντελής Οικονόμου, Ευάγγελος Βενιζέλος και όποιοι άλλοι ήταν. Την άλλη μέρα πήρε ο Τόμσεν με το χέρι να φωνάζει: «Ποιος σας είπε να κάνετε αυτήν τη ρύθμιση;». Το γνωρίζετε, φαντάζομαι, αυτό. Και έφτασε στο έσχατο σημείο η Βουλή των Ελλήνων με εντολή του Τόμσεν να πάρει πίσω την ψήφο, την υπογραφή της, την απόφασή της. Και τι έγινε, κύριε Υπουργέ; Έγινε αυτή η ρύθμιση που είπατε, η οποία τι έκανε; Μία τρύπα στο νερό. 
Δεν μπορεί κανείς. Δεν είναι ηλίθιοι οι λογιστές που φωνάζουν ή οι οικονομολόγοι που φωνάζουν «εξήντα δόσεις και πάνω χωρίς πλαφόν, χωρίς τίποτα». Κάντε το! Μάλιστα εμείς στην εθνική μας αντιπρόταση λέμε μέχρι 3.000.000 να είναι το ποσό και να μην το ξεπερνάει. Κάντε το, τώρα όμως! Μην περιμένετε τα σχέδια και το πότε θα σας έρθουν τα εκκαθαριστικά κ.λπ.. Τότε θα έχει τελειώσει. Δηλαδή από την 1η Αυγούστου, κύριε Υπουργέ, αντί ο άλλος να κάθεται σπίτι του θα τον δείτε να κάθεται σε ένα κελί μέσα. Αυτό  θέλετε; Είστε άνθρωπος της αγοράς. Έχετε κάνει στη «DELOTTE» έχετε ένα πλούσιο βιογραφικό σημείωμα και τα ξέρετε αυτά τα πράγματα. Πείτε επιτέλους ένα «όχι» στον Τόμσεν. Πείτε του ότι δεν έχει δικαίωμα να κλείσει στη φυλακή. Δεν μπορεί να λέει: «Υποθηκεύστε το σπίτι του».»
Εγώ θα σας διαβάσω ένα μήνυμα, το οποίο τότε, τον Ιανουάριο, είχα στείλει σε έναν από τους πέντε που σας ανέφερα: «Συγχαρητήρια για τα παντελόνια που φοράτε. Κλείστε τη μισή Ελλάδα στη φυλακή, καταπίνοντας απόφαση για τα ληξιπρόθεσμα που ψηφίσατε πριν ένα μήνα και πήρε ΦΕΚ. Μπράβο. Υπογραφή: Τέρενς», τότε που ακόμα δημοσιογραφούσα. Ποτέ δεν μου απάντησε. Απάντησαν εκείνοι όμως οι οποίοι έχουν μπει στη φυλακή, έχουν αυτοκτονήσει και σας κοιτούν στα μάτια και σας παρακαλάνε. Κάντε κάτι χωρίς επίπεδα πλαφόν. Κάντε κάτι από το μηδέν μέχρι εκεί που πρέπει να πάτε. Δώστε τα τώρα. Φέρτε το. 
Μπορείτε, κύριε Υπουργέ. Πιστεύω ότι εσείς μπορείτε να το κάνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Κουίκ. Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΝΗΣ</Parlmember> (Υφυπουργός Οικονομικών): Κύριε Βουλευτά, κατ’ αρχάς είμαι στη διάθεσή σας να πάμε να περπατήσουμε όποτε θέλετε και θα σας καλέσω να πάμε. Δεν θα καλέσουμε τα κανάλια όμως, γιατί δεν μου αρέσουν τα κανάλια. Εννοώ δηλαδή ότι δεν μου αρέσει η δημοσιότητα, δεν είμαι άνθρωπος της δημοσιότητας. 
Υπάρχουν διάφορα καθεστώτα. Συμφωνώ και εγώ ότι πρέπει να δούμε το θέμα. Εννοώ καθεστώτα που φτάνουν μερικές δόσεις, όχι στον αριθμό που είπατε. Έχω όμως και εγώ δει το πρόβλημα. Μου το έχουν θέσει πάρα πολλοί. Για τα ληξιπρόθεσμα και τη φυλακή που είπατε, έχετε δίκιο και το είπα και στις προγραμματικές δηλώσεις της Κυβέρνησης.  Πρέπει να διαχωρίσουμε το αδίκημα της φοροδιαφυγής γι’ αυτούς που συστηματικά φοροδιαφεύγουν από ένα ποσό μεγάλο και το αδίκημα των χρεών προς το δημόσιο. Αυτό δεν μπορεί, κατά την άποψή μου, να οδηγεί σε φυλάκιση. Έχω συνεννοηθεί και με τον Υπουργό Δικαιοσύνης να αλλάξουμε το καθεστώς. Να είστε σίγουρος ότι τα θέματα τα οποία έχετε θέσει είναι θέματα τα οποία τα έχουμε εξετάσει και πολύ σύντομα θα έχουμε τις ανακοινώσεις. Περιμένετε.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε τον κύριο Υπουργό. 
Εισερχόμεθα στην τέταρτη με αριθμό 39/24-7-2012 επίκαιρη ερώτηση πρώτου κύκλου του Βουλευτή  του Λαϊκού Συνδέσμου-Χρυσή Αυγή κ. Ιωάννη Λαγού προς τον Υπουργό Δικαιοσύνης Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων των σωφρονιστικών καταστημάτων της χώρας. 
Ο κύριος Βουλευτής έχει το λόγο για δύο λεπτά για να αναπτύξει την επίκαιρη ερώτησή του.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κύριε Υπουργέ, θα γνωρίζετε πολύ καλά και εσείς, όπως και όλοι μας άλλωστε, ότι το σωφρονιστικό σύστημα της χώρας μας νοσεί βαθύτατα και δεν είναι άλλωστε και το μόνο. Ένα από τα βασικά χαρακτηριστικά και ένα από τα βασικά προβλήματα που υπάρχουν είναι ο υπερπληθυσμός στα σωφρονιστικά ιδρύματα. Δεν είναι τυχαίο ότι αυτήν τη στιγμή μιλάμε για γύρω στις δωδεκάμισι χιλιάδες κρατουμένους σε ιδρύματα τα οποία μπορούν να καλύψουν μόνο μέχρι οκτώμισι με εννέα χιλιάδες κόσμο. Μάλιστα σε μερικά από τα σωφρονιστικά ιδρύματα, όπως στον Κορυδαλλό, στα Ιωάννινα, στη Λάρισα, το ποσοστό αυτό πηγαίνει στο 150% με 200%.
Καταλαβαίνετε πολύ καλά ότι έτσι δεν μπορούν να υπάρξουν οι στοιχειώδεις κανόνες διαβίωσης ούτε για τους κρατούμενους και φυσικά ούτε για τους εργαζόμενους που είναι εκεί, οι οποίοι περνάνε πάρα πολύ δύσκολες στιγμές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι χαρακτηριστικό ότι ενώ ο νόμος προβλέπει ότι οι σωφρονιστικοί υπάλληλοι πρέπει να εργάζονται πέντε ημέρες και να έχουν δυο ημέρες ρεπό, εδώ κατά παράβαση του νόμου εργάζονται δεκατρείς και δεκατέσσερις ημέρες συνεχόμενα χωρίς να παίρνουν ούτε ένα ρεπό. Πώς μπορούν να εκτελέσουν τα καθήκοντά τους αυτοί οι άνθρωποι; Πώς θα μπορέσουν εάν συμβεί κάτι να εκτελέσουν αυτό που πρέπει να εκτελέσουν; Εκτός και αν ψάχνουμε πλέον για αποδιοπομπαίους τράγους, ώστε στην περίπτωση που κάτι συμβεί να είναι εύκολος στόχος. 
Επίσης, δεν είναι τυχαίο ότι οι προσλήψεις που γίνονται στη συγκεκριμένη υπηρεσία είναι απειροελάχιστες, έχουν να γίνουν συγκεκριμένα από το 2009 και ο αριθμός που είχε προσληφθεί τότε ήταν εκατόν σαράντα τέσσερα άτομα για τριάντα πέντε περίπου σωφρονιστικά ιδρύματα. Στις δε Φυλακές Κορυδαλλού ο αριθμός αυτός ήταν είκοσι ατόμων. Η κατάσταση είναι πραγματικά τραγική. Συν το γεγονός ότι με τη γνωστή ρουσφετολογία που υπάρχει απ’ όλες τις κυβερνήσεις μέχρι τώρα, πολλοί απ’ αυτούς που μπαίνουν μέσα για να εργαστούν ως σωφρονιστικοί υπάλληλοι καταλήγουν να γίνονται διοικητικοί υπάλληλοι και αυτήν τη στιγμή στον Κορυδαλλό υπάρχουν ογδόντα άτομα που απασχολούνται ως φύλακες και εβδομήντα διοικητικοί. Άρα η κατάσταση είναι τραγική και αστεία.
Θα θέλαμε να μας πείτε με ποιον τρόπο σκέφτεστε ότι μπορεί να γίνει αποσυμφόρηση των φυλακών, βάσει βέβαια κάποιου λογικού πλαισίου και όχι να αφήσουμε ελεύθερους όλους αυτούς που έχουν μπει για κακουργηματικές πράξεις με ευεργετικές ρυθμίσεις και οι οποίοι μετά από ένα χρονικό διάστημα θα είναι πάλι πίσω αν καταφέρουν να τους συλλάβουν πάλι οι αστυνομικοί για τους συγκεκριμένους λόγους που ήδη είχαν προφυλακιστεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης θέλουμε να μας πείτε με ποιον τρόπο θα γίνει η εύρυθμη λειτουργία τόσο για τους σωφρονιστικούς υπαλλήλους όσο και για τους ίδιους τους κρατουμένους που δεν φταίνε και αυτοί να περνάνε όλα αυτά μέσα σ’ αυτές τις συνθήκες. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υφυπουργός Δικαιοσύνης, Διαφάνειας και Ανθρώπινων Δικαιωμάτων κ. Κωνσταντίνος Καραγκούνης  για τρία λεπτά, για να απαντήσει.</ChairmanSpeech>  
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε συνάδελφε, νομίζω ότι δώσατε ανάγλυφα το τι συμβαίνει σήμερα στις φυλακές και εν γένει στο σωφρονιστικό σύστημα. Δεν θα διαφωνήσω με πολλά απ’ αυτά που λέτε. 
Υπάρχουν πολλοί τρόποι για να αποσυμφορήσεις τις φυλακές, που έχουν να κάνουν με τις υποδομές, έχουν να κάνουν με το προσωπικό, το οποίο όπως καταλαβαίνετε στοιχίζει, έχουν να κάνουν όμως και με τρόπους εναλλακτικούς ως πηγή χρηματοδότησης και βεβαίως με παρεμβάσεις θεσμικές, όπου αν αξιοποιήσουμε με ορθό τρόπο αυτές τις παρεμβάσεις, μπορούμε να έχουμε απτά αποτελέσματα. 
Θέλω να σας διαβεβαιώσω ότι το Υπουργείο κινείται και προς τις τρεις κατευθύνσεις. 
Θέλω κατ’ αρχάς να καταστήσω σαφές ότι η νέα πολιτική ηγεσία από τη στιγμή που ανέλαβε τα καθήκοντά της έκανε το αυτονόητο. Ποιο είναι αυτό; Επισκεφθήκαμε τις φυλακές, όπως είναι οι Φυλακές Κορυδαλλού, των Διαβατών και της Λαρίσης και βεβαίως και σε άλλες δομές, όπως το ΚΕΘΕΑ και το ΚΕΣΕΘΕΑ και πήγαμε εκεί για να δούμε ακριβώς πώς είναι τα πράγματα και ποια είναι τα προβλήματα. 
Θέλω να σας πω ότι με όλες τις συνομιλίες που κάναμε, ήταν κοινή η συνισταμένη όλων των κρατουμένων: Βαριές ποινές, προφυλακίσεις, άδειες, συνωστισμός.
Δεν θέλω να σας δώσω καμμία υπόσχεση, άλλωστε δεν είναι αυτός ο ρόλος μου, θέλω, όμως, να σας δώσω κάποια στοιχεία και να γνωρίζουμε και την πραγματικότητα: Η Ελλάδα δαπανά για το σωφρονιστικό σύστημα 130.000.000 ευρώ, η Πορτογαλία με ακριβώς τους ιδίους κρατουμένους τα διπλάσια, η Σουηδία τα τετραπλάσια, η Ολλανδία 2,2 δισεκατομμύρια ευρώ. Τα λέω αυτά για να αντιληφθούμε την πραγματικότητα και σίγουρα για να αντιληφθούμε τι δυνατότητες έχουμε. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Υφυπουργού)
Θα σας πω επίσης τι έχουμε κάνει μέχρι σήμερα. Δημοσιεύσαμε στις 12-7-2012 υπουργική απόφαση που αλλάζει τους όρους μεταγωγής στις αγροτικές φυλακές. Ποινές ως πέντε έτη φυλάκισης μπορούν από την πρώτη ημέρα να εκτίονται σε αγροτική φυλακή, ενώ για τις ποινές κάθειρξης ακολουθείται για όλους τους κρατουμένους ο ίδιος τρόπος, με την προϋπόθεση βέβαια της λήψης μιας τουλάχιστον άδειας.
Αυτό μας δίνει τη δυνατότητα να αποσυμφορήσουμε τουλάχιστον κατά πεντακόσιους κρατουμένους τις φυλακές. Όπως γνωρίζετε, έχει ήδη εκπονηθεί το πρόγραμμα ανέγερσης νέων καταστημάτων κράτησης στην ίδια λογική. Έχουν ήδη παραδοθεί και λειτουργούν δύο πτέρυγες στο Κατάστημα Κράτησης Κεντρικής Μακεδονίας στη Νιγρίτα Σερρών, στο οποίο αυτήν τη στιγμή κρατούνται διακόσιοι σαράντα έξι κρατούμενοι και μόλις ολοκληρωθεί η πρόσληψη των πεντακοσίων νέων υπαλλήλων –που θα σας αναφέρω αργότερα- θα μπορεί να ανέλθει η απορρόφηση εκεί στους εξακόσιους κρατουμένους.
Επίσης, παραδόθηκε μια πτέρυγα πενήντα ατόμων στο Κατάστημα Κράτησης Λάρισας. Το ίδιο ισχύει για τη Δράμα και τα Χανιά, όπου και εκεί είμαστε σε συνεννοήσεις –ειδικά για τα Χανιά να μπορέσουμε σύντομα να ανοίξουμε τη φυλακή- με το δήμο και πιστεύω ότι σύντομα θα έχουμε αποτελέσματα. Το ίδιο ισχύει και για τη Θεσσαλονίκη που πιστεύουμε ότι το κατάστημα θα παραδοθεί εντός του 2012 και βεβαίως και σε άλλες δομές, όπως το ΚΕΘΕΑ που αφορά βέβαια ευαίσθητη ομάδα κρατουμένων, τους τοξικομανείς κρατούμενους. 
Ανέφερα πριν για τους πεντακόσιους νέους σωφρονιστικούς υπαλλήλους που η προηγούμενη κυβέρνηση έχει φροντίσει να εξασφαλίσει και προς αυτήν την κατεύθυνση προχωρούμε, ώστε να μπορέσουμε γρήγορα να προσληφθούν αυτοί οι καινούργιοι πεντακόσιοι σωφρονιστικοί υπάλληλοι και να ανοίξουν και οι νέες πτέρυγες, κάτι που θα έχει ως αποτελέσματα να απορροφηθούν τουλάχιστον χίλιοι τετρακόσιοι κρατούμενοι. 
Θέλω όμως να σας αναφέρω ότι το 2010, το 2011 και το 2012 με τις συνταξιοδοτήσεις έφυγαν από τη δύναμη τριακόσιοι σωφρονιστικοί υπάλληλοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ. Τα υπόλοιπα στη δευτερολογία σας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Μάλιστα, κύριε Πρόεδρε. Θα συνεχίσω αργότερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Ιωάννης Λαγός, Βουλευτής της Χρυσής Αυγής στη Β’ Πειραιά, για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Στο τέλος της πρωτομιλίας σας κάνατε αναφορά στα πεντακόσια άτομα και θα ήθελα επ’ αυτού να πω ότι ίσως ο αριθμός των πεντακοσίων νέων προσλήψεων να είναι πλασματικός, γιατί ήδη έχει φύγει πάρα πολύ μεγάλος αριθμός. Άρα, αυτό δεν είναι τίποτα αυτή τη στιγμή. Θα «παίξουμε» πάλι στον ίδιο αριθμό. 
Όσον δε αφορά τις επισκέψεις, τις οποίες κάνατε, δεν θα τις αμφισβητήσω. Όμως, στις επισκέψεις σας αφιερώσατε τρεις και τέσσερις ώρες να δείτε τους κρατουμένους και μόνο τρία λεπτά να δείτε τους υπαλλήλους, οι οποίοι είναι αυτοί που κρατάνε αυτήν τη στιγμή αυτό που πρέπει στα σωφρονιστικά ιδρύματα. Αν δεν μιλήσετε με τους ίδιους τους υπαλλήλους, να δείτε τα προβλήματα που αντιμετωπίζουν, ό,τι και να λέμε αυτήν τη στιγμή εγώ από εδώ και εσείς από εκεί δεν μπορούμε να το λύσουμε. Πρέπει να σταθείτε δίπλα τους και να δείτε πώς μπορείτε να τους βοηθήσετε. 
Επίσης, να αναφέρουμε ότι γι’ άλλη μια φορά εδώ γάγγραινα αποτελούν οι λαθρομετανάστες. Δεν είναι τυχαίο ότι στις φυλακές αυτήν τη στιγμή, σύμφωνα με τα επίσημα στοιχεία, το 70% αποτελείται από αυτούς και εδώ πέρα γι’ άλλη μια φορά, δυστυχώς, έχουν το ρεκόρ στην πατρίδα μας. Πρέπει να κοιτάξουμε και να βρούμε δραστικές λύσεις γι’ αυτό το πρόβλημα. 
Ακόμη, να σας αναφέρω ότι σύμφωνα με στοιχεία που έχουμε, οι σωφρονιστικοί υπάλληλοι είχαν ζητήσει επισήμως πριν από τρία χρόνια να τους παρασχεθεί τεχνικό υλικό, προκειμένου να κάνουν καλύτερα τη δουλειά τους για τυχόν εξεγέρσεις ή άλλα πράγματα που ίσως συμβούν στις φυλακές και τελικά αυτό που συνέβη είναι ότι μόλις πριν από ένα μήνα παρέλαβαν μόνο δέκα προστατευτικά γιλέκα! Αν με αυτόν τον τρόπο πιστεύουμε ότι μπορούμε να βοηθήσουμε την κατάσταση, λυπάμαι, αλλά εγώ δεν το νομίζω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ευχαριστούμε. 
Το λόγο έχει ο Υφυπουργός κ. Κωνσταντίνος Καραγκούνης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κατ’ αρχάς να σας κάνω ένα πρώτο σχόλιο σε αυτά που αναφέρατε ότι δεν δώσαμε χρόνο για να δούμε τους σωφρονιστικούς υπαλλήλους. Δώσαμε αρκετό χρόνο για να δούμε τους σωφρονιστικούς υπαλλήλους και της εξωτερικής φρουράς και της εσωτερικής φρουράς και βεβαίως θα ήθελα να σας αναφέρω τις συναντήσεις που έχουμε κάνει ήδη, από την πρώτη στιγμή, στο Υπουργείο, με τις ενώσεις και με ανθρώπους που μας ζητούν να τους δούμε. 
Θέλω να σας επαναλάβω τα οικονομικά προβλήματα που αντιμετωπίζουμε. Έχω ήδη πει –και ο Υπουργός το έχει πει- ότι από τα 920 εκατομμύρια ευρώ προϋπολογισμό που έχει το Υπουργείο Δικαιοσύνης, έχουμε φθάσει στα 530 εκατομμύρια ευρώ, εκ των οποίων τα 480 εκατομμύρια ευρώ είναι για μισθοδοσία. 
Και πάλι θέλω να σας καταστήσω σαφές, ώστε να κατανοήσετε ποια είναι τα οικονομικά προβλήματα. Όμως, δεν θέλω να σας πω ότι θα μείνουμε έτσι. Δεν θέλω να σας πω ότι δεν θα διεκδικήσουμε πράγματα, διότι είναι σαφές ότι η δουλειά των σωφρονιστικών υπαλλήλων πραγματικά γίνεται υπό αντίξοες συνθήκες και οφείλω να πω ότι είναι ήρωες για να βγάλουν πέρα ένα τόσο δύσκολο κομμάτι σε συνάρτηση με τα όσα οικονομικά δεδομένα σας ανέφερα προηγουμένως. 
Όντως οι θέσεις των κρατουμένων που αυτή τη στιγμή θα μπορούσαν να αντέξουν οι φυλακές είναι εννέα χιλιάδες τριακόσιες και  αντί αυτών έχουμε μέσα δώδεκα χιλιάδες τριακόσιες. Οι εφτά χιλιάδες είναι αλλοδαποί. Το ένα τρίτο των κρατουμένων είναι υπόδικοι, το ένα τρίτο είναι για υποθέσεις ναρκωτικών. Και ξέρετε, αυτά δεν μπορούμε να τα δούμε ως απλά μαθηματικά. Πρέπει να τα δούμε ως ένα μέγεθος και ως ένα μέσο προβληματισμού. Προς όλες τις δυνάμεις απευθύνομαι αυτή τη στιγμή. 
Είναι πολύ σημαντικό το τι θεσμικές παρεμβάσεις μπορείς να κάνεις όσο αφορά το σωφρονιστικό σύστημα. Ξέρετε ότι στις θεσμικές παρεμβάσεις πρέπει να υπάρξει ένας ευρύτατος διάλογος από όλα τα κόμματα για να καταλήξουμε σε συγκεκριμένα θα έλεγα συμπεράσματα, ώστε να μπορέσουμε να αποσυμφορήσουμε τις φυλακές με έναν ορθό αλλά και δίκαιο τρόπο με γνώμονα την ασφάλεια των πολιτών.
Υπήρξε ήδη, όπως γνωρίζετε, μια επιτροπή στην προηγούμενη κοινοβουλευτική περίοδο που κατέληξε σε πολλά συμπεράσματα και το έργο της ήταν αξιόλογο. Μπορούμε να χρησιμοποιήσουμε αυτά τα συμπεράσματα για να μπορέσουμε να βγάλουμε κάποιες αποφάσεις. Αλλά, βεβαίως, χρειάζεται και ένας ευρύτερος διάλογος και με τις νέες δυνάμεις αυτού του Κοινοβουλίου.
Έχουν γίνει πολλές θεσμικές παρεμβάσεις οι οποίες είχαν αποτελέσματα και με τον 3904/2010 και με άλλες ρυθμίσεις. Αρκεί να σας πω ότι με τον 3904 έχουν ήδη αποφυλακιστεί χίλιοι εκατόν τριάντα τέσσερις κρατούμενοι. Να αναφέρω κάποιες ρυθμίσεις όπως την απαγόρευση κράτησης για δικαστικά έξοδα ή χρηματική ποινή έως 3.000 ευρώ ως προϋπόθεση βέβαια για την απόλυση, την κατά κανόνα μετατροπή των ποινών φυλάκισης από δυο έως τρία έτη σε χρηματική ποινή που δίνει τη δυνατότητα να μετατρέπονται σε χρηματικές και να ρυθμίζεται η πληρωμή τους σε διάστημα δυο έως τριών ετών ή να μετατρέπονται σε κοινωφελή εργασία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Για να μην καταχρώμαι άλλο το χρόνο, υπάρχουν θεσμικές παρεμβάσεις που μπορούν να γίνουν και στα ζητήματα της κοινωφελούς εργασίας αλλά και σε άλλα ζητήματα τα οποία πραγματικά μπορούν να αποσυμφορήσουν τις φυλακές. 
Σε κάθε περίπτωση όμως –εγώ θα επιμείνω σε αυτό- χρειάζεται η προσπάθεια και η συναίνεση όλων των δυνάμεων για να προχωρήσουμε σε αυτές τις παρεμβάσεις που άπτονται και ευαίσθητων ζητημάτων όπως τα ναρκωτικά αλλά και άλλων ζητημάτων. Νομίζω όμως ότι εάν έχουμε ως γνώμονα την πραγματική αποσυμφόρηση των φυλακών αλλά με δίκαιο τρόπο και με γνώμονα την ασφάλεια των πολιτών μπορούμε να πετύχουμε πολλά.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, τον κύριο Υπουργό.
Ακολουθεί η πρώτη με αριθμό 37/24-7-2012 επίκαιρη ερώτηση δεύτερου κύκλου της Βουλευτού του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Βασιλικής Κατριβάνου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το ζήτημα της σύλληψης και κράτησης των οροθετικών γυναικών. 
Το λόγο έχει η κυρία Βουλευτής για δύο λεπτά.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Καλημέρα σας. 
Στα τέλη Απριλίου οι αστυνομικές αρχές προέβησαν σε προσαγωγές, συλλήψεις μεγάλου αριθμού προσώπων, στην πλειοψηφία τους τοξικοεξαρτημένων γυναικών. Χωρίς την προηγούμενη συναίνεσή τους αυτές οι γυναίκες υπεβλήθησαν σε ιατρικές εξετάσεις για τη διακρίβωση της οροθετικότητάς τους στο σύνδρομο HIV υπό καθεστώς στέρησης της ελευθερίας τους σε αστυνομικούς χώρους και τμήματα κατά παράβαση κάθε ιατρικής δεοντολογίας.
Εις βάρος των προσώπων για τα οποία διαπιστώθηκε οροθετικότητα η Εισαγγελία Πρωτοδικών Αθηνών απήγγειλε κατηγορίες για βαριά σκοπούμενη σωματική βλάβη. Σύμφωνα με το όλως αντιφατικό κατηγορητήριο τους αποδίδεται ότι ήταν εκδιδόμενες οι οποίες δεν είχαν υποβληθεί σε ιατρικές εξετάσεις –επομένως, δεν γνώριζαν ότι ήταν φορείς HIV- και ταυτόχρονα μετέδιδαν εν γνώσει τους και με πρόθεση το AIDS. 
Ο αρμόδιος εισαγγελέας έδωσε εντολή δημοσιοποίησης φωτογραφιών και προσωπικών στοιχείων είκοσι εννέα  εξ αυτών των γυναικών. Σήμερα βρίσκονται είκοσι έξι προφυλακισμένες στις φυλακές του Κορυδαλλού σε άθλιες συνθήκες στερούμενες της προσήκουσας θεραπευτικής αγωγής προς τα ζητήματα της υγείας τους, οροθετικότητα και τοξικοεξάρτηση.
Η Εθνική Επιτροπή για τα Δικαιώματα του Ανθρώπου λέει ότι η όλη ενέργεια αποτελεί κατάσταση βαρύτατης προσβολής της αρχής του κράτους δικαίου και των θεμελιωδών δικαιωμάτων που εκμηδενίζει την ανθρώπινη αξία, κλονίζει την κοινωνική συνοχή και υποβαθμίζει τον πολιτισμό μας.
Ερωτάται ο αρμόδιος Υπουργός Δικαιοσύνης: Πρώτον, έχει επιληφθεί ο εισαγγελέας του Αρείου Πάγου μετά από τη δημόσια θέση της ΕΕΔΑ για τον έλεγχο της τήρησης της νομιμότητας των διαδικασιών και των σχετικών ενεργειών δημοσίων λειτουργών και οργάνων και συγκεκριμένα των αστυνομικών οργάνων που συνέλαβαν αδιακρίτως ανθρώπους χωρίς εξατομικευμένες υπόνοιες ότι καθένας ήταν εκδιδόμενος, ενώ στη συνέχεια συνέργησαν σε εξαναγκασμό κρατουμένων στην υποβολή τους σε υγειονομικές εξετάσεις και μάλιστα για μη λοιμώδες νόσημα;
Δεύτερον, σε ποιες ενέργειες προέβη ο Υπουργός για την προστασία και διασφάλιση των δικαιωμάτων των κρατουμένων που ζουν υπό απάνθρωπες και εξευτελιστικές συνθήκες; Είναι πολλές σε απομόνωση, είναι πάρα πολύ κακές οι εγκαταστάσεις στις φυλακές -πήγαμε και τις είδαμε- χαλασμένοι οι σωλήνες αποχέτευσης και ύδρευσης, δυσοσμία, βρώμικα ύδατα, έλλειψη κατάλληλων αποχωρητηρίων και χωρίς να λαμβάνουν την προσήκουσα ιατροφαρμακευτική περίθαλψη ούτε ψυχολογική υποστήριξη.
Και, τέλος, σε ποιες ενέργειες προέβη ο Υπουργός Δικαιοσύνης για τη δράση και τις ενέργειες των γιατρών του ΚΕΕΛΠΝΟ; Είναι νόμιμες οι ενέργειες των γιατρών του ΚΕΕΛΠΝΟ, που αρχικώς υπέβαλαν τα φερόμενα ως εκδιδόμενα πρόσωπα σε ιατρική εξέταση σε χώρο κράτησης, κατά παράβαση των νόμων της ιατρικής δεοντολογίας και των αρχών της δημόσιας υγείας; Για ποιο λόγο καθυστερεί η έκδοση απόφασης από την αρμόδια εισαγγελική αρχή επί αιτήσεων των έντεκα κρατουμένων περί ανάκλησης της εισαγγελικής απόφασης που διέταξε τη δημοσιοποίηση των φωτογραφιών τους και λοιπών ευαίσθητων προσωπικών στοιχείων;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. Με λίγο καλύτερη διαχείριση του χρόνου θα είμαστε καλύτεροι όλοι μας.
Ο Υφυπουργός Δικαιοσύνης κ. Καραγκούνης έχει το λόγο, για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία συνάδελφε, οφείλω να σας πω ότι η ερώτησή σας αγγίζει ένα πάρα πολύ ευαίσθητο κοινωνικό ζήτημα, με πολλές προεκτάσεις και σίγουρα με πολλές οπτικές από τις οποίες θα μπορούσε να εξεταστεί. Είναι ένα ζήτημα που θα έλεγα ότι ισορροπεί ανάμεσα στα ανθρώπινα δικαιώματα, στα ευαίσθητα προσωπικά δεδομένα, αλλά βεβαίως και στα ζητήματα διαφύλαξης της δημόσιας τάξης και υγιεινής αλλά και της δημόσιας ασφάλειας.
Θέλω, κατ’ αρχάς -αν και το θεωρώ περιττό να ξεκαθαρίσω- ότι το Υπουργείο σέβεται την ανεξαρτησία της δικαστικής και εν προκειμένω της εισαγγελικής εξουσίας και ως εκ τούτου δεν δύναται για τους λόγους που ανέφερα με πράξεις ή με ενέργειες να αμφισβητήσουμε αυτή την εξουσία ή να κάνουμε κρίσεις. Οι ισχυρισμοί σας, βεβαίως, περί αντιφατικού κατηγορητηρίου, όπως έτσι το διατυπώνετε στο προοίμιο της ερώτησής σας, αφορά καθαρά δικό σας σχολιασμό και δική σας κρίση.
Αναφορικά με τα σκέλη της ερώτησής σας, θέλω να σας θέσω υπ’ όψιν το εξής. Το Υπουργείο απέστειλε σχετικό έγγραφο στην Εισαγγελία του Αρείου Πάγου, ζητώντας πληροφορίες σε σχέση με όσα εκτίθενται στην ερώτησή σας. Η δε Εισαγγελία στην απάντησή της διαβεβαιώνει για το σύννομο των ενεργειών της. Κατά την άποψη της Εισαγγελίας του Αρείου Πάγου, ήταν νόμιμες και επαρκώς αιτιολογημένες όλες οι ενέργειες της Εισαγγελίας Πρωτοδικών, στηριζόμενες κατά βάση στις οικείες διατάξεις του ν. 2472/1997, που επιτρέπει τη δημοσιοποίηση με διάταξη του αρμοδίου εισαγγελέα κοινών και ευαίσθητων δεδομένων προσωπικού χαρακτήρα για κακουργήματα ή πλημμελήματα τελούμενα διά δόλου και ιδίως για εγκλήματα κατά της ζωής και της γενετήσιας αξιοπρέπειας, με το σκεπτικό ότι με τη δημοσιοποίηση του προσώπου και της ποινικής δίωξης που κινήθηκε σε βάρος των ανωτέρω γυναικών θα προστατευθεί και θα πραγματωθεί ευχερέστερα η αξίωση της πολιτείας για τον κολασμό των παραπάνω αδικημάτων, υπό τη μορφή της αποκάλυψης τυχόν εκτέλεσης εκ μέρους, βέβαια, ομοίων πράξεων, της προτροπής όσων έχουν ήδη συνευρεθεί μαζί τους να υποβληθούν σε ιατρικές εξετάσεις και της αποτροπής του πανικού που θα μπορούσε να προκληθεί σε όσους έχουν συνευρεθεί με εκδιδόμενο πρόσωπο με όμοια χαρακτηριστικά.
Κατόπιν του ανωτέρω προαναφερομένου νομικού σκεπτικού, η Εισαγγελία του Αρείου Πάγου δεν προέβη σε οποιαδήποτε υπηρεσιακή ενέργεια με αφορμή όσα εκδίδονται στο από 25/5/2012 δελτίο Τύπου της Εθνικής Επιτροπής για τα Δικαιώματα του Ανθρώπου.
Στο συγκεκριμένο, βέβαια, ακανθώδες -θα έλεγα- ζήτημα, η Γενική Γραμματεία Διαφάνειας και Ανθρωπίνων Δικαιωμάτων του Υπουργείου Δικαιοσύνης, με έγγραφο προς τον πρόεδρο της Αρχής Προστασίας Δεδομένων Προσωπικού Χαρακτήρα, έθεσε διεξοδικά το ζήτημα της δημοσιοποίησης ευαίσθητων προσωπικών δεδομένων σχετικών με την υγεία, υπό το πρίσμα της παραβίασης θεμελιωδών δικαιωμάτων του ανθρώπου. Παρατέθηκαν δε διά του ως άνω εγγράφου και σχετικά δελτία Τύπου φορέων της πολιτείας, της Εθνικής Επιτροπής για τα Δικαιώματα του Ανθρώπου, του Συνηγόρου του Πολίτη, του Ιατρικού Συλλόγου Αθηνών κ.ά., ενώ επεσήμανε κάποια ιδιαίτερα θέματα που έχουν να κάνουν πρώτα απ’ όλα με τη νομιμότητα της δημοσιοποίησης, λαμβανομένου υπ’ όψιν του εύρους και της ποιότητας των δεδομένων, με την αναγκαιότητα ή μη ύπαρξης άδειας της Αρχής για τη Δημοσιοποίηση Ευαίσθητων Δεδομένων σχετικά με την υγεία, με την ύπαρξη ή μη αποτελεσματικής έννομης προστασίας των θιγόμενων προσώπων έναντι ενός τέτοιου μέτρου τόσο πριν όσο και μετά τη δημοσιοποίηση και κυρίως, με τη χρονική διάρκεια της ανάρτησης στο διαδίκτυο του δελτίου Τύπου τόσο στην πρωτογενή του μορφή, στην ιστοσελίδα της ΕΛΑΣ, όσο και στη δευτερογενή του μορφή, στις ιστοσελίδες στις οποίες αναδημοσιεύτηκε.
Σε κάθε περίπτωση, θέλω να σας διαβεβαιώσω, κυρία συνάδελφε, ότι η Γενική Γραμματεία Διαφάνειας και Ανθρωπίνων Δικαιωμάτων παρακολουθεί τις εξελίξεις και προτίθεται να αναλάβει κάθε πρωτοβουλία που έχει να κάνει με την εμπέδωση και την προαγωγή της προστασίας των ανθρωπίνων δικαιωμάτων και των θεμελιωδών ελευθεριών, σύμφωνα άλλωστε με τη θεσμική της αποστολή. 
Όσον αφορά το δεύτερο σκέλος της ερώτησής σας, το Υπουργείο απέστειλε με το από 10/5/2012 έγγραφό του οδηγίες για άμεση λήψη μέτρων προστασίας της υγείας και ασφαλούς διαβίωσης των εν λόγω γυναικών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, θέλετε να το απαντήσετε αυτό μετά;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Στη δευτερολογία μου θα έχω τη δυνατότητα να σας αναφέρω περισσότερα όσον αφορά το δεύτερο σκέλος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλευτής Β΄ Αθήνας κ. Βασιλική Κατριβάνου έχει το λόγο για τρία λεπτά. Θα έχει, βέβαια και την ανοχή μας.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Σύμφωνα με την Εθνική Επιτροπή για τα Δικαιώματα του Ανθρώπου, η διενέργεια όλης της διαδικασίας αποτελεί βαρύτατη προσβολή της αρχής του κράτους δικαίου και ενέργειες δημοσίων φορέων ανάξιες δημοκρατικής πολιτείας. 
Κύριε Υπουργέ, ξέρετε πολύ καλύτερα από εμένα ότι η δημόσια υγεία προστατεύεται, όπως αναφέρει και το Ευρωπαϊκό Κέντρο Πρόληψης και Ελέγχου Νοσημάτων, όταν ο στιγματισμός μελών κάποιας κοινωνικής ομάδας -και ιδιαίτερα περιθωριοποιημένης- έχει ιδιαίτερα θλιβερές και βαριές συνέπειες για τη δημόσια υγεία. Αυτό, πραγματικά, αποτελεί υγειονομική βόμβα, διότι εκεί που έχει δημιουργηθεί μία σχέση εμπιστοσύνης ανάμεσα σε δομές υγείας, όπου μπορούν να πηγαίνουν περιθωριοποιημένες ομάδες και μάλιστα με HIV, εκεί μία εβδομάδα πριν τις εκλογές για λόγους εντελώς ψηφοθηρικούς ο κ. Χρυσοχοΐδης και ο κ. Λοβέρδος διατάσσουν να μαζευτούν από το δρόμο αυτές οι γυναίκες, οι οποίες δεν τελούσαν πορνεία, ήταν οι περισσότερες σε πιάτσα για ναρκωτικά. Δεν είχαν αποδεικτικά για καμμία πορνεία. 
Με αυτόν τον τρόπο, λοιπόν, κόβετε την πρόσβαση ανθρώπων που έχουν HIV σε οποιουσδήποτε φορείς υγείας, γιατί κόβετε και χαλάτε οποιαδήποτε εργασία δημόσιων λειτουργών υγείας και οποιαδήποτε έννοια εμπιστοσύνης. Τινάζετε το πράγμα στον αέρα. Αυτή είναι η υγειονομική βόμβα που δημιουργείτε. Αυτό είναι το πρώτο. 
Δεύτερον, εμείς πήγαμε στις φυλακές. Εγώ πήγα και κάθισα μαζί τους για τέσσερις ώρες. Οι συνθήκες όπου ζουν είναι άθλιες. Πρώτον, τις έχετε σε απομόνωση, γιατί φοβούνται οι υπόλοιπες φυλακισμένες την παρουσία τους εκεί. Αυτό είναι αντίθετο με τον UNH και το Διεθνή Οργανισμό Υγείας. Δεύτερον, οι περισσότερες από αυτές μου είπαν: «Γιατί μας κρατούν εδώ; Επειδή είμαστε τοξικομανείς και οροθετικές; Γι’ αυτό μας κρατούν εδώ, αντί να είμαστε σε νοσοκομεία και να μας δίνουν ψυχολογική και φαρμακευτική υποστήριξη; Τι θα κάνουμε όταν γυρίσουμε στα σπίτια μας, που έχουμε διαπομπευθεί και στιγματιστεί; Αυτή είναι η ευνομούμενη πολιτεία;». 
Ζητάμε δημόσια συγγνώμη για αυτές τις γυναίκες και για τη διαπόμπευσή τους. Και ως πολιτεία, όμως, ζητάμε δημόσια συγγνώμη για την έννοια του κράτους δικαίου. Ζητάμε την άμεση παρέμβαση, για να καλυτερεύσουν οι συνθήκες φυλάκισής τους που είναι απαράδεκτες. Οι περισσότερες έχουν κόψει τα χέρια τους, καταπίνουν μπαταρίες, δεν καταλαβαίνουν γιατί κρατούνται εκεί μέσα. 
Κύριε Υπουργέ, χαμογελάτε. Έχετε πάει ποτέ στα κρατητήρια; Έχετε δει ποτέ αυτές τις γυναίκες; Έχετε μιλήσει μαζί τους;</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Σε εμένα μιλάτε;</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ναι, σε εσάς μιλάω.</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Δεν χαμογελάω.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Με συγχωρείτε. Μία επαφή μαζί τους πέρα από όλα αυτά που μας είπατε θα ήταν πάρα πολύ σημαντική. 
Η Επιτροπή Αλληλεγγύης είχε πάει στον κύριο Υπουργό, τον κ. Ρουπακιώτη και εκείνος τους διαβεβαίωσε ότι θα κάνει κινήσεις, γιατί πραγματικά συμφώνησε ότι όλα αυτά είναι ανήκουστο να γίνονται σε μία ευνομούμενη κοινωνία. Μετά από ένα μήνα που έχει περάσει, οι φωτογραφίες συνεχίζουν να βρίσκονται στα sites. Δεν έχει γίνει καμμία κίνηση για να πάρουν αυτές οι γυναίκες ιατροφαρμακευτική περίθαλψη και να καλυτερεύσουν οι συνθήκες κράτησής τους. Βασικά, δεν έχετε κάνει τίποτα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Και εμείς ευχαριστούμε. 
Το λόγο έχει για τρία λεπτά ο Υφυπουργός Δικαιοσύνης κ. Κωνσταντίνος Καραγκούνης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κατ’ αρχάς, κυρία συνάδελφε, θα ήθελα να σας πω ότι δεν χαμογελάω. Όπως είπα και στην αρχή, πρόκειται για ένα πολύ ευαίσθητο θέμα που έχει να κάνει με το βασικό πυρήνα των ανθρωπίνων δικαιωμάτων. Άρα, δεν είναι ένα θέμα που μπορούμε να το δούμε αποσπασματικά ούτε ένα θέμα που μπορούμε να το επιλύσουμε με μία πράξη ή με μία κίνηση. Είναι ένας συνδυασμός πραγμάτων που πρέπει να γίνουν με πολλούς αρμόδιους φορείς και αυτό είναι κάτι στο οποίο συμφωνούμε απόλυτα. 
Θα ήθελα τώρα να σας αναφέρω το τι έχει γίνει από το κατάστημα κράτησης Κορυδαλλού. Θα ήθελα, δηλαδή, να σας πω τις ενέργειες που έχουν γίνει για τη συγκεκριμένη περίπτωση. 
Πρώτα απ’ όλα, έλαβαν όλες από την πρώτη μέρα και συνεχίζουν να λαμβάνουν τακτικά είδη προσωπικής υγιεινής, όπως ρούχα και κλινοσκεπάσματα. Επίσης, λαμβάνουν τσιγάρα και τηλεκάρτες από την κοινωνική υπηρεσία. 
Δεύτερον, στις κρατούμενες οροθετικές γυναίκες προσφέρει επίσης υλική υποστήριξη η Πρωτοβουλία Αλληλεγγύης.  
Η κοινωνική λειτουργός ανέλαβε τη συμβουλευτική τους υποστήριξη, με σκοπό την καλύτερη δυνατή προσαρμογή τους στο ιδρυματικό περιβάλλον και τις ενημέρωσε για τις δυνατότητες συμμετοχής σε προγράμματα απεξάρτησης και συμβουλευτικής, καθώς και για τις ευκαιρίες δημιουργικής απασχόλησης. 
Φροντίζει, επίσης, να εκδοθούν αστυνομικές ταυτότητες σε όσες δεν διαθέτουν, κάτι που αποτελεί προϋπόθεση για να λάβουν το επίδομα που προβλέπεται για τους φορείς του AIDS. Επικοινωνεί με τα ιδρύματα στα οποία φιλοξενούνται τα παιδιά τους, καθώς και με μέλη των οικογενειών τους, με σκοπό τη συμβουλευτική τους υποστήριξη. Οι ψυχολόγοι που υπηρετούν στο κατάστημα κράτησης ενημέρωσαν από την πρώτη στιγμή τις οροθετικές γυναίκες σχετικά με τις δυνατότητες που έχουν να ζητήσουν ψυχολογική υποστήριξη και τους τρόπους με τους οποίους μπορούν να έρθουν σε επικοινωνία μαζί τους. 
Σύμβουλοι από το Σταθμό Φροντίδας Εξαρτημένων Ατόμων του ΟΚΑΝΑ επισκέπτονται σε εβδομαδιαία βάση τις οροθετικές χρήστριες κρατούμενες και τους παρέχουν ψυχολογική και συμβουλευτική υποστήριξη σε ομάδα. 
Τα μέλη της «Πρωτοβουλίας» για τις κρατούμενες οροθετικές γυναίκες πραγματοποιούν εβδομαδιαίες ομαδικές συναντήσεις προσφέροντας πολύτιμη ψυχοκοινωνική υποστήριξη στις οροθετικές. 
Η μη κυβερνητική οργάνωση «ΠΡΑΞΙΣ» έχει αρχίσει την υλοποίηση προγράμματος ψυχολογικής και κοινωνικής στήριξης με ομαδικές συναντήσεις σε εβδομαδιαία βάση. 
Κατόπιν αιτήματός μας, το «ΚΕΘΕΑ Εν Δράσει» έκανε δεκτά κατά προτεραιότητα είκοσι τρία αιτήματα οροθετικών κρατουμένων για ένταξη στο πρόγραμμα συμβουλευτικής. 
Τώρα όσον αφορά την ιατροφαρμακευτική περίθαλψη, οι οροθετικές κρατούμενες γυναίκες εξετάζονται τακτικά από τον κατ’ επίσκεψη γιατρό και από τον παθολόγο του νοσοκομείου κρατουμένων «Άγιος Παύλος», ο οποίος είναι υπεύθυνος για τις ειδικές λοιμώξεις. Όλες έχουν υποβληθεί σε αιματολογικές εξετάσεις και ακτινολογικό έλεγχο κατ’ εντολή του γιατρού. Όσες δέχτηκαν, έχουν υποβληθεί και σε εξέταση πυέλων. 
Εξετάζονται από τον κατ’ επίσκεψη ψυχίατρο κάθε Παρασκευή για αξιολόγηση και θεραπεία, όπως επίσης και από τον αναπληρωτή καθηγητή κ. Δουζένη και το συνεργάτη του, ψυχίατρο, κ. Τζεφεράτο, οι οποίοι επισκέπτονται εθελοντικά κάθε Τρίτη και Τετάρτη το ιατρείο του καταστήματος στο πλαίσιο συνεργασίας της κλινικής τους με το Υπουργείο Δικαιοσύνης. 
Το «ΚΕΘΕΑ» συνδράμει και σε θέματα που αφορούν την αγωγή υγείας των οροθετικών και των υπαλλήλων. 
Το τμήμα διοίκησης μερίμνησε για την υπαγωγή του στις διατάξεις που προβλέπουν ευεργετικό υπολογισμό ποινής για οροθετικές γυναίκες. Πρόκειται για το ν. 3904/2010. Συνεργάζεται, επίσης, με συνήγορο ο οποίος προσφέρει εθελοντικά τις υπηρεσίες του σ’ αυτές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Οι συνθήκες κράτησης των οροθετικών γυναικών είναι παρόμοιες με εκείνες των υπολοίπων κρατουμένων. Το πρόβλημα παρουσιάστηκε με τη δυσοσμία από το σύστημα αποχέτευσης και ύδρευσης και επισκευάστηκε άμεσα από τους υδραυλικούς. 
Οι οροθετικές τοποθετήθηκαν στους διαθέσιμους χώρους και προαυλίζονται με τρόπο ώστε να μη συναντιούνται με άλλες κρατούμενες για λόγους προστασίας της υγείας τους, αφού σύμφωνα με τη σύσταση του παθολόγου, οι οροθετικές κινδυνεύουν από λοιμώξεις σε περίπτωση συγχρωτισμού με τις υπόλοιπες κρατούμενες. Δεύτερον, τοποθετήθηκαν σε δύο ξεχωριστές ομάδες λόγω προσωπικών προστριβών μεταξύ τους. 
Βέβαια, επειδή τα διαθέσιμα προαύλια είναι συγκεκριμένα, οι παραπάνω διαχωρισμοί δεν ήταν δυνατοί χωρίς μια μικρή μείωση του χρόνου προαυλισμού των δύο ομάδων οροθετικών κατά μισή ώρα το πρωί και κατά μισή ώρα το απόγευμα, σε σχέση με τις υπόλοιπες κρατούμενες. 
Αυτά έχουν γίνει από το κατάστημα κράτησης Κορυδαλλού. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υφυπουργό Δικαιοσύνης κ. Καραγκούνη. 
Επόμενη είναι η δεύτερη με αριθμό 31/24/7/2012 επίκαιρη ερώτηση δευτέρου κύκλου της ΣΤ΄ Αντιπροέδρου της Βουλής και Βουλευτού των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη στελέχωση του Γενικού Καταστήματος Κράτησης Νιγρίτας. 
Κυρία Αντιπρόεδρε, έχετε το λόγο για δύο λεπτά.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής):  Σας ευχαριστώ, κύριε Πρόεδρε. 
Κύριε Πρόεδρε, κύριε Υπουργέ, κυρίες και κύριοι συνάδελφοι, ως Βουλευτής Σερρών και παρακολουθώντας στη διαδρομή του χρόνου όλη τη διαδικασία υλοποίησης του έργου του Γενικού Καταστήματος Κράτησης Νιγρίτας και τα προβλήματα που προέκυψαν κατά τη διάρκεια υλοποίησης αυτού του έργου και που προκύπτουν καθημερινά, αλλά και ως μέλος της ειδικής επιτροπής για την αναμόρφωση του σωφρονιστικού συστήματος που κατέθεσε το πόρισμά της στο τέλος του 2011, είχα τη δυνατότητα να γνωρίσω τις δυσκολίες που καλείται να αντιμετωπίσει όντως κάποιος που θέλει να εφαρμόσει την αρμόζουσα σωφρονιστική πολιτική, τις καταδικαστικές αποφάσεις του Ευρωπαϊκού Δικαστηρίου Ανθρωπίνων Δικαιωμάτων, το δικαίωμα επανένταξης των κρατουμένων στην κοινωνία και τις πιθανά νέες θεσμικές εναλλακτικές ποινές, λαμβάνοντας υπ’ όψιν, κύριε Πρόεδρε, τον υπερπληθυσμό και κύρια τις περικοπές των δαπανών που έχουν επιβληθεί. 
	Μέσα λοιπόν σ’ αυτό το πλαίσιο επιβάλλεται να ληφθούν σοβαρά υπ’ όψιν και οι ανάγκες των εργαζομένων στα σωφρονιστικά ιδρύματα. Οι σωφρονιστικοί υπάλληλοι, τα στελέχη των καταστημάτων κράτησης οι διοικητικοί υπάλληλοι, οι εξωτερικοί φρουροί, όσοι δηλαδή συμμετέχουν στη διαδικασία σωφρονισμού και την αστυνομία.
	Εμείς λοιπόν στις Σέρρες, κύριε Πρόεδρε, έχουμε ένα από τα πιο σύγχρονα καταστήματα κράτησης. Το 2010 άρχισε να λειτουργεί μετά από πολλούς κόπους, με πολύ ολιγομελές προσωπικό –το ξέρετε, κύριε γραμματέα- με αποσπάσεις και πολύ λίγες μεταθέσεις και στα τέλη του 2011 αποφασίστηκε να λειτουργήσει και η δεύτερη πτέρυγα, συμπληρώνοντας έτσι τις ελλείψεις προσωπικού με ελάχιστες αποσπάσεις.
	Έχοντας λοιπόν επισκεφθεί επανειλημμένα το κατάστημα και έχοντας συνεργαστεί και με τις προηγούμενες πολιτικές ηγεσίες του Υπουργείου Δικαιοσύνης και με εμπιστευτικές ακόμα επιστολές που δεν είναι του παρόντος να αναφερθώ, θεωρώ –και αυτός είναι ένας από τους βασικούς σκοπούς της σημερινής μου επίκαιρης ερώτησης- ότι οι κίνδυνοι που προκύπτουν από την ελλιπή στελέχωση τόσο για την ασφάλεια των εργαζομένων και των κατοίκων της περιοχής, αλλά και των ιδίων των κρατουμένων, είναι σημαντικοί. Έτσι λοιπόν η άμεση κάλυψη αυτών των αναγκών με μόνιμο προσωπικό είναι επιβεβλημένη και σε καμμία περίπτωση δεν θα πρέπει να σκεφθεί κανείς ως ιδέα τη λειτουργία και άλλης πτέρυγας χωρίς να στελεχωθεί με το αναγκαίο προσωπικό. Δεν είναι καιρός να αποδώσουμε ευθύνες στη σημερινή πολιτική ηγεσία. Ήδη έχει αναλάβει και φαίνεται ότι ενδιαφέρεται, όμως αυτοί που άφησαν το σωφρονιστικό σύστημα για τόσα πολλά χρόνια χωρίς να έχει στελεχωθεί σωστά και χωρίς να κάνει καλά τη δουλειά του, φέρουν σοβαρά την πολιτική ευθύνη και κρίθηκαν ήδη από τους πολίτες. Εννοώ τις κυβερνήσεις του ΠΑΣΟΚ, κύριε Πρόεδρε.
	Η ομαλή λοιπόν λειτουργία του καταστήματος οφείλεται κυρίως στις υπεράνθρωπες προσπάθειες που καταβάλλουν οι εργαζόμενοι στο σύνολό τους που έχουν ως αποτέλεσμα τον περιορισμό στο ελάχιστο των σοβαρών αρνητικών συνεπειών. Αυτούς τους εργαζόμενους η ίδια η πολιτεία δεν τους αντιμετωπίζει σωστά και δεν εννοώ μόνο οικονομικά, κυρίως όμως οικονομικά. Δεν τους αρμόζει αυτή η συμπεριφορά, κύριε Υπουργέ, γιατί, όπως είπα προηγουμένως, η όποια δημοσιονομική πολιτική που εφαρμόζεται στο σύνολο των υπαλλήλων τα τελευταία χρόνια μπορεί να δημιουργήσει ακόμα περισσότερα σοβαρά προβλήματα και γι’ αυτό καταθέσαμε αυτή την επίκαιρη ερώτηση.</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κυρία Αντιπρόεδρο.
	Το λόγο έχει ο Υφυπουργός κ. Κωνσταντίνος Καραγκούνης για τρία λεπτά.</ChairmanSpeech>
	<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία συνάδελφε, ευχαριστώ πάρα πολύ για την επίκαιρη ερώτηση που καταθέσατε. Είχαμε την ευκαιρία στην προηγούμενη ερώτηση να θέσουμε επακριβώς τα ζητήματα που αφορούν τη συμφόρηση των φυλακών και τις λογικές αποσυμφόρησης. Αυτά τα προβλήματα είναι κοινά και αφορούν όλα τα καταστήματα κράτησης, όπως βεβαίως αφορούν και το κατάστημα κράτησης κεντρικής Μακεδονίας στη Νιγρίτα Σερρών.
 	Μου δίνετε την ευκαιρία να αναφέρω ιστορικά το τι ενέργειες έχουν γίνει ως προς την πρόσληψη προσωπικού, διότι αυτός είναι ένας βασικός πυλώνας ώστε να μπορούν να σταθούν ευπρεπώς οι φυλακές, αλλά και να υπάρξει ασφάλεια που είναι το ζητούμενο πάνω απ’ όλα.
	Όπως γνωρίζετε, ανέφερα πριν στον κύριο συνάδελφο τα οικονομικά δεδομένα τα οποία είναι πενιχρά και τον προϋπολογισμό που είναι εξίσου πενιχρός ώστε να αντιμετωπίσουμε αυτά τα μεγάλα προβλήματα. Το 2011-2013 υπάρχει ο περιορισμός των προσλήψεων 1 προς 10, όπως γνωρίζετε. Παρ’ ότι υπήρξε ένα σχετικό αίτημα από το 2011 να προσληφθούν άτομα σε εννιακόσιες έξι θέσεις προσωπικού που έχει να κάνει με πολλές ειδικότητες, αλλά όσον αφορά τη φύλαξη ήταν τριακόσιοι και όσον αφορά την εξωτερική φρουρά τετρακόσιοι πενήντα, δυστυχώς δεν κατέστη δυνατό να γίνει αυτό. Τουναντίον μάλιστα με την απόφαση 5058/2011 του Υπουργείου Εσωτερικών εγκρίθηκαν μόνο οκτώ θέσεις δευτεροβάθμιας εκπαίδευσης για το προσωπικό των καταστημάτων κράτησης της χώρας. Αντιλαμβάνεστε λοιπόν τις ελλείψεις.
Να επανέλθω ότι με το 82483 έγγραφο του Υπουργείου προς το Υπουργείο Οικονομικών και το Υπουργείο Μεταρρύθμισης ζητήθηκε η εξαίρεση των καταστημάτων κράτησης της χώρας από τον περιορισμό των προσλήψεων που προβλέπεται από την παράγραφο 2 του άρθρου 37 του ν. 3986/11. Το σημαντικό είναι -όπως το ανέφερα πριν και βέβαια δίνει μια πρώτη απάντηση στην επίκαιρη ερώτησή σας- ότι με την υπ’ αριθμό 19/2012 πράξη του Υπουργικού Συμβουλίου ενεκρίθησαν πεντακόσιες νέες θέσεις σωφρονιστικών υπαλλήλων, τις οποίες σύντομα ελπίζω θα έχουμε στη διάθεσή μας. Θα έλεγα ότι είναι μία πάρα πολύ σημαντική απόφαση και θα πρέπει σύντομα, όπως είπα και πριν, να ολοκληρωθεί αυτή η διαδικασία.
Τώρα θα ήταν ουτοπία να πούμε ότι μπορούν να δοθούν λύσεις μόνο με την πρόσληψη προσωπικού. Είναι πολλά και γενικότερα τα ζητήματα που αντιμετωπίζουν. Θα ήθελα, όμως, να αναφέρω τόσο κάποιες ενέργειες που γίνονται ως προς τις υποδομές, όσο και προς την ασφάλεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Όσον αφορά τις υποδομές, προσπαθούμε να διεκπεραιώνουμε και να δίνουμε λύσεις μέσω του κρατικού προϋπολογισμού και βεβαίως μέσω του ΤΑΧΔΙΚ, όπου μπορούμε να διασφαλίζουμε όσο το δυνατόν περισσότερο ασφαλή, εύρυθμη και την απρόσκοπτη λειτουργία των φυλακών.
Όσον αφορά την ασφάλεια –το είπα και πριν- γίνεται ιδιαίτερη προσπάθεια από τους σωφρονιστικούς υπαλλήλους, για να μπορούμε να διασφαλίζουμε την ασφάλεια με υπεράνθρωπες προσπάθειες. Υπάρχουν βέβαια και διάφορα σχέδια που ήδη το Υπουργείο μαζί με το Υπουργείο Δημόσιας Τάξης πάντα έχει υπ’ όψιν του και τηρεί.
Βεβαίως, είναι το οικονομικό ζήτημα, όπως αναφέρατε, για τα νυχτερινά και τα εξαιρέσιμα, για τα οποία θα σας πω στη συνέχεια και στη δευτερολογία μου περισσότερα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κύριο Υφυπουργό.
Η Αντιπρόεδρος κ. Μαρία Κόλλια-Τσαρουχά έχει το λόγο για τρία λεπτά.</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής): Κύριε Υπουργέ, θα μου επιτρέψετε να χαρακτηρίσω αστείο τον αριθμό των οκτώ. Είναι αστείο και να το λέμε.
Τώρα σε ό,τι έχει να κάνει με τους πεντακόσιους, περιμένουμε να έρθουν όσο μπορείτε περισσότεροι στις Σέρρες.
Ένα άλλο θέμα το οποίο θα μπορούσε και θα έπρεπε το Υπουργείο Δικαιοσύνης τάχιστα να κάνει είναι να βοηθήσετε σε αιτήματα αποσπάσεων και αιτήματα μετατάξεων για τους φύλακες ή τουλάχιστον για διοικητικούς υπαλλήλους ή για άλλο προσωπικό το οποίο βοηθάει στη λειτουργία της φυλακής. 
Πρέπει να σας πω, ότι γνωρίζω πώς σιτίζονται οι άνθρωποι εκεί. Έχω δοκιμάσει το φαγητό των φυλακισμένων, είναι πάρα πολύ καλό, όταν επαρκούν τα κονδύλια για τη σίτισή τους. Δεν μπορούν να βγαίνουν στη ζητιανιά οι άνθρωποι των φυλακών για να εξασφαλίσουν τα αυτονόητα.
Γνωρίζετε πολύ καλά επίσης ότι υπήρξε και απόπειρα απόδρασης. Αν, λοιπόν, συμβεί κάτι δυσάρεστο, το οποίο απευχόμεθα η τοπική κοινωνία, θα έχει να κάνει πρώτα με εμάς, το πολιτικό προσωπικό του νομού, και μετά με εσάς. Εγώ είμαι απ’ αυτούς που υποστήριξαν τη δημιουργία αυτού του καταστήματος κράτησης, όμως με ένα προαπαιτούμενο: Να υπάρχουν προσλήψεις, να λειτουργήσει εύρυθμα μία φυλακή, ένα κατάστημα κράτησης, όπως προβλέπεται τουλάχιστον από τις διεθνείς συμβάσεις.
Έτσι, λοιπόν, εγώ περιμένω να δω τι αριθμό υπαλλήλων θα κατευθύνετε προς το Κατάστημα της Νιγρίτας.
Οι ελλείψεις στα τμήματα της φύλαξης και της εξωτερικής φρουράς είναι γνωστές, όπως επίσης αναγνωρίζουμε ότι η εύρυθμη και ασφαλής λειτουργία είναι σε απόλυτη συνάρτηση με τον αριθμό των κρατουμένων που εξυπηρετεί. Δεν μπορούμε να ανοίγουμε, κύριε Υπουργέ και κύριε Γραμματέα, άλλες πτέρυγες με ελάχιστους υπαλλήλους σε κάθε βάρδια. Και ένα ανθρώπινο λάθος να συμβεί, καταλαβαίνετε ποια είναι τα αποτελέσματα αυτά, όχι μόνο για την ασφάλεια των κρατουμένων αλλά και των εργαζομένων και ιδιαίτερα της τοπικής κοινωνίας. Επιβάλλεται, λοιπόν, η κάλυψη αυτών των αναγκών τάχιστα. 
Πρέπει να γνωρίζετε ότι ο αριθμός των θέσεων εργασίας στα νυχτερινά -όπως ήδη το αναγνωρίσατε, αλλά εγώ πρέπει να το πω- είναι εξαιρετικά μικρός και δεν επαρκή να καλύψει τις ανάγκες. Πρέπει να γνωρίζετε ότι οι εργαζόμενοι έχουν να πληρωθούν νυχτερινά και εξαιρέσιμα και υπερωρίες εδώ και δώδεκα μήνες. Θα καταθέσω για τα Πρακτικά σχετικά έγγραφα.
(Στο σημείο αυτό η ΣΤ΄ Αντιπρόεδρος της Βουλής κ. Μαρία Κόλλια-Τσαρουχά καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όντως, κύριε Υπουργέ, αναγνωρίζω ότι κληθήκατε σε αυτή τη δύσκολη περίοδο να υλοποιήσετε μια πολιτική. Όλοι αναγνωρίζουμε τις δυσκολίες και τις προθέσεις σας να αλλάξει προς το καλύτερο η σωφρονιστική πολιτική της χώρας. Έχει σημασία να λάβουμε υπ’ όψιν μας τους κρατουμένους αλλά κυρίως κι αυτούς, όπως είπα και προηγουμένως, που έρχονται καθημερινά σε επαφή με τους κρατουμένους, όλους εκείνους τους σωφρονιστικούς υπαλλήλους, τα στελέχη των φυλακών, τους διοικητικούς υπαλλήλους, την εξωτερική φρουρά, ακόμη και τους αστυνομικούς μιας και περιμένουμε να ολοκληρωθούν οι διαδικασίας ίδρυσης τμήματος μεταγωγών.
Κύριε Υπουργέ, είμαι βέβαιη ότι γνωρίζετε ότι δεν είναι ποτέ δυνατόν να σχεδιάσεις στρατηγικές να κινείσαι με βάση τις επιστημονικές προσεγγίσεις, να επιθυμείς να αλλάξεις την κατάσταση στις φυλακές δημιουργώντας ιδρύματα ανοιχτών οριζόντων επανένταξης, όπως το οραματιζόμαστε κάποιοι, χωρίς όμως να λαμβάνεις υπ’ όψιν ότι κυρίως εκείνοι που καλούνται να εφαρμόσουν αυτές τις στρατηγικές είναι περιθωριοποιημένοι, αδύναμοι και με φρόνημα και διάθεση πολλές φορές απαισιοδοξίας. 
Εύχομαι να μη συμβούν χειρότερα αλλά ας είμαστε προετοιμασμένοι να αντιμετωπίσουμε αυτό που έρχεται, κύριε Υπουργέ.
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υφυπουργός κ. Κωνσταντίνος Καραγκούνης έχει το λόγο για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε συνάδελφε, η μάχη για καλυτέρευση των όρων διαβίωσης και της δουλειάς των σωφρονιστικών υπαλλήλων είναι συνεχής και διαρκής. Αρκεί να αναφέρω ότι στη Νιγρίτα Σερρών –ξέρετε ότι η φυλακή είναι ολοκληρωμένη- λειτουργούν οι δυο πτέρυγες ενώ έχει πέντε πτέρυγες. Ο λόγος που δεν ανοίξαμε έστω την τρίτη πτέρυγα είναι για να μην επιβαρύνουμε άλλο τους σωφρονιστικούς υπαλλήλους. Θα μπορούσαμε να είχαμε ανοίξει την τρίτη πτέρυγα. Δεν την ανοίγουμε όμως σεβόμενοι αυτή τη λογική. Γι’ αυτό και περιμένουμε τους πεντακόσιους νέους σωφρονιστικούς υπαλλήλους για να έχουμε μια ορθότερη λειτουργία του σωφρονιστικού καταστήματος. 
Είναι σημαντικό αυτό που είπατε για το φαγητό. Όντως υπήρξε ένα πρόβλημα. Από τα 3,10 ευρώ που ήταν για το συσσίτιο του κάθε κρατουμένου είχε φτάσει τα 2,10 ευρώ. Με την επέμβαση που κάναμε μέσω του ΤΑΧΔΙΚ το επαναφέραμε πάλι στα 3 ευρώ. 
Να εξειδικεύσω λίγο στα νυχτερινά και εξαιρέσιμα που αναφέρατε. Σε ό, τι αφορά στην εκκρεμότητα των δεδουλευμένων νυχτερινών του μηνός Οκτωβρίου 2010, ύψους 600.000 ευρώ, που δεν καταβλήθηκαν καθόλου, δεν κατέστη δυνατή η δημοσίευση της σχετικής ΚΥΑ στην Εφημερίδα της Κυβέρνησης. Σύμφωνα με τις διατάξεις του άρθρου 16 του ν. 3205/2003 περί αναδρομικότητας, δύνανται να καταβληθούν με πρακτικό του Νομικού Συμβουλίου του Κράτους κατόπιν εξώδικης αίτησης των ενδιαφερομένων. Για την καταβολή των δεδουλευμένων που αναλογούν στο υπόλοιπο χρονικό διάστημα, από το Νοέμβριο 2010-Δεκέμβριο 2011, έχουν εκδοθεί και δημοσιευθεί όλες οι σχετικές ΚΥΑ για αποζημίωση νυχτερινών και εξαιρέσιμων ημερών προσωπικού καταστήματος κράτησης συμπεριλαμβανομένων και του καταστήματος κράτησης στη Νιγρίτα Σερρών. Για το χρονικό διάστημα Ιανουαρίου-Ιουνίου 2012 δεν κατέστη δυνατή η καταβολή αποζημίωσης για νυχτερινά και εξαιρέσιμα του προσωπικού του καταστήματος κράτησης λόγω πολλών προβλημάτων, όπως μη επαρκούς πίστωσης και επιστροφής ανυπόγραφων ΚΥΑ από το Υπουργείο Οικονομικών για διαφόρους λόγους. 
Το Υπουργείο Δικαιοσύνης και Ανθρωπίνων Δικαιωμάτων καταβάλλει κάθε δυνατή προσπάθεια προκειμένου οι υπάλληλοι των καταστημάτων κράτησης να αποζημιωθούν αναδρομικά για το ανωτέρω χρονικό διάστημα. Ήδη ετοιμάζουμε τη σχετική νομοθετική τροπολογία την οποία θα φέρουμε σύντομα στη Βουλή, το αμέσως επόμενο χρονικό διάστημα, προκειμένου να καλύψουμε το τελευταίο εξάμηνο. 
Γνωρίζω και γνωρίζετε πολύ καλά, κυρία συνάδελφε, την οικονομική κατάσταση της χώρας. Είναι περιττό να το αναφέρω συνέχεια. Πιστέψτε όμως σε καμμία περίπτωση δεν παραγνωρίζουμε την αναγκαιότητα αυτά τα χρήματα να καταβληθούν το συντομότερο δυνατό στους ανθρώπους αυτούς που συνεχώς δίνουν το είναι τους για τα καταστήματα κράτησης για την ασφαλή και την εύρυθμη λειτουργία τους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Υφυπουργό.
Συνεχίζουμε με την πέμπτη επίκαιρη ερώτηση με αριθμό 35/24-7-2012 δευτέρου κύκλου του Βουλευτή του Κομμουνιστικού Κόμματος Ελλάδας κ. Αθανασίου Παφίλη προς τον Υπουργό Εσωτερικών, σχετικά με τη λήψη μέτρων για δωρεάν ένταξη στους δημόσιους παιδικούς σταθμούς όλων των παιδιών. 
Κύριε Παφίλη, έχετε το λόγο για δύο λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Υπουργέ, η κατάσταση που διαμορφώνεται στους παιδικούς σταθμούς ιδιαίτερα στην περιοχή της Αττικής οδηγεί στον αποκλεισμό περισσότερων χιλιάδων παιδιών από το δικαίωμα δημόσιας δωρεάν προσχολικής αγωγής. Όπως θα γνωρίζετε και εσείς υπάρχει λειψή χρηματοδότηση, μειωμένη χρηματοδότηση, η οποία μειώνεται συνεχώς. Απ’ αυτή την άποψη όλο και περισσότεροι δήμοι κλείνουν παιδικούς σταθμούς ενώ οι ανάγκες μεγαλώνουν. 
Δεύτερον, υπάρχει πρόβλημα με τη μείωση προσωπικού, με τη λήξη συμβάσεων, με συνταξιοδοτήσεις και με την απαγόρευση των προσλήψεων. 
Και ξέρετε, καταλήγουν οι παιδικοί σταθμοί να είναι πάρκινγκ παιδιών και όχι να γίνεται κάποια ουσιαστική προσχολική αγωγή με ευθύνη των κυβερνήσεων και όχι των ίδιων των εργαζομένων.
Μέχρι τώρα στους δήμους της Αττικής -από τα στοιχεία που έχουμε- μένουν δύο χιλιάδες τριακόσια είκοσι παιδιά έξω από παιδικούς σταθμούς. Και, βέβαια, είναι πολύ περισσότερα, διότι πάρα πολλοί δεν κάνουν καν αίτηση γιατί ξέρουν ότι θα απορριφθεί.
Τρίτο είναι το θέμα των τροφείων. Εδώ έχουν καταλήξει πλέον να είναι ανταποδοτικές οι οποιεσδήποτε κοινωνικές παροχές που υπάρχουν. Και σε αυτό φταίνε και οι δήμοι βέβαια. Ενώ ο ελληνικός λαός υφίσταται βαρύτατη φορολογία, σε τέτοιες δύσκολες περιόδους επιβαρύνονται με τροφεία. Και προς αυτή την κατεύθυνση δεν γίνεται τίποτα.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ - ΤΣΑΡΟΥΧΑ )
 Αυτό που προβλήθηκε μέχρι τώρα ήταν η αντικατάσταση με ευρωπαϊκά προγράμματα. Αυτά, όμως, τα προγράμματα είναι και ανεπαρκή, είναι και ληξιπρόθεσμα. Εκτός αυτού, όμως, δημιουργούν ελαστικές εργασιακές σχέσεις και φυσικά οι εργαζόμενοι πληρώνονται πολύ λιγότερα.
Τι ζητάμε εμείς και τι προτείνουμε: 
Ζητούμε να ενταχθούν όλα τα παιδιά, χωρίς διακρίσεις και προϋποθέσεις, στους παιδικούς σταθμούς. 
Δεύτερον, να καταργηθούν τα τροφεία και να υπάρξει πλήρης ποιοτική σίτιση. Στο 2012 είμαστε και όχι στο 1912. 
Τρίτον, να ανανεωθούν οι συμβάσεις, να μονιμοποιηθούν οι εργαζόμενοι για να καλυφθούν οι ανάγκες των παιδικών σταθμών και να μην κλείσει κανένας και από το Πρόγραμμα Δημοσίων Επενδύσεων να προωθηθεί η κατασκευή νέων. Υπάρχουν πάρα πολλές τέτοιες περιπτώσεις, αλλά δεν έχω χρόνο να τις αναλύσω.
Τέλος, να αξιοποιηθούν τα δημόσια και τα δημοτικά κτήρια, που υπάρχουν, προς αυτή την κατεύθυνση και όχι να τα ξεπουλήσετε, όπως σχεδιάζετε στο πλαίσιο του γενικότερου προγράμματος.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε κι εμείς, κύριε συνάδελφε.
Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε συνάδελφε, θέλω να σας ευχαριστήσω για τη δυνατότητα που μου δίνετε με την ερώτησή σας, να αναδείξω ενώπιον της Εθνικής Αντιπροσωπείας ένα κρίσιμο και εξαιρετικά ευαίσθητο ζήτημα, το ζήτημα των βρεφονηπιακών σταθμών των δήμων.
Θέλω να διαβεβαιώσω την Εθνική Αντιπροσωπεία ότι η ηγεσία του Υπουργείου Εσωτερικών δεν έχει καμμία απολύτως διάθεση να εξωραΐσει ή να κρύψει την πραγματική κατάσταση. Θα περιγράφει με ειλικρίνεια την κατάσταση όπως έχει και θα επιδιώκει, με όλες της τις δυνάμεις, να κάνει ό,τι είναι δυνατόν για να αντιμετωπίσει τα προβλήματα μαζί με τους Οργανισμούς Τοπικής Αυτοδιοίκησης και φυσικά με τις άλλες πολιτικές δυνάμεις του Κοινοβουλίου. 
Μερικά πράγματα τώρα για την ουσία:
Όταν αναλάβαμε πριν μερικές ημέρες την ευθύνη του Υπουργείου, εκκρεμούσε ακόμη η κεντρική εγκύκλιος που έπρεπε να υπογραφεί από το συναρμόδιο Υπουργείο Διοικητικής Μεταρρύθμισης για την απελευθέρωση κάποιων εκτάκτων ή τακτικών προσλήψεων που έχουν να κάνουν με αυτήν καθαυτήν τη λειτουργία των βρεφονηπιακών σταθμών αλλά και άλλων κοινωνικών δομών των δήμων.
Επετεύχθη, με διαπραγμάτευση που έγινε και με το οικονομικό επιτελείο και με την τρόικα που θέτει τους διάφορους οικονομικούς περιορισμούς, να εξαιρεθεί από τον περιορισμό των προσλήψεων το κομμάτι εκείνο που αφορά τις κοινωνικές δομές των δήμων. Έτσι, διασφαλίστηκε η έκδοση της δικής μας εγκυκλίου για πάνω από τέσσερις χιλιάδες επτακόσιες θέσεις εργασίας εποχικές, που καλύπτουν και αυτές τις δομές που περιγράψατε, χωρίς ούτε μία ώρα καθυστέρηση.
Υπογράψαμε τη σχετική εγκύκλιο. Αυτήν τη στιγμή οι δήμοι καταγράφουν τις ανάγκες τους. Εντός του καλοκαιριού θα έχουν ολοκληρωθεί όλες οι διαδικασίες ώστε η σχολική χρονιά να ξεκινήσει κανονικά και χωρίς προβλήματα, σε σχέση, τουλάχιστον, με άλλες χρονιές στο παρελθόν.
Βεβαίως, η οικονομική κρίση έχει οδηγήσει στην αύξηση της ζήτησης. Είναι σαφές ότι οι οικογένειες που δοκιμάζονται, οι οποίες δεν έχουν την οικονομική δυνατότητα πλέον να πληρώνουν έναν ιδιωτικό σταθμό, πληρώνουν το δήμο, ο οποίος στοιχίζει λιγότερο, για να καλύψουν τα παιδιά τους.
Παρ’ όλα αυτά, η χρηματοδότηση που φέτος έχει διασφαλιστεί, περιλαμβάνει 125.000.000 περίπου από ΕΣΠΑ, όπως σωστά είπατε -και δεν καταλαβαίνω γιατί είναι κακό να αξιοποιήσουμε ευρωπαϊκά κονδύλια που παραμένουν διαθέσιμα γι’ αυτήν τη δουλειά- αλλά και από ΚΑΠ, από κεντρικούς αυτοτελείς πόρους. Είναι στη διακριτική του κάθε δημάρχου τι ποσοστό των ΚΑΠ θα διαθέσει στη στήριξη των κοινωνικών δομών. 
Εμείς πάντως ενθαρρύνουμε τη στήριξη των κοινωνικών δομών. 
Επίσης, είναι στη διακριτική τους ευχέρεια –όπως πολύ σωστά το είπατε- να αποφασίσουν οι δήμοι, αν θα βάλουν τροφεία και τι είδους. Ο νόμος και οι κανονισμοί λειτουργίας προτάσσουν αυτούς που είναι κοινωνικά σε δύσκολη θέση, όπως της μονογονεϊκές οικογένειες, τα ορφανά, τους ανθρώπους που έχουν πραγματική οικονομική αδυναμία έναντι άλλων που θα είχαν την οικονομική άνεση, ενδεχομένως, να στείλουν τα παιδιά τους αλλού. 
Θα συμφωνήσω και στο κτηριακό θέμα μαζί σας. Εμείς ήδη με σχετική εγκύκλιο έχουμε ενθαρρύνει να προχωρήσει ένα γενναίο πρόγραμμα. Μετά από καθυστέρηση επτά μηνών, την προηγούμενη μόλις εβδομάδα με παρέμβασή μας καταφέραμε να ξεμπλοκάρουμε τα χρήματα της ΣΑΤΑ, δηλαδή, 299 εκατομμύρια ετήσιες επιχορηγήσεις που θα επιτρέψουν στους δήμους, εφόσον προτάξουν τις κοινωνικές δομές, να αξιοποιήσουν ένα κομμάτι αυτών των κονδυλίων και αξιοποιώντας και τα δημόσια κτήρια, αλλά και τα μη δημόσια κτήρια να προχωρήσουν σε τέτοιου είδους επενδύσεις. 
Πληροφοριακά σας λέω ότι φέτος φαίνεται ότι θα υπάρξει η δυνατότητα από τους ΟΤΑ να απορροφήσουν περίπου σαράντα πέντε χιλιάδες ωφελούμενα παιδιά σε αυτές τις δομές. Είμαι βέβαιος ότι δεν επιλύεται ολοκληρωτικά το πρόβλημα. Σίγουρα, όμως, η συμβολή αυτών των κοινωνικών δικτύων είναι καθοριστική και η στήριξη που παρέχουν προς την κοινωνία που δοκιμάζεται είναι μεγάλη. 
Σε αυτόν τον αγώνα που περιγράψατε για να βελτιώσουμε περαιτέρω αυτές τις κοινωνικές δομές, νομίζω ότι θα είμαστε σύμμαχοι όλοι μας μέσα σε αυτήν την Αίθουσα για να μπορέσουμε να στηρίξουμε την κοινωνία να ξεπεράσει τις δυσκολίες. 
Ευχαριστώ πολύ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Κι εγώ σας ευχαριστώ, κύριε Υπουργέ.
Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, και να θέλετε –που δεν θέλετε- δεν μπορείτε να κρύψετε την κατάσταση. Η κατάσταση είναι τραγική. Και η κατάσταση δεν είναι όπως εμφανίζεται με τα επίσημα στοιχεία. 
Σας ανέφερα ορισμένα πράγματα. Ας δούμε, λοιπόν, πιο πρακτικά το θέμα. 
Πρώτον, μια άνεργη μάνα η οποία είναι ανασφάλιστη, μπορεί να στείλει το παιδί της στον παιδικό σταθμό; Όχι, δεν μπορεί, γιατί δεν έχει ένσημα. 
Σε μια οικογένεια ενός μικρέμπορου, η γυναίκα, η οποία δουλεύει για να στηρίξει το μαγαζί που είναι σε άθλια κατάσταση λόγω της οικονομικής κρίσης, μπορεί να γράψει το παιδί της στο βρεφονηπιακό σταθμό; Όχι, δεν μπορεί, γιατί δεν μπορεί να αποδείξει ότι κρατάει το μαγαζί, γιατί υπάρχουν τυπικές προϋποθέσεις που απαιτούνται.
Μια μητέρα που έχει εξασφαλίσει να δουλεύει με 300 ευρώ και 400 ευρώ, καλείται να πληρώσει τροφεία, τα οποία την επιβαρύνουν και δεν μπορεί να ζήσει καν με τα χρήματα τα οποία παίρνει. Επομένως, το πρόβλημα είναι πολύ μεγαλύτερο απ’ ό,τι επίσημα παρουσιάζεται. 
Δεύτερο θέμα: Δεν ξέρω αν αυτές οι τέσσερις χιλιάδες επτακόσιες προσλήψεις είναι μόνιμοι και με ποια σχέση εργασίας.</Speech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Όχι.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αυτό δεν το διευκρινίσατε. Είναι εποχικοί και επομένως κάποτε μπορεί να απολυθούν. 
Όσον αφορά το θέμα των ευρωπαϊκών κονδυλίων και του ΕΣΠΑ εμείς όχι μόνο δεν είμαστε αντίθετοι αλλά λέμε ότι αυτά είναι ένα μέρος από αυτά που κλέβουν και από τον ελληνικό λαό και από τους λαούς της Ευρώπης. 
Το ερώτημα, όμως, που τίθεται είναι: Λύνουν οριστικά το πρόβλημα ή όχι; Είναι προσωρινά και είναι αναποτελεσματικά. Και τι θα γίνει όταν τελειώσουν; Πώς θα λυθεί το πρόβλημα; Για το λόγο αυτό, λοιπόν, λέμε ότι δεν είναι αποτελεσματικά αυτά τα κονδύλια.  
Τρίτο θέμα: Υπάρχει τεράστιο πρόβλημα με τους δήμους. Φυσικά έχουν ευθύνη και οι δήμαρχοι. Εμείς δεν τους αφήνουμε έξω από την ευθύνη. Όταν κόβεται, όμως, η κεντρική χρηματοδότηση από το κράτος, προχωρούν και αυτοί σε ανάλογες περικοπές. Κι εδώ έχουμε περιπτώσεις πολλών δήμων: Στο Περιστέρι έχουμε τετρακόσια παιδιά έξω, στη Νέα Ιωνία, στο Χαλάνδρι. Αυτά είναι δημοσιευμένα. Τυχαία σήμερα στον Τύπο γράφονται πάρα πολλά πράγματα και δίνονται και πάρα πολλά στοιχεία. 
Άρα, λοιπόν, αν δεν λυθεί το θέμα της χρηματοδότησης από την πλευρά της Κυβέρνησης, δεν μπορούν οι δήμοι να προχωρήσουν στο να απορροφήσουν τα παιδιά, τα οποία ζητούν να πάνε στους βρεφονηπιακούς σταθμούς. Και είναι ανάγκη να πάνε. 
Από εκεί και πέρα, βέβαια, για να λέμε τα σύκα-σύκα και τη σκάφη-σκάφη, κάθε δήμαρχος έχει την ευθύνη απέναντι στο λαό της περιοχής του για το αν κάνει όλες τις κοινωνικές παροχές ανταποδοτικές. Και εδώ έχουμε καταλήξει. Τίποτα δεν προσφέρεται πλέον. Απ’ όλη τη φορολογία που δίνει ο ελληνικός λαός δεν υπάρχει ουσιαστικά τίποτα δωρεάν ούτε γυμναστήριο ούτε κολυμβητήριο ούτε αθλητισμός, πολύ περισσότερο βρεφονηπιακοί σταθμοί. Δυστυχώς, αυτή είναι η κεντρική λογική. 
Σε ό,τι αφορά το κτηριακό πρόγραμμα, μακάρι να το προχωρήσετε. Εμείς δεν έχουμε αντίρρηση να προχωρήσει. Εδώ, όμως, υπάρχουν από το 1985 στο Δήμο της Αθήνας σχέδια κι έχουμε φτάσει στο 2012 και δεν έχει γίνει τίποτα. Υπάρχουν κτήρια και δημόσια και δημοτικά και χρειάζεται ένα γενναίο πρόγραμμα από το Πρόγραμμα Δημοσίων Επενδύσεων, ώστε να γίνουν παιδικοί σταθμοί. 
Σε κάθε περίπτωση νομίζουμε ότι δεν πρόκειται να λυθεί εύκολα το πρόβλημα και ζητούμε για μία φορά ακόμα τουλάχιστον σ’ αυτόν τον ευαίσθητο τομέα που έχει να κάνει με παιδιά μικρής ηλικίας να δώσετε μεγαλύτερο βάρος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο Υπουργός Εσωτερικών κ. Στυλιανίδης για τρία λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε συνάδελφε, εγώ κατανοώ την ευαισθησία σας και είμαι απόλυτα ταυτισμένος μαζί σας στη διάθεση να αποκαλύπτουμε μαζί την πραγματικότητα και μαζί να παλεύουμε για να τη διορθώσουμε, ο καθένας από το δικό του μετερίζι. Επιτρέψτε μου, όμως, να πω ότι πρέπει να είμαστε σε αυτήν την προσπάθεια ρεαλιστές, να ξέρουμε ποιες είναι οι πραγματικές μας δυνατότητες, να ιεραρχούμε τις προτεραιότητες και να προσπαθούμε να τις υλοποιούμε, χωρίς να λέμε λόγια τα οποία δεν μπορούν να εφαρμοστούν.
Κοινωνικά κριτήρια, είπατε. Συμφωνώ μαζί σας. Γι’ αυτό και μία από τις πρώτες συσκέψεις που οργανώσαμε στο Υπουργείο ήταν να καλέσουμε τους αρμόδιους υπαλλήλους και χειριστές αυτού του θέματος και να δούμε κατά πόσο πρέπει να προσαρμοστεί ο κανονισμός λειτουργίας των βρεφονηπιακών σταθμών σε συγκεκριμένα ευρωπαϊκά στάνταρτ, ώστε τα κοινωνικά κριτήρια να προτάσσονται ακόμα πιο έντονα απ’ ό,τι προτάσσονταν μέχρι σήμερα. 
Παρ’ όλα αυτά, όμως, σας λέω ότι είναι στη διακριτική ευχέρεια των ΟΤΑ και τώρα και τροφεία να μην πάρουν από κάποιους, όταν νιώθουν ότι έχουν πραγματική ανάγκη, αλλά βεβαίως και να βάλουν τους πλούσιους να πληρώνουν για τους φτωχούς. Αυτοί που δεν έχουν ανάγκη, με τα τροφεία που θα δίνουν, να καλύπτουν αυτούς που πραγματικά έχουν ανάγκη. Και εκεί θα πρέπει να δούμε τη συνεργασία του κράτους και των ΟΤΑ.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Υπουργέ, για ποιους πλούσιους μιλάμε; Μην τα λέμε αυτά εδώ…</Speech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Τα λέμε, γιατί είναι πρακτικές οι οποίες εφαρμόστηκαν σε πολλά μέρη του κόσμου με επιτυχία και εθελοτυφλούμε, όταν εμείς αρνούμαστε να τις εφαρμόσουμε. Πιστεύοντας ότι το κράτος έχει ατελείωτα χρήματα, είδατε πού φθάσαμε. Θα πρέπει, λοιπόν, να κάνουμε το καλύτερο δυνατό με τα υφιστάμενα όπλα.
Εγώ αντιλαμβάνομαι ότι είναι πρόβλημα και εκπαιδευτικά ένας βρεφονηπιοκόμος να προσλαμβάνεται για δύο μήνες. Γι’ αυτό και προτάξαμε τα ενδεκάμηνα στους βρεφονηπιακούς, ώστε τα εξειδικευμένα άτομα που θα προσληφθούν να καλύψουν όλη τη σχολική χρονιά.
Εάν θέλετε, να ανοίξουμε και ένα άλλο ζήτημα, το ποιος θα πρέπει να έχει συνολικά την ευθύνη της προσχολικής αγωγής, διότι αυτό είναι σκόρπιο τώρα. Μόνο από το υποχρεωτικό διετές νηπιαγωγείο ξεκινά το Υπουργείο Παιδείας, ενώ ο υπόλοιπος χώρος αξιοποιείται, κατευθύνεται, προσδιορίζεται από διάφορους. Θα πρέπει, λοιπόν, και αυτό να οργανωθεί.
Από εκεί και πέρα, θα ήθελα να σας πω ότι στους ΟΤΑ απασχολούνται ενενήντα επτά χιλιάδες μόνιμα άτομα. Έτσι, λοιπόν, εάν μπούμε στη λογική των μονιμοποιήσεων, το μόνο που θα κάνουμε είναι να καταστρέψουμε περαιτέρω το κράτος μας. Εδώ χρειάζονται άνθρωποι «φρέσκοι», εξειδικευμένοι σε συγκεκριμένη δουλειά, για να μπορούν να προσλαμβάνονται και να προσφέρουν τις υπηρεσίες τους με ασφάλεια, με αντικειμενικότητα, με αξιοκρατία, για να μπορούμε να κρατούμε όρθια τα κοινωνικά δίκτυα.
Έχουμε πει από την πρώτη στιγμή ότι για εμάς έχει μεγάλη αξία η πολιτική κοινωνικής ασπίδας που εξαγγείλαμε στις προγραμματικές δηλώσεις, διότι μόνο αυτή η πολιτική κοινωνικής ασπίδας θα αποτελέσει τον πραγματικό πόλεμο κατά της φτώχειας. Τα κοινωνικά δίκτυα των δήμων είναι τα μόνα ζωντανά, συγκροτημένα και λειτουργούντα δίκτυα που μπορούν να προφυλάξουν, να προστατεύσουν και να στηρίξουν εκείνα τα κομμάτια της κοινωνίας που δοκιμάζονται. Για να μείνουν όρθια, θα πρέπει να τα βοηθήσουμε να έχουν και λειτουργικότητα και ευελιξία. Εάν τα κλείσουμε σε λογικές δημοσίου, τότε θα τα καταστρέψουμε και αυτά.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Υπουργέ.
Θα συζητηθεί τώρα η τρίτη με αριθμό 40/24-7-2012 επίκαιρη ερώτηση δευτέρου κύκλου του Βουλευτή του Λαϊκού Συνδέσμου–Χρυσή Αυγή κ. Ηλία Παναγιώταρου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη δωρεάν παραχώρηση σταδίων των Αθηνών σε μουσουλμάνους για τη γιορτή του ραμαζανίου.
Το λόγο έχει ο κ. Παναγιώταρος για δύο λεπτά, για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Υπουργέ, για τέταρτη ή πέμπτη φορά τα τελευταία χρόνια παρουσιάζεται έντονα το φαινόμενο δεκάδες ή και εκατοντάδες χιλιάδες –κανείς δεν ξέρει πόσοι- τριτοκοσμικών λαθροεισβολέων, λαθρομεταναστών που έχουν εισβάλει παράνομα στην πατρίδα μας, να κάνουν επίδειξη δύναμης με το να «εξασκούν» τα θρησκευτικά τους καθήκοντα σε δημόσιους χώρους, προκαλώντας το κοινό αίσθημα των Ελλήνων πολιτών, των μόνων νομίμως κατοικούντων σε αυτήν τη χώρα.
Πριν από τρία χρόνια είχε παρουσιαστεί το φαινόμενο και είχε συζητηθεί πολύ έντονα το γεγονός ότι είχαν καταλάβει όλες τις μεγάλες πλατείες, δημόσιους χώρους έξω από το πανεπιστήμιο, χώρους στην πλατεία Ομονοίας, στην πλατεία Συντάγματος, παντού, παρανόμως, παρανόμως, παρανόμως. 
Με τη δυναμική αντίδραση της Χρυσής Αυγής και των εξαγριωμένων Ελλήνων πολιτών σε ολόκληρη την επικράτεια, μα κυρίως στο πολύπαθο κέντρο των Αθηνών, πέρυσι και φέτος αποφασίστηκε να γίνει σε κάποιους κλειστούς χώρους. Στο Ολυμπιακό Στάδιο, στο Στάδιο Ειρήνης και Φιλίας για την Αθήνα και έχουν οριστεί και κάποιοι χώροι από τους κατά τόπους δήμους σε όλη την ελληνική επικράτεια. 
Ας ξεπεράσουμε το γεγονός ότι είναι λαθροεισβολείς και ότι θα πρέπει να τους σταματάνε στα σύνορα και αμέσως να τους στέλνουν πίσω στις πατρίδες τους. Ας ξεπεράσουμε το γεγονός ότι χρησιμοποιούν τα δημόσια μέσα μεταφοράς και έρχονται δωρεάν στα μεγάλα αστικά κέντρα, μαζί με κάποιο χαρτζιλίκι που τους δίνει το ελληνικό κράτος. Ας ξεπεράσουμε όλα τα υπόλοιπα και ας φτάσουμε στο προκείμενο. 
Τώρα τον Αύγουστο είναι το Ραμαζάνι και το Υπουργείο Παιδείας έχει συνεννοηθεί, ώστε να παραχωρήσει το Ολυμπιακό Στάδιο, το Στάδιο Ειρήνης και Φιλίας και κάποιους άλλους χώρους. 
Ερώτηση πρώτη: Έχετε έρθει σε επαφή με το Υπουργείο Δημοσίας Τάξεως, έτσι ώστε να διασφαλιστεί η τάξη και ότι θα υπάρξει κάποιος έλεγχος για το ποιοι από αυτούς είναι νόμιμοι, ποιοι είναι παράνομοι, ποιοι είναι λιγότερο παράνομοι κ.λπ.; 
Ερώτηση δεύτερη: Τα έξοδα του Ολυμπιακού Σταδίου, τα έξοδα του Σταδίου Ειρήνης και Φιλίας, ποιος θα τα πληρώσει; Πάλι το κοστούμι θα πάει στους Έλληνες πολίτες και στον Έλληνα φορολογούμενο που δεν έχει λεφτά για να μπορέσει να εκπληρώσει καμμία από τις συμβατικές του υποχρεώσεις προς το ελληνικό κράτος; Και δευτερευόντως, πάλι το Υπουργείο Παιδείας εμφανίζεται τόσο άνετο οικονομικά μετά από άλλες αποφάσεις που επάρθησαν προ μηνών, όπως αυτή που δώσατε -ενώ το χειμώνα τα παιδάκια δεν είχαν πετρέλαιο στα σχολεία και το Υπουργείο Παιδείας δεν μερίμνησε γι’ αυτό- κάποιες δεκάδες χιλιάδες ευρώ στη λεσβιακή κοινότητα Ελλάδος για κάποιο πρόγραμμα και τώρα πάλι δωρεάν παραχωρείτε κάποιους χώρους του ελληνικού δημοσίου σε λαθρομετανάστες;  
Απαντήστε μας παρακαλώ για το θέμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κυρία Πρόεδρε.
Θα ήθελα με την ευκαιρία της ερώτησης του συναδέλφου να πω ότι η ελληνική πολιτεία είναι σταθερά προσηλωμένη στο σεβασμό της θρησκευτικής ελευθερίας σε όλες τις εκφάνσεις και στο πλαίσιο αυτό ο δικός μας στόχος, όπως και κατά το προηγούμενο έτος είναι η τέλεση της προσευχής με αξιοπρέπεια και ασφάλεια για όλους. Και αυτό το κάνουμε σεβόμενοι τις επιταγές του Συντάγματος, το άρθρο 9 της Ευρωπαϊκής Σύμβασης των Δικαιωμάτων του Ανθρώπου, αλλά και τις συμβάσεις του Συμβουλίου της Ευρώπης.
Όπως ορίζει το άρθρο 13 παράγραφος 2 του Συντάγματος, κάθε γνωστή θρησκεία είναι ελεύθερη και τα σχετικά με τη λατρεία της τελούνται ανεμπόδιστα υπό την προστασία των νόμων. Η άσκηση της λατρείας δεν επιτρέπεται να προσβάλλει τη δημόσια τάξη ή τα χρηστά ήθη και ο προσηλυτισμός απαγορεύεται. Όπως επίσης ορίζει το άρθρο 9 της Ευρωπαϊκής Σύμβασης των Δικαιωμάτων του Ανθρώπου ότι κάθε πρόσωπο έχει δικαίωμα στην ελευθερία της σκέψης, της συνείδησης και της θρησκείας. Το δικαίωμα αυτό περιλαμβάνει την ελευθερία της εκδήλωσης ατομικά ή συλλογικά, δημόσια ή ιδιωτικά του θρησκεύματος ή των πεποιθήσεων, της λατρείας, της διδασκαλίας, της ενάσκησης και της παρακολούθησης θρησκευτικών καθηκόντων και τελετουργιών. Και επίσης, ότι η ελευθερία της εκδήλωσης του θρησκεύματος ή των πεποιθήσεων υπόκειται μόνο στους περιορισμούς που προβλέπονται από το νόμο και είναι αναγκαίοι σε μια δημοκρατική κοινωνία για την προστασία της δημόσιας ασφάλειας, την προστασίας της δημόσιας τάξης, της υγείας και των ηθών ή για την προστασία των δικαιωμάτων και των ελευθεριών των άλλων.
Θα έλεγα επίσης ότι και σύμφωνα με τις συμβάσεις του Συμβουλίου της Ευρώπης κάθε χώρα πρέπει να συνεχίσει να σέβεται τις ιδιαιτερότητες των συμβαλλομένων μερών στον τομέα της θρησκείας και ταυτόχρονα να προασπίζεται τα δικαιώματα των μειονοτήτων τα οποία χρήζουν ίσης προστασίας στον τομέα των ανθρωπίνων δικαιωμάτων σύμφωνα με τα εθνικά συντάγματα, όσο και με την Ευρωπαϊκή Σύμβαση των Δικαιωμάτων του Ανθρώπου.
Τώρα επί του θέματος το οποίο θέσατε, θα ήθελα να σας αναφέρω ότι μετά από σύσκεψη που πραγματοποιήθηκε ανάμεσα στους συναρμόδιους Υπουργούς, δηλαδή, τον εκπρόσωπο του Υπουργείου Εσωτερικών, τον εκπρόσωπο του Υπουργείου Παιδείας  και Θρησκευμάτων, Πολιτισμού και Αθλητισμού και του Υπουργείου Δημόσιας Τάξης και Προστασίας του Πολίτη, αποφασίστηκε, στο πλαίσιο του σεβασμού των θρησκευτικών ελευθεριών και των δικαιωμάτων του ανθρώπου να παραχωρηθούν για την απρόσκοπτη τέλεση των θρησκευτικών καθηκόντων τους, δηλαδή της προσευχής, κατά την εορτή της ισλαμικής θρησκείας, δηλαδή της λήξης της νηστείας του Ραμαζανίου σε όσους μουσουλμάνους της περιοχής της πρωτεύουσας το επιλέξουν, δυο χώροι -όχι τα στάδια- έξω από τα στάδια, το Στάδιο Ειρήνης και Φιλίας και το Ολυμπιακό Αθλητικό Κέντρο Αθηνών.
Αυτοί οι χώροι έξω από τα δύο στάδια χρησιμοποιήθηκαν για τον ίδιο σκοπό και το παρελθόν έτος. Είναι σαφές, λοιπόν, ότι δεν παραχωρούνται τα στάδια αλλά χώροι έξω από αυτά.
Επίσης, θέλω να τονίσω, ότι αυτό το οποίο θα συμβεί δεν είναι ένας εορτασμός αλλά είναι μία προσευχή, η οποία διαρκεί μισή ώρα, γίνεται τις 8.00΄ το πρωί και ο χώρος δεσμεύεται από τις 7.30’ το πρωί μέχρι τις 11.00΄ για την ομαλή προσέλευση και αποχώρηση όλων. 
Όπως κι εσείς ο ίδιος τονίσατε, τα προηγούμενα έτη αυτό γινόταν σε πλατείες και άλλους χώρους και ήταν μια εικόνα η οποία δεν ήταν και η καλύτερη και νομίζω ότι δεν ήταν καλή εικόνα για τη χώρα και θα μπορούσε να δημιουργήσει και προβλήματα για την κοινωνική ειρήνη. Γι’ αυτό, λοιπόν, κατόπιν αιτήματος, δίδονται δύο χώροι έξω από τα στάδια ακριβώς για την τέλεση της προσευχής. Αυτό είναι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Βουλευτά, έχετε το λόγο για τρία λεπτά.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Είπατε για την εφαρμογή των νόμων. Αν εφαρμόζονταν οι νόμοι σε αυτήν τη χώρα, θα είχαν εφαρμοστεί και όλοι οι νόμοι που λένε για άμεση απέλαση των λαθρομεταναστών, οπότε δεν θα είχαμε και αυτό το πρόβλημα, πού θα βάλουμε τις εκατοντάδες χιλιάδες παράνομους αλλόθρησκους για να εκπληρώσουν τα θρησκευτικά τους καθήκοντα.
Είπατε για νόμους και για ισότητα σε αυτήν τη χώρα. Πριν από μερικούς μήνες οι Ενώσεις Ποντίων στη Θεσσαλονίκη δεν μπόρεσαν να βρουν έναν ανοιχτό χώρο σε ολόκληρη τη Θεσσαλονίκη, γιατί ο προοδευτικός της Δήμαρχος, κ. Μπουτάρης, τους απαγόρευσε οποιαδήποτε μορφή εκδηλώσεων σε ανοικτούς χώρους στο Δήμο Θεσσαλονίκης και κάποιοι από αυτούς που έκαναν μια εκδήλωση «έφαγαν» και ένα πολύ ωραίο πρόστιμο. Αυτή είναι η ισότητα μεταξύ  των Ελλήνων που πληρώνουν κιόλας σε αυτήν τη χώρα και των παρανόμως ευρισκόντων εδώ.
Επίσης, λέμε για σεβασμό στις θρησκευτικές ελευθερίες. Οι θρησκευτικές ελευθερίες, όμως, κάποιων από αυτούς -υπάρχουν και τηλεοπτικά ντοκουμέντα- δείχνουν να γίνονται σοβαρές πράξεις που αντίκειται στην ελληνική νομοθεσία. Όποτε θέλετε είμαι- στη διάθεσή σας να σας φέρουμε τηλεοπτικό και άλλο υλικό. 
Επίσης, αφού μιλάμε για νόμο, στο άρθρο 1, παράγραφος 11 του Συντάγματος λέει ότι οι μόνοι που μπορούν να συνευρίσκονται δημοσίως σε αυτήν τη χώρα είναι οι νομίμως ευρισκόμενοι εδώ Έλληνες πολίτες και κανένας άλλος. Έτσι λέει ο νόμος. Οπότε όσον αφορά στο θέμα του ποιος είναι νομοταγής και ποιος όχι, ας αλλάξετε το Σύνταγμα και ας πείτε ότι θα μπορούν όλοι οι λαθρομετανάστες που έρχονται σε αυτήν τη χώρα να έχουν ίσα και περισσότερα δικαιώματα από τους Έλληνες, ώστε μετά να μην κάνουμε εμείς αυτού του είδους τις ερωτήσεις.
Τελειώνοντας, δεν ξέρω αν το θέλετε ή όχι, αλλά επειδή υπάρχουν τα διάφορα κέντρα που κατευθύνουν αυτήν τη χώρα -και το ξέρουμε πια όλοι αυτό- θέλω να σας πω ότι είναι απορίας άξιο πώς ο κ. Τόμσεν δεν σας έβαλε «χέρι» που παραχωρείτε δημόσια περιουσία δωρεάν χωρίς αντίτιμο σε κάποιους. Εδώ μιλάμε για φοβερές περικοπές παντού, για αφαίμαξη κ.λπ.. Εκτός, πια, κι αν ο κ. Τόμσεν είναι ένας τομέας του ίδιου κέντρου που δίνει και την άδεια να έρχονται κατά εκατοντάδες χιλιάδες λαθρομετανάστες στην πατρίδα μας και το μόνο που κάνει η επίσημη πολιτεία είναι να προσπαθεί -γιατί ούτε αυτό μπορεί να κάνει το ελληνικό κράτος- να τους καταγράφει και να τους φέρνει στα μεγάλα αστικά κέντρα και οι νομίμως κατοικούντες στο κέντρο των Αθηνών και στις άλλες περιοχές να μην μπορούν να βγουν ούτε από το σπίτι τους. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κυρία Πρόεδρε.
Το θέμα της λαθρομετανάστευσης που θέτετε, είναι ένα θέμα το οποίο, πράγματι, πρέπει να αντιμετωπιστεί και οι θέσεις και της Νέας Δημοκρατίας αλλά και της Κυβέρνησης είναι γνωστές πάνω σε αυτό.
Εμείς ως Υπουργείο αυτό το οποίο προτείνουμε είναι ένας συγκεκριμένος τρόπος οργάνωσης μιας συγκεκριμένης θρησκευτικής τελετής με στόχο να μην προκληθεί αναστάτωση στο κοινωνικό σύνολο.</Speech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Μα, προκαλείται, όμως, κάθε χρόνο. Βάζετε την Ελληνική Αστυνομία, όχι εσείς, αλλά ο συνάδελφός σας, Υπουργός Δημοσίας Τάξεως, να επιτίθεται στους εκατοντάδες Έλληνες πολίτες που αντιτίθενται σε αυτά τα παράνομά τα οποία γίνονται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε, παρακαλώ. Τα έχετε πει αυτά, κύριε Βουλευτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας, Θρησκευμάτων Πολιτισμού και Αθλητισμού): Σύμφωνοι.
 Δεν είναι στη δική μας αρμοδιότητα η παραχώρηση αδειών για συγκεντρώσεις σε πλατείες, δρόμους και στάδια.
Αυτό που κάνουμε εμείς είναι να μπορέσουμε να διασφαλίσουμε έναν τρόπο οργάνωσης μιας θρησκευτικής τελετής ούτως ώστε να μην προκληθεί αναστάτωση στο κοινωνικό σύνολο. Και θα έλεγα ότι η διαδικασία που ακολουθήσαμε κατά την υποβολή αιτήσεων για τη διάθεση των συγκεκριμένων χώρων ήταν η ίδια που ακολουθείται για οποιονδήποτε υποβάλλει αίτηση για τη χρήση των χώρων αυτών. Και αυτό έγινε σε συνεργασία και διάλογο με τους θεσμικούς φορείς που εκπροσωπούν τις τοπικές κοινωνίες.
Σε σχέση μ’ αυτό που λέτε για τον έλεγχο της νομιμότητας, δεν είναι δική μας αρμοδιότητα ως Υπουργείο Παιδείας, Θρησκευμάτων, Πολιτισμού και Αθλητισμού να ελέγξουμε τη νομιμότητα των μεταναστών που θα παρευρεθούν.
Για τα έξοδα που αναφέρατε, θέλω να πω ότι τα σχετικά έξοδα για τις μικροφωνικές εγκαταστάσεις, όπου χρειαστεί, θα καλυφθούν από τους ενδιαφερόμενους, ενώ απαραίτητη προϋπόθεση είναι ότι οι χώροι στους οποίους θα διεξαχθούν οι συγκεκριμένες θρησκευτικές εκδηλώσεις θα  καθαριστούν από τους ίδιους μετά τη λήξη της προσευχής. Και θέλω να τονίσω ότι σε καμμία περίπτωση το ελληνικό δημόσιο δεν επιβαρύνεται με κανένα κόστος. 
Επίσης, να σας πω ότι στη συγκεκριμένη ημερομηνία και ώρα δεν είχε κανένας άλλος ζητήσει τους εν λόγω χώρους. Άρα, δεν υπάρχει επιβάρυνση για το δημόσιο.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε και εμείς, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11.46΄ λύεται η συνεδρίαση για τη Δευτέρα 30 Ιουλίου 2012 ώρα 18.00΄, με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	1/8/2012 11:15:00 πμ	Από:	A.mariniΕκτυπώθηκε:	1/8/2012 10:39:00 πμ</body>
</html>