<html><head><meta name="cp:revision" content="7"><meta name="date" content="2013-03-14T07:39:00Z"><meta name="Company" content="OTS"><meta name="Keywords" content=""><meta name="meta:word-count" content="23237"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-03-13T08:47:00Z"><meta name="Word-Count" content="23237"><meta name="dcterms:created" content="2013-03-14T07:24:00Z"><meta name="dcterms:modified" content="2013-03-14T07:39:00Z"><meta name="Last-Modified" content="2013-03-14T07:39:00Z"><meta name="Last-Save-Date" content="2013-03-14T07:39:00Z"><meta name="meta:character-count" content="125480"><meta name="Template" content="Normal"><meta name="meta:save-date" content="2013-03-14T07:39:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-03-14T07:39:00Z"><meta name="Edit-Time" content="12000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-03-14T07:24:00Z"><meta name="Last-Printed" content="2013-03-13T08:47:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2013-03-14T07:24:00Z"><meta name="xmpTPg:NPages" content="1"><meta name="resourceName" content="8-3-2013.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="125480"><meta name="Page-Count" content="1"><meta name="Revision-Number" content="7"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
5
ΣΥΝΕΔΡΙΑΣΗ 8-3-2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΑ΄
Παρασκευή  8 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γυμνάσιο Νικησιανής Καβάλας, το Δημοτικό Σχολείο Ζηπαρείου Κω, το Δημοτικό Σχολείο Ασή Γωνιάς Χανίων, το 26ο Δημοτικό Σχολείο Καλλιθέας και το Γυμνάσιο και Λύκειο Λειψών Δωδεκανήσου, σελ. 
3. Αναφορά στον εορτασμό της Παγκόσμιας Ημέρας της Γυναίκας, σελ. 
4. Επί διαδικαστικού θέματος, σελ. 
5. Ειδική Ημερήσια Διάταξη:
Ειδική συνεδρίαση που διεξάγεται με αφορμή τον εορτασμό της Παγκόσμιας Ημέρας της Γυναίκας, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 11 Μαρτίου 2013, σελ. 
4. Συζήτηση επικαίρων ερωτήσεων:
    α) Προς τον Υπουργό Δημόσιας Τάξης και Προστασίας του Πολίτη, σχετικά με τις καταστροφές του δικτύου ηλεκτροδότησης στην Περιφέρεια Καρδίτσας, σελ. 
    β) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κατάργηση μηχανισμού ανάκτησης μεταβλητού κόστους στην παραγωγή της ηλεκτρικής ενέργειας, σελ. 
    γ) Προς τον Υπουργό Εσωτερικών:
        i) σχετικά με το εργασιακό μέλλον των εργαζομένων στο πρόγραμμα &quot;Βοήθεια στο Σπίτι&quot;, σελ. 
        ii) σχετικά με την υδροδότηση του Δημοτικού Διαμερίσματος Γιάλτρων Δήμου Αιδηψού, σελ. 

ΠΡΟΕΔΡΕΥΩΝ
ΚΟΛΛΙΑ-ΤΣΑΡΟΥΧΑ Μ. , σελ.

ΟΜΙΛΗΤΕΣ

Α. Επί της αναφοράς στον εορτασμό της Παγκόσμιας Ημέρας της Γυναίκας:
ΚΕΓΚΕΡΟΓΛΟΥ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΠΕΤΡΑΚΟΣ Α. , σελ.

Β. Επί διαδικαστικού θέματος:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.

Γ. Επί της Ειδικής Ημερήσιας Διάταξης:
ΓΕΡΑΣΙΜΙΔΟΥ Ε. , σελ.
ΓΕΡΟΒΑΣΙΛΗ  Ό. , σελ.
ΓΚΕΡΕΚΟΥ Α. , σελ.
ΚΑΚΛΑΜΑΝΗΣ Α. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΝΤΟΥΡΑ  Έ. , σελ.
ΜΑΝΗ-ΠΑΠΑΔΗΜΗΤΡΙΟΥ Α. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΠΑΣ Χ. , σελ.
ΡΕΠΟΥΣΗ Μ. , σελ.
ΣΚΟΠΟΥΛΗ Φ. , σελ.

Δ. Επί των επικαίρων ερωτήσεων:
ΔΕΝΔΙΑΣ Ν. , σελ.
ΚΕΓΚΕΡΟΓΛΟΥ Β. , σελ.
ΜΙΧΟΣ Ν. , σελ.
ΠΑΠΑΓΕΩΡΓΙΟΥ Α. , σελ.
ΠΕΤΡΑΚΟΣ Α. , σελ.
ΣΚΟΝΔΡΑ Α. , σελ.
ΣΤΥΛΙΑΝΙΔΗΣ Ε. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΑ΄
Παρασκευή 8 Μαρτίου 2013
Αθήνα, σήμερα στις 8 Μαρτίου 2013, ημέρα Παρασκευή και ώρα 10.13΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΟΥΣΑ (Μαρία Κόλλια-Τσαρουχά): Κυρίες και κύριοι συνάδελφοι, αρχίζει η συνεδρίαση.
Ας πούμε «χρόνια πολλά» λόγω της ημέρας, αν και πιστεύω ότι οι γυναίκες γιορτάζουμε κάθε ημέρα και με τους αγώνες μας και με την αγάπη που προσφέρουμε στους δικούς μας ανθρώπους, στους φίλους μας, στους συγγενείς μας και με την προσφορά μας στην κοινωνία. Όμως, για το θέμα αυτό θα μιλήσουμε εκτενέστερα σε άλλη στιγμή της ημέρας και σε άλλη φάση της συζήτησής μας. 
(<Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 7 Μαρτίου 2013 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΜ’ συνεδριάσεώς του, της Πέμπτης 7 Μαρτίου 2013 σε ό,τι αφορά την ψήφιση στο σύνολο των σχεδίων νόμων:	
1) «Κύρωση του Μνημονίου Κατανόησης μεταξύ του Υπουργείου Περιβάλλοντος, Ενέργειας και Κλιματικής Αλλαγής της Κυβέρνησης της Ελληνικής Δημοκρατίας και του Υπουργείου Ενέργειας και Φυσικών Πόρων της Κυβέρνησης της Δημοκρατίας της Τουρκίας για Συνεργασία στον τομέα της Ενέργειας». 
2) «Κύρωση των τροποποιήσεων των άρθρων 25 και 26 της Σύμβασης του Οργανισμού Ηνωμένων Εθνών για την προστασία και τη χρήση των διασυνοριακών υδάτων και των διεθνών λιμνών».) 
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β’ Αθήνας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές, Δωδεκανήσου κ. ΔΗΜΗΤΡΗΣ ΓΑΚΗΣ, Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσαν αναφορά με την οποία  ο Σύλλογος Εκπαιδευτικού Προσωπικού Ανωτέρων Σχολών Τουριστικής Εκπαίδευσης Αγίου Νικολάου και Ρόδου αιτείται την άμεση επίλυση των οξυμένων προβλημάτων των ανωτέρων σχολών τουριστικής εκπαίδευσης και τη διασφάλιση του μέλλοντος της δημόσιας τουριστικής εκπαίδευσης στην Ελλάδα. 
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Θεσσαλονίκης παραθέτει τις προτάσεις του για  την αντιμετώπιση των προβλημάτων στο χώρο της υγείας σε ευρωπαϊκό θεσμικό πλαίσιο, χωρίς να απαξιώνεται το επιστημονικό προσωπικό.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ειρήνη Καλλέργη επισημαίνει την ανάγκη προγραμματισμού για σωστή και στοχευμένη εκπαίδευση, σύμφωνα με τις ειδικές ανάγκες κάθε ατόμου.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις ελλείψεις σε προσωπικό που παρατηρούνται στα καλλιτεχνικά και μουσικά σχολεία.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κατάσταση που επικρατεί στο πρώην 409 νοσηλευτικό ίδρυμα.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η  Συντονιστική Επιτροπή της Πρωτοβουλίας Μελών ΔΕΠ Υπό Αναμονή Τοποθέτησης  αιτείται την επίλυση μιας σειράς θεμάτων που αφορούν τον κλάδο τους.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Οικολογική Κίνηση Πάτρας «Εν Αιθρία» αιτείται την ακύρωση της υπ΄ αριθμ. 51486/3779/12-6-2012 απόφασης συγκρότησης επιτροπής, έργο της οποίας είναι η επικαιροποίηση του από 30-1-2009 πορίσματος προηγούμενης επιτροπής που είχε συσταθεί με απόφαση του Γενικού Γραμματέα Περιφέρειας Δυτικής Ελλάδος.
8) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία  ο Ενιαίος Σύλλογος Εκπαιδευτικού Προσωπικού του ΤΕΙ Σερρών παραθέτει τις προτάσεις του για το υπό διαβούλευση σχέδιο «Αθηνά» περί αναδιάρθρωσης της ανώτατης εκπαίδευσης.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πρόεδρος του Δ.Σ. της ανώνυμης εταιρείας «ΚΑΒΑΛΑ OIL» παραθέτει τις θέσεις του για θέματα που αφορούν την εταιρεία, καθώς και το ιδιωτικό συμφωνητικό επιχειρηματικής συνεργασίας με την ανώνυμη εταιρεία «ΕΝΕΡΓΕΙΑΚΗ ΑΙΓΑΙΟΥ».
10) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία ο Σύλλογος Υπαλλήλων ΙΚΑ Νομού Κορινθίας αιτείται τη στήριξη της πολιτείας για την εύρυθμη  λειτουργία του ΙΚΑ-ΕΤΑΜ,  μέσω της αποφυγής απολύσεων εργαζομένων που προσελήφθησαν βάσει της προκήρυξης  9Κ του ΑΣΕΠ.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Γονέων και Κηδεμόνων του Βαρβακείου Προτύπου Πειραματικού Γυμνασίου  διαμαρτύρονται για τις ελλείψεις σε εκπαιδευτικό προσωπικό που προέκυψαν από τον ελλιπή προγραμματισμό και τον κακό συγχρονισμό μετακινήσεων, μεσούσης της σχολικής χρονιάς.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.  Χρήστος Σπίρτζης  παραθέτει την πρόταση του Τεχνικού Επιμελητηρίου Ελλάδας για την οριστική επίλυση των στρεβλώσεων της ανώτατης παιδείας.
13) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Δήμαρχος Βόλου Νομού Μαγνησίας αιτείται τη διασφάλιση της υλοποίησης των έργων αποχέτευσης των περιοχών Αγίου Στεφάνου και Σέσκλου του Επιχειρησιακού Προγράμματος «Περιβάλλον-Αειφόρος Ανάπτυξη.» 
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δημήτριος Μιχαηλίδης  παραθέτει τις θέσεις του σχετικά με τη φορολόγηση των ελληνικών γεωργικών εκμεταλλεύσεων. 
15) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο κ. Γεώργιος Ζαχαρόπουλος εκφράζει την αδυναμία καταβολής του ΕΤΑΚ, δεδομένης της ψυχικής του κατάστασης αλλά και της έλλειψης οικονομικών πόρων.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Πατρών αιτείται την άμεση αποπληρωμή των οφειλών από τα πρώην ταμεία του ΕΟΠΥΥ στα μέλη του συλλόγου.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων των υπ.αριθμ.195/14-2-2013,186/28-1-2013,215/14-2-2013,216/14-2-2013,157/13-2-2013,146/13-2-2013,147/13-2-2013 εγγράφων, αρμοδιότητας του Υπουργείου Εσωτερικών.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Διαπεριφερειακός Σύλλογος Εργαζομένων του Προγράμματος «Βοήθεια στο Σπίτι» αιτείται τη διασφάλιση του εργασιακού καθεστώτος των εργαζομένων  που έχουν προσληφθεί μέσω ΑΣΕΠ και καλύπτουν πάγιες ανάγκες του προγράμματος «Βοήθεια στο Σπίτι».
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Νάντια Κυριακοπούλου, πρόεδρος του Συλλόγου του 1ου και του 5ου Δημοτικού Σχολείου Αρτέμιδας διαμαρτύρεται για την έλλειψη καθηγητή γερμανικής γλώσσας και τον εξαναγκασμό των μαθητών να παρακολουθήσουν γαλλικά.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Νοσηλευτική Κίνηση Νοσοκομείων Πάτρας  καταγγέλλει το διορισμό υποδιοικήτριας της 6ης ΔΥΠΕ η οποία έχει τιμωρηθεί από το πειθαρχικό όργανο της ίδιας ΔΥΠΕ.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Δημήτριος  Βασιλείου  αιτείται την αυτονομία του Ελληνικού Ανοικτού Πανεπιστημίου, ύστερα από ομόφωνη απόφαση των μελών ΔΕΠ της Σχολής Κοινωνικών Επιστημών του Ιδρύματος.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  τα μέλη του Ταμείου Αλληλεγγύης και Νομικής Προστασίας Σιδηροδρομικών  παραθέτουν τους λόγους που επιβάλλουν την άμεση απένταξη των μηχανοδηγών από το πλαίσιο του ενιαίου μισθολογίου.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Χριστίνα Παπαθεοδοσίου, φοιτήτρια στο τμήμα πληροφορικής και τηλεπικοινωνιών του ΤΕΙ Λάρισας, διαμαρτύρεται για τις αλλαγές που προκύπτουν από το σχέδιο «Αθηνά» στο τμήμα που φοιτά.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.  Κωνσταντίνος Ασπρογιάννης  αιτείται την άμεση αποκατάσταση του εργασιακού καθεστώτος των απολυμένων εργαζόμενων του ΙΚΑ.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμος Ερυμάνθου Νομού Αχαΐας αιτείται την ενίσχυση του Αστυνομικού Τμήματος Χαλανδρίτσας με το αναγκαίο προσωπικό και τα αναγκαία μηχανικά μέσα.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Δημήτριος Πεππές, πρώην πρόεδρος της ΟΛΜΕ,  αιτείται να καταργηθεί η επιβολή της ποινής της αυτοδίκαιης αργίας για τα πειθαρχικά παραπτώματα, όπως αυτά ορίζονται με το ν.4093/2012.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η ΄Ενωση Μετόχων και Φίλων του Ταχυδρομικού Ταμιευτηρίου καταγγέλλει την παραβίαση του καταστατικού δικαιώματος των μετόχων  στην εταιρική  πληροφόρηση. 
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Βατσάλης αιτείται τη γνωστοποίηση του κόστους της σίτισης των παράνομων μεταναστών και των απόρων φοιτητών.
29) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  το Υπεραστικό ΚΤΕΛ Νομού Σερρών της  Περιφέρειας Κεντρικής Μακεδονίας εκφράζει τη διαμαρτυρία του για τη διακοπή της μεταφοράς των μαθητών από τις κατοικίες τους στις σχολικές μονάδες και αντιστρόφως.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Νικόλαος Παπαματθαίου  παραθέτει τις απόψεις του σχετικά με τη συμφωνία που συνάπτει ο ΟΤΕ για την πώληση του 99,05% που κατέχει στην «HELLAS SAT».
31) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμος Κύθνου Νομού Κυκλάδων αιτείται την επανεξέταση της απόφασης αναστολής λειτουργίας της ΔΟΥ Κέας.
32) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία  η Περιφέρεια Κεντρικής  Μακεδονίας αιτείται την επίλυση θέματος που αφορά τη διακοπή μεταφοράς των μαθητών από πλευράς της εταιρείας «Υπεραστικό ΚΤΕΛ Ν. Σερρών Α.Ε.».
33) Οι Βουλευτές, Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ και Α΄ Θεσσαλονίκης κ. ΑΝΑΣΤΑΣΙΟΣ(ΤΑΣΟΣ) ΚΟΥΡΑΚΗΣ κατέθεσαν αναφορά με την οποία  τα μέλη ΔΕΠ της ΣΚΕ του Ελληνικού Ανοικτού Πανεπιστημίου αιτούνται την άμεση δρομολόγηση της αυτοδυναμίας του εν λόγω πανεπιστημιακού ιδρύματος.
34) Η Βουλευτής Ηλείας κ. ΕΥΣΤΑΘΙΑ( ΕΦΗ) ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε αναφορά με την οποία  πτυχιούχοι φυσικής αγωγής Νομού Ηλείας και ο Σύλλογος Δασκάλων  και Νηπιαγωγών Εκπαιδευτικών Περιφερειών Πύργου αιτούνται την επίλυση θέματος που αφορά την τοποθέτηση εκπαιδευτικού  ειδικότητας ΠΕ70 σε πλήρες ωράριο, σε Δημοτικό Σχολείο του Πύργου, στο μάθημα της φυσικής αγωγής.
35) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Σύλλογος Δασκάλων και  Νηπιαγωγών Αλμωπίας «Ο Μέγας Αλέξανδρος» εκφράζει την αντίθεση του σε διάταξη του ν. 4093/2012  σχετικά με την ποινή της αργίας στο πλαίσιο της πειθαρχικής και ποινικής διαδικασίας των δημοσίων υπαλλήλων.
36) Ο Βουλευτής Ευρυτανίας κ. ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ κατέθεσε αναφορά με την οποία  ο Δήμος Αγράφων Νομού Ευρυτανίας αιτείται την εξασφάλιση χρηματοδότησης για την κατασκευή έργου αντιπλημμυρικής προστασίας της περιφερειακής οδού της Τοπικής Κοινότητας Δαφνούλας του Δήμου Αγράφων.
37) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Σύλλογος Παλιννοστούντων Σκύδρας «Η Αναγέννηση» εκφράζει τη διαμαρτυρία του για τις νέες προϋποθέσεις χορήγησης  σύνταξης στους παλιννοστούντες Έλληνες από την πρώην ΕΣΣΔ.
38) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  η Ομοσπονδία Ενοικιαζόμενων Δωματίων και  Διαμερισμάτων Νομών Πέλλας- Ημαθίας- Πιερίας εκφράζει την αντίθεσή του στις διατάξεις του υπό ψήφιση σχεδίου νόμου του Υπουργείου Τουρισμού σχετικά με την αδειοδότηση τουριστικών επαύλεων.
39) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Περιφερειακή Ένωση Δήμων Κρήτης αιτείται την άμεση απλούστευση των διαδικασιών και την επιτάχυνση των επιχειρησιακών προγραμμάτων του ΕΣΠΑ.
40) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Πανελλήνια Ομοσπονδία Ιδιοκτητών Κέντρων Ξένων Γλωσσών αιτείται την υιοθέτηση προτάσεών της για θέματα που απασχολούν τον κλάδο.
41) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Σύλλογος Υπαλλήλων του ΙΚΑ Νομού Κορινθίας διαμαρτύρεται για την απόλυση υπαλλήλων του ΙΚΑ-ΕΤΑΜ, που προσλήφθηκαν με την προκήρυξη 9Κ του ΑΣΕΠ.
42) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο Ξυλοκάστρου-Ευρωστίνης Νομού Κορινθίας  αιτείται τη μη απένταξη του έργου «Αποχετευτικό δίκτυο λυμάτων Δήμου Ξυλοκάστρου- Ευρωστίνης- Επέκταση και αναβάθμιση βιολογικού καθαρισμού Ξυλοκάστρου» από τον άξονα προτεραιότητας «02 Προστασία και Διαχείριση Υδάτινων Πόρων».
43) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  ο Σύλλογος Έκτακτου Ωρομισθίου Προσωπικού Πρότυπης Βιοτεχνικής Μονάδας ΟΑΕΔ Λακκιάς Βασιλικών Θεσσαλονίκης καταγγέλλει ότι από τις 14-2-2013 μέχρι και σήμερα έχει διαταραχθεί  σοβαρά η ομαλή λειτουργία του σχολείου λόγω της έλλειψης πετρελαίου θέρμανσης.
44) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία  οι Αδιόριστοι Διπλωματούχοι φύλακες μουσείων και αρχαιολογικών χώρων Λακωνίας αιτούνται την ακύρωση της προκήρυξης διαγωνισμού φυλάκων μουσείων και αρχαιολογικών χώρων μέσω των ΜΚΟ ΑΡΩΓΗ και ΕΠΕΚΑ στο Νομό Λακωνίας.
45) Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία  η κ. Ματούλα Μπελεγρή αιτείται την επίλυση θέματος που αφορά την αδυναμία ολοκλήρωσης συναλλαγών μέσα από τη λειτουργία των ΚΕΦ Μολάων και Νεάπολης του Νομού Λακωνίας.
46) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε δημοσίευμα εφημερίδας το οποίο αναφέρεται στις ασφαλιστικές εισφορές που συνεχίζουν να καταβάλουν οι εργαζόμενοι παρά το κλείσιμο των Οργανισμών Εργατικής Εστίας και Εργατικής Κατοικίας.
47) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Δήμαρχος Βιάννου Νομού Ηρακλείου αιτείται την υλοποίηση των δεσμεύσεων της Κυβέρνησης για την αποκατάσταση των ζημιών των αγροτών που επλήγησαν από την καταστροφική πυρκαγιά της 31ης Ιουλίου 2012.
48) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  οι εργαζόμενοι στο πρόγραμμα «Βοήθεια στο Σπίτι» Νομού Κορινθίας παραθέτουν τις θέσεις τους για την αντικατάσταση του προγράμματος από το νέο πρόγραμμα «Κατ΄ Οίκον Φροντίδα Ηλικιωμένων».
49) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  η Διεύθυνση του Σχολείου ΟΑΕΔ Λακκιάς Βασιλικών της Περιφέρειας Θεσσαλονίκης αιτείται να ενισχυθεί  με νέα δρομολόγια η γραμμή «87» ώστε να εξυπηρετηθούν στις μετακινήσεις τους  μαθητές, εργαζόμενοι και καθηγητές του Σχολείου.
50) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  η Ένωση Αστυνομικών Υπαλλήλων Μεσσηνίας αιτείται την επίλυση θέματος που αφορά την επιφόρτιση της Αστυνομικής Διεύθυνσης Μεσσηνίας με τη  φύλαξη του κλειστού κέντρου φιλοξενίας αλλοδαπών, που έχει δημιουργηθεί στην Κόρινθο.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄ αριθμ. 471/14-2-2013 εγγράφου, αρμοδιότητας του Υπουργείου Επικρατείας.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων του υπ΄ αριθμ.82/13-2-2013 εγγράφου, αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων.
53) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Σύλλογος Υπαλλήλων του Γενικού Χημείου του Κράτους  εκφράζει την ανησυχία του για την αποτελεσματικότητα εφαρμογής του πορίσματος της επιτροπής αξιολόγησης των δομών των οργανικών μονάδων του Υπουργείου Οικονομικών και των εποπτευόμενων φορέων του. 
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επαναξέταση θεμάτων του υπ΄ αριθμ. Φ900α/3990/13034/26-2-2013 εγγράφου, αρμοδιότητας του Υπουργείου Εθνικής Άμυνας.
55) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Σύλλογος Υπαλλήλων του Γενικού Χημείου του Κράτους παραθέτει τις προτάσεις του για την αύξηση της λειτουργικότητας, της αποτελεσματικότητας και της ανταποδοτικότητας της Υπηρεσίας.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων των  υπ΄αριθμ. 243,244,245,246,247/26.2.2013 εγγράφων, αρμοδιότητας του Υπουργείου Εσωτερικών.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων των υπ΄ αριθμ.ΓΚΕ 1026149 ΕΞ 2013/2547 &amp; 2548/14.2.2013, ΓΚΕ 1026201 ΕΞ 2013/2574, 2575, 2580, 2582/14.2.2013, 2670/1030689/Φεβρουάριος 2013 εγγράφων, αρμοδιότητας του Υπουργείου Οικονομικών.
58) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  το Σωματείο Συνταξιούχων ΟΑΕΕ Γιαννιτσών και Περιχώρων Νομού Πέλλας εκφράζει τη διαμαρτυρία του για την αναστολή λειτουργίας  του Νοσοκομείου Γιαννιτσών.
59) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  οι κ.κ. Ξανθίππη Κουτσουρά , Αικατερίνη  Πατσίκα , Αικατερίνη Ευσταθιάδου  και Παρασκευή  Γαβρηιλίδου  αιτούνται την άμεση εξόφληση των δεδουλευμένων τους  από την εργασία τους στο τμήμα αλλοδαπών κεντρικής Μακεδονίας.
60) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  το Επιμελητήριο Σερρών επισημαίνει την ανάγκη παράτασης της προθεσμίας περαίωσης των έργων λειτουργίας φωτοβολταϊκών εγκαταστάσεων.
61) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ομοσπονδία Επιχειρηματιών Ενοικιαζόμενων Διαμερισμάτων-Δωματίων Ανατολικής Κρήτης «Η Κνωσσός» αιτείται όλα τα ξενοδοχειακά καταλύματα φυσικών προσώπων να έχουν την ίδια οικονομική επιβάρυνση με τις εταιρίες νομικών προσώπων.
62) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την επίλυση θεμάτων που απασχολούν τον κλάδο των ιδιοκτητών ενοικιαζόμενων αυτοκινήτων και δικύκλων εν όψει της τουριστικής περιόδου.
63) Ο Βουλευτής Λακωνίας κ. ΛΕΩΝΙΔΑΣ ΓΡΗΓΟΡΑΚΟΣ κατέθεσε αναφορά με την οποία αιτείται την ενίσχυση οικογένειας με τέκνo με ειδικές ανάγκες.
64) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  το τμήμα φαρμακευτικής πολιτικής της διεύθυνσης  φαρμάκου του Εθνικού Οργανισμού Παροχής Υπηρεσιών Υγείας αιτείται τη λήψη των απαραίτητων μέτρων για την αποφυγή απόσυρσης φαρμάκων μετά  την  αποχώρηση από την Ελλάδα της εταιρείας «ACTELION».
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Υπαλλήλων Εθνικής Στατιστικής Υπηρεσίας της Ελλάδος αιτείται την άμεση επίλυση του ζητήματος που έχει προκύψει μετά την άσκηση ποινικής  δίωξης κατά του προέδρου της ΕΛΣΤΑΤ.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Υπαλλήλων Εθνικής Στατιστικής Υπηρεσίας της Ελλάδος αιτείται την επίλυση του θέματος της αρμοδιότητας σχετικά με το ζήτημα της παύσης του προέδρου της ΕΛΣΤΑΤ από το αξίωμά του, λόγω άσκησης ποινικής δίωξης εναντίον του.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5465/31-12-2012 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. 141/7-2-2013  έγγραφο  από τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
2. Στην με αριθμό 5571/08-01-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΔΕΦΚ Α 5005246 ΕΞ 2013/7-2-2013 έγγραφο  από τον Υφυπουργό Οικονομικών  η ακόλουθη απάντηση:
3. Στην με αριθμό 5855/15-01-2013 ερώτηση του Βουλευτή κ. Μπαρμπαρούση Κωνσταντίνου δόθηκε με το υπ’ αριθμ. 2/4938/0023Α/7-2-2013 έγγραφο  από τον Αναπληρωτή Υπουργό Οικονομικών  η ακόλουθη απάντηση:
4. Στην με αριθμό 6081/21-01-2013 ερώτηση των Βουλευτών κυρίων Σταθάκη Γεωργίου, Αποστόλου Ευάγγελου, Διαμαντόπουλου Ευάγγελου, Κατριβάνου Βασιλικής και Κοδέλα Δημητρίου δόθηκε με το υπ’ αριθμ. 1677/7-2-2013 έγγραφο από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
5. Στην με αριθμό 6092/21-01-2013 ερώτηση του Βουλευτή κ. Μπούκουρα Ευσταθίου δόθηκε με το υπ’ αριθμ. Φ.900α/9404/13007/7-2-2013 έγγραφο  από τον Υφυπουργό Εθνικής Άμυνας η ακόλουθη απάντηση:</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 11 Μαρτίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 1127/5-3-2013 επίκαιρη ερώτηση του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Παιδείας και Θρησκευμάτων, Πολιτισμού και Αθλητισμού σχετικά με την πρακτική που ακολουθεί η Ανώνυμη Εταιρεία Πνευματικής Ιδιοκτησίας (ΑΕΠΙ) με τους εισπράκτορές της.
2. Η με αριθμό 1135/5-3-2013 επίκαιρη ερώτηση του Βουλευτή Αττικής του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αλεξίου Μητρόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών σχετικά με την καταβολή βοηθήματος στους αυτοτελώς και ανεξαρτήτως απασχολουμένους κατ’ εφαρμογή της παραγράφου 2 του άρθρου 44 του ν. 3986/2011 (Α΄ 152).
3. Η με αριθμό 1105/4-3-2013 επίκαιρη ερώτηση της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Εργασίας, Κοινωνικής Ασφάλισης και Πρόνοιας σχετικά με την αποπεράτωση του οικισμού εργατικών κατοικιών στον Άγιο Ιωάννη Κέρκυρας.
4. Η με αριθμό1133/5-3-2013 επίκαιρη ερώτηση  του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών σχετικά με την εφαρμογή της εγκυκλίου για αναστολή των προστίμων στους κτηνοτρόφους για τις αυθαίρετες κτηνοτροφικές εγκαταστάσεις τους.
5. Η με αριθμό 1145/5-3-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου – Χρυσή Αυγή κ. Ηλία Παναγιώταρου προς τους Υπουργούς Οικονομικών και Εσωτερικών σχετικά με την καταβολή των αποζημιώσεων στους πληγέντες εμπόρους και καταστηματάρχες από τα επεισόδια της 12ης Φεβρουαρίου 2012.
6. Η με αριθμό 1138/5-3-2013 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Μακεδονίας-Θράκης και Ανάπτυξης, Ανταγωνιστικότητας, Υποδομών, Μεταφορών και Δικτύων σχετικά με τη ρύπανση του Θερμαϊκού κόλπου από τη μονάδα καθαρισμού αποβλήτων (ΜΚΑ) της βιομηχανικής περιοχής Θεσσαλονίκης.
7. Η με αριθμό 1140/5-3-2013 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Δημόσιας Τάξης και Προστασίας του Πολίτη σχετικά με τον τρόπο αντιμετώπισης των κατοίκων της Χαλκιδικής από την Ελληνική Αστυνομία κατά τα πρόσφατα επεισόδια στις Σκουριές.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 1128/5-3-2013 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Αγροτικής Ανάπτυξης και Τροφίμων σχετικά με την αντιμετώπιση των προβλημάτων που αντιμετωπίζουν οι αμπελοκαλλιεργητές.
2. Η με αριθμό 1136/5-3-2013 επίκαιρη ερώτηση της Βουλευτού Β΄ Αθήνας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ειρήνης Δούρου προς τον Υφυπουργό στον Πρωθυπουργό σχετικά με την υπόδειξη του ΕΣΡ στα τηλεοπτικά κανάλια για μη προβολή εικόνων εξαθλίωσης και φτώχειας.
3. Η με αριθμό 1113/4-3-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας σχετικά με τη συνταξιοδότηση των αγροτών.
4. Η με αριθμό 1146/5-3-2013 επίκαιρη ερώτηση του Βουλευτή Επικρατείας του Λαϊκού Συνδέσμου – Χρυσή Αυγή κ. Χρήστου Παππά προς τους Υπουργούς Υγείας και Εσωτερικών σχετικά με το δημογραφικό πρόβλημα στη χώρα μας.
5. Η με αριθμό 1139/5-3-2013 επίκαιρη ερώτηση της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Υγείας σχετικά με την αντιμετώπιση των προβλημάτων στη λειτουργία του Γενικού Νοσοκομείου Νίκαιας-Πειραιά.
6. Η με αριθμό 1141/5-3-2013 επίκαιρη ερώτηση της Βουλευτού Α΄ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας σχετικά με τις ελλείψεις σε γιατρούς και νοσηλευτικό προσωπικό στο Αττικό Νοσοκομείο.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί συνοδοί τους από το Γυμνάσιο Νικήσιανης Καβάλας, ένα πανέμορφο χωριό στις παρυφές του όμορφου Παγγαίου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 1125/5-3-2013 επίκαιρη ερώτηση πρώτου κύκλου της Βουλευτού Καρδίτσας της Νέας Δημοκρατίας κ. Ασημίνας Σκόνδρα προς τους Υπουργούς&#160; Δημόσιας Τάξης και Προστασίας του Πολίτη&#160;και&#160;Ανάπτυξης, Ανταγωνιστικότητας, Υποδομών Μεταφορών και Δικτύων,&#160;σχετικά με τις καταστροφές του δικτύου ηλεκτροδότησης στην Περιφέρεια Καρδίτσας.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Κύριε Υπουργέ, έχετε αναλάβει την ευθύνη ενός κομβικού Υπουργείου που έχει να κάνει με το αγαθό της ασφάλειας των πολιτών. Είναι γνωστό ότι σε περιόδους  κρίσεων τόσο η εγκληματικότητα όσο και οι παράνομες πράξεις και γενικότερα η ανομία αυξάνονται. 
Παρόλο που η οικονομική κρίση έχει πλήξει και τον προϋπολογισμό του Υπουργείου σας, όπως επίσης και όλους τους ένστολους άνδρες, η δική σας αποφασιστικότητα, ο σχεδιασμός, αλλά και το υψηλό αίσθημα καθήκοντος των ανδρών της ΕΛΑΣ, όπως και το φιλότιμό τους συμπληρώνουν ακριβώς αυτήν την έλλειψη και οι επιχειρήσεις σας έχουν στεφθεί με επιτυχία. Αυτό φαίνεται σε όλα τα αστικά κέντρα. Το αντιλαμβάνονται οι πολίτες, το αντιλαμβανόμαστε όλοι. Παρόλα αυτά, η εγκληματικότητα δεν περιορίζεται μόνο στα αστικά κέντρα. Έχει επεκταθεί και στην επαρχία και στις περιφέρειες. 
Συγκεκριμένα, θα αναφερθώ σε ένα γεγονός που πλήττει βάναυσα το νομό μου, την περιφέρειά μου, την Καρδίτσα. Πρόκειται για την αποψίλωση του δικτύου της ΔΕΗ. Αυτήν τη στιγμή χιλιάδες μέτρα καλωδίων όπως και εξακόσιοι μετασχηματιστές λείπουν από τον πεδινό όγκο της Καρδίτσας, με αποτέλεσμα να υπάρχει ο κίνδυνος ανά πάσα στιγμή οι κάτοικοι, εκτός του ότι βρίσκονται σε κατάσταση εκτάκτου ανάγκης και έχει εξαπλωθεί ο φόβος, να πάρουν το νόμο στα χέρια τους. Ήδη δημιουργούνται ομάδες περιφρούρησης στα χωριά και υπάρχει ο κίνδυνος να αυτονομηθούν και να έχουμε και άλλα φαινόμενα τα οποία δεν συνάδουν με την έννομη τάξη που πρέπει να επικρατεί σε μία οργανωμένη πολιτεία.  
Ήθελα, λοιπόν, να σας ρωτήσω κατ’ αρχάς αν είστε γνώστης αυτού του φαινομένου, τι μέτρα έχετε λάβει ή σκοπεύετε να λάβετε και πώς μπορούμε να το αντιμετωπίσουμε.
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. Θα απαντήσει ο Υπουργός κ. Νικόλαος Δένδιας. 
Έχετε το λόγο, κύριε Υπουργέ.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και  Προστασίας του Πολίτη): Κυρία συνάδελφε, το θέμα που θίγετε είναι τεράστιο και θα ήθελα να σας ευχαριστήσω για τον τρόπο με τον οποίο το αντιμετωπίζετε, με μετριοπάθεια και με μία ακριβή παρουσίαση των δεδομένων, τα οποία δυστυχώς ως φαινόμενα δεν περιορίζονται μόνο στο Νομό της Καρδίτσας ή στο Θεσσαλικό Κάμπο, αλλά εκτείνονται τον τελευταίο καιρό σε όλη την επικράτεια και εννοώ τα τελευταία χρόνια και όχι, δυστυχώς, τους τελευταίους μήνες. 
Υπάρχει, δηλαδή, μια εκτεταμένη προσπάθεια αποψίλωσης στοιχείων του παραγωγικού δυναμικού της χώρας και δεν περιορίζεται στους μετασχηματιστές της ΔΕΗ. Μπορώ να σας πω άλλα παραδείγματα, εκατοντάδες χιλιάδες μέτρα καλώδια είτε δημόσια είτε ιδιωτικά, σχάρες των οργανισμών τοπικής αυτοδιοίκησης, οτιδήποτε είναι μεταλλικό και δεν φυλάσσεται, γίνεται προσπάθεια κλοπής του και από εκεί και περά εισόδου του με παράνομο τρόπο στην αγορά μετάλλων. 
Έχει γίνει μια πολύ μεγάλη προσπάθεια η οποία, πρέπει να σας πω ότι, μέχρι τώρα δεν έχει αποφέρει εκείνα τα αποτελέσματα που περιμέναμε, τόσο από τις υπηρεσίες του Υπουργείου όσο και ειδικότερα από την οικονομική αστυνομία και τις λοιπές διωκτικές αρχές. 
Δεν θα επεκταθώ σε όλη την Ελλάδα, διότι δεν έχει έννοια να σας ταλαιπωρήσω. Θα περιορίσω την απάντησή μου στη Θεσσαλία, για την οποία έχω και ίδια εικόνα. Μετείχα σε σύσκεψη στην περιφερειακή διεύθυνση με το Στρατηγό κ. Χαλάτση και τους επιτελείς του όπου μεταξύ των άλλων συζητήθηκε το θέμα αυτό και υπήρξε και συνάντηση του γενικού γραμματέα του Υπουργείου, του Αρχηγού της ΕΛΑΣ και του προέδρου της ΔΕΗ στο Υπουργείο ειδικά για το θέμα των μετασχηματιστών της ΔΕΗ. 
Ποιο είναι το πρόβλημα κατ’ αρχάς; Το πρόβλημα είναι η καθυστερημένη ενημέρωση της Αστυνομίας για το συμβάν. Οι μετασχηματιστές αυτοί δεν φυλάσσονται από κάποιον. Η παρατήρηση της αφαίρεσής τους από τους ενδιαφερόμενους γίνεται πολλές μέρες μετά την αφαίρεσή τους -πολλές φορές γίνεται σίγουρα πάνω από είκοσι τέσσερις ώρες μετά και πολλές φορές μετά από μία εβδομάδα- με αποτέλεσμα να μην είναι εύκολη η κατασταλτική επέμβαση της Ελληνικής Αστυνομίας. 
Παρά ταύτα, ειδικά στην Καρδίτσα, έχουν γίνει έξι συλλήψεις για το αντικείμενο αυτό, το οποίο νομίζω ότι είναι σημαντικό. 
Αυτό το οποίο ζητάει η Ελληνική Αστυνομία, ειδικά για τους μετασχηματιστές από τη ΔΕΗ, είναι η έγκαιρη ειδοποίηση για την αφαίρεση τους ώστε να μπορεί να παρέμβει. Διότι αν παρέλθει ικανός χρόνος από την αφαίρεση και έχει λιώσει ο μετασχηματιστής, δεν είναι πια ανιχνεύσιμος για την καταστολή του φαινομένου. Δεν μπορεί να βρεθεί και κατά συνέπεια να αποδειχθεί η πράξη στα παράνομα χυτήρια μετάλλων, τα οποία λειτουργούν στην ελληνική επικράτεια. 
Υπάρχει, λοιπόν, η παράκληση να υπάρχει ένα σύστημα έγκαιρης ειδοποίησης με το οποίο η Ελληνική Αστυνομία να μαθαίνει το γεγονός της αφαίρεσης έστω λίγες ώρες μετά την αφαίρεση. Αν θα μπορούσε να το μαθαίνει συγχρόνως, θα ήταν και πολύ εύκολη η αντιμετώπιση του φαινομένου. Καταλαβαίνετε, λοιπόν, πόσο δύσκολο μπορεί να είναι αυτό μετά από μία εβδομάδα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Στη δευτερολογία μου, για να μην καταναλώσω το χρόνο, θα μου επιτρέψετε να επεκταθώ λίγο περαιτέρω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Ορίστε, κυρία συνάδελφε, έχετε το λόγο για τρία λεπτά για τη δευτερολογία σας.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Κύριε Υπουργέ, όλα αυτά τα αντιλαμβάνομαι και είναι γνωστά. Όμως, θα πρέπει να σκεφτούμε ότι μιλάμε για χιλιάδες στρέμματα που δεν μπορεί κανείς να τα αστυνομεύσει. Φυσικά ούτε η Αστυνομία δεν μπορεί να αστυνομεύσει και να περιφρουρήσει όλα αυτά τα οποία βρίσκονται διάσπαρτα μέσα σε χιλιάδες στρέμματα κάμπου. 
Παρ’ όλα αυτά, όμως, πρέπει να αντιμετωπιστεί το φαινόμενο άμεσα και να γίνουμε αποτελεσματικοί, διότι μέσα σε δεκαπέντε μέρες ή μέχρι τέλος του μηνός το πολύ, ξεκινάει η νέα καλλιεργητική περίοδος. Αυτό σημαίνει ότι οι αγρότες θα βρεθούν μπροστά σε ένα τεράστιο πρόβλημα, να μην μπορούν να αρδεύσουν τα χωράφια τους, γιατί δεν είναι και εύκολο να αποκατασταθεί όλη αυτή η ζημιά που έχει συντελεστεί. 
Όπως είπαμε και πριν, μόνο από την Καρδίτσα, έχουν κλαπεί περίπου –να μην αναφερθώ στα καλώδια, πόσες χιλιάδες εκατοντάδες μέτρα έχουν κλαπεί- εξακόσιοι μετασχηματιστές αξίας 7.000 ευρώ ο καθένας. 
Νομίζω ότι θα είναι πάρα πολύ δύσκολο να αποκατασταθούν και θα έχουμε, προσεχώς, άλλα προβλήματα. Σ’ αυτήν την περίοδο που και οι αγρότες πλήττονται, δεν είναι δυνατόν από μόνοι τους να αποκαταστήσουν αυτή τη ζημιά.  
Πέρα απ’ αυτό, θα πρέπει να σας πω ότι η Διεύθυνση Καρδίτσας, όπως φαντάζομαι και πολλές άλλες διευθύνσεις, έχει μεγάλη έλλειψη προσωπικού. Τα τμήματα και γενικώς η διεύθυνση δεν είναι επανδρωμένα ούτε καν πλησιάζουν το οργανόγραμμα. 
Όμως, θεωρώ ότι θα πρέπει κατ’ αρχάς να αυστηροποιηθούν οι ποινές και ακριβώς επειδή δεν μπορεί να φυλαχτεί ο κάμπος, δεν μπορεί να υπάρχει και έγκαιρη ενημέρωση, όπως είπατε και εσείς. Εδώ μπλέκονται ίσως και άλλα Υπουργεία και το  καταλαβαίνω. Αλλά θα σας καλούσα και θα σας παρακαλούσα, πάντα με δική σας πρωτοβουλία, να συνεργαστείτε τα Υπουργεία που εμπλέκονται πάνω σ’ αυτό το θέμα, διότι –όπως σας είπα- θα βρεθούμε μπροστά σε άλλα φαινόμενα. Θα πάρουν το νόμο στα χέρια τους οι κάτοικοι των περιοχών αυτών. Να αυστηροποιηθούν, λοιπόν, οι ποινές. 
Είπατε ότι έγιναν έξι συλλήψεις στην Καρδίτσα. Όμως, δεν ξέρω πόσο νόημα έχει τη μια στιγμή να γίνεται η σύλληψη και μετά τη διαδικασία του αυτοφώρου να αφήνονται πάλι ελεύθεροι. Είναι ένα θέμα αυτό. Πρέπει να ληφθούν μέτρα. Επίσης, ίσως είναι πιο εύκολο να εντοπίσουμε τους δέκτες αυτών των κλοπιμαίων. Είναι ίσως μικρότερος και περιορισμένος ο αριθμός. 
Γι’ αυτό θα ήθελα να σας ζητήσω να λάβετε την πρωτοβουλία μαζί με τα συναρμόδια Υπουργεία να μπορέσουμε να εξαλειφθεί το φαινόμενο αυτό όσο γίνεται πιο γρήγορα. 
Επίσης, σε συνεργασία με το Υπουργείο Υποδομών να αντικατασταθούν αυτοί οι μετασχηματιστές και τα καλώδια γιατί, όπως σας είπα, εντός λίγων ημερών ξεκινάει η νέα καλλιεργητική περίοδος και θα έχουμε πολλά και εκτεταμένα προβλήματα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κυρία συνάδελφε.
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρία συνάδελφε, είναι όπως τα λέτε. Δεν έχω να παρατηρήσω καμμία ανακρίβεια στα λεγόμενά σας. Αντιθέτως, θα ήθελα και πάλι να επαινέσω το ύφος διατύπωσης της ερώτησης. 
Να έχετε όμως και εσείς και η Εθνική Αντιπροσωπεία μια εικόνα του προβλήματος. Στην Καρδίτσα, ας πούμε, υπάρχουν εννέα χιλιάδες μετασχηματιστές. Η έκταση στην οποία είναι διασπαρμένοι είναι χίλια διακόσια είκοσι τετραγωνικά χιλιόμετρα. Δεν είναι θέμα προσωπικού. Όσο προσωπικό και να έχει η Αστυνομία δεν μπορούν να αστυνομευθούν οι μετασχηματιστές. 
Θα απαντήσω μετά και στο άλλο που είπατε, το οποίο επίσης είναι ορθό. 
Αυτό που έχει ζητηθεί από τη ΔΕΗ είναι να υπάρξει ένα σύστημα ηλεκτρονικής ειδοποίησης. Δεν είναι μεγάλου κόστους. Να υπάρχει μια ειδοποίηση σε κέντρο στην ίδια τη ΔΕΗ, να παρατηρείται ότι έχει αφαιρεθεί ο μετασχηματιστής της, ώστε την ώρα που αφαιρείται, να ειδοποιείται η Ελληνική Αστυνομία. Επίσης, έχει ζητηθεί να υπάρχει στερεή πρόσδεση του μετασχηματιστή, να μην είναι εύκολη η αφαίρεσή του, να είναι ψηλά. Όλα αυτά είναι μέτρα τα οποία θα διευκολύνουν το έργο. 
Εγώ είμαι πολιτικός προϊστάμενος. Αν υπήρχε έλλειμμα της Ελληνικής Αστυνομίας θα σας έλεγα «υπάρχει έλλειμμα της Ελληνικής Αστυνομίας σ’ αυτό». Εδώ όμως δεν μπορούν να αστυνομευθούν εννέα χιλιάδες μετασχηματιστές! Το καταλαβαίνετε. Είναι και λεκτικά οξύμωρο να αστυνομεύσεις το μετασχηματιστή. 
Έχετε δίκιο, επίσης, σ’ αυτό που προσφυώς είπατε για τις επιχειρήσεις ανακύκλωσης μετάλλων. Στην Καρδίτσα υπάρχουν οκτώ. Αν υποθέσουμε ότι ο κλαπείς μετασχηματιστής πάει για λιώσιμο στη συγκεκριμένη επιχείρηση θα πρέπει ο χρόνος ειδοποίησης να είναι κοντά, ώστε να αναγνωριστεί το αντικείμενο της κλοπής. Αν, αντίθετα, περάσει μια εβδομάδα, δεν αναγνωρίζεται το αντικείμενο της κλοπής. Κατά συνέπεια, για ό,τι και να πας, έστω και αν ξέρεις ποιος είναι, δεν καταδικάζεται. 
Επίσης, για τις περιπτώσεις της δικαστικής αντιμετώπισης, εγώ δεν μπορώ να σχολιάσω το ότι η ποινή που επεβλήθη στους καταδικασθέντες δεν ήταν επαρκής για να τους κρατήσει στη φυλακή και έφυγαν ελεύθεροι για να συνεχίσουν το «θεάρεστο» έργο τους. Επιτρέψτε μου όμως να σας πω ότι και σ’ αυτό που μου είπατε, από τον Φεβρουάριο του 2013 αποφασίστηκε η συγκρότηση μιας επιτροπής για την εξέταση του υφισταμένου νομικού πλαισίου και την ανάληψη νομοθετικών προτύπων. Είναι ακριβώς γι’ αυτό το θέμα. 
Επίσης, έχετε απόλυτα δίκιο ότι καλώς ή κακώς, έτσι όπως έχει η νομοθεσία, καταδικάζονται μεν, αφήνονται ελεύθεροι δε, συνεχίζουν και έχει ο Θεός. Επειδή ήδη αρκετοί απ’ αυτούς είναι Ρομά, καταλαβαίνετε πόσο δυσχερές είναι από εκεί και πέρα να επανασυλληφθούν και όλα τα σχετικά. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς, κύριε Υπουργέ, σας ευχαριστούμε.
Εισερχόμαστε στη δεύτερη με αριθμό 1134/5-3-2013 επίκαιρη ερώτηση πρώτου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο, κ. Αθανασίου Πετράκου, προς τους Υπουργούς Περιβάλλοντος, Ενέργειας και Κλιματικής Αλλαγής και Οικονομικών, σχετικά με την κατάργηση μηχανισμού ανάκτησης μεταβλητού κόστους στην παραγωγή της ηλεκτρικής ενέργειας. 
Ορίστε, κύριε συνάδελφε –παρακαλώ από τη θέση σας, δεν χρειάζεται να σηκωθείτε- έχετε το λόγο για δύο λεπτά.</ChairmanSpeech>  
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Σας ευχαριστώ πολύ, κυρία Πρόεδρε, και για τη διευκόλυνση λόγω του προβλήματος.
Θέλω να ξεκινήσω, εκφράζοντας την τιμή μου σε όλες τις γυναίκες σήμερα, γιατί η 8η Μαρτίου είναι ημέρα τιμής για τους αγώνες των γυναικών σε όλον τον πλανήτη για τη διεύρυνση των δικαιωμάτων τους. 
Κύριε Υπουργέ, γνωρίζετε ότι η αύξηση του κόστους παραγωγής ηλεκτρικής ενέργειας της ΔΕΗ μεταξύ 2012 και 2013 υπολογίζεται στο 1,3 δισεκατομμύριο. Αυτή η αύξηση είναι αποτέλεσμα συγκεκριμένων ταξικών και πολιτικών επιλογών. Και, βέβαια, αυτή η αύξηση του κόστους είχε και θα έχει ως αποτέλεσμα τρομακτική αύξηση μέσα στο 2013 της τιμής του ηλεκτρικού ρεύματος. Την πρώτη τη βιώσαμε ήδη. 
Ξεχωριστή θέση στο κόστος αυτό της αύξησης του 1,3 δισεκατομμυρίου έχει ο μηχανισμός ανάκτησης μεταβλητού κόστους. 
Είναι αναγκαίο να καταργηθεί άμεσα ο μηχανισμός ανάκτησης μεταβλητού κόστους, καθότι κοστίζει στους Έλληνες ακριβά. Είναι γνωστό ότι η μέση τιμή του ηλεκτρικού ρεύματος το 2012 ήταν 63,2 ευρώ τη MWh και οι ιδιώτες – παραγωγοί φυσικού αερίου αμείφθηκαν με 101,5, δηλαδή με καπέλο 40 ευρώ ανά MWh. Αυτό είχε ως αποτέλεσμα το κόστος του μηχανισμού το 2012 -όπως πολύ καλά γνωρίζετε- να φτάσει στα 270, ενώ για το 2013 εκτιμάει η ΔΕΗ ότι θα φτάσει στα 400.
Ο μηχανισμός ανάκτησης του μεταβλητού κόστους αποτελεί νόθευση του ανταγωνισμού σε βάρος του λαού και υπέρ της ολιγαρχίας μερικών ιδιοκτητών εργοστασίων παραγωγής ηλεκτρικής ενέργειας από φυσικό αέριο. Αποτελεί, δηλαδή, ένα μέσο προστατευόμενου ανταγωνισμού σε βάρος όλων μας. 
Αποτελεί μέγιστο σκάνδαλο το ότι με το μηχανισμό ανάκτησης μεταβλητού κόστους και εν μέσω κρίσης, την ώρα που οι μισθοί περικόπηκαν δραματικά και οι επιχειρήσεις κλείνουν η μία μετά την άλλη, μία μικρή, κρατικοδίαιτη κάστα επιχειρηματιών αυξάνει το συντελεστή κέρδους τους, όπως έγινε το Δεκέμβριο του 2010, όπου από 5 % πήγε στο 10%.
Όπως έχουμε τονίσει κατ’ επανάληψη, στη χώρα μας, με ελάχιστες εξαιρέσεις, δεν υπάρχουν επενδυτές. «Επενδυτής» σημαίνει, βάζω τα λεφτά μου, δημιουργώ θέσεις εργασίας, παίρνω το Χ ρίσκο, και, βέβαια, λογικό και εύλογο να περιμένω κι ένα Χ λογικό κέρδος. Εδώ ο «επενδυτής» έχει άλλη φιλοσοφία συνήθως. Η φιλοσοφία του είναι με τα λιγότερα λεφτά και χωρίς κανένα απολύτως ρίσκο, να φουσκώσει τους ήδη παχυλούς λογαριασμούς του. Αυτό συμβαίνει με το μηχανισμό ανάκτησης του μεταβλητού κόστους. 
Με βάση αυτήν τη φιλοσοφία και την πρακτική και με άλλοθι να ανοίξει η αγορά -λες και δεν έχει ανοίξει- οι κυβερνήσεις και η ΡΑΕ έστησαν αυτό το συγκεκριμένο μηχανισμό –όπου όλα αυτά, όπως προείπα, είναι εις βάρος του λαού και της ΔΕΗ- για να μπορέσουν να έχουν εξασφαλισμένα κέρδη.
Γι’ αυτό, λοιπόν, σας ερωτώ. 
Πότε θα αποφασίσετε, επιτέλους, την κατάργηση του μηχανισμού ανάκτησης του μεταβλητού κόστους; 
Δεύτερον, γιατί ευνοείτε τόσο πολύ τους παραγωγούς ρεύματος από φυσικό αέριο εις βάρος των πολιτών και της ΔΕΗ;
Τι θα κάνετε για να μειώσετε αυτό το 1,3 δισεκατομμύριο; Διότι ήδη έχουμε μεγάλη αύξηση στο κόστος του ρεύματος και θα έχουμε και άλλη.
Τέλος, τι θα γίνει με τα περίφημα CFA, τα δώρα του κ. Παπακωνσταντίνου και της κ. Μπιρμπίλη, οι οποίοι πουλάνε στη ΔΕΗ 101,5 και αγοράζουν το ρεύμα από τη ΔΕΗ με 40;
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε κι εμείς, κύριε συνάδελφε.
Θα απαντήσει ο Υφυπουργός κ. Ασημάκης Παπαγεωργίου.
Ορίστε, κύριε Υφυπουργέ, έχετε το λόγο.</ChairmanSpeech>
<Speech><Parlmember>ΑΣΗΜΑΚΗΣ ΠΑΠΑΓΕΩΡΓΙΟΥ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κυρία Πρόεδρε και χρόνια σας πολλά. 
Κατ’ αρχάς, θα ήθελα να σας πω το εξής, κάτι το οποίο συζητήσαμε μαζί κατά την πρόσφατη συνάντηση που είχαμε στο γραφείο μου. Η αναδιοργάνωση της εγχώριας αγοράς ηλεκτρικής ενέργειας αποτελεί για την Κυβέρνηση ένα κομβικό ζήτημα, ιδιαίτερα υψηλής και –θα έλεγα- ζωτικής σημασίας, διότι επί πολλά χρόνια έχουν συμβεί αρκετές στρεβλώσεις που δημιουργούν διάφορα προβλήματα στην ηλεκτρική αγορά.
Σε ό,τι αφορά συγκεκριμένα το μηχανισμό μεταβλητού κόστους, είναι ένα μέτρο το οποίο αποφασίστηκε πριν από λίγα χρόνια στο πλαίσιο των δομικών στρεβλώσεων που υπάρχουν στην αγορά ηλεκτρικής ενέργειας, ώστε οι μονάδες φυσικού αερίου, οι ιδιωτικές μονάδες ηλεκτροπαραγωγής, που λειτουργούν ταυτόχρονα και συμπληρωματικά με τις ανανεώσιμες πηγές, να κρατιούνται σε λειτουργία συνεχώς και αδιάλειπτα για την ισορροπία του συστήματος.
Βάσει αυτού του μηχανισμού, λοιπόν, αυτές οι μονάδες όταν καλούνται να λειτουργήσουν στο τεχνικό τους ελάχιστο, αμείβονται με το μεταβλητό τους κόστος, πλέον περιθωρίου 10%. Σας λέω ακριβώς τι συμβαίνει, ποια ήταν η τότε απόφαση και τι συμβαίνει. 
Η άμεση, όμως, κατάργηση αυτού του μηχανισμού θα είχε σαν αποτέλεσμα -αν λάβουμε υπ’όψιν μας και όλα τα δομικά προβλήματα της αγοράς- αυτά τα εργοστάσια να σταματήσουν. Θα πρέπει, όμως, να λάβουμε υπ’όψιν μας ότι αυτό θα σήμαινε το εξής, εάν το κάναμε αύριο. Θα έπρεπε να μπουν σε λειτουργία τα εργοστάσια της ΔΕΗ, τα οποία είναι παλιές μονάδες, πολύ ακριβότερες, πολύ μεγαλύτερου κόστους από τις ιδιωτικές μονάδες. Επίσης, δεν θα ήμασταν και βέβαιοι για την ασφάλεια του συστήματος. 
Στην προσπάθεια όμως αυτή, να μετριαστούν οι επιπτώσεις του μηχανισμού -κι έχοντας λάβει υπ’ όψιν τις εισηγήσεις των αρμόδιων φορέων και της ΡΑΕ, όπως σας είπα και κατά τη διάρκεια της συνάντησης που είχαμε μαζί και με τον κ. Παπαδημούλη και την κ. Ουζουνίδου- θα προχωρήσουμε σε μείωση του μεταβλητού κόστους κατά 50% από αυτό που είναι σήμερα και μάλιστα αναδρομικά από 1-1-2013. Είναι ένα πρώτο αλλά πολύ σημαντικό μέτρο, μέσα στο πλαίσιο μιας οργανωμένης προσπάθειας αλλαγής του ρυθμιστικού πλαισίου.
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Ο κ. Πετράκος έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ, κυρία Πρόεδρε. 
Κύριε Υπουργέ, πρώτον, γνωρίζετε πολύ καλά ότι αυτές οι μονάδες έγιναν σε άλλες εποχές. Σήμερα η ανάγκη για ηλεκτρικό ρεύμα είναι πολύ μικρότερη και αυτοί συνεχίζουν να αμείβονται και να κερδοσκοπούν. 
Δεύτερον, η ΔΕΗ δεν έχει μόνο παλιές μονάδες, έχει και καινούργιες μονάδες. Παλιά μονάδα είναι αυτή που δεν λειτουργεί, όπως παραδείγματος χάριν στο Κερατσίνι και καλώς δεν λειτουργεί. Στο Αλιβέρι, όμως, η μονάδα της ΔΕΗ είναι καινούργια μονάδα, δεν είναι όπως του Κερατσινίου. 
Η ουσία είναι η εξής. Λέτε ότι θα μειωθεί κατά 50%. Εμείς λέμε ότι αυτό το πράγμα σήμερα δεν φτάνει, έτσι όπως είναι η κατάσταση. Για τον ελληνικό λαό πρέπει όχι μόνο να καταργηθεί άμεσα, αλλά επίσης, κύριε Υπουργέ, να μην ισχύσουν και τα σενάρια που ακούμε και κυκλοφορούν στη ΡΑΕ. 
Θέλω εδώ να τα θέσω ευθέως αυτά τα σενάρια. Κυκλοφορεί στη ΡΑΕ ότι σχεδιάζεται να αυξηθεί η οριακή τιμή συστήματος στα 110 ευρώ. Αυτό θα είναι επίθεση και στον καταναλωτή και στη ΔΕΗ, η οποία είναι η μόνη που αγοράζει ρεύμα. Πουλάει το 100% και παράγει το 65%. 
Δεύτερον, μαθαίνουμε επίσης ότι η ΡΑΕ σχεδιάζει -δεύτερη τορπίλη εις βάρος των καταναλωτών και της ΔΕΗ!-  να πετάξει τις λιγνιτικές μονάδες της ΔΕΗ, σαν παλιές, έξω από τα πιστοποιητικά ισχύος, με αποτέλεσμα τα 550 εκατομμύρια που μοιράζονται σε όλες τις μονάδες -12.750 επί 45.000- να πάνε κατά το μεγαλύτερο μέρος τους πάλι στους ιδιώτες μεγαλοπαραγωγούς. 
Επίσης, τελευταία συμβαίνουν και τα εξής περίεργα -για να δούμε πώς είναι δομημένη αυτή η αγορά. Το ξέρετε πολύ καλά ότι την ώρα που τα φωτοβολταϊκά μπαίνουν στην αγορά και ο Έλληνας καταναλωτής κατά μέσο όρο χρεώνεται με 0,40 -το μεσημέρι- πουλάμε στο εξωτερικό σχεδόν με τιμή 0 ευρώ και η οριακή τιμή συστήματος φτάνει στο μηδέν. Η αγορά που έχετε δομήσει και εσείς και όλες οι προηγούμενες κυβερνήσεις έχει φτάσει σε αυτά τα σημεία. 
Βέβαια, το τέταρτο που απαιτούν οι μεγαλοπαραγωγοί -και το εξέφρασαν παρουσία σας και στο συνέδριο, που έγινε προχθές- είναι να πάρουν μονάδες βάσης, λιγνιτικές και υδροηλεκτρικά, από τη ΔΕΗ, να πάρουν τις μονάδες που τις έχει πληρώσει ο ελληνικός λαός, δηλαδή να ιδιωτικοποιηθούν οι μονάδες. Γι’ αυτό λέμε να μην προχωρήσετε σε αυτές τις απαιτήσεις της ΡΑΕ, γιατί θα είναι σαν αυτό που λέμε «άλλαξε ο Μανωλιός κι έβαλε τα ρούχα του αλλιώς», άλλαξε όνομα ο μηχανισμός κι έχουμε έναν άλλο μηχανισμό και άλλα συστήματα, τα οποία θα δίνουν ξανά πολλά λεφτά στους ιδιώτες μεγαλοπαραγωγούς. 
Αν θέλετε να λειτουργήσει, εφόσον είστε υπέρ της ελεύθερης αγοράς – εμείς έχουμε διαφορετική άποψη- να μπαίνει ο καθένας με τη δύναμή του και να δούμε τι θα κάνουμε. Γιατί θα πρέπει να θυσιάζετε τη ΔΕΗ και να τη φορτώνετε με έξοδα, με αποτέλεσμα να έχει έλλειμμα και κάποιοι να έχουν εξασφαλισμένα κέρδη; 
Πρέπει, λοιπόν, να πάρετε όλα τα απαραίτητα μέτρα, κύριε Υπουργέ, ώστε να  μειωθεί τώρα, να μηδενιστεί και ο μηχανισμός ανάκτησης του μεταβλητού κόστους αλλά και να βρείτε τον τρόπο να μειωθούν και όλα τα επιπλέον εκατομμύρια, που αθροίζονται στο 1,3 δισεκατομμύριο που σας ανέφερα στην αρχή, τα οποία αυξάνουν το κόστος, με συνέπεια να έχουμε συνεχείς αυξήσεις στην τιμή του ηλεκτρικού ρεύματος.
Σας ευχαριστώ πολύ, κυρία Πρόεδρε, για την ανοχή σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε συνάδελφε.
Ο Υφυπουργός κ. Παπαγεωργίου έχει το λόγο.</ChairmanSpeech>
<Speech><Parlmember>ΑΣΗΜΑΚΗΣ ΠΑΠΑΓΕΩΡΓΙΟΥ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ, κυρία Πρόεδρε.
Η κρισιμότητα της περιόδου που ζούμε αυτήν τη στιγμή, ειδικά στο χώρο της ενέργειας, απαιτεί αποφάσεις που σηματοδοτούν, θα έλεγα, σύγκρουση με ό,τι συνέβαινε στο παρελθόν. Εδώ αναφερόμαστε σε ένα πάρα πολύ δύσκολο έργο με πάρα πολλές στρεβλώσεις του συστήματος.
Όσον αφορά αυτό που είπατε για τη ΡΑΕ, θα ήθελα να πω ότι δεν υπάρχει τέτοια γνώση στο Υπουργείο. Δεν ξέρω αν είναι συζητήσεις προς το Υπουργείο. Δεν υπάρχει η οποιαδήποτε ενημέρωση. 
Από εκεί και πέρα, ο δικός μας στόχος αυτήν τη στιγμή, που είναι ξεκάθαρος και χωρίς καμμία συζήτηση, είναι ότι θα πρέπει να αλλάξουν τα δεδομένα της αγοράς, να γίνει αλλαγή του ρυθμιστικού πλαισίου, ώστε να έχουμε μία εξορθολογισμένη και βιώσιμη ηλεκτρική αγορά, με τη ΔΕΗ, η οποία προφανώς είναι πυλώνας αυτής της ηλεκτρικής αγοράς αλλά και όλους τους υπόλοιπους παίκτες σε αυτήν είτε είναι από τις ανανεώσιμες πηγές είτε είναι του φυσικού αερίου. 
Προς άρση, λοιπόν, όλων αυτών των χρόνιων και δομικών προβλημάτων που έχουν συσσωρευθεί επί χρόνια -γιατί δεν είναι κάτι το οποίο συνέβη μέσα σε ένα μικρό χρονικό διάστημα- που προκάλεσε ο τρόπος με τον οποίον αναπτύχθηκε η αγορά ηλεκτρικής ενέργειας, αυτό θα πρέπει να γίνει οργανωμένα, να γίνει σωστά, για να μην έχουμε καινούργια προβλήματα ή άλλα ελλείμματα –δεν εννοώ μόνο οικονομικά ελλείμματα αλλά ελλείμματα ενέργειας- μέσα σε αυτήν την εξέλιξη των πραγμάτων.
Γι’ αυτόν το λόγο, όπως σας είπα και πριν, θα προχωρήσουμε γρήγορα. Θέλω να σας πω και το εξής. Η μείωση ήταν 50% την 1-1-2013 και ο στόχος είναι να μηδενιστεί την 1-1-2014. 
Από εκεί και πέρα, όπως σας εξήγησα και στη συνάντησή μας, στο πλαίσιο της αλλαγής του ρυθμιστικού πλαισίου -γιατί έτσι διορθώνονται οι στρεβλώσεις- κι όταν αλλάζουν οι κανόνες του παιχνιδιού –κι αυτό ακριβώς συμβαίνει τώρα- συνεργαζόμαστε με τη ΡΑΕ. Η ΡΑΕ έχει προχωρήσει. Μάλιστα, ήδη η πρώτη φάση έχει τελειώσει. Έγινε πάρα πολύ γρήγορα και σήμερα –εννοώ αυτές τις ημέρες- ήδη η ΡΑΕ έχει συστήσει ομάδες εργασίας, με τη σύμφωνη γνώμη μας, και για την αλλαγή του θεσμικού πλαισίου στη χονδρεμπορική αγορά ηλεκτρικής ενέργειας -είναι αυτό που αναφέρατε πριν- και για τις δημοπρασίες λιγνιτικών και υδροηλεκτρικών προθεσμιακών προϊόντων και φυσικά και στις τροποποιήσεις που πρέπει να γίνουν στη χονδρεμπορική αγορά, ώστε να εναρμονιστούμε με το ευρωπαϊκό ενιαίο μοντέλο αγοράς. Μέσα από αυτό, εμείς πιστεύουμε ακράδαντα -και εγώ προσωπικά- ότι θα διορθωθούν όλες οι στρεβλώσεις και θα πάμε πλέον σε μία υγιή αγορά ηλεκτρικής ενέργειας, που ο μόνος στόχος της 100%, κάτι το οποίο έχει αποδειχθεί μαθηματικά και σε άλλες χώρες, είναι το όφελος του τελικού καταναλωτή.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Υπουργέ.
Εισερχόμαστε τώρα στη συζήτηση της τρίτης με αριθμό 1142/5-3-2013 επίκαιρης ερώτησης πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Εσωτερικών, σχετικά με το εργασιακό μέλλον των εργαζομένων στο πρόγραμμα «Βοήθεια στο Σπίτι».
Το λόγο έχει ο Βουλευτής Ηρακλείου κ. Βασίλειος Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε. Χρόνια πολλά και από εμένα λόγω της ημέρας. 
Κύριε Υπουργέ, υπάρχουν πολλά θέματα που σχετίζονται με το πρόγραμμα «Βοήθεια στο Σπίτι» και την αντικατάστασή του με το πρόγραμμα «Κατ’ Οίκον Φροντίδα» ή την παράλληλη συνέχιση των δύο προγραμμάτων. Πολλά αφορούν βεβαίως το Υπουργείο Εργασίας αυτοτελώς. Υπάρχουν, όμως, θέματα συναρμοδιότητας, γι’ αυτό απευθύνθηκα και στο Υπουργείο Εσωτερικών –σ’ εσάς- και στον Υπουργό Διοικητικής Μεταρρύθμισης ως συναρμόδιο για τα θέματα που έχουν να κάνουν με τους εργαζόμενους.
Το πρόβλημα το οποίο έχει προκύψει με τη συνέχιση του προγράμματος «Βοήθεια στο Σπίτι» θεωρώ ότι πρέπει να το δείτε από κοινού τα δύο Υπουργεία, το Εργασίας και Εσωτερικών, ούτως ώστε να υπάρξει μια παράταση ικανού χρόνου για το «Βοήθεια στο Σπίτι» προκειμένου να προλάβει το Υπουργείο Εργασίας να ολοκληρώσει τα του «Κατ’ Οίκον Φροντίδα». 
Μέχρι στιγμής μόνο εκατό δήμοι έχουν προσέλθει να υποβάλουν πρόταση προκειμένου να γίνουν πάροχοι υπηρεσιών. Αυτό είναι το ένα θέμα. Θεωρώ ότι είναι θέμα συνεργασίας. Υπάρχει, όμως, τεράστιο θέμα με τους εργαζόμενους. Οι εργαζόμενοι στο «Βοήθεια στο Σπίτι» θα πρέπει, εφόσον συνεχιστεί ασφαλώς το πρόγραμμα με τα σημερινά δεδομένα, να έχουν τη δυνατότητα να παρέχουν τις υπηρεσίες τους στο «Βοήθεια στο Σπίτι». 
Σε περίπτωση που εφαρμοστεί η αντικατάσταση θα πρέπει να υπάρξει πρόνοια ούτως ώστε ο ίδιος πάροχος, εάν είναι μια κοινωφελής επιχείρηση παραδείγματος χάριν ενός δήμου η οποία, ουσιαστικά, θα συνεχίσει το ίδιο πρόγραμμα με άλλο τίτλο, να μπορεί να αξιοποιήσει κατά προτεραιότητα τους εργαζόμενους που μέχρι τώρα εργάζονται στο πρόγραμμα. 
Αυτό το θέμα νομίζω ότι πρέπει να λυθεί νομοθετικά, ούτως ώστε να μην έχουμε μια αντικατάσταση εργαζομένων από άλλους εργαζόμενους. Ευχής έργον θα ήταν να δημιουργηθούν νέες θέσεις εργασίας, για να μπορέσουν να βρουν δουλειά και άλλοι εργαζόμενοι. Αυτό το πρόβλημα, όμως, πρέπει να το αντιμετωπίσουμε τώρα.
Η πρόταση η δική μου είναι να υπάρξει παράταση του προγράμματος. Το Υπουργείο Εσωτερικών, σύμφωνα με δικές σας δηλώσεις που θα ήθελα να δούμε αν επιβεβαιώνονται, έχει τη δυνατότητα να χρηματοδοτήσει ένα κομμάτι του προγράμματος που αφορά τουλάχιστον τους ανασφάλιστους. Από το πρόγραμμα «Κατ’ Οίκον Φροντίδα», δηλαδή από την εισφορά που κρατάμε από τους συνταξιούχους ήδη μέσω των ασφαλιστικών ταμείων, να χρηματοδοτηθεί ένα άλλο τμήμα του προγράμματος και έτσι να συνεχιστεί το πρόγραμμα και για τους ανασφάλιστους αλλά και για τους συνταξιούχους που έχουν αυτήν την ανάγκη.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>):   Ευχαριστώ και εγώ.
Στην επίκαιρη ερώτηση θα απαντήσει ο Υπουργός Εσωτερικών, κ. Ευριπίδης Στυλιανίδης.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ πολύ.
Κύριε συνάδελφε, ευχαριστώ πολύ, κατ’ αρχάς, για την ερώτηση που μου δίνει τη δυνατότητα να ενημερώσω την Εθνική Αντιπροσωπεία για ένα πολύ κρίσιμο ζήτημα.
Το πρόγραμμα «Βοήθεια στο Σπίτι» αναμφισβήτητα υπήρξε και συνεχίζει να είναι ένα από τα πιο επιτυχημένα κοινωνικά προγράμματα που υλοποιούν το Υπουργείο Εσωτερικών και το Υπουργείο Εργασίας. Ωφελεί περίπου ογδόντα χιλιάδες αναξιοπαθούντες, οι οποίοι χρήζουν βοήθειας και απασχολεί τρεισήμισι χιλιάδες εργαζόμενους που όλα αυτά τα χρόνια απέκτησαν και μια εξοικείωση με το αντικείμενο της δουλειάς τους, πολύ προχωρημένη.
Για την ιστορία θα ήθελα να σας πω ότι το πρόγραμμα αυτό συγχρηματοδοτούνταν και από ευρωπαϊκούς πόρους μέχρι το τέλος του 2011. Με απόφαση που πάρθηκε τότε, συνεχίστηκε μέχρι τις 30 Σεπτεμβρίου του 2012 αλλά όλο το διάστημα αυτό παρέμεναν απλήρωτοι οι εργαζόμενοι. Η πρώτη μέριμνα που επιδείξαμε τον Ιούνιο του 2012, ήταν να αποπληρωθούν οι υποχρεώσεις του κράτους έναντι των εργαζομένων και αυτήν τη στιγμή μπορώ με ικανοποίηση να πω ότι στο μερίδιο που το Υπουργείο Εσωτερικών είχε την ευθύνη, δηλαδή στο πρώτο εξάμηνο του 2012, έχουν πληρωθεί όλοι οι εργαζόμενοι και με την ίδια συνέπεια θα πληρωθούν και στη συνέχεια. Για το δεύτερο εξάμηνο, την ευθύνη την έχει το Υπουργείο Εργασίας, το οποίο επίσης έχει δεσμευτεί ότι αυτές τις ημέρες θα εξοφλήσει τις παλιές οφειλές.
Όταν το πρόγραμμα τελείωσε, στο τέλος Σεπτεμβρίου του 2012, με εισήγησή μας προς το Υπουργείο Εργασίας διεκδικήσαμε την παράτασή του μέχρι την 31 Μαρτίου του 2013 και αυτό επετεύχθη και αναλάβαμε το κόστος που αντιστοιχούσε στο δικό μας Υπουργείο. Φτάνουμε, όμως, σιγά-σιγά στο πέρας και αυτής της προθεσμίας.
Έχουν γίνει μέχρι τώρα απανωτές συναντήσεις και με τους εργαζόμενους και με την ΚΕΔΕ και με το Υπουργείο Εργασίας είτε στο Υπουργείο Εργασίας είτε στο Υπουργείο Εσωτερικών και αναζητήσαμε διάφορες λύσεις, για να μπορέσει να συνεχιστεί το πρόγραμμα. Κριτήρια του σκεπτικού μας ήταν πώς μπορούμε να έχουμε την πληρότητα της κάλυψης και για τους ογδόντα χιλιάδες δικαιούχους και την απορρόφηση του συνόλου των εργαζομένων. 
Στην αρχή επιδιώχθηκε από το Υπουργείο Εργασίας η αντικατάσταση με το «Κατ’ Οίκον Φροντίδα», το οποίο όμως επειδή αφορά μόνο στους ασφαλισμένους, οι οποίοι έχουν τα λιγότερα προβλήματα, κάλυψε ένα πολύ μικρό μέρος του φάσματος. Έτσι λοιπόν, συνεχίζεται τώρα η προσπάθεια για να δούμε πώς θα βρούμε λύση. 
Οι προτάσεις που ακούστηκαν μελετήθηκαν όλες και από τους εργαζόμενους και από την ΚΕΔΕ. Η πρόταση, για παράδειγμα, για κρατική χρηματοδότηση ή συγχρηματοδότηση δεν προσκρούει μόνο στη χρηματοδότηση, προσκρούει κυρίως στον περιορισμό που υφιστάμεθα όσον αφορά στον αριθμό των εκτάκτων προσλήψεων συμβασιούχων. Αντιλαμβάνεστε ότι κάτι τέτοιο δεν θα μπορούσε να συμβεί με ευκολία. 
Αυτό το οποίο προωθείται -και προκύπτει μέσα από τις συζητήσεις μας- είναι η σύσταση κοινωνικών συνεταιρισμών από τους ίδιους τους εργαζόμενους, για να απορροφηθούν όλοι όσοι υπάρχουν αυτήν τη στιγμή στο πεδίο, και η συμβασιοποίηση της σχέσης αυτών των κοινωνικών συνεταιρισμών με τους τοπικούς δήμους, ώστε να είναι διασφαλισμένη η χρηματοδότηση για το σύνολο του έργου τα επόμενα τρία, τέσσερα και πέντε χρόνια. 
Εμείς, ως Υπουργείο Εσωτερικών, έχουμε προτείνει στο Υπουργείο Εργασίας να βοηθήσουμε διά της ΕΕΤΑΑ και στη σύσταση αυτών των κοινωνικών συνεταιρισμών, αλλά να βοηθήσουμε βεβαίως και στη συμβασιοποίηση της σχέσης των συνεταιρισμών με τους τοπικούς δήμους, οι οποίοι είναι πρόθυμοι να το κάνουν. Επειδή όμως και αυτό είναι μία διαδικασία που χρειάζεται κάποιο χρόνο, μελετούμε αυτή την περίοδο, που απαιτείται για να γίνει αυτή η νέα προσαρμογή και να μπορέσουμε να έχουμε πλήρη κάλυψη και των ωφελουμένων και των εργαζομένων, να δοθεί μια αναγκαία παράταση, ώστε να μπορέσει σ’ αυτό το διάστημα της παρατάσεως να γίνει η προσαρμογή κι έτσι να έχουμε ένα θετικό συνολικό αποτέλεσμα για όλους την επόμενη ημέρα και να συνεχιστεί το πρόγραμμα με επιτυχία. 
Οφείλουμε όμως να σπεύσουμε, να οργανωθούμε πάνω στα νέα δεδομένα που διαμορφώνονται, για να μπορέσουμε να καλύψουμε και τους ωφελούμενους και τους εργαζόμενους, γιατί διαφορετικά, πάντα υπάρχει ο κίνδυνος το κενό που δημιουργείται να καλύπτεται από τον ιδιωτικό τομέα. Η πρώτη προτεραιότητα για εμάς είναι να καλύψουμε τους εργαζόμενους και τους ωφελούμενους, έτσι ακριβώς όπως καλύπτονταν μέχρι σήμερα. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Ο κ. Κεγκέρογλου έχει το λόγο για να δευτερολογήσει.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε κι ευχαριστώ και τον κύριο Υπουργό για την ενημέρωση σε σχέση με τη συζήτηση, τη διαβούλευση και αυτά τα οποία προωθούνται. 
Θα έλεγα ότι το πρώτο πράγμα είναι η αναγκαία παράταση για την οποία μιλήσατε. Είναι παραπάνω από αναγκαία. Για ποιο λόγο; Για να μπορέσει να ολοκληρωθεί όλη η προετοιμασία για το μετέπειτα στάδιο. Είναι πάρα πολύ βασικό. Θεωρώ ότι πρέπει να καταβληθεί προσπάθεια με τους ήδη εργαζόμενους –διότι δεν υπάρχει, κατά την άποψή μου, πρόβλημα νέων συμβάσεων, αλλά μπορεί να γίνει ανανέωση των υπαρχόντων συμβάσεων- ούτως ώστε με τη χρηματοδότηση από τις παρακρατήσεις που κάνουμε από τους συνταξιούχους από τη μία μεριά και τη χρηματοδότηση τη δική σας από την άλλη, από το Υπουργείο Εσωτερικών, να μπορέσει να λειτουργήσει το πρόγραμμα. 
Αυτό θεωρώ ότι είναι το πιο εφικτό. Δεν απορρίπτω ασφαλώς σαν δεύτερη λύση αυτό το οποίο είπατε για τους κοινωνικούς συνεταιρισμούς, μιας και ήμουν απ’ αυτούς που συντέλεσαν καθοριστικά, θα έλεγα, στη δημιουργία αυτού του θεσμικού πλαισίου και κυρίως στη δυνατότητα οι ΚΟΙΝΣΕΠ να μπορούν να κάνουν προγραμματική σύμβαση με τους δήμους ή το δημόσιο. 
Σε αυτήν την περίπτωση, για να μην δημιουργηθούν νέα προβλήματα, και με την ευκαιρία της συζήτησης, σας λέω ότι πρέπει οι προγραμματικές συμβάσεις να γίνουν ανάμεσα στον ΚΟΙΝΣΕΠ, στο δήμο και στο αντίστοιχο Υπουργείο και όχι μόνο ανάμεσα στο δήμο και στην ΚΟΙΝΣΕΠ για το λόγο ότι θα υπάρξει τεράστιο γραφειοκρατικό πρόβλημα στη χρηματοδότηση του προγράμματος. Ενώ αν γίνει με συμβαλλόμενο και το Υπουργείο ή και τα Υπουργεία, τότε η χρηματοδότηση δεν θα έχει κανένα πρόβλημα. Αυτό είναι διαδικαστικό μεν, αλλά πάρα πολύ σημαντικό και ασφάλεια για τους εργαζόμενους, οι οποίοι θα νιώσουν ότι είναι απευθείας πάροχοι υπηρεσιών για λογαριασμό του κράτους και όχι του δήμου, που είναι ενδιάμεσος. 
Υπάρχει κι ένα δεύτερο θέμα που έχει να κάνει με τα ΚΗΦΗ και τα Κέντρα Διημέρευσης ΑΜΕΑ, ένα θέμα το οποίο πρέπει να δείτε άμεσα. Γιατί;
Κατ’ αρχήν, υπάρχει το πρόβλημα της μη ανανέωσης των συμβάσεων που έχουν λήξει στις 31-12-2012, για όλους τους εργαζόμενους στις κοινωφελείς επιχειρήσεις των δήμων και στα νομικά πρόσωπα δημοσίου δικαίου. Αυτό είναι το πρώτο θέμα που πρέπει να δείτε.
Το δεύτερο θέμα έχει να κάνει με τη μη χρηματοδότηση –όπως φαίνεται από την τελευταία ανακοίνωση ή πρόσκληση- των νομικών προσώπων ιδιωτικού δικαίου και των ΜΚΟ, που δεν είναι ιδιώτες, αλλά είναι φορείς και αυτοί των δήμων και προσφέρουν την ίδια υπηρεσία, με τους ίδιους όρους. Η πρόσκληση την οποία έβγαλε η ΕΕΤΑΑ ουσιαστικά δεν τους αφήνει περιθώριο για χρηματοδότηση και κυρίως από την απόφαση να χρηματοδοτηθούν μέσω των ΚΑΠ των δήμων, όπου μπορούν να χρηματοδοτηθούν μόνο νομικά πρόσωπα δημοσίου δικαίου. 
Εκεί θα πρέπει να υπάρξει πρόβλεψη, ούτως ώστε μέρος των χρημάτων -μέσω των δήμων- να δοθεί για τη χρηματοδότηση των νομικών προσώπων ιδιωτικού δικαίου των δήμων που παρέχουν τις ίδιες υπηρεσίες. 
Θα θέλαμε να μας πείτε και για πόσο διάστημα εκτιμάτε ότι θα παραταθεί το «Βοήθεια στο Σπίτι» ή πόσο προτείνετε εσείς από την πλευρά σας, ως Υπουργείο Εσωτερικών, γιατί θα ήταν χρήσιμο για τους εργαζόμενους, οι οποίοι πιστεύω ότι θα νιώσουν μια μεγαλύτερη ασφάλεια ότι γίνεται μια σοβαρή δουλειά συνεργασίας, προκειμένου να έχουμε αποτέλεσμα, κάτι που αφορά και τους ογδόντα χιλιάδες ωφελούμενους και τους τρεισήμισι χιλιάδες εργαζόμενους. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός  Εσωτερικών): Όσον αφορά στην παράταση, κύριε συνάδελφε, δεν μπορώ να πω ακριβώς το χρόνο, διότι αυτό εξαρτάται και από το χρόνο που χρειάζεται για να ολοκληρωθεί η διαδικασία σύστασης και συμβασιοποίησης της σχέσης με τους κοινωνικούς συνεταιρισμούς. Σε κάθε περίπτωση, δεν πρέπει να δημιουργηθεί λειτουργικό κενό και σ’ αυτό συμφωνούμε και τα δύο Υπουργεία. 
Μόλις οριστικοποιήσουμε τις αποφάσεις μας -λαμβάνοντας υπ’ όψιν και την πρόταση την οποία περιγράψατε προηγουμένως- θα ενημερώσουμε και την Εθνική Αντιπροσωπεία.  Δεν θέλουμε, πάντως, σε καμμία περίπτωση να διακοπεί το πρόγραμμα. Θέλουμε να συνεχιστεί και να έχει πληρότητα κάλυψης και των ωφελουμένων, αλλά και των εργαζόμενων. 
Θέσατε και το θέμα των ΚΗΦΗ και άλλα ζητήματα.  Βεβαίως, δεν είναι αντικείμενο της ερώτησης, αλλά με την ευκαιρία αυτή θα ήθελα να σας πω ότι με το ίδιο θετικό πνεύμα αντιμετωπίζουμε και αυτή την υπόθεση. Συζητούμε την παράταση των ΚΗΦΗ και τη νομική κάλυψη του τριμήνου, το οποίο έχει μείνει κενό θεσμικά αυτή τη στιγμή, για να είναι κατοχυρωμένοι όσοι εργάζονται στη δομή.  Εκ των πραγμάτων, φαίνεται ότι η μετεξέλιξη των ΚΗΦΗ θα πάει σε ένα αντίστοιχο μοντέλο, όμως εκεί έχουμε μεγαλύτερο περιθώριο -επειδή ακριβώς το πρόγραμμα είναι συγχρηματοδοτούμενο- να δώσουμε μια παράταση,  ώστε η προσαρμογή να γίνει ομαλά και πιο ήσυχα χωρίς να δημιουργηθεί πάλι λειτουργικό κενό. 
Σε αυτά τα ζητήματα, αυτό που μας ενδιαφέρει είναι το αποτέλεσμα. Έχουμε πει από την αρχή ότι μας ενδιαφέρει να στηρίξουμε τα κοινωνικά δίκτυα των δήμων, γιατί αυτήν τη στιγμή σηκώνουν ένα μεγάλο βάρος της κοινωνίας, η οποία δοκιμάζεται και αναπληρώνουν σε πάρα πολλές λειτουργίες τη δυσκολία που έχει το κεντρικό κράτος να ασκήσει κοινωνική πολιτική. Γι’ αυτό το λόγο δείχνουμε ιδιαίτερη ευαισθησία και προσπαθούμε ό,τι πόρους εξοικονομούμε, από τους εξορθολογισμούς που κάνουμε μέσα στη διοίκηση και την εξυγίανση των οικονομικών των ΟΤΑ, να τους διοχετεύουμε εντέχνως στην ενίσχυση του κοινωνικού δικτύου, το οποίο πρωταγωνιστεί στον πόλεμο κατά της φτώχειας που έχει ξεκινήσει το Υπουργείο Εσωτερικών όλο το προηγούμενο διάστημα.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και τέσσερις εκπαιδευτικοί συνοδοί τους από το Δημοτικό Σχολείο Ζηπαρίου Κω και το Δημοτικό Σχολείο Ασή Γωνιάς Χανίων. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Η τέταρτη με αριθμό 1131/5-3-2013 επίκαιρη ερώτηση πρώτου κύκλου του Βουλευτή Ημαθίας των Ανεξάρτητων Ελλήνων κ.&#160; Κωνσταντίνου Γιοβανόπουλου,&#160;προς τον Υπουργό&#160;Οικονομικών,&#160;σχετικά με το Ταχυδρομικό Ταμιευτήριο, δεν συζητείται λόγω κωλύματος του κυρίου Υπουργού και διαγράφεται. 
Εισερχόμαστε στην τελευταία για σήμερα, την πέμπτη με αριθμό 1143/5-3-2013 επίκαιρη ερώτηση πρώτου κύκλου του Βουλευτή Εύβοιας του Λαϊκού Συνδέσμου – Χρυσή Αυγή κ. Νικόλαου Μίχου προς τους Υπουργούς Εσωτερικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την υδροδότηση του Δημοτικού Διαμερίσματος Γιάλτρων Δήμου Αιδηψού.
Ο κ. Μίχος έχει το λόγο για δύο λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Ευχαριστώ, κυρία Πρόεδρε. 
Κύριε Υπουργέ, στα πλαίσια των περικοπών που κάνει σήμερα η Κυβέρνηση σε όλα τα ζητήματα των Ελλήνων πολιτών, απ’ ό,τι φαίνεται αδιαφορεί για τις βασικές τους ανάγκες. 
Δεν είναι δυνατόν, το 2013 να μένει χωρίς δίκτυο υδροδότησης, μετά από εκκλήσεις κατοίκων και φορέων, το δημοτικό διαμέρισμα Γιάλτρων του Δήμου Ιστιαίας Αιδηψού. Η μη συνεχής υδροδότηση έχει ως αποτέλεσμα τη δημιουργία ενός δικτύου εστιών μικροβίων, με όλους τους επακόλουθους κινδύνους, από υγειονομικής πλευράς. Επιχειρήθηκε να γίνουν γεωτρήσεις, οι οποίες όμως δεν απέδωσαν τα αναμενόμενα, αφού υπάρχει πτώση του υδροφόρου ορίζοντα και το νερό λασπώνει. Ως λύση προτείνεται η μεταφορά νερού από την Αιδηψό, αλλά το πρόβλημα συνεχίζει να μένει άλυτο. 
Θέλουμε να μας πείτε -ενώ υπάρχει το πρόβλημα και είναι εγνωσμένο με το ζήτημα της ύδρευσης στο δημοτικό διαμέρισμα των Γιάλτρων- γιατί μέχρι σήμερα δεν υπάρχει λύση και διαιωνίζεται μια κατάσταση που θέτει σε κίνδυνο την υγεία των πολιτών; Τι μέτρα θα λάβετε σήμερα, προκειμένου να επιλυθεί το ζήτημα της παροχής ύδρευσης;
Και κάτι άλλο. Μέχρι σήμερα η υδροδότηση γίνεται με σωλήνες αμιάντου. Ξέρουμε πολύ καλά ότι ο αμίαντος είναι καρκινογόνος. Δεν έχει γίνει το παραμικρό.
Ευχαριστώ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Στην ερώτηση θα απαντήσει ο Υπουργός Εσωτερικών, κ. Ευριπίδης Στυλιανίδης.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ.
Κύριε συνάδελφε, από την ενημέρωση που έχουμε πάρει, επιβεβαιώνεται η επισήμανση που κάνατε με την ερώτησή σας. Και παρ’ ό,τι –απ’ ό,τι βλέπω στο αρχείο μου- στο παρελθόν υπήρξαν σχετικές χρηματοδοτήσεις από το πρόγραμμα «ΘΗΣΕΑΣ» και τη ΣΑΕ 055, δεν είχαμε κάποια ολοκληρωμένη επίλυση του ζητήματος. 
Εμείς επικοινωνήσαμε με το δήμο για να δούμε τι μέτρα έχουν ληφθεί και πριν αλλά και μετά το δημοτικό συμβούλιο που έγινε στις 5/03. Η πρόσφατη ενημέρωση που έχουμε είναι ότι έχουν σφραγιστεί οι γεωτρήσεις της τοπικής κοινότητας Γιάλτρων. Έγινε καθαρισμός και απολύμανση των δεξαμενών, καθώς και χλωρίωσή τους. Έγινε καθαρισμός των αγωγών με βάνες διαφυγής και πραγματοποιήθηκε η διοχέτευση νερού και η πρώτη εξέταση δείχνει ότι είναι σύμφωνη με τις προδιαγραφές που απαιτούνται για το νερό ανθρώπινης κατανάλωσης.
Επικοινωνήσαμε και μας επιβεβαίωσαν επίσης ότι έχει αρχίσει η μεταφορά νερού με υδροφόρα και ο δήμος, το μεσοδιάστημα που μεσολαβεί ώσπου να ολοκληρωθεί μία παρέμβαση, διατίθεται να προσφέρει και εμφιαλωμένο νερό για κατανάλωση στους κατοίκους, αλλά την ίδια στιγμή να ξεκινήσει και όλα τα απαιτούμενα έργα, τα οποία πρέπει να ολοκληρώσουν το δίκτυο για να μην υπάρχουν τέτοιου είδους ζητήματα.
Να πω ότι έχει προταθεί στο δημοτικό συμβούλιο οι δημότες να μην πληρώνουν δημοτικά τέλη για την ύδρευση όσο ισχύει αυτή η κατάσταση. Και από πλευράς μας, τέλος του ’12 είχε εκταμιευτεί ήδη για στο δήμο το ποσό των 589 χιλιάδων ευρώ από τη ΣΑΤΑ, χρήματα που θα μπορούσαν να αξιοποιηθούν για την αποπεράτωση ενός ολοκληρωμένου έργου, σαν αυτό που περιγράψατε. Και για την πρώτη χρηματοδότηση του ’13 έχουν ήδη εκταμιευτεί 90.740 ευρώ, που θα μπορούσαν πάλι να αξιοποιηθούν προς την ίδια κατεύθυνση.
Θα παρακολουθήσουμε  εκ του σύνεγγυς την εξέλιξη του ζητήματος και, βεβαίως, θα βοηθήσουμε όπως μπορούμε  ώστε η τοπική αυτοδιοίκηση να μπορέσει να αντιμετωπίσει τα προβλήματα και να δοθεί μια οριστική και σωστή λύση, για να μην αντιμετωπίζουν τέτοια ζητήματα οι κάτοικοι της περιοχής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο κ. Μίχος.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Πρώτ’ απ’ όλα, ο δήμαρχος δεν έχει κάνει κάτι μέχρι σήμερα. Το έργο έχει καθυστερήσει πάρα πολύ.
 Έχουν αγοραστεί κάποιοι σωλήνες, κάποια μέτρα για να γίνει το δίκτυο, έχουν πεταχτεί στις άκρες του δρόμου και έχουν μείνει σε μια μεριά. Υπάρχει ένας εκσκαφέας ο οποίος έχει σκάψει ελάχιστα, φτάνει μέχρι τα είκοσι μέτρα –είκοσι μέτρα είναι από εδώ μέχρι απέναντι- την ημέρα. Είναι γελοία η δουλειά που κάνει και είναι μόνο ένα μηχάνημα.
Είπατε για τη χρηματοδότηση. Πού έχουν πάει αυτά τα λεφτά από τις χρηματοδοτήσεις, από τη στιγμή που δεν έχει γίνει έργο; Είπατε ότι ο δήμαρχος –γιατί το είχε πει στο δήμο, όταν είχε γίνει μια συνέλευση- θα στείλει νερό, θα στείλει υδροφόρες, θα στείλει εμφιαλωμένα νερά, θα βοηθήσει φτωχές οικογένειες που δεν έχουν τη δυνατότητα. Δεν έχει κάνει τίποτα.
Μέχρι προχθές που έγινε δημοτικό συμβούλιο –κι έγινε και μια φασαρία μέσα στο δημοτικό συμβούλιο- δεν είχε γίνει το παραμικρό. «Θα» έχουμε ακούσει, τα «θα» είναι πάρα πολλά, άλλα έργο δεν έχει γίνει, δεν έχει παρουσιάσει κάτι. 
Το θέμα του νερού είναι πολύ σοβαρό. Στο συγκεκριμένο χωριό έχουν πεθάνει πολύ άνθρωποι από καρκίνο. Αυτό έπρεπε να το είχε προβλέψει η ίδια η πολιτεία και να μη φτάσουμε το 2013 να συζητάμε για ένα χωριό στην Εύβοια, το οποίο έχει μέχρι σήμερα αμιαντοσωλήνες, ξέροντας όλοι τι σημαίνει αμίαντος, από τη στιγμή που ένα εργοστάσιο αμίαντου, το ΕΛΛΕΝΙΤ για παράδειγμα στα μέρη μου στην Εύβοια, έχει κλείσει εδώ και είκοσι χρόνια και μέχρι σήμερα τα υπολείμματα προκαλούν καρκίνο. Μετά από είκοσι χρόνια! Και τη στιγμή που έχουν μπαζωθεί, όχι να πηγαίνει το νερό μέσα στα σπίτια. 
Το νερό αυτό δεν κάνει ούτε για το πλύσιμο των ρούχων, όχι για πλύσιμο  πιάτων. Δεν κάνει ούτε για τα ρούχα. Ο αμίαντος μένει πάνω και όταν ανοίξουν οι πόροι τον απορροφά το σώμα. Και φτάσαμε σήμερα, το 2013 και κάνουμε θέμα για την υγεία των κατοίκων.
Αυτά είχα να πω.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός  Εσωτερικών): Αυτό που μπορώ εγώ πάλι να επαναλάβω -και να σας επιβεβαιώσω ότι θα παρακολουθήσουμε τη σωστή αξιοποίηση- είναι ότι  η εκταμίευση της ΣΑΤΑ πέρσι, ενώ κανονικά έπρεπε να γίνεται από τις αρχές του έτους, επετεύχθη να γίνει στο τέλος του έτους, δηλαδή, το τελευταίο τρίμηνο του 2012. Όμως, το ποσό τώρα έχει εκταμιευθεί και είναι 589.920 ευρώ, και το άλλο το ποσό που σας είπα, τα 90.740 ευρώ για το 2013, έχει εκταμιευθεί από τις αρχές του έτους, γιατί αποκαταστήσαμε τη συνέπεια χρηματοδότησης του κράτους προς τους ΟΤΑ. 
Αυτό το οποίο μπορώ να διαβεβαιώσω είναι ότι εμείς εκ του σύνεγγυς θα παρακολουθήσουμε την γρήγορη υλοποίηση του έργου και την τήρηση των δεσμεύσεων που η Τοπική Αυτοδιοίκηση ανέλαβε απέναντι μας στις επικοινωνίες που είχαμε τις μέρες αυτές, όσον αφορά στους κατοίκους και την τροφοδοσία τους με εμφιαλωμένο νερό. 
Σ’ αυτό το θέμα αντιλαμβάνεστε ότι πρέπει όλοι να έχουμε μια υπερδιέγερση, μια συστηματική παρακολούθηση, για να μπορούμε να πετύχουμε το καλύτερο και το γρηγορότερο δυνατό αποτέλεσμα για τους κατοίκους.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «ΕΡΓΑΣΤΗΡΙ ΔΗΜΟΚΡΑΤΙΑΣ» που οργανώνει το Ίδρυμα Βουλής, είκοσι δύο μαθητές και μαθήτριες και δύο εκπαιδευτικοί από το 26ο Δημοτικό Σχολείο Καλλιθέας.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Στο σημείο αυτό, θα αναγνώσω τις επίκαιρες ερωτήσεις, οι οποίες αναβάλλονται λόγω κωλύματος των κυρίων Υπουργών. 
Η έκτη με αριθμό 1137/5-3-2013 επίκαιρη ερώτηση πρώτου κύκλου της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την επαναλειτουργία Δημοτικού Θεάτρου Πειραιά, δεν συζητείται λόγω κωλύματος του κυρίου Υπουργού και διαγράφεται.
Η πρώτη με αριθμό 1126/5-3-2013 επίκαιρη ερώτηση δεύτερου κύκλου του Βουλευτού Λέσβου της Νέας Δημοκρατίας κ. Παύλου Βογιατζή προς τον Υπουργό Ναυτιλίας και Αιγαίου, σχετικά με την ακτοπλοϊκή σύνδεση των νησιών του Βορείου Αιγαίου με τη Θεσσαλονίκη, δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 1129/5-3-2013 επίκαιρη ερώτηση δεύτερου κύκλου της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη διατήρηση της αυτονομίας της Τριτοβάθμιας Τουριστικής Εκπαίδευσης, δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 1132/5-3-2013 επίκαιρη ερώτηση δεύτερου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Δημόσιας Τάξης και Προστασίας του Πολίτη, σχετικά με την δημιουργία κέντρου υποδοχής λαθρομεταναστών στο 523 Κέντρο Νεοσυλλέκτων Τάγματος Πεζικού του Στρατοπέδου του Μαυροδενδρίου Κοζάνης, δεν συζητείται λόγω κωλύματος του κυρίου Υπουργού και διαγράφεται.
Η τέταρτη με αριθμό 1144/5-3-2013 επίκαιρη ερώτηση δεύτερου κύκλου του Βουλευτού Αχαΐας του Λαϊκού Συνδέσμου-Χρυσή Αυγή κ. Μιχαήλ Αρβανίτη προς τους Υπουργούς Εθνικής Άμυνας και Οικονομικών, σχετικά με την υποβάθμιση του βιοτικού επιπέδου των μελών των Ενόπλων Δυνάμεων, δεν συζητείται λόγω κωλύματος του κυρίου Υπουργού και διαγράφεται.
Η πέμπτη με αριθμό 1130/5-3-2013 επίκαιρη ερώτηση δεύτερου κύκλου του Βουλευτή Β’ Αθήνας της Δημοκρατικής Αριστεράς κ. Οδυσσέα Βουδούρη προς τον Υπουργό Οικονομικών, σχετικά με την αναδιοργάνωση του φοροεισπρακτικού μηχανισμού, δεν συζητείται λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Κυρία Πρόεδρε, μπορώ να έχω το λόγο, παρακαλώ;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Είναι εκτός διαδικασίας, αλλά καταλαβαίνω τι θέλετε να πείτε και έχετε δίκιο.
Ορίστε, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Κυρία Πρόεδρε, και με την ιδιότητα του δευτέρου Κοινοβουλευτικού Εκπροσώπου, θα επαναφέρω την ερώτηση αυτή. Ξέρουμε την απάντηση αλλά ήθελα να επισημάνω να ακούσει η ελληνική Αντιπροσωπεία και κυριότατα ο ελληνικός λαός ότι δεν μπορεί να πλήττονται αυτή τη στιγμή οι Έλληνες στρατιωτικοί.
Δεν έχουν τι να μου απαντήσουν. Και ο Υπουργός να ήταν εδώ, δεν θα είχε τη δυνατότητα να μου απαντήσει. Έχουν εξαθλιώσει και το βιοτικό επίπεδο των Ελλήνων αξιωματικών -και των στρατιωτικών γενικώς- και των οικογενειών τους, αλλά κυρίως, έχουν πλήξει -και πλήττουν με τον τρόπο αυτό- το ηθικό και το αξιόμαχό τους. Μέσα στα πλαίσια απεθνοποιήσεως που επιχειρείται –και τελειώνω- από την τρικομματική Κυβέρνηση των εντολοδόχων!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
 Συμφωνεί και το Προεδρείο, αλλά δυστυχώς ο Υπουργός δεν μπόρεσε να έρθει.
Κυρίες και κύριοι συνάδελφοι, στο σημείο αυτό ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Ειδική συνεδρίαση που διεξάγεται με αφορμή τον εορτασμό της Παγκόσμιας Ημέρας της Γυναίκας. Μετά από σύντομη τοποθέτησή μου εκ μέρους του Προεδρείου της Βουλής θα λάβουν το λόγο για μία ολιγόλεπτη αναφορά από τη Νέα Δημοκρατία η Βουλευτής κ. Άννα Μάνη-Παπαδημητρίου, από το ΣΥΡΙΖΑ-Ενωτικό Κοινωνικό Μέτωπο η Βουλευτής κ. Όλγα Γεροβασίλη, από το Πανελλήνιο Σοσιαλιστικό Κίνημα η Βουλευτής κ. Άντζελα Γκερέκου, από τους Ανεξάρτητους Έλληνες η Βουλευτής κ. Έλενα Κουντουρά, από το Λαϊκό Σύνδεσμο-Χρυσή Αυγή ο Βουλευτής κ. Χρήστος Παππάς, από τη Δημοκρατική Αριστερά η Βουλευτής κ. Μαρία Ρεπούση και από το Κομμουνιστικό Κόμμα Ελλάδας η Βουλευτής κ. Ελένη Γερασιμίδου. Εκ μέρους της Κυβέρνησης θα μιλήσει η Υφυπουργός Υγείας κ. Φωτεινή Σκοπούλη.
Κυρίες και κύριοι συνάδελφοι, είναι κοινή διαπίστωση ότι σε σύγκριση με το παρελθόν οι γυναίκες έχουν ήδη πραγματοποιήσει μεγάλες κατακτήσεις. Είναι όλο και περισσότερο παρούσες και συνήθως με μεγαλύτερες και καλύτερες επιδόσεις.
 Η κοινωνική μας ζωή και η πολιτική ζωή χρειάζεται να «εμβολιαστεί» από τις αστείρευτες εφεδρείες των γυναικών, πρωτίστως διότι οι γυναίκες τείνουν να λειτουργούν με γνώμονα την ευαισθησία και ένα σύστημα αξιών που θεωρεί πρωτεύον την ειρηνική επίλυση των διαφορών, την αξία της διαπραγμάτευσης, της συνδιαλλαγής στην αντιμετώπιση των κοινωνικών προβλημάτων με έμφαση στα ασθενέστερα κοινωνικά στρώματα.
Αυτές οι προτεραιότητες είναι που απουσιάζουν από τη σύγχρονη κοινωνία, μια κοινωνία που μαστίζεται από συγκρούσεις, διαμάχες και αντιπαλότητες κάθε βαθμού, ιδιαίτερα δε υπό τις παρούσες συγκυρίες. 
Η σημερινή κοινωνία πρέπει να ανανεωθεί και να εμπλουτιστεί με τον έμφυτο ανθρωπισμό των γυναικών και με τις αξίες και τα ιδεώδη που αυτές πρεσβεύουν. 
Βέβαια, παρ’ όλα αυτά, οι μεγάλες αποφάσεις του παρόντος αλλά και ο σχεδιασμός του μέλλοντος γίνεται κύρια ακόμη από άνδρες που κατέχουν θέσεις- κλειδιά στην πολιτική. Η πολιτική παραμένει οχυρό των ανδρών και είναι φυσικό να μην προωθούνται επαρκώς τα δικαιώματα, τα συμφέροντα, οι προτεραιότητες, όπως και οι απόψεις των γυναικών. Και μόνο η εικόνα του σημερινού Υπουργικού Συμβουλίου της χώρας μας επαληθεύει τους φόβους και τις αγωνίες κάθε σκεπτόμενου Έλληνα, ενώ ο ελληνικός λαός έστειλε πολλές γυναίκες αυτήν τη φορά στο ελληνικό Κοινοβούλιο βρισκόμενος για άλλη μία φορά μπροστά από τα πράγματα. 
Θέλω κι εγώ να πιστεύω ότι κάποτε θα αναγνωριστεί ότι οι γυναίκες λειτουργούν με ένα αξιακό σύστημα που το έχει ανάγκη η κοινωνία μας, αλλά και γιατί μόνο έτσι θα «εμβολιαστεί» και η πολιτική ζωή με τις ίδιες αξίες, με τις οποίες πρωταγωνιστούν στη ζωή -πρωταγωνιστούμε στη ζωή- στην οικογενειακή συνοχή και στη διαμόρφωση της κοινωνίας, της ελληνικής κοινωνίας. Ας αντιληφθούν όλοι ότι η ίδια η κοινωνία έχει ανάγκη από την παρουσία των γυναικών σε θέσεις εξουσίας.
Η αναγκαιότητα αυτή έχει αναγνωριστεί σε όλα τα επίπεδα. Η Ευρωπαϊκή Ένωση που ιδρύθηκε, τουλάχιστον, με απώτερο στόχο τη διατήρηση της ειρήνης και της δημοκρατίας με βάση τα ανθρώπινα δικαιώματα, την αλληλεγγύη και την ευημερία για όλους, θεωρεί ότι η ευρωπαϊκή ολοκλήρωση δεν μπορεί να προχωρήσει σωστά παρά μόνο αν το σύνολο του πληθυσμού –άνδρες και γυναίκες- συμμετέχει πλήρως στην οικοδόμησή της. Αυτό φοβάμαι ότι ίσχυε πριν από καιρό, τώρα συμβαίνει κάτι άλλο.
Η προώθηση της ίσης συμμετοχής των δύο φύλων στη λήψη των αποφάσεων, πολιτικών, οικονομικών και κοινωνικών παραμένει το μεγάλο ζητούμενο. Ο αγώνας για δημιουργία συνθηκών ίσων ευκαιριών για αξιοποίηση του συνόλου των ανθρώπινων πόρων και μιας δίκαιης κατανομής των ευθυνών και των υποχρεώσεων ανάμεσα στα δύο φύλα είναι ευθύνη και των δύο φύλων και σε αυτήν την κατεύθυνση υλοποίησης απαιτείται δραστηριοποίηση της κοινωνίας των πολιτών.
Η πραγματική πρόκληση σήμερα δεν είναι όμως μόνο η συμμετοχή, αλλά η συμμετοχή των γυναικών, ως πολίτες που διαθέτουν ένα ιδιαίτερο λόγο και μια ιδιαίτερη πράξη πλησιέστερα στον άνθρωπο και τα καθημερινά προβλήματα. 
Αν και είναι κοινή διαπίστωση ότι έχουμε τις απαιτούμενες ικανότητες -μιλάω για το αυτονόητο αλλά έτσι είναι- και μπορούμε να προσφέρουμε εξίσου με τους άνδρες για την ανάπτυξη και την πρόοδο της πατρίδας μας, ορισμένοι δυσκολεύονται να το αποδεχτούν.
Άπαντες, μέσα από κοινές προσπάθειες θα καταφέρουμε να επιτύχουμε απτά αποτελέσματα που θα απεικονίζουν τις κοινές μας προσδοκίες, βασιζόμενες στις αρχές της ελευθερίας, της δημοκρατίας, της ισότητας και του σεβασμού των ανθρωπίνων δικαιωμάτων και των θεμελιωδών ελευθεριών του κράτους δικαίου.
Η γυναίκα είναι πιο δύσκολο να κάνει καριέρα, αφού δεν έχει γυναίκα για να την προωθεί. Η γυναίκα είναι παντού και πάντοτε γυναίκα. Πολλές φορές και κάτι περισσότερο, λιγότερο όμως ποτέ. 
Σας ευχαριστώ.
(Χειροκροτήματα απ’ όλες τις πτέρυγες της Βουλής)
Το λόγο τώρα έχει η Βουλευτής κ. Άννα Μάνη-Παπαδημητρίου εκ μέρους της Νέας Δημοκρατίας</ChairmanSpeech>
<Speech><Parlmember>ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</Parlmember>: Σας ευχαριστώ, κυρία Πρόεδρε.
Κυρία Υπουργέ, κυρίες και κύριοι συνάδελφοι, η 8η Μαρτίου αποτελεί μία ημέρα ορόσημο που καθιερώθηκε για να τιμήσει την προσφορά της γυναίκας στην ανάπτυξη και ευημερία της κοινωνίας. 
Η ιστορική σχέση της γυναίκας με τις ποικίλες δραστηριότητες της ζωής δεν ήταν πάντα προφανής στην κατά το παρελθόν ανδροκρατική κοινωνία. Η κατανομή των ρόλων και των χώρων δράσης -ο άνδρας στην αγορά, η γυναίκα στον οίκο- μοίραζε άνισα όχι μόνο τις ευκαιρίες και τις ευθύνες αλλά και τα φώτα της σκηνής. Η θέση της γυναίκας σε οποιαδήποτε εποχή και πολύ περισσότερο σήμερα συνδέεται άρρηκτα με τα δικαιώματα του ανθρώπου. Οι ποικίλες δε δραστηριότητές της, καθώς δοκιμάζει με επιτυχία τις τελευταίες δεκαετίες τις δυνάμεις της έξω από τον οικογενειακό κύκλο, σε ένα ευρύ επαγγελματικό, κοινωνικό, πολιτιστικό και πολιτικό πεδίο, διευρύνουν την αναγνώριση και την καταξίωσή της και κάνουν αισθητή παντού την παρουσία της.
Σήμερα, μετά τη δύση του δυναμικού φεμινιστικού κινήματος, το ερώτημα που τίθεται δεν είναι μόνον ο δρόμος που έχει διανυθεί, αλλά και ο πολυδιάστατος ρόλος που καλείται να διαδραματίσει η γυναίκα σε μια κοινωνία που αλλάζει με ταχύτατους ρυθμούς. Χρειάζεται ανακατανομή των ρόλων και σφυρηλάτηση ισότιμων δημοκρατικών σχέσεων στην οικογένεια.
Η γυναίκα δεν γεννιέται αλλά γίνεται. Καμμία βιολογική, ψυχολογική ή οικονομική μοίρα δεν προσδιορίζει τη θέση που κατέχει σήμερα στην κοινωνία η γυναικά. «Είναι ο πολιτισμός σαν σύνολο που παράγει αυτό το πλάσμα» προφητεύει η Σιμόν Ντε Μπουβουάρ με την περίφημη φράση της που χρονολογείται από το 1949, μία φράση ορόσημο για το γυναικείο φύλο. Η πραγματική απελευθέρωση της γυναίκας δεν είναι η τεχνητή εξίσωση ή η ισοπέδωση των διαφορών της με τον άνδρα αλλά η αμοιβαία ανάδειξη της προσωπικής της ιδιομορφίας μέσα από μια αρμονική σχέση. 
Η γυναικεία χειραφέτηση δεν πραγματώνεται με την αποδοχή του ανδρικού προτύπου ζωής, διότι η γυναίκα δεν είναι ούτε ανώτερη ούτε κατώτερη από τον άνδρα, είναι άλλη και διαφορετική. Γιατί το θέμα δεν είναι ανδροκρατία ή γυναικοκρατία, πατριαρχία ή μητριαρχία, το θέμα είναι η δημιουργία ενός ανθρώπινου κόσμου με άλλο ήθος και πλαίσιο ζωής. 
Σε αυτήν την εκδοχή της κοινωνίας, που σήμερα βιώνει μια πρωτοφανή κρίση, ιδιαίτερα στη χώρα μας, η γυναίκα μπορεί να παίξει ένα σημαντικό ρόλο, πρώτα, γιατί χαρίζει στο πρωταρχικό σχήμα της κοινωνικής οργάνωσης, την οικογένεια, αξιοπρέπεια και την επίγνωση των πραγματικών αναγκών που διαμορφώνουν ένα αυθεντικό περιβάλλον ζωής, όχι με βάση την καταναλωτική σκευωρία, αλλά με άξονα τις αξίες μιας πραγματικά ευτυχισμένης ζωής. Η τρυφερότητα και η αγάπη, η ανθρωπιά και η αλληλεγγύη δίνουν πνοή ζωής και αποτελούν ένα άγιο δεσμό πίστης και καρτερίας ανάμεσα στα μέλη της.
Με ένα τέτοιο νόημα ζωής, ως περίσσευμα εσωτερικού θησαυρού που ενσταλάζει η γυναίκα, δημιουργείται αθόρυβα αλλά αποτελεσματικά η ισορροπία στα άτομα, η οποία ενισχύει τη συντροφικότητα και σταθεροποιεί την εμπιστοσύνη και τα καθαρά και ανυστερόβουλα αισθήματα. 
Η γυναίκα δρα, επομένως, εν μέσω κρίσης ενοποιητικά στο κύτταρο του οικογενειακού αλλά κυρίως του κοινωνικού οργανισμού κι έτσι αποφεύγεται η σύνθεσή του και σε αυτήν την κατεύθυνση βρίσκεται και η Κυβέρνηση, η οποία στηρίζει και προωθεί κάθε γυναικεία δράση, όπως ενδεικτικά τη γυναικεία επιχειρηματικότητα μέσω σχετικών προγραμμάτων.
Αγαπητοί συνάδελφοι, η σημερινή πολύμορφη κρίση επιβάλλει να σταθούμε με περισσότερη περίσκεψη στο ρόλο της γυναίκας και σε ό,τι μπορεί να διαδραματίσει μέσα στο κοινωνικό και πολιτικό γίγνεσθαι. Η συμμετοχή της αποδεικνύεται ακόμη πιο σύνθετη, καθώς γίνεται το αφανές στήριγμα υπηρετώντας τις ανάγκες της μητρότητας, της συντροφικότητας αλλά και τις απαιτήσεις του κοινωνικού μας συστήματος. Οι φροντίδες της προς την οικογένεια και η συμβολή της στο οικογενειακό βαλάντιο είναι όψεις της πολυεπίπεδης δράσης της και καθίσταται το αγκωνάρι της κοινωνικής συνοχής και συνεκτικότητας.
Σε αυτήν την ανθρωπολογική κρίση με τις πολλές παραμέτρους, αξιακή, πολιτική, κοινωνική, η γυναίκα κινείται με δυναμισμό και ευρηματικότητα, με ευελιξία και πίστη στην κατάφαση της ζωής. Η γυναίκα μπορεί και πρέπει να σφυρηλατήσει ταυτότητα, συνείδηση, στρατηγικές επιβίωσης. 
Με τη βιοθεωρία της ανάτασης και αισιοδοξίας και το απόθεμα της αγάπης, τα μόνα αντίβαρα σε εποχές κρίσης κυρίως αξιών, σε συνδυασμό και με την ιδιοπροσωπεία μας, την εργατικότητα και την καινοτομία, μπορούν να επιτευχθούν πολλά. 
Χρειαζόμαστε ιδέες, ταυτότητα, σύνδεση με την παράδοση, μία επανερμηνεία που να μπολιάζει το ζοφερό παρόν, επινόηση του μέλλοντος. Ας μην είναι μεγαλεπήβολα σχέδια. Ας είναι σκέψη και πράξη, αρετή και τόλμη. Χρειαζόμαστε την επινοητικότητα και την ευελιξία της γυναικείας ματιάς, όπως και ισχυρούς δεσμούς στο οικογενειακό περιβάλλον αλλά και στην κοινωνία που θα σχηματίσουν ένα δίχτυ υλικής και ψυχολογικής ασφάλειας. 
Επίσης η γυναίκα σε μία περίοδο αδιεξόδων μπορεί να εμπλουτίσει με ιδέες την πραγματικότητα και με την κοινωνική της ευαισθησία να αποβάλει νοοτροπίες ριζωμένες και αμετάλλακτες.
Η γυναίκα τέλος επαναϊεραρχώντας τις ηθικές διαστάσεις της κρίσης μπορεί να ανατάμει τα πράγματα σε μία ρεαλιστική βάση, μακριά από αφοριστικές καταδίκες και ατελέσφορες πρακτικές, αναζητώντας τις ορατές και βαθιές αιτίες των προβλημάτων και προτείνοντας λύσεις. Γιατί ο χρόνος της κρίσης δεν μένει ακίνητος και παγωμένος, αφού έχουμε περάσει πια στο στάδιο της καχυποψίας και της δυσφορίας που ενίοτε παίρνει και χαρακτηριστικά μίσους.
Εδώ η συμβολή της γυναίκας μπορεί και πρέπει να είναι όχι απλώς αισθητή αλλά καθοριστική. Η ευαισθησία και ο ανθρωπισμός της είναι δυνάμεις κοινωνικής συνοχής. Από την άλλη, καθώς η δυσπιστία για την πολιτική τάξη έχει δώσει τη θέση της στην εκ προοιμίου βεβαιότητα για την ενοχή όλων, για την υπαιτιότητα των πάντων, η γυναίκα με ανανεωμένη ευαισθησία μπορεί να στήσει αντιστάσεις και περιθώρια αναστροφής της μηδενιστικής τάσης και να εμφυσήσει την πίστη στις δημιουργικές δυνάμεις του Έλληνα.
Πιστεύω ότι οι γυναίκες με το ανεπτυγμένο αίσθημα κοινωνικής προσφοράς και την ευαισθησία μας μπορούμε να ανταποκριθούμε πλήρως στο κάλεσμα της απαιτητικής εποχής μας, αποδεικνύοντας ότι ο ρόλος μας δεν είναι συμπληρωματικός αλλά παραπληρωματικός και ότι σε έναν κόσμο που τιμά τον άνθρωπο και σέβεται την ελευθερία και την αξιοπρέπειά του σκοπός είναι όχι να συμπληρώσουμε πάντα  το ίδιο αντρικό ημισφαίριο, αλλά να αποκαταστήσουμε την ενότητα του πλατωνικού κύκλου.
Κλείνοντας, αναφέρω τους στίχους του ποιητή μας, Διονυσίου Σολωμού. «Σκέψου την ισοζυγία των δυνάμεων μεταξύ ανδρών και γυναικών. Εκείνοι ας αισθάνονται όλα, και ας νικάνε με την ουσίαν έξυπνη, τούτες ας νικάνε και αυτές αλλά ωσάν γυναίκες». 
Σας ευχαριστώ.
(Χειροκροτήματα απ’ όλες τις πτέρυγες της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία συνάδελφε.
Η κ. Όλγα Γεροβασίλη, εκ μέρους του ΣΥΡΙΖΑ-Ενωτικού Κοινωνικού Μετώπου έχει το λόγο.</ChairmanSpeech>
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Κυρία Πρόεδρε, κυρίες και κύριοι συνάδελφοι, η 8η Μαρτίου, Ημέρα της Γυναίκας, δεν είναι γιορτή, δεν είναι μία ημέρα ανταλλαγής αβροτήτων και συμπάθειας μεταξύ των φύλων, δεν είναι ούτε ημέρα της μητέρας ούτε ημέρα του Αγίου Βαλεντίνου. Η Ημέρα της Γυναίκας είναι μία ημέρα τιμής στους αγώνες του γυναικείου κινήματος. 
Ήταν 8 Μαρτίου του 1857 όταν είκοσι χιλιάδες εργάτριες κλωστοϋφαντουργίας διεκδίκησαν τη μείωση του ωραρίου εργασίας μέσω μαζικής απεργίας, σε μία περίοδο βεβαίως όπου ο συνδικαλισμός απαγορευόταν.
Η ιστορία του γυναικείου κινήματος είναι μακρά και με πολλούς και σημαντικούς σταθμούς. Οι απαρχές του τοποθετούνται στο Διαφωτισμό και τη  Γαλλική Επανάσταση. Από τη Διακήρυξη των Δικαιωμάτων των Γυναικών το 1791, ο αγώνας των γυναικών οργανώνεται και εβδομήντα χρόνια αργότερα μεταφέρεται στην Αγγλία. Εκεί, στα τέλη του 19ου αιώνα και στις αρχές του 20ού, οι γυναίκες διεκδικούν το δικαίωμα της ψήφου.
Το κίνημα μεταφέρεται στις Ηνωμένες Πολιτείες, όπου γίνεται συνώνυμο της αμερικανικής γυναικείας χειραφέτησης και στη Γαλλία. 
Οι γυναίκες που μάχονται για το δικαίωμα της ψήφου μάχονται ουσιαστικά για την ισότητα των φύλων και στον αταλάντευτο αγώνα τους χρησιμοποιούν όλα τα μέσα μέχρι και εισβολές σε βουλευτικές συνεδριάσεις. Οι γυναίκες μάχονται για την απελευθέρωσή τους από τα πολιτικά αλλά και κοινωνικά συμφραζόμενα και οι αγώνες είναι συνεχείς. Στις 3 Μαρτίου του 1913 οι σουφραζέτες διαδηλώνουν στην Ουάσιγκτον. Στις συγκρούσεις που ακολουθούν σαράντα τραυματίζονται. Τίποτα δεν τους χαρίζεται. Για όλα πρέπει να αγωνιστούν. 
Το γυναικείο φεμινιστικό κίνημα μέσα στο χρόνο μετεξελίσσεται. Κάθε νέος αγώνας, κάθε νέα πολιτική διεκδίκηση των γυναικών είναι συνυφασμένη με την κοινωνική και πολιτική εξέλιξη της κοινωνίας. Οι φεμινίστριες-ακτιβίστριες μάχονται για πολλά και διαφορετικά θέματα σε όλα τα μήκη και τα πλάτη του πλανήτη, γιατί, δυστυχώς, ακόμη και σήμερα το πλαίσιο των διεκδικήσεων των γυναικών παραμένει εξαιρετικά ευρύ από την πλήρη συμμετοχή τους επί ίσοις όροις σε όλους τους τομείς της κοινωνίας μέχρι και το δικαίωμα αυτοδιάθεσης του σώματός τους. 
Η συμμετοχή των γυναικών στα κέντρα λήψης των αποφάσεων παραμένει περιορισμένη, παρ’ όλο που οι γυναίκες σε μεγαλύτερο βαθμό επηρεάζονται από τις αποφάσεις που λαμβάνονται σε όλα τα επίπεδα.
Κυρία Πρόεδρε, όπως είπατε, αυξήθηκε η συμμετοχή στο ελληνικό Κοινοβούλιο στο 17%. Ο ΣΥΡΙΖΑ έχει συνεισφέρει με 27%, αλλά ο μέσος όρος διατηρείται εκεί.
Οι γυναίκες σε όλον τον πλανήτη έρχονται αντιμέτωπες με το φάσμα της φτώχειας, της αδυναμίας συντήρησης των ίδιων και των οικογενειών τους. Συχνά, εξαναγκάζονται στην πορνεία ή παίρνουν το δρόμο της μετανάστευσης. Οι γυναίκες είναι θύματα αδυσώπητων συγκρούσεων και πολέμων, όπου το γυναικείο κορμί δίνεται έπαθλο στο νικητή, βορά στις διαθέσεις του. 
Οι γυναίκες είναι, επίσης, θύματα του trafficking, της πλέον επικερδούς επιχείρησης παγκοσμίως. Σύμφωνα, μάλιστα, με στοιχεία του ΟΗΕ, τα ετήσια κέρδη του εμπορίου λευκής σαρκός υπολογίζονται στα 26 δισεκατομμύρια ευρώ σε παγκόσμιο επίπεδο. Στην Ελλάδα εκτιμάται ότι τα θύματα του trafficking  ανέρχονται περίπου στις είκοσι με είκοσι πέντε χιλιάδες με το 80% αυτών να είναι αλλοδαπές γυναίκες. 
Σε μέρος του μουσουλμανικού κόσμου επιβάλλεται βίαια στις γυναίκες η χρήση του τσαντόρ, γεγονός που αποτελεί μορφή βίαιου αποκλεισμού της γυναίκας από το δημόσιο χώρο. 
Θα μπορούσαμε να συζητάμε εδώ επί ώρες για όλα όσα συνιστούν σε ένα παγκόσμιο επίπεδο καταπάτησης των δικαιωμάτων των γυναικών. Σήμερα, όμως, έχουμε, δυστυχώς, στη χώρα μας, αλλά και αλλού, νέες εξαιρετικά δυσμενείς συνθήκες για τις γυναίκες, συνθήκες που διαμορφώνονται πια από τα μνημόνια.
Κυρίες και κύριοι συνάδελφοι, οι κατακτήσεις του γυναικείου κινήματος αμφισβητούνται με πρόσχημα την οικονομική κρίση και παίρνονται πίσω σημαντικές κατακτήσεις. Στις μέρες μας οι γυναίκες αποκλείονται ολοένα και περισσότερο από την εργασία. Η ανεργία σαρώνει. Τρεις στις δέκα δεν έχουν καμμία απασχόληση. Στις νέες γυναίκες το ποσοστό της ανεργίας φθάνει σε δυσθεώρητο ποσοστό, στο 66%. Οι γυναίκες, επίσης, αποτελούν το 63% των μερικά απασχολούμενων με μισθούς εξευτελιστικούς κάτω από τα όρια της φτώχειας, ενώ χιλιάδες αναγκάζονται να δουλεύουν ανασφάλιστες. Επιπλέον, σύμφωνα με έρευνα της EUROSTAT, οι γυναίκες αμείβονται περίπου με το 78% των αμοιβών των ανδρών. 
Σε μια αγορά εργασίας που οι μνημονιακές πολιτικές τις έχουν μετατρέψει σε ζούγκλα, οι προκαταλήψεις κατά την πρόσληψη έναντι των εγκύων ή των πιθανά μελλοντικών εγκύων έχουν γιγαντωθεί. Το αποτέλεσμα είναι ότι η γυναίκα πρέπει να επιλέξει μεταξύ της εργασίας και της μητρότητας.
Η ανειδίκευτη και η κακοπληρωμένη εργασία, η υποτίμηση, η ανασφάλεια, η υποβάθμιση και οι διακρίσεις είναι οι νέοι όροι με τους οποίους καλούνται να συμβιβαστούν μεγάλα τμήματα του γυναικείου πληθυσμού.  Οι συνεχείς απολύσεις και η πατριαρχική αντίληψη, που θέλει πρωτίστως την αγορά εργασίας στους άνδρες συντελούν στα υψηλότατα ποσοστά ανεργίας των γυναικών και ιδιαίτερα των νέων γυναικών.
Η κοινωνική οπισθοδρόμηση δεν έχει τελειωμό, γιατί οπισθοδρόμηση είναι -και μάλιστα τραγική- οι μητέρες να έχουν ζήσει καλύτερα από τα παιδιά τους. Είναι τραγική οπισθοδρόμηση μητέρες να μην έχουν να ταΐσουν τα παιδιά τους ή να ετοιμάζουν τις βαλίτσες της μετανάστευσης. 
Τα κοινωνικά δικαιώματα λοιπόν έχουν ξεχαστεί προ πολλού, ενώ η πορεία για τη χειραφέτηση των γυναικών –κατάκτηση του γυναικείου και εργατικού κινήματος- ανακόπτεται βίαια δημιουργώντας πολλούς παραπέρα κινδύνους. 
Η κρίση του καπιταλισμού και η κατάργηση κάθε έννοιας κοινωνικού κράτους, εν μέσω μνημονίων, πλήττουν επιπλέον τις γυναίκες. Λιγότερα παιδιά στους παιδικούς σταθμούς, υπολειτουργία μονάδων φροντίδας ηλικιωμένων, αποσπασματική δημιουργία κέντρων υποστήριξης γυναικών και καταφυγίων για κακοποιημένα άτομα είναι μόνο μερικές από τις υποδομές, που ελέω μνημονίων, υποχρηματοδοτούνται και υπολειτουργούν. 
Όλα τα παραπάνω καταδεικνύουν ότι η κρίση που βιώνουμε, έχει μία έμφυλη διάσταση. Στο επίκεντρό της βρίσκεται η εργαζομένη, η νοικοκυρά, η μητέρα, η συνδικαλίστρια, η μετανάστρια. 
Κυρίες και κύριοι συνάδελφοι, δεν είναι μόνο η επίθεση των πολιτικών λιτότητας στη ζωή των γυναικών που συγκλονίζει. Φαίνεται ότι οι οικονομικές πολιτικές συνοδεύονται και από μία αξιακή μετατόπιση σε ό,τι αφορά τη γυναίκα και τον κοινωνικό της ρόλο. 
Πώς αλλιώς θα εκλάβουμε το γεγονός ότι στο πλαίσιο της λεγόμενης αξιολόγησης των δομών του δημοσίου, που υλοποιεί το Υπουργείο Διοικητικής Μεταρρύθμισης, καταργείται η Γενική Γραμματεία Ισότητας των Φύλων ως αυτόνομος φορέας; Πώς είναι δυνατόν να υποβαθμίζεται διοικητικά και δημοσιονομικά μια μέχρι σήμερα αυτοτελής δημόσια υπηρεσία προφανούς πολιτικής προτεραιότητας, όπως η Γενική Γραμματεία Ισότητας; Γιατί καταργείται ο μοναδικός κυβερνητικός φορέας που είναι αρμόδιος για την καταγραφή, το σχεδιασμό, την υλοποίηση και την παρακολούθηση της εφαρμογής πολιτικών για την ισότητα των φύλων; 
Θα ήθελα να πω και κάτι ακόμα σημαντικότερο. Η Γενική Γραμματεία Ισότητας είναι ο μοναδικός φορέας, που παρέχει με εξειδικευμένο προσωπικό υψηλών προδιαγραφών υπηρεσίες ψυχοκοινωνικής στήριξης και νομικής συμβουλευτικής σε γυναίκες-θύματα βίας. 
Με την ευκαιρία θα ήθελα να ρωτήσω τον αρμόδιο Υπουργό τι θα γίνει με τα τρία σχέδια νόμου που έχει επεξεργαστεί η Γενική Γραμματεία Ισότητας. Υπάρχουν τρία σχέδια νόμου. Το ένα αφορά στην ουσιαστική ισότητα των φύλων, το άλλο στην τροποποίηση διατάξεων του Οικογενειακού Δικαίου και ένα ακόμα αφορά στην αντιμετώπιση της βίας κατά των γυναικών. Σκοπεύει η Κυβέρνηση να τα θέσει σε δημόσια διαβούλευση, προκειμένου να τοποθετηθούν οι αρμόδιοι φορείς; Η υποβάθμιση της Γενικής Γραμματείας Ισότητας δεν θα μπλοκάρει την εξέλιξη ενός νομοθετικού έργου, που είναι άκρως απαραίτητο να προχωρήσει; 
Επίσης ένα άλλο ζήτημα είναι, ότι η Κυβέρνηση έχει επιδείξει αδιαφορία και για το θέμα που αφορά την αντιμετώπιση του «trafficking», στο οποίο αναφέρθηκα και πριν. Η χώρα μας δεν έχει επικυρώσει την από 16-5-2005 Ευρωπαϊκή Σύμβαση για την Προστασία των Θυμάτων Εμπορίας Ανθρώπων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία συνάδελφε, παρακαλώ να ολοκληρώσετε.</ChairmanSpeech> 
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Ολοκληρώνω, κυρία Πρόεδρε. 
Είναι ένα πανευρωπαϊκό ισχυρό νομικό εργαλείο για την προστασία των θυμάτων εμπορίας ανθρώπων και τη διασφάλιση των δικαιωμάτων τους. 
Κυρίες και κύριοι συνάδελφοι, το γυναικείο φεμινιστικό κίνημα είναι ένα αμιγώς πολιτικό κίνημα. Είναι ένα θεμελιώδες κίνημα, που στην πορεία του συναντήθηκε με τις πιο ριζοσπαστικές κοινωνικές διεκδικήσεις. Είναι ένα κίνημα που ξεπερνά τα όρια της κοινωνικής τάξης, της φυλής, της κουλτούρας και της θρησκείας και απευθύνεται στις γυναίκες κάθε κοινωνίας. 
Το γυναικείο κίνημα παρέδωσε σε όλους και σε όλες ως παρακαταθήκη, δικαιώματα που σήμερα λίγο-πολύ θεωρούμε δεδομένα, όπως η πρόσβαση στην εκπαίδευση και το δικαίωμα της ψήφου. Εξαιτίας επίσης του γυναικείου κινήματος η ενδοοικογενειακή κακοποίηση και ο βιασμός εντός γάμου αποτελούν ποινικά κολάσιμες πράξεις. Εξαιτίας επίσης του γυναικείου κινήματος αναγνωρίστηκε ο βιασμός σε καιρό πολέμου ως πράξη γενοκτονίας. 
Για εμάς στην Αριστερά η γυναικεία υποτέλεια ως μορφή ανισότητας, δεν χωρά στην κοινωνία που οραματιζόμαστε. Γι’ αυτό αντιστεκόμαστε στη συστημική επιλογή που επιχειρεί να διευρύνει το γυναικείο αποκλεισμό από το δημόσιο πεδίο και τις κοινωνικές διεκδικήσεις. 
Μετά από όλους αυτούς τους αγώνες, το 2013 κάποιες άλλες γυναίκες βρίσκονται στην πρώτη γραμμή των αγώνων. 
Στο δρόμο, στο χώρο εργασίας, στη γειτονιά τους αγωνίζονται να ανατρέψουν τις πολιτικές που καταστρέφουν τις ζωές μας.
Σ’ αυτόν τον αγώνα δεν είναι καμμία μόνη της. Είμαστε όλες μαζί.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία Γεροβασίλη.
Δεν έχω βάλει χρόνο, παρ’ όλο που προβλέπεται το πεντάλεπτο, τιμώντας την ημέρα, γιατί δεν θέλω να μιλάμε με χρόνο σ’ αυτό το μεγάλο θέμα που λέγεται «γυναίκα». Γι’ αυτό, θα παρακαλέσω η καθεμιά που θα πάρει το λόγο να αυτοπεριορίζεται.
Το λόγο τώρα έχει η κ. Άντζελα Γκερέκου εκ μέρους του ΠΑΣΟΚ.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, ομολογώ ότι αισθάνομαι κάπως αμήχανα, όταν με αφορμή τη σημερινή μέρα, γίνομαι αποδέκτης ευχών. Είναι η Παγκόσμια Ημέρα της Γυναίκας μια μέρα γιορτής; Μάλλον όχι. Άλλωστε και ο ίδιος ο Οργανισμός Ηνωμένων Εθνών δεν την καθιέρωσε ως τέτοια. Είναι μια μέρα μνήμης διαχρονικών κατακτήσεων του γυναικείου κινήματος; Ίσως ναι, αλλά μέχρι εκεί, διότι είναι, κατά τη γνώμη μου, οξύμωρο να αναζητεί κανείς αφορμές ευαισθητοποίησης και προβληματισμού για μια πραγματικότητα που τη βιώνουν καθημερινά σε διαφορετικές εκδοχές και εντάσεις εκατομμύρια γυναίκες σε ολόκληρο τον κόσμο.
Πρόκειται για μια σκληρή πραγματικότητα, η πραγματικότητα της φτώχειας και της κοινωνικής περιθωριοποίησης, του αποκλεισμού από στοιχειώδη δικαιώματα, όπως ο σεβασμός της προσωπικότητας και η ελευθερία του λόγου, της βίας σε κάθε ειδεχθή της μορφή, της απαγόρευσης της πρόσβασης στη γνώση και στην εργασία.
Σε μια εποχή που η κοινωνία μας κατακλύζεται από την αγωνία της συλλογικής και προσωπικής επιβίωσης, η ισότητα των φύλων φαντάζει για ορισμένους θέμα δευτερεύουσας σημασίας. Και όμως μια τέτοια συζήτηση είναι σήμερα πιο επίκαιρη όσο ποτέ τα τελευταία τριάντα χρόνια. Όχι μόνο, γιατί οι γυναίκες δοκιμάζονται σφοδρότερα από τις επιπτώσεις της ύφεσης, αλλά και γιατί μια κοινωνία και μια χώρα που παλεύει να σταθεί στα πόδια της, δεν έχει την πολυτέλεια να αφήνει στο περιθώριο το μισό και πλέον ανθρώπινο δυναμικό της. Γι’ αυτό και κάθε προσπάθεια που καταβάλλουμε για ανάπτυξη και κοινωνική δικαιοσύνη θα είναι άκαρπη, αν στην εξίσωση των λύσεων δεν μπει η ισότητα δικαιωμάτων και ευκαιριών για όλους και για όλες.
Θέλω να σταθώ επιγραμματικά σε τέσσερις προκλήσεις, στις οποίες ειδικά σήμερα στην εποχή της ύφεσης, θα πρέπει να επικεντρώσουμε τις προσπάθειές μας. Και αυτό χωρίς ασφαλώς να παραγνωρίζω τα πολύ σημαντικά βήματα προόδου που έχουν γίνει τις τελευταίες δεκαετίες στη χώρα μας.
Η πρώτη είναι η έκρηξη της ανεργίας που πλήττει κατά κύριο λόγο εκτός των νέων και τις γυναίκες. Περίπου μια στις τρεις γυναίκες στη χώρα μας είναι άνεργη. Βέβαια η ανεργία των γυναικών δεν μπορεί να αντιμετωπιστεί ξέχωρα από ένα συνολικό σχέδιο για τη μείωση της ανεργίας, την ενθάρρυνση επενδύσεων, που δημιουργούν θέσεις εργασίας και την ανασυγκρότηση της παραγωγής. Σε κάθε περίπτωση όμως είναι σημαντικό να δοθεί έμφαση στη στήριξη καινοτόμων επιχειρηματικών δραστηριοτήτων, αλλά και επιχειρήσεων κοινωνικού σκοπού στο πλαίσιο της κοινωνικής οικονομίας, όπως οι υπηρεσίες φροντίδας παιδιών και ηλικιωμένων και προώθησης τοπικών πολιτιστικών αγαθών.
Η δεύτερη πρόκληση είναι η στήριξη της εργαζόμενης μητέρας, η οποία ειδικά τα τελευταία χρόνια αντιμετωπίζει όχι μόνο τη συμπίεση του εισοδήματός της, αλλά και τις άκρως ανταγωνιστικές συνθήκες σε μια ολοένα και μικρότερη αγορά εργασίας. Είναι ελάχιστη υποχρέωση του κράτους να ενισχύσει το θεσμό του ολοήμερου σχολείου και να επεκτείνει τα ωράρια λειτουργίας δημοτικών βρεφονηπιακών και παιδικών σταθμών, ώστε αυτό να είναι συμβατό με το ωράριο εργασίας περισσότερων μητέρων. Ας αξιοποιήσουμε γι’ αυτόν το σκοπό πόρους από το ΕΣΠΑ, που έτσι και αλλιώς κινδυνεύουν να χαθούν. Και βέβαια σκεφθείτε πόσο δυσκολότερη είναι η ζωή για τις ανύπαντρες μητέρες και τις μονογονεϊκές οικογένειες, που στην πλειοψηφία τους ο γονέας είναι η γυναίκα.
Η τρίτη πρόκληση βεβαίως είναι η βία σε βάρος των γυναικών, κυρίως η βία μέσα στην οικογένεια, που εντείνεται ως αποτέλεσμα και της οικονομικής ανέχειας. Είναι βέβαια τουλάχιστον ενθαρρυντικό σε ό,τι αφορά τη διαχείριση των θυμάτων ενδοοικογενειακής βίας, ότι δρομολογείται η λειτουργία δεκαεννέα ξενώνων και είκοσι πέντε συμβουλευτικών κέντρων σε σαράντα τρεις δήμους σε όλη τη χώρα. Ελπίζω να προχωρήσουν σύντομα και άλλα επτά συμβουλευτικά κέντρα σε άλλες επτά πόλεις της χώρας.
Η τέταρτη πρόκληση είναι η ενίσχυση της συμμετοχής των γυναικών στα κέντρα λήψης αποφάσεων. Οι γυναίκες εξακολουθούν να υποεκπροσωπούνται στις υψηλές στελεχιακές θέσεις των επιχειρήσεων αλλά και της πολιτικής. Στη χώρα μας το πρόβλημα είναι ακόμα πιο έντονο σε σχέση με ό,τι συμβαίνει σε επίπεδο Ευρωπαϊκής Ένωσης. Και όμως η συμμετοχή περισσότερων γυναικών στην πολιτική ανοίγει ένα παράθυρο στην ενίσχυση των δημοκρατικών θεσμών, στον εμπλουτισμό των πολιτικών διαδικασιών με φρέσκιες δυναμικές ιδέες και πρωτοποριακές προτάσεις, που συνεισφέρουν οι γυναίκες ως ευαίσθητοι δέκτες προβλημάτων και αναγκών της κοινωνίας, στην αλλαγή των πολιτικών προτεραιοτήτων και την έμφαση σε κοινωνικά θέματα υγείας, περιβάλλοντος, παιδείας, απασχόλησης, προστασίας των ασθενέστερων ομάδων.
Ας μην ξεχνάμε ότι έχουμε μπει σε ένα ανδροκρατούμενο χώρο όπου πολλές γυναίκες πολιτικοί εξακολουθούν να αντιμετωπίζονται με όλες τις γνωστές στερεοτυπικές αντιλήψεις. Πολλές από εμάς δεν αποτελέσαμε εξαίρεση. Γι’ αυτό και ορισμένες γυναίκες, μπαίνοντας στην πολιτική αρένα, καταφεύγουν, θα έλεγα, στη μίμηση κακώς εννοούμενων ανδρικών προτύπων πολιτικής συμπεριφοράς, διότι έτσι πιστεύουν ότι μπορεί να γίνουν περισσότερο αποδεκτές. Πρότυπα που ταυτίζουν το δυναμισμό με τη θρασύτητα και τη σκληρότητα, ενδεχομένως, την ευθύτητα με την αγένεια, τη συναίνεση με τη δειλία. Ας προσέξουμε όμως. Μπήκαμε στην πολιτική, για να αλλάξουμε αντιλήψεις και πολιτικές συμπεριφορές και όχι να αφομοιωθούμε από αυτές, να επιστρατεύσουμε τα θετικά γνωρίσματα της γυναικείας δημιουργικότητας, της επινοητικότητας, της συναισθηματικής μας νοημοσύνης, της κοινωνικής ευαισθησίας. Μόνο έτσι πιστεύω ότι θα κερδίσουμε το στοίχημα μιας διαφορετικής προσέγγισης στα πολιτικά πράγματα.
Κλείνοντας, θέλω να σταθώ σε μια πρόσφατη επικείμενη αρνητική εξέλιξη –ειπώθηκε προηγουμένως από τη συνάδελφο- που δεν είναι άλλη από την υποβάθμιση του αρμόδιου κυβερνητικού φορέα για τις πολιτικές ισότητας των φύλων της Γενικής Γραμματείας Ισότητας, η οποία προτείνεται να μετατραπεί σε διεύθυνση –προσέξτε, Διεύθυνση του Υπουργείου Εσωτερικών- και αυτό σχεδιάζεται, ενώ η Επιτροπή του ΟΗΕ  για την εξάλειψη των διακρίσεων κατά των γυναικών προέτρεψε την Ελλάδα, μόλις πριν μια εβδομάδα, να διατηρήσει και να ενδυναμώσει την ανεξαρτησία της Γενικής Γραμματείας Ισότητας των Φύλων. Τι έχουμε να πούμε γι’ αυτό;
Έχοντας, λοιπόν, αυτό κατά νου και τόσα άλλα για τα οποία έχουμε να παλέψουμε, θέλω να καλέσω όλες και όλους όσοι τιμούν με την παρουσία τους τη σημερινή ειδική συνεδρίαση και όχι μόνο, να εξαντλήσουμε τις δυνατότητες που έχουμε μέσα από το θεσμικό μας ρόλο, προκειμένου να αναδείξουμε προβλήματα και να πιέσουμε για λύσεις στο τόσο ουσιώδες, αλλά και τόσο σύνθετο ζήτημα της ισότητας.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κυρία Γκερέκου.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και τρεις εκπαιδευτικοί συνοδοί τους από το Γυμνάσιο και λυκειακές τάξεις των Λειψών Δωδεκανήσου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Έλενα Κουντουρά εκ μέρους των Ανεξαρτήτων Ελλήνων.</ChairmanSpeech>
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, η Παγκόσμια Ημέρα της Γυναίκας καθιερώθηκε ως αναγνώριση της προσφοράς της γυναίκας στην ανάπτυξη και στην ευημερία της οικογένειας και της κοινωνίας. Όλοι μας γνωρίζουμε ότι η ισοτιμία ανδρών και γυναικών είναι συνταγματικά κατοχυρωμένη, Έλληνες και Ελληνίδες έχουν ίσα δικαιώματα και υποχρεώσεις.
Η σύγχρονη Ελληνίδα σήμερα με γνώση, με επιδεξιότητα, με δυναμισμό, με ανεξαρτησία είναι σύζυγος, σύντροφος, μητέρα, μεταφέρει με αγάπη αρχές και αξίες στα παιδιά της, αλλά είναι και επιτυχημένη επαγγελματίας. Παραμένουμε η ψυχή της οικογένειας και έχουμε ένα ρόλο πολυδιάστατο, στον οποία μάλιστα ανταποκρινόμαστε με δυναμισμό, αλλά και με μεγάλη επιτυχία.
Φίλες και φίλοι, τίποτα δεν μας χαρίστηκε. Σήμερα νιώθουμε υπερήφανες για όλα όσα έχουμε κατακτήσει και πραγματικά έχουμε πετύχει πολλά. Νιώθουμε όμως και ντροπή, διότι όλοι γνωρίζουμε ότι ακόμα και σήμερα υπάρχουν χώρες, στις οποίες η γυναίκα όχι μόνο δεν έχει δικαιώματα στη μόρφωση ή στην εργασία, αλλά δεν έχει δικαίωμα στη ζωή.
Έχουμε πολλές υποχρεώσεις, οι οποίες πραγματικά ξεκινούν από νωρίς το πρωί και τελειώνουν αργά το βράδυ, όπως είναι η φροντίδα των παιδιών, του σπιτιού, η αρμονική σχέση με το σύζυγο, η προσωπική μας περιποίηση και βεβαίως οι επαγγελματικές μας υποχρεώσεις. Στηρίζουμε την οικογένεια και οικονομικά και κάνουμε ιδιαίτερα αισθητή την παρουσία μας στους επαγγελματικούς χώρους, στην αγορά εργασίας και στην παραγωγική διαδικασία.
Σήμερα όμως, όπως όλοι ξέρετε, η γυναίκα είναι αυτή που πρώτη πλήττεται από την οικονομική κρίση και φυσικά από την ανεργία. 
Όπως είπα, διεκδικήσαμε και πετύχαμε –η γυναίκα της Δύσης- το δικαίωμα τού εκλέγειν και τού εκλέγεσθαι, το δικαίωμα στη μόρφωση, το δικαίωμα στην εργασία, στην οικονομική χειραφέτηση, το δικαίωμα στις ίσες ευκαιρίες, δικαιώματα που, κατά την προσωπική μου άποψη, έπρεπε να είναι δεδομένα και όχι να έχουμε αγωνιστεί τόσο πολύ και τόσο σκληρά, για να τα κατακτήσουμε. 
Η γυναίκα κατάφερε να σπάσει τα δεσμά της και να κυνηγήσει τα όνειρα της και τις φιλοδοξίες της και έτσι να προσφέρει όχι μόνο στον εαυτό της, αλλά πάνω απ’ όλα στην οικογένεια και στην κοινωνία. Πρωταγωνιστεί στη ζωή, συμμετέχει ενεργά στο δημόσιο βίο, στην πολιτική και γενικότερα σε θέσεις κύρους και ανταποκρίνεται επάξια στους ρόλους της, ξεχωρίζει και διακρίνεται.
Προσωπικά ως Βουλευτής του ελληνικού Κοινοβουλίου, είμαι πάρα πολύ περήφανη, γιατί στο δικό μου κοινοβουλευτικό έργο μαζί με όλες τις συναδέλφους και με την υποστήριξη των ανδρών συναδέλφων, ψηφίστηκαν νομοσχέδια για την ενδοοικογενειακή βία, για την ίση μεταχείριση στην εργασία, στην επαγγελματική διάκριση –που περιείχε για πρώτη φορά τον όρο «σεξουαλική παρενόχληση»- για την ενίσχυση της οικογένειας, για τη μονογοενεϊκή οικογένεια, για τους τρίτεκνους, για τους πολύτεκνους.
Ψηφίστηκαν λοιπόν νομοσχέδια, που είναι τώρα νόμοι του κράτους, με την ελπίδα ότι θα τηρούνται, γιατί ακόμα και εκεί υπάρχει ένα μικρό πρόβλημα. Μπορεί να είναι νόμοι του κράτους, αλλά η τήρησή τους δεν είναι δεδομένη. 
Θα είμαστε πάντα στην πολιτική ζωή του τόπου ισότιμα, αλλά και συνοδοιπόροι με τους άνδρες πολιτικούς στην επίλυση οικονομικών αλλά και πολιτικών ζητημάτων. Προπάντων όμως, θα είμαστε εμείς που θα έχουμε την ελπίδα μέσα μας, γιατί είμαστε εμείς που φέρνουμε στον κόσμο μια καινούργια ύπαρξη, γιατί μέσα από εμάς γεννιέται η ελπίδα, μέσα μας έχουμε τη ζωή. Ο αγώνας της καθημερινότητας για εμάς τις γυναίκες είναι μια κούρσα που δεν τελειώνει ποτέ. 
Σας ευχαριστώ πάρα πολύ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κυρία Κουντουρά.
Το λόγο έχει ο κ. Χρήστος Παππάς εκ μέρους του Λαϊκού Συνδέσμου-Χρυσή Αυγή.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κυρία Πρόεδρε, ένδειξη του σεβασμού και της σημασίας που αποδίδει η Χρυσή Αυγή στη θέση της Ελληνίδας στην κοινωνία, είναι η παρουσία μου εδώ, ως του μοναδικού άνδρα ομιλητή μεταξύ των ομιλητριών. 
Κυρίες και κύριοι, το παγκόσμιο διεθνιστικό δίπολο καπιταλισμού-μαρξισμού έχει υποτάξει τη γυναίκα σε ένα ιδεολογικό γκουλάγκ. Για τα συμφέροντά του, η γυναίκα πρέπει να είναι είτε μια άψυχη κούκλα είτε ένα εργατικό χέρι, πάντα με το περίβλημα και το δέλεαρ μιας κενής περιεχομένου  ελευθερίας στο όνομα του φεμινισμού. 
Τι έχει ανάγκη η Ελληνίδα σήμερα; Τι έχει ανάγκη την εποχή του κράτους του μνημονίου, του κράτους της συλλογικής ενοχής; 
Για εμάς, τη Χρυσή Αυγή, το εθνικό κράτος θα προστατεύει τη μητρότητα και δεν θα καταργεί το επίδομα τοκετού. Το εθνικό κράτος με την παιδεία από τα τρυφερά χρόνια των Ελλήνων και των Ελληνίδων θα προστατεύσει τη γυναίκα από τη βία, όπως θα προστατεύσει και την ανύπαντρη μητέρα, όχι μόνο με νομοθετήματα, αλλά και με κοινωνική παιδεία και αποδοχή. 
Το εθνικό κράτος θα προστατεύσει τη μητρότητα. Για τη Χρυσή Αυγή η έκτρωση δεν είναι δικαίωμα. Η έκτρωση είναι ύβρις προς την ίδια τη φύση. Η έκτρωση είναι φόνος. 
Το εθνικό κράτος θα προστατεύσει τα εργασιακά δικαιώματα της γυναίκας, λαμβάνοντας υπ’ όψιν τις ιδιαιτερότητες του φύλου της. Θα προστατεύσει τη γυναίκα από την εκμετάλλευση των αφεντικών. Η  απόλυση γυναίκας λόγω εγκυμοσύνης είναι ηθικό κακούργημα!
Το εθνικό κράτος έχει πυλώνες της ύπαρξής του την υγεία, την παιδεία, την άμυνα. Συνεπώς θα προστατεύσει και θα μεριμνήσει συνολικά για την προστασία των Ελληνίδων από τη μάστιγα των γυναικείων νοσημάτων. 
Το εθνικό κράτος θα προστατεύσει ακόμα τη συνταγματικά κατοχυρωμένη ισότητα με τη στράτευση των γυναικών και τη συνεισφορά των Ελληνίδων στη παλλαϊκή άμυνα. Αυτό είναι το καθήκον τού κράτους και το νομοθετικό καθήκον τής Βουλής και όχι ένας διχαστικός φεμινιστικός λόγος που αποπροσανατολίζει το λαό 
Η Ελληνίδα δεν έχει ανάγκη από διεθνείς ημέρες, γιατί η ιστορία έχει αποδείξει ότι η Ελληνίδα στάθηκε πάντα στην κεφαλή των εθνικών καλεσμάτων. Έτσι και τώρα, λοιπόν, η Ελληνίδα θα σταθεί μπροστάρης στον αγώνα της εθνικής αντίστασης. Θα παλέψει στο πλευρό του άνδρα για να πάρουμε την πατρίδα μας πίσω. Θα παλέψει ως μητέρα, αδελφή, σύζυγος, κόρη, ως συναγωνίστρια. 
Για μας, τους Έλληνες εθνικιστές της Χρυσής Αυγής, η γυναίκα δεν είναι ένα διακοσμητικό αντικείμενο, όπως τη θέλει η καπιταλιστική κοινωνία. Δεν είναι εργατικά χέρια, όπως τη θέλησε η Βιομηχανική Επανάσταση, τυλίγοντας την οικονομική εκμετάλλευση με το περίβλημα της απελευθέρωσης. Η γυναίκα δεν είναι οικονομικό μέγεθος. Είναι ο καθοριστικός φορέας του ελληνικού έθνους. Οι Ελληνίδες κρατούν στα χέρια τους το κουβάρι με την αιμάτινη κόκκινη κλωστή, που ξεκινά από τα βάθη του χρόνου και φτάνει ως το αθέατο ακόμα μέλλον. Αυτό το νήμα κρατούν, χωρίς πολλές φορές να το καταλαβαίνουν και με αυτό πορεύονται οι Έλληνες στο σημερινό σκότος της αβεβαιότητας, στο σκότος της αγωνίας, του φόβου. Πορεύονται με τις αξίες και τα ιδανικά του ελληνικού έθνους. 
Οι Ελληνίδες είναι αυτές που μπορούν να μεταφέρουν στις οικογένειές τους, στην εργασία τους, αλλά και στη μεγάλη οικογένεια του έθνους τα ιδιαίτερα εκείνα χαρίσματα, με τα οποία τις έχει προικίσει η φύση: την αγάπη, τη φροντίδα, την πρακτική και συνάμα αισιόδοξη προσέγγιση της ζωής. Αυτά τα χαρίσματα, που είναι μοναδικά στο φύλο τους, πρέπει να αναζητήσουν σήμερα στην καρδιά τους όλες οι Ελληνίδες. Έχουν καθήκον απέναντι στην πατρίδα και είναι ικανές να κρατήσουν ενωμένες τις οικογένειές τους, να κρατήσουν ενωμένο το έθνος και να το αναγεννήσουν. 
Αυτή την αποστολή εμείς θα φέρουμε εις πέρας, εμείς οι Έλληνες και οι Ελληνίδες εθνικιστές. Γιατί υπάρχει ελπίδα, υπάρχει μέλλον όσο σ’ αυτήν τη γη θα υπάρχουν Έλληνες και Ελληνίδες που θα αναγνωρίζουν την εθνική τους ταυτότητα, τις δυνάμεις της αιωνίας Ελλάδος. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παππά. 
Το λόγο έχει η κ. Μαρία Ρεπούση εκ μέρους της Δημοκρατικής Αριστεράς.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κυρία Πρόεδρε, κυρίες και κύριοι συνάδελφοι, και κατά τη γνώμη τη δική μας, η Μέρα της Γυναίκας δεν προσφέρεται για «χρόνια πολλά» ούτε για τα γνωστά ανέκδοτα που ακούγονται για τις γυναίκες και τους άνδρες. Να θυμίσω ότι τα χρόνια της Μεταπολίτευσης είχαμε ένα ισχυρό φεμινιστικό κίνημα. Και θυμάμαι μία χρονιά, στις 8 Μαρτίου, τους δρόμους της Αθήνας καλυμμένους με την αφίσα «8 Μάρτη. Δεν γιορτάζουμε ούτε δεχόμαστε επισκέψεις». 
Αν πρέπει να υπάρχει αυτή η μέρα ακόμα, είναι για να θυμίζει ότι ακόμα και στο δυτικό κόσμο, όπου τα ανθρώπινα δικαιώματα αποτελούν κύριο στοιχείο της φυσιογνωμίας του, υπάρχουν πολύ σημαντικές διακρίσεις που αφορούν τις γυναίκες. Έτσι, λοιπόν, παρά τις κατακτήσεις και τις εξελίξεις που έχουμε για τα δικαιώματα των γυναικών, έχουμε πολύ σημαντική απόκλιση ανάμεσα σε αυτές τις δύο κοινωνικές κατηγορίες, τους άνδρες και τις γυναίκες. Άρα έχουμε έλλειμμα δημοκρατίας. Διότι, εάν υφίστανται διακρίσεις οι γυναίκες, που είναι το μισό του πληθυσμού, αυτό σημαίνει ότι οι δημοκρατίες δεν λειτουργούν ορθά. 
Τα δικαιώματα των γυναικών χρειάστηκαν πάνω από έναν αιώνα για να αναγνωριστούν ως ανθρώπινα δικαιώματα. Γιατί; Γιατί στην ουσία οι γυναίκες δεν θεωρούνταν καθ’ ολοκληρίαν άνθρωποι. Υπήρχε μία αντίστιξη ανάμεσα στο ότι ήταν μητέρες και στο κατά πόσο μπορούσαν ταυτόχρονα να είναι πολίτες. Ο άνθρωπος, καλώς ή κακώς, ήταν ταυτισμένος με τον άνδρα: στην αρχή με τον λευκό και με περιουσία άνδρα και μετά, μέσα από αγώνες, με τον άνδρα πάντως.
Άρα οι πρώτοι αγώνες των γυναικών που τοποθετούνται χρονικά στο τέλος του 18ου αιώνα και εντοπίζονται για πρώτη φορά στο πλαίσιο της μεγάλης αυτής επανάστασης που άλλαξε τη φυσιογνωμία του κόσμου, που ήταν η Γαλλική Επανάσταση, ήταν κατ’ αρχάς αγώνες για να μπορούν οι γυναίκες να θεωρηθούν πολίτες όπως και οι άντρες. Η πρώτη διεκδίκησή τους αφορούσε το δικαίωμά τους να φέρουν την «κονκάρδα» που ήταν το σήμα της Γαλλικής Επανάστασης. Δεν τις άφηναν να φορούν αυτό το έμβλημα.
Κι όπως έλεγαν οι γυναίκες εκείνης της εποχής, γιατί όλη η ρητορική ήταν γύρω από την τρίτη τάξη και τα δικαιώματα της τρίτης τάξης, «κάθε τάξη έχει την τρίτη τάξη της και η τρίτη τάξη, ο λαός, έχει τη δική της τρίτη τάξη που είναι οι γυναίκες».
Στη χώρα μας τα πρώτα κινήματα των γυναικών εντοπίζονται πριν τον Α’ Παγκόσμιο Πόλεμο και αφορούν δύο κυριαρχικά δικαιώματα. 
Το πρώτο ήταν το δικαίωμα στην εκπαίδευση. Δεν είχαν οι γυναίκες στη χώρα μας το δικαίωμα στη δευτεροβάθμια δημόσια εκπαίδευση. Μπορούσαν να φοιτούν μόνο στα παρθεναγωγεία. Και ενώ δεν υπήρχε νόμος που να απαγορεύει την εγγραφή τους στα σχολεία, δεν μπορούσαν να εγγραφούν στα δημόσια σχολεία. Τα πρώτα κινήματα, λοιπόν, των γυναικών ζήτησαν αυτό το αυτονόητο τότε, το δικαίωμα στη δημόσια εκπαίδευση. Οι αντιρρήσεις ήταν πολλές. Το βασικό τους επιχείρημα ήταν ότι δεν θα ήταν καλές μητέρες, αν είναι μορφωμένες. Καταλαβαίνετε και τα επιχειρήματα από την άλλη μεριά.
Το δεύτερο δικαίωμα που διεκδίκησαν οι γυναίκες στη χώρα μας, πριν τον Α’ Παγκόσμιο Πόλεμο, το μεγάλο πόλεμο που αργότερα ονομάστηκε «Α’ Παγκόσμιος», ήταν το δικαίωμα στην εργασία. Για παράδειγμα, υπήρχε πολύ μεγάλη συζήτηση για το αν μπορούν οι γυναίκες να είναι τηλεφωνήτριες, γιατί ο αντίλογος ήταν ότι αφού είναι κουτσομπόλες, πώς μπορούν να είναι τηλεφωνήτριες. 
Έχει να παρουσιάσει η ιστορία του γυναικείου κινήματος πάρα πολύ ωραία πράγματα, όσον αφορά τα αυτονόητα για εμάς δικαιώματα των γυναικών, που δεν ήταν καθόλου αυτονόητα και χρειάστηκαν πολύ σημαντικούς αγώνες για να θεωρηθούν αυτονόητα.
Το πρώτο, όμως, μεγάλο φεμινιστικό κύμα που εμφανίστηκε στην Ελλάδα ήταν στο Μεσοπόλεμο και αφορούσε όχι το δικαίωμα της εκπαίδευσης και της εργασίας πια, αλλά τα πολιτικά δικαιώματα των γυναικών. Εκεί έγινε πραγματικά μία πολύ μεγάλη διαμάχη για το αν οι γυναίκες μπορούσαν να έχουν το δικαίωμα του εκλέγειν και του εκλέγεσθαι, γιατί τα πολιτικά δικαιώματα ήταν ο σκληρός πυρήνας της ίδιας της έννοιας του πολίτη, δηλαδή του ποιος είναι ο πολίτης. Είναι μόνον ο άνδρας ή και η γυναίκα;
Στη χώρα μας ευτυχώς δεν αργήσαμε πάρα πολύ να αναγνωρίσουμε αυτά τα πολιτικά δικαιώματα των γυναικών. Υπήρξαν χώρες του δυτικού κόσμου που υστέρησαν σε σχέση με την Ελλάδα στην αναγνώριση αυτών των πολιτικών δικαιωμάτων. Δεν είναι πολλά χρόνια δηλαδή -και μετά το τέλος του Β’ Παγκοσμίου Πολέμου- που οι γυναίκες μπορούμε και ψηφίζουμε και εκλεγόμαστε ως αντιπρόσωποι του έθνους στα εθνικά κοινοβούλια.
Ωστόσο, μέσα απ’ αυτούς τους αγώνες έμεινε κάτι στη σκιά, στο σκοτάδι. Ήταν αυτό που υφίσταντο οι γυναίκες μέσα στο σπίτι τους η καθεμία, αυτό που άκουγαν σαν κορίτσια όταν μεγάλωναν από την οικογένειά τους, τις προσδοκίες των οικογενειών για το ρόλο τους, αυτά που υφίσταντο ως σύζυγοι. Και ήρθε ένα άλλο μεγάλο φεμινιστικό κύμα, αυτό της Μεταπολίτευσης, το πιο σύγχρονο, που  έβγαλε αυτά τα ζητήματα στην επιφάνεια και είπε «το προσωπικό είναι πολιτικό, το ιδιωτικό είναι δημόσιο». Δηλαδή, με άλλα λόγια είπε ότι αυτά που οι γυναίκες τραβούμε μέσα στο σπίτι μας δεν είναι υπόθεση της καθεμιάς. Είναι πτυχή αυτών των διακρίσεων που υφιστάμεθα ως γυναίκες και άρα ανέδειξε την ιδιωτική πλευρά της καταπίεσης των γυναικών και απαίτησε τα δικαιώματα στην οικογένεια.
Να θυμίσω ότι από το 1974 το Σύνταγμα της Ελλάδας, το δικό μας Σύνταγμα, έλεγε ότι ο άνδρας είναι η κεφαλή της οικογένειας και ότι η γυναίκα είναι υποχρεωμένη να ακολουθεί τον άνδρα οπουδήποτε αυτός αποφασίσει ότι πρέπει και μπορεί να διαμείνει.
Εξ ου και οι μεγάλες αλλαγές που είχαμε στο οικογενειακό δίκαιο εκείνης της εποχής. Ανέδειξε επίσης τα θέματα της κακοποίησης των γυναικών μέσα στην οικογένεια και τα έφερε στη δημόσια σφαίρα, συμπλήρωσε τον πρώτο λόγο τής διεκδίκησης με αυτήν την ιδιωτική σφαίρα. 
Σήμερα είμαστε σε μία άλλη κατάσταση. Οι γυναίκες, ακόμη και εάν είμαστε λίγες, εκλεγόμαστε στο ελληνικό Κοινοβούλιο. Αυτό δεν σημαίνει ότι και μέσα εδώ δεν υπάρχει υποτίμηση και σεξισμός. Η εικόνα σήμερα είναι χαρακτηριστική. Και το λέω και για το δικό μου κόμμα, για όλα τα κόμματα. Υπάρχει σεξισμός μέσα στο ελληνικό Κοινοβούλιο. Το βλέπουμε στα σχόλια που αφορούν την εμφάνιση των γυναικών. Τελευταία η Επιτροπή Γυναικών, Ισότητας, Νεολαίας και Ανθρωπίνων Δικαιωμάτων σε μία συνεδρίασή της ανέδειξε το ζήτημα αυτό με μία ανακοίνωση που έβγαλε. 
Θα έλεγα, όπως έλεγαν παλιά και τα γυναικεία κινήματα, ότι η κατάσταση των γυναικών είναι διαταξική. Δεν έχουμε οι γυναίκες όλων των τάξεων τα ίδια προβλήματα. Ωστόσο, έχουμε κοινά προβλήματα και αυτό κατοπτρίζεται και στις πολιτικές δυνάμεις που απαρτίζουν το Κοινοβούλιο, με εξαίρεση φυσικά τη Χρυσή Αυγή. Όταν ανέβαινα στο Βήμα, δεν φανταζόμουν ποτέ ότι θα μπορούσα να διαδεχθώ αυτόν το λόγο την Ημέρα της Γυναίκας. Συμβαίνουν, όμως, και αυτά. Μέσα στη ζωή είναι όλα. Άρα και οι γυναίκες του ελληνικού Κοινοβουλίου, όλων των πολιτικών κομμάτων του συνταγματικού τόξου έχουμε, παρά τις ιδεολογικές και πολιτικές μας διαφορές, κοινά προβλήματα και θα μπορούσαμε να έχουμε μία ουσιαστική συνεννόηση, έτσι ώστε να υπάρχει κατ’ αρχάς από εδώ, το ναό της δημοκρατίας, αυτή η ισότητα που διεκδικούμε. 
Να περάσω στην κοινωνία και να συμφωνήσω με τις προηγούμενες συναδέλφους που έθεσαν τα ζητήματα που υπάρχουν ακόμη και σήμερα. Σε μία πρόσφατη συλλογική επερώτηση που έκανε η Δημοκρατική Αριστερά, αναδείξαμε το ζήτημα της ανεργίας, το οποίο είναι δραματικό. Δεν είναι μόνο μία στις τρεις γυναίκες, που είναι άνεργη. Το σωστό είναι ότι μία στις τρεις γυναίκες εργάζεται, διότι η δεύτερη είναι στον ανενεργό πληθυσμό, δηλαδή δεν είναι δηλωμένη και δεν ξέρουμε τι κάνει -αν εργάζεται και κάτω από ποιες συνθήκες- και η τρίτη είναι πράγματι άνεργη. Έχουμε ένα πολύ μεγάλο ποσοστό ανεργίας στις νέες γυναίκες κι όσο κι αν η ανεργία -θα συμφωνήσω με τη συνάδελφο- είναι ζήτημα συνολικό, ωστόσο πυκνώνει και εντοπίζεται πολύ περισσότερο στον γυναικείο πληθυσμό. 
Επίσης, έχουμε προβλήματα που αφορούν ιδιαίτερα την κοινωνική κατηγορία των γυναικών, όπως είναι η κακοποίηση, το «trafficking» -το οποίο είναι ένα πλήγμα για τις σύγχρονες δημοκρατικές κοινωνίες- αλλά και η ανισότητα δικαιωμάτων στους εργασιακούς χώρους. Ακόμα, δηλαδή, κι όταν οι γυναίκες έχουν εργασία, υπάρχουν οι γυάλινες κορυφές, υπάρχει ο καταμερισμός ανά επαγγέλματα, τα οποία δεν αφήνουν τις γυναίκες να διοικήσουν σε υψηλά πόστα ή πόστα που έχουν μία μισθολογική απολαβή καλύτερη απ’ αυτή των ανδρών. 
Έχουμε, λοιπόν, πολύ δρόμο να διανύσουμε στο νομοθετικό πεδίο. Πράγματι, υπάρχουν νομοθετικές πρωτοβουλίες που έχουν ξεκινήσει από την προηγούμενη Γενική Γραμματεία Ισότητας, οι οποίες είναι σε εκκρεμότητα. Ακούσαμε από τη νέα Γενική Γραμματέα ότι σκέφτεται να τις προωθήσει και περιμένουμε να τις φέρει. Αφορούν τον εκσυγχρονισμό και την επικαιροποίηση του οικογενειακού δικαίου, που και αυτό είναι ένα πάρα πολύ σημαντικό θέμα. Άρα η Βουλή έχει δουλειά να κάνει στο νομοθετικό πεδίο. 
Η κοινωνία μας έχει να κάνει δουλειά στο ζήτημα της εφαρμογής των νόμων, γιατί καμμιά φορά οι νόμοι είναι μπροστά και η πραγματικότητα είναι πίσω. Συνεπώς η κοινωνία μας έχει να κάνει δουλειά και στο θέμα της εφαρμογής των νόμων της ισότητας. Πιστεύω, όμως, ότι πολύ περισσότερη δουλειά έχουμε να κάνουμε στις συλλογικές νοοτροπίες, στις αντιλήψεις και στις στάσεις ζωής -έτσι όπως αυτές διαμορφώνονται και μέσα στην εκπαίδευση αλλά και στο σύνολο των θεσμών που συγκροτούν την ελληνική κοινωνία- έτσι ώστε να μη φτιάχνουμε αγόρια και κορίτσια με διακρίσεις μεταξύ τους, αλλά πολίτες με διαφορετικό φύλο φυσικά, που έχουν, όμως, ίσα δικαιώματα. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κ. Ρεπούση.
Η κ. Ελένη Γερασιμίδου εκ μέρους του Κομμουνιστικού Κόμματος Ελλάδος έχει το λόγο.</ChairmanSpeech>
<Speech><Parlmember>ΕΛΕΝΗ ΓΕΡΑΣΙΜΙΔΟΥ</Parlmember>: Κυρία Πρόεδρε, κυρίες και κύριοι συνάδελφοι, όλα τα προηγούμενα χρόνια και βέβαια και σήμερα στο πλαίσιο μίας πολιτικής κουλτούρας κατά βάθος της αστικής τάξης, έγινε μία τεράστια προσπάθεια αλλοίωσης του νοήματος της Παγκόσμιας Ημέρας της Γυναίκας από σύμβολο ταξικού, λαϊκού αγώνα, να μετατραπεί σε ομαδική έξοδο γυναικών που ξεσαλώνουν μεταξύ τους προς τέρψη των ιδιοκτητών νυκτερινών κέντρων.
Η 8η του Μάρτη καθιερώθηκε για να τιμήσει τις εργάτριες της Νέας Υόρκης που κατέβηκαν σε απεργία για τα εργασιακά τους δικαιώματα. Με όπλα αντιμετώπισαν οι καπιταλιστές αυτόν τον αγώνα και η απεργία βάφτηκε με αίμα. Είναι μία από τις πιο σημαντικές στιγμές στην ιστορία του παγκόσμιου εργατικού κινήματος. Έβαλε στην πρώτη γραμμή το ζήτημα του αγώνα για τα εργασιακά δικαιώματα και πάλεψε κατά της ανισοτιμίας ανδρών και γυναικών. Δεν είναι άλλη μία παγκόσμια μέρα απ’ αυτές που το σύστημα θεσμοθετεί «για ψύλλου πήδημα» καμμιά φορά, αλλά ημέρα μνήμης και αφετηρία πάλης για τις γυναίκες που βιώνουν την εκμετάλλευση, την κοινωνική καταπίεση και τη φυλετική ανισοτιμία. Είναι πρώτα και κύρια η ημέρα των γυναικών της εργατικής τάξης, των γυναικών του μόχθου, των γυναικών που προσπαθούν να τα βγάλουν πέρα στις συνθήκες που επιβάλλουν τα μέτρα της Ευρωπαϊκής Ένωσης, του καπιταλισμού τελικά. Γι’ αυτό απαιτείται η διαρκής επαγρύπνηση, η διεκδίκηση των γυναικών της εργατικής τάξης, της αγροτιάς, των άνεργων, των μεταναστριών, ώστε να μπει φραγμός σ’ αυτήν τη λαίλαπα που μας θέλει με πεσμένο ηθικό και μειωμένες αντιστάσεις, με σκυμμένο κεφάλι για να δεχθούμε ένα ζοφερό μέλλον για μας και τα παιδιά μας.
Μιας και μίλησα για παιδιά, πολλά νέα ζευγάρια δεν τολμούν να προχωρήσουν στη δημιουργία οικογένειας ή στην απόκτηση παιδιού λόγω της οικονομικής αβεβαιότητας ή λόγω των περικοπών και των πιο βασικών παροχών υγείας της μητέρας και του παιδιού. Και πες πως η γέννα στο σπίτι, αν συνωμοτήσει και το σύμπαν, έχει αίσιο τέλος. Αν συνεχιστεί όμως η συνωμοσία των αντιλαϊκών μέτρων, πώς θα τα βγάλει πέρα η νέα μητέρα χωρίς υποτυπώδεις έστω δομές, χωρίς δημόσιους παιδικούς σταθμούς; Ακόμη και στο πρόσφατο σχέδιο «Αθηνά», μέσα στο χαλασμό και στα «λουκέτα» έχουν περιληφθεί και οι βρεφονηπιακές σχολές. Σωστά, τι μας χρειάζονται; Όλα ιδιωτικά, όλα κερδοσκοπικές επιχειρήσεις. 
Η γυναίκα πρέπει να γεννάει «αλά παλαιά», να μεγαλώνει τα παιδιά της στο σπίτι της και να τα βγάζει πέρα με προσευχές και τάματα. Όμως, δόξα τω Θεώ, υπάρχει η γυναικεία επιχειρηματικότητα. Ξέρετε τι ευκαιρία ισότητας είναι αυτή; Ευκαιρία που δόθηκε σε χιλιάδες αυτοαπασχολούμενες να κατεβάσουν τα κεπέγκια -τα ρολά για όσους δεν είναι από τα βόρεια- από τα μαγαζάκια και τις μικρές επιχειρήσεις τους, μη αντέχοντας τα δάνεια, τη φορολογία, τα χαράτσια. 
Δεν θέλω να καταχραστώ το χρόνο μας εδώ, γιατί χρειάζονται ώρες συζητήσεων για όλα τα προβλήματα. Το ΚΚΕ χαιρετίζει την 8η Μάρτη και μαζί όλες τις γυναίκες της εργατικής τάξης, τις αγρότισσες, τις αυτοαπασχολούμενες, τις άνεργες, τις μετανάστριες, τις νέες γυναίκες των λαϊκών στρωμάτων και τις καλεί να συσπειρωθούν στα σωματεία τους, στις αγωνιστικές γυναικείες οργανώσεις, στις επιτροπές αγώνα, να παίρνουν μέρος στις κινητοποιήσεις, να απεργούν κατά των αντιλαϊκών μέτρων. Εμείς, έτσι τιμάμε την 8η του Μάρτη, συνεχίζοντας τους αγώνες. 
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε και εμείς, κυρία Γερασιμίδου. 
Κυρίες και κύριοι συνάδελφοι, πριν δώσω το λόγο στην Υφυπουργό κ. Σκοπούλη, θα ήθελα να μου επιτρέψετε να δώσω το λόγο στην Πρόεδρο της Επιτροπής Ισότητας, Νεολαίας και Δικαιωμάτων του Ανθρώπου κ. Παπακώστα. 
Στο πρόσωπό της θα ήθελα να τιμήσω όλες τις κυρίες και τους κυρίους συναδέλφους οι οποίοι πέρασαν από την επιτροπή αυτή από τότε που συστάθηκε και θεσμοθετήθηκε μέσα στο πλαίσιο του Κανονισμού της Βουλής, όπου πιστεύω ότι εκεί αθόρυβα και πολλές φορές χωρίς να το καταλαβαίνει κανένας γίνονται σπουδαία πράγματα και υπάρχει αυτή η ευαισθητοποίηση συναδέλφων, ανδρών και γυναικών. 
Ορίστε, κυρία Παπακώστα, έχετε το λόγο.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ θερμά, κυρία Πρόεδρε, και για τα καλά σας λόγια και για τη δυνατότητα που μου παρέχετε να τοποθετηθώ στην Εθνική Αντιπροσωπεία -να πω ότι διατελέσατε και εσείς ως πρόεδρος στην αρμόδια Επιτροπή Ανθρωπίνων Δικαιωμάτων, Ισότητας και Νεολαίας της Βουλής- και την ευκαιρία που μου δίνετε να υπογραμμίσω δύο - τρία ζητήματα που τα θεωρώ εξόχως πολιτικά και ως εκ τούτου πάρα πολύ σημαντικά.
Η πρώτη πολιτική παρατήρηση που έχω να κάνω είναι η εξής. Νομίζω ότι η σημερινή ημέρα, αν μη τι άλλο, συνιστά ημέρα αξιολόγησης των πολιτικών οι οποίες έχουν «τρέξει» το προηγούμενο διάστημα σε όλο το οριζόντιο φάσμα όλων των δράσεων του κυβερνητικού έργου. Υπό την έννοια αυτή, θα έπρεπε να παρευρίσκονται εδώ οι Υπουργοί της Κυβέρνησης, για να δώσουν λογαριασμό για το τι έχει συμβεί μέχρι τώρα. Διότι το θεσμικό πλαίσιο πρέπει να σας εξομολογηθώ και να ομολογήσω ότι είναι ικανοποιητικό. Το πεδίο, όμως, εφαρμογής όλων των καλών πρακτικών και όλων εκείνων των οδηγιών και όλου εκείνου το νομοθετικού πλαισίου το οποίο έχουμε ενσωματώσει στο θεσμικό μας οπλοστάσιο -και αναφέρομαι στο εσωτερικό μας δίκαιο- θα έπρεπε να αξιολογείται σήμερα εδώ, στην Ολομέλεια, με την παρουσία των Αρχηγών όλων των κομμάτων, οι οποίοι όφειλαν να παρευρίσκονται σήμερα εδώ και βεβαίως να δοθούν απαντήσεις σε μία οργανωμένη συζήτηση για το τι έχει συμβεί, επί παραδείγματι, στο μείζον ζήτημα της χώρας, που είναι το δημογραφικό.
Επίσης, τι έχουμε ξεδιπλώσει ως πολιτικές στο θέμα της ανεργίας; Πώς εφαρμόζεται το Σύνταγμα όταν υπάρχουν πολίτες αυτής της χώρας που υφίστανται διακρίσεις, ακόμα, λόγω φύλου; Τι κάνουμε ώστε να αμβλύνουμε αυτού του είδους τις διακρίσεις οι οποίες συντελούνται, παραδείγματος χάριν πολύ συγκεκριμένα, στις αμοιβές όπου δεν υπάρχει ισότητα, ούτε στην Ευρώπη ούτε και στην πατρίδα μας; 
Κατά συνέπεια, λοιπόν, θα έπρεπε να δούμε τα ζητήματα της γυναικείας επιχειρηματικότητας μέσα σε ένα κλίμα γενικότερης προτεραιότητας και ορθής προτεραιότητας της Κυβέρνησης αλλά και της Εθνικής Αντιπροσωπείας, ότι οι γυναίκες είναι ένας μοχλός ανάπτυξης.
 Θα έπρεπε να δούμε, επίσης, ποιες πολιτικές έχουν εφαρμοστεί, πού αυτόν το μοχλό ανάπτυξης, αυτούς τους πολύτιμους ανθρώπινους πόρους -που δεν έχουμε την πολυτέλεια να τους αφήνουμε στο περιθώριο- τους έχουμε αξιοποιήσει έτσι ώστε και η πατρίδα να έχει ωφέλεια και το κοινωνικό σύνολο και οι οικογένειες αλλά και ατομικά οι γυναίκες. 
Επίσης, μείζονος σημασίας είναι ζητήματα όπως η εναρμόνιση της επαγγελματικής με την οικογενειακή ζωή. Έπρεπε εδώ σήμερα να έχουμε μπροστά μας πλήρη την εικόνα της κυβερνητικής απόδοσης και επίδοσης στα ζητήματα αυτά και όχι μόνο. 
Επειδή ως κόμματα έχουμε ευθύνη και ουδέν κόμμα της Εθνικής Αντιπροσωπείας είναι ανεύθυνο, θα πρέπει να δούμε και ως κόμματα τι μηνύματα δίνουμε σε ζητήματα τα οποία έχουν να κάνουν με τις υπαρκτές δύσκολες συνθήκες, λόγω της οικονομικής συγκυρίας, στην Ευρώπη αλλά κυρίως στην Ελλάδα.
Για να δούμε τι τόνο και τι μήνυμα δίνουμε ως κόμματα στο κοινωνικό σύνολο, σε σχέση με πολύ συγκεκριμένα ζητήματα. Και θα επανέλθω σε αυτό, γιατί άκουσα προηγουμένως την τοποθέτηση της Χρυσής Αυγής και του εκπροσώπου της, ο οποίος μίλησε, για παράδειγμα, για στράτευση -υποχρεωτική μάλιστα- των γυναικών. 
Είναι ένα ζήτημα που τέθηκε επισήμως και μάλιστα από το πιο επίσημο Βήμα, που είναι το Βήμα της Βουλής. Η απάντηση είναι -και δεν θα  κουράζομαι να το επαναλαμβάνω και το έλεγα και προ κρίσης- ότι η γυναίκα μέσω της μητρότητας κάνει κοινωνική θητεία. Προσφέρει στο κοινωνικό σύνολο, προσφέρει στην πατρίδα, προσφέρει στην κοινωνία. Η κοινωνική θητεία της γυναίκας είναι η μητρότητα. Κατά συνέπεια, λοιπόν, αυτά τα οποία ακούστηκαν περί υποχρεωτικής στράτευσης, νομίζω –και εδώ χρειάζεται τοποθέτηση όλων των πτερύγων της Βουλής- θα πρέπει να πάρουν απαντήσεις. Σήμερα εγώ απ’ αυτό το Βήμα, κυρία Πρόεδρε και σας ευχαριστώ, δίνω αυτήν την απάντηση: η μητρότητα είναι κοινωνική θητεία και ως τέτοια θεωρώ ότι είναι ίση και υπέρτερη της πρότασης για υποχρεωτική στράτευση των γυναικών. 
Ένα άλλο ζήτημα το οποίο τίθεται είναι η εικόνα της γυναίκας σήμερα, δηλαδή των πολιτών που υφίστανται αυτήν την αντιμετώπιση λόγω του φύλου τους -γι’ αυτόν το λόγο την υφίστανται- από τα Μέσα Μαζικής Ενημέρωσης. Αγαπητοί συνάδελφοι, η εικόνα είναι δραματική. Η εικόνα είναι απαξιωτική. Η εικόνα διολισθαίνει σε ακραίες πολλές φορές πτυχές, οι οποίες προσβάλλουν την ανθρώπινη αξιοπρέπεια και δεν συνάδουν, αν θέλετε, με τα υγιή πρότυπα τα οποία πρέπει μια οργανωμένη δημοκρατικά κοινωνία να προσφέρει στο κοινωνικό σύνολο, στους πολίτες. Μέσα σ’ αυτήν τη δημοκρατική λειτουργία δεν εξαιρούνται, αλλά εντάσσονται τα ΜΜΕ και ο τρόπος που παρουσιάζουν ένα υγιές γυναικείο πρότυπο, είτε μέσα από τη διαφήμιση είτε μέσα από την παραγωγή διαφόρων τηλεοπτικών σειρών είτε μέσα από τον τρόπο που αντιμετωπίζεται η γυναικεία παρουσία στο πολιτικό, κοινωνικό, οικονομικό πεδίο, σε όλες τις οριζόντιες δράσεις της κοινωνικο-πολιτικο-οικονομικής ζωής της χώρας. Ποιο είναι το μήνυμα που δίνεται και ειδικότερα προς τις νέες κοπέλες; 
Μίλησα προηγουμένως και για το μήνυμα που δίνουμε ως κόμματα, όταν, παραδείγματος χάριν, κάποιοι επιλέγουν εξωθεσμικά -και με επίσημες δηλώσεις τους νομιμοποιούν αυτό το εξωθεσμικά- να παρέχουν υπηρεσίες εκπαιδευτικού χαρακτήρα, που πρέπει να παρέχουν τα σχολεία, σε κομματικές οργανώσεις. 
Ποιο είναι το μήνυμα και ο τόνος που δίνουν τα κόμματα σε σχέση με τη γονεϊκή ευθύνη όταν στην προσπάθεια, για λόγους επικοινωνιακούς και μικροκομματικούς, σε περιπτώσεις αποκατάστασης της ανομίας, γίνονται αντικείμενα –παύουν να είναι υποκείμενα- εκμετάλλευσης τα παιδιά ως ασπίδα και ως ανάχωμα σε περιπτώσεις αποκατάστασης της ανομίας; Είναι ένα ζήτημα. 
Οι γυναίκες, λοιπόν, κυρία Πρόεδρε και αγαπητοί συνάδελφοι, σύμφωνα  με την έκθεση του ΟΗΕ όσο περισσότερο μορφώνονται τόσο λιγότερα παιδιά λιμοκτονούν. Άρα αυτό είναι ένα στοιχείο που οι κυβερνήσεις μας πρέπει να το λάβουν υπ’ όψιν τους, να το ενσωματώσουν στις πολιτικές τους και να δουν ποιες καλές πρακτικές πρέπει να εφαρμόσουν. Και γι’ αυτό θα έπρεπε να γίνει μια τέτοιου είδους συζήτηση, που θα ήταν η κατάληξη στην Ολομέλεια ενός διαλόγου που έπρεπε να έχει προηγηθεί και με τις γυναικείες οργανώσεις και με τους φορείς, με όλους εκείνους που εμπλέκονται -και είναι πάρα πολλοί- σε σχέση με το ζήτημα του ποια είναι η κοινωνική ατζέντα σήμερα, του ποιο είναι το δημοκρατικό στίγμα που δίνουμε στην αξιοποίηση όλων των πολιτών και του πώς αντιλαμβανόμαστε ότι πλέον το Σύνταγμα θα πρέπει επί ίσοις όροις να εφαρμόζεται, ώστε να μην υπάρχουν διακρίσεις σε πολίτες λόγω του φύλου τους. 
Επίσης, θα σας δώσω ένα άλλο στοιχείο. Οι γυναίκες έχουν καταλυτικό ρόλο ως παράγοντας επίλυσης των προβλημάτων. Και αυτό φαίνεται εκεί όπου αυτές αναλαμβάνουν διευθυντικές θέσεις και εκεί όπου αυτές αναλαμβάνουν πρωτοβουλίες. Αυτό έχει απόδοση και είναι θετικό στο να κερδίζει η οικονομία, στο να κερδίζει η κοινωνία, στο να κερδίζουμε όλοι μας. 
Κλείνοντας θέλω να πω κάτι για τη Γενική Γραμματεία Ισότητας. Προσωπικά σε ανύποπτο πολιτικά χρόνο έχω πει την άποψή μου για το θέμα της αντιμετώπισης όλων των θεμάτων που έχουν να κάνουν με τη γυναικεία επιχειρηματικότητα, με τα παιδιά, με τις μονογονεϊκές οικογένειες, με τις πολυτεκνικές οικογένειες, τις τριτεκνικές, με την πυρηνική οικογένεια, με τα ασφαλιστικά δικαιώματα, με την παροχή υπηρεσιών υγείας, με την ενδοοικογενειακή βία, με την κακοποίηση των παιδιών, πάσης μορφής κακοποίησης, με το εμπόριο ανθρώπων και μια σειρά από τέτοια ζητήματα.
Όλα αυτά -όπως γίνεται στην Ευρώπη- θα πρέπει να πάνε σε υψηλότατο κυβερνητικό επίπεδο.
Λέω, λοιπόν, ότι αντί να γίνεται προσπάθεια μετάλλαξης, άρα υποβάθμισης, της Γενικής Γραμματείας Ισότητας –αν ισχύει αυτό, διατηρώ επιφύλαξη και γι’ αυτό θα έπρεπε να υπάρχει εδώ το κυβερνητικό επιτελείο, για να απαντήσει σε μία σειρά από ζητήματα σημαντικά- αντί να γίνεται προσπάθεια συντήρησης μιας Γενικής Γραμματείας Ισότητας που προσπαθεί να φέρει εις πέρας πολλά και διαφορετικά αντικείμενα μεταξύ τους, τα οποία διαχέονται και αλληλεπικαλύπτονται, θα μπορούσε, για παράδειγμα, το Υπουργείο Εσωτερικών, σε επίπεδο Αναπληρωτή Υπουργού -όπως γίνεται σε πάρα πολύ σοβαρές χώρες της Ευρώπης- να έχει εντάξει στις αρμοδιότητές του και μέσα στο κυβερνητικό οργανόγραμμα αυτά τα ζητήματα, ώστε με μία πολιτική εντολή, με μία κατεύθυνση, η οποία θα είναι καθετοποιημένη, να επιλύονται μία σειρά από ζητήματα που ταλανίζουν την καθημερινότητα της ελληνικής οικογένειας, της ελληνικής κοινωνίας, των πολιτών οι οποίοι έχουν να αντιμετωπίσουν και τη δύσκολη οικονομική συγκυρία.
Σας ευχαριστώ θερμά, κυρία Πρόεδρε.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστώ κι εγώ, κυρία Παπακώστα.
Το λόγο εκ μέρους της Κυβέρνησης έχει η Υφυπουργός Υγείας κ. Φωτεινή Σκοπούλη.
Ορίστε, κυρία Υφυπουργέ, έχετε το λόγο.</ChairmanSpeech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Ευχαριστώ την κυρία Πρόεδρο, η οποία με πρότεινε για να είμαι ομιλήτρια εκ μέρους της Κυβέρνησης. 
Κυρίες και κύριοι Βουλευτές, εγώ θα μιλήσω κάπως διαφορετικά. Δεν είμαι πολιτικός. Βρίσκομαι εδώ για ένα διάστημα. Ο ρόλος μου είναι καθαρά επιτελικός.
Εσείς κι εγώ βρισκόμαστε σε αυτά τα έδρανα γιατί όντως έχουμε ξεπεράσει ορισμένα προβλήματα της γυναίκας. Έχοντας ζήσει σε ένα κατάλληλο περιβάλλον και με μία –πιθανότατα- αυτοεκτίμηση και ικανότητα αυτοδιάθεσης, βρισκόμαστε σε αυτούς τους χώρους, οι οποίοι νομίζω ότι είναι αρκετά υψηλοί μέσα στην κοινωνία και αποτελούμε ίσως ένα μικρό αριθμό τέτοιων γυναικών στην Ελλάδα.
Όπως έχετε αναφέρει όλοι εδώ, η γυναίκα έχει πετύχει πάρα πολλά πράγματα, μπαίνοντας σε έναν κόσμο έξω από το σπίτι, σε έναν κόσμο που ήταν χτισμένος από τους άντρες. Δουλέψαμε μέσα σε αυτόν τον κόσμο με ένα πρότυπο ανδρικό που έχει δύο σκέλη: ή να τους μοιάσουμε ή να τους αρέσουμε. Και αυτό είναι πολύ σημαντικό. 
Παρά την ύπαρξη αυτού του προτύπου όμως, έχουμε κερδίσει πολλά πράγματα. Έχουμε ωστόσο μία βιολογία η οποία μάς καθορίζει και η οποία συχνά επικρατεί. Όμως, αρκετές φορές παραβιάζεται κατάφωρα. Τέτοιες παραβιάσεις, βέβαια, γίνονται και χωρίς να είμαστε σε αυτήν την «αρένα», στην προσπάθειά μας να απελευθερωθούμε. Έτσι, ενίοτε παραβιάζουμε τη φύση μας, αφού, για παράδειγμα, ευρισκόμενες εδώ, πολλές φορές αναγκαζόμαστε να απαντήσουμε βίαια. Αυτό είναι μία παραβίαση της φύσης μας.
Έχουμε πετύχει, βέβαια, στο να αναγνωρίσουμε τη σεξουαλικότητά μας, όμως πολλές φορές αυτό φτάνει σε ένα άλλο άκρο, προκαλώντας αντιδράσεις απ’ το άλλο φύλο. Έτσι, έχουμε οδηγηθεί σε μια ομογενοποίηση και μια μείωση της σεξουαλικότητας απέναντι στο άλλο φύλο, το οποίο τελικά δεν είναι θετικό. Δεν βοηθάει ούτε τη διαιώνιση του είδους αυτή η κατάσταση. 
Θα σταθώ, βέβαια, μόνο στη βιολογία, θέτοντας έναν άλλο σημαντικό παράγοντα, τον παράγοντα της βιολογίας της γυναίκας-μάνας. Η βιολογία της γυναίκας-μάνας είναι μοναδική. Δεν μπορεί να αντικατασταθεί. Και αυτή έχει παραβιαστεί παράφορα από όσες από εμάς έχουμε μπει μέσα στα κανάλια της απελευθέρωσης με τα ανδρικά πρότυπα.
Το ποσοστό των Ελληνίδων που θηλάζουν για έξι μήνες τουλάχιστον είναι κάτω από 6%. Θα πει κανείς «εντάξει, πρέπει να δουλεύω και δεν μπορώ να θηλάζω, θα χάσω την καριέρα μου και δεν μπορώ να θηλάζω». Ο θηλασμός, όμως, όπως σίγουρα οι περισσότερες γνωρίζετε, είναι ένα βιολογικό φαινόμενο, το οποίο είναι καθοριστικό για τη σωστή βιολογική ανάπτυξη του παιδιού αλλά και την ψυχολογική ανάπτυξη, τόσο του παιδιού όσο και της μάνας. 
Ένα παιδί που θηλάζει παθαίνει πολύ λιγότερο αλλεργία. Για ένα παιδί που θηλάζει, δεν χρειάζεται να ξοδεύει το σπίτι του τόσα χρήματα για να παίρνει τα γάλατα. Η βιομηχανία, όμως, η οποία κάνει τη δουλειά της, δεν προτείνει ότι ο θηλασμός είναι ο καλύτερος τρόπος για να μειώσουμε τις επιπτώσεις της μη σωστής διατροφής στους πρώτους μήνες της ζωής του παιδιού. 
Εδώ θα ήθελα να θίξω ένα άλλο κομμάτι που –εκτός από τα οφέλη του θηλασμού- αφορά τα παιδιά, τα οποία εξαρτώνται από τη μάνα. Τα φυσιολογικά αντανακλαστικά των παιδιών, του κορεσμού και της πείνας, τα παραβιάζουμε κατάφωρα. Γιατί; Διότι δεν ασχολείται η μάνα με το παιδί της. 
Επίσης, επειδή η Ελληνίδα μάνα δεν ασχολείται με το παιδί και δεν ενδιαφέρεται ουσιαστικά για το τι θα φάει το παιδί, η ελληνική διατροφή έχει βγει εντελώς από το σιτηρέσιο των Ελλήνων. Μόνο 8% έως 10% των Ελλήνων ακολουθούν την ελληνική διατροφή. Το τι θα τρως όταν μεγαλώσεις, όμως, καθορίζεται από την ηλικία από μηδέν έως τριών ετών. 
Η γυναίκα-μάνα είναι καθοριστικός μοχλός για τη συμπεριφορά αυτού του νέου οργανισμού στο μέλλον και για το ποια θα είναι η επιλογή του, όσον αφορά στη διατροφή. Θα μου πείτε «τι μας λέτε τώρα;». Αυτό που ζητάω, το ζητάω απ’ τις ίδιες τις γυναίκες και είναι καθαρά φεμινιστικό και είναι καθαρά πολιτικό. Ο θηλασμός είναι δική μας ιστορία. Δεν επιβάλλεται ούτε απ’ το κράτος ούτε από κανέναν. 
Ως προς το τι θα δώσουμε στα παιδιά μας να τρώνε, για να τα βοηθήσουμε να κρατήσουν τα φυσιολογικά αντανακλαστικά τους, ώστε να μην παρουσιάσουν παχυσαρκία και να μη μπουν σ’ αυτόν τον κυκεώνα της ομογενοποιημένης, κακώς εννοούμενης διατροφής -η οποία εξασφαλίζει μόνο θερμιδικό ισοζύγιο- αλλά για να κρατήσουμε τις ιδιαιτερότητες του χώρου μας, οι οποίες έχουν μεγάλη σημασία για την κουλτούρα του τόπου μας, ο μόνος κινητήριος μοχλός είναι η γυναίκα. 
Ζητώ τόσο από τις γυναίκες στα διάφορα κόμματα όσο και από τις γυναικείες οργανώσεις και από τις αντίστοιχες επιτροπές να κάνουμε μια προσπάθεια, η οποία να οδηγεί στην αύξηση του χρόνου ενασχόλησης της γυναίκας με το παιδί της τα πρώτα τρία χρόνια.
Τι προτείνω συγκεκριμένα; Το προτείνω σε εσάς, για να πάει αλλού. Προτείνω οι γυναίκες να έχουν την ευχέρεια να λείπουν από τη δουλειά τους και να είναι κοντά στα παιδιά τους τα πρώτα χρόνια της ζωής τους. 
Πώς μπορεί να γίνει αυτό; Θα μπορούσαμε, παραδείγματος χάριν, τώρα που υπάρχει αυτή η  οικονομική δυσπραγία και η ανάγκη να μειωθούν οι δημόσιοι υπάλληλοι, οι νεαρές γυναίκες που είναι στο δημόσιο και θέλουν να τεκνοποιήσουν να μείνουν για μεγαλύτερο διάστημα στο σπίτι τους. Πιθανόν να παίρνουν μισό μισθό, αλλά να έχουν τη δυνατότητα να έχουν πρόσβαση στα ελληνικά προϊόντα διατροφής στη μισή τιμή, για τρία χρόνια από τότε που γεννούν, με ένα voucher, με μία κάρτα. 
Είναι πάρα πολύ σημαντικό το πώς ανατρέφονται τα παιδιά εκτιμώντας μόνο και μόνο το βιολογικό παράγοντα -δεν μιλώ για εκπαίδευση και για ψυχολογία- τα πρώτα τρία χρόνια της ζωής τους. Θεωρώ ότι μόνες μας, όπως έχουμε πετύχει τόσες άλλες κατακτήσεις, πρέπει να δούμε ανοικτά ποια είναι ουσιαστικά τα προβλήματα σήμερα σε έναν κόσμο, ο οποίος είναι μεταμοντέρνος, είναι μεταφεμινιστικός.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κυρία Υπουργέ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, ζητώ το λόγο, εκτός και αν σήμερα μιλούν μόνο γυναίκες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Βεβαίως, κύριε Πρόεδρε, μπορείτε να μιλήσετε.
Το λόγο έχει ο Πρόεδρος κ. Κακλαμάνης.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όπως διαπιστώνω και οι γυναίκες συνάδελφοι που είναι εδώ προφανώς θα είναι στις επιτροπές. 
Κυρία Πρόεδρε, αγαπητές κυρίες και κύριοι συνάδελφοι –δύο κύριοι, αν μετρώ καλά- θέλω να πω, όπως πάντοτε, τη δική μου άποψη και ανεπηρέαστα, όσο μπορώ. Νομίζω ότι η υποκρισία χαρακτηρίζει πάρα πολλές από τις «παγκόσμιες ημέρες» που είναι αφιερωμένες κάπου, οι οποίες έχουν πυκνώσει και, όπως ξέρετε, δεν επαρκούν οι τριακόσιες εξήντα πέντε ημέρες του χρόνου και πολλές φορές για την ίδια μέρα έχουμε δύο ή τρεις αφιερώσεις.
Έτσι, λοιπόν, όπως φαίνεται -και δεν νομίζω ότι βελτιώνεται χρόνο με το χρόνο η θέση της γυναίκας και στην Ελλάδα και στον υπόλοιπο κόσμο- αν κρίνουμε από τα καθ’ ημάς, χρόνο με το χρόνο όλο και γίνεται μια εντελώς τυπική υποχρέωση, όπως γιορτάσαμε τα πενήντα χρόνια ή τώρα που πάμε στα εξήντα χρόνια από το τέλος του Β΄ Παγκοσμίου Πολέμου. 
Είδα και το χθεσινό και το σημερινό Τύπο, είδα και κάποια γελοία, ως συνήθως, προγράμματα στην τηλεόραση και ειλικρινώς διερωτώμαι τι το ουσιαστικό προκύπτει από αυτές τις αφιερώσεις για το κάθε θέμα, το κάθε ζήτημα που υποτίθεται ότι προσπαθούμε να θεραπεύσουμε, να προωθήσουμε, να αμβλύνουμε κ.λπ..
Νομίζω ότι και η ημέρα αυτή και όλες οι άλλες ημέρες συνήθως για θέματα υγείας και άλλα κοινωνικά ζητήματα έχουν να κάνουν όχι με το μερικό, αλλά με το γενικό, δηλαδή, σε ποιο επίπεδο πολιτισμού βρίσκεται κάθε κοινωνία, η δική μας κοινωνία, ποια είναι τα εκπαιδευτικά συστήματα, αν σωρεύουν γνώσεις ή αν φροντίζουν το τελικό στάδιο της παιδείας, που είναι η καλλιέργεια του ατόμου και δεν είναι οι γνώσεις και η επιστημοσύνη, αλλά η καλλιέργεια του ατόμου και της κοινωνίας. 
Παρατηρώντας, λοιπόν, την πορεία μας τόσα χρόνια, από τα πρώτα χρόνια της Μεταπολίτευσης, που μάλιστα κατοχυρώσαμε την ισότητα των φύλων στο ίδιο το Σύνταγμα  -εγώ θυμάμαι τη συζήτηση, την κ. Μαντζουλίνου από την πλευρά τότε των διακοσίων είκοσι της Νέας Δημοκρατίας εδώ που ήταν μεγάλη πλειοψηφία, όλοι χειροκροτήσαμε, μιλούσαμε, κ.λπ.- να δούμε τι έγινε από τότε; 
Το 1974, όταν κάναμε τις πολιτικές συγκεντρώσεις τα κόμματα, συνήθως τα μικρότερα στα σπίτια, οι γυναίκες ήταν στην κουζίνα, συζητούσαμε οι άντρες. Εγώ το χαίρομαι, το τονίζω ιδιαίτερα, επειδή το κόμμα το δικό μου έδωσε έμφαση περισσότερο σε αυτό, δεν ξέρω εάν επωφελήθηκε λιγότερο ή περισσότερο. Και τα κόμματα και οι ομάδες και τα πρόσωπα έχουν κάθε φορά κίνητρα που μπορεί και να μη φαίνονται. Η ουσία είναι ότι τώρα χαίρομαι, διότι όπου πάω, σε οποιαδήποτε εκδήλωση οποιασδήποτε μορφής, το 50% και πλέον είναι γυναίκες. 
Για εμένα αυτό σημαίνει πάρα πολλά πράγματα. Σημαίνει ότι παρ’ όλα τα προβλήματα και παρ’ όλες τις αντιστάσεις -διότι, αν μιλάμε για ζητήματα πολιτισμού, οι αντιστάσεις έρχονται από εκεί που η προσπάθεια ή το αποτέλεσμα της όποιας λειτουργίας είναι να κατεβαίνει το πολιτιστικό επίπεδο του λαού και αυτό, επειδή με ακούτε σχεδόν κάθε μέρα να το τονίζω ως το ένα εκατομμυριοστό και λιγότερο του Κικέρωνα για την Καρχηδόνα εγώ θα το λέω- ο πολιτισμός και το ζήτημα για το οποίο αφιερώνεται αυτή η μέρα –που εγώ το συνδέω με τον πολιτισμό, με την πραγματική καλλιέργεια ενός λαού- δυστυχώς χτυπιέται αλύπητα από αυτό το μέσο στο οποίο οι άνθρωποι εθίζονται όχι να σκέφτονται, γιατί εκεί ούτε ακούν ούτε διαβάζουν, αλλά μόνο βλέπουν, κοινώς χαζεύουν. 
Είναι φυσικό, λοιπόν, και ο ρόλος της γυναίκας και η εικόνα της γυναίκας εκεί να μην είναι πλήρης, να είναι εκείνη η εικόνα που μπορεί να φαίνεται, με την κινητικότητα μάλιστα των σκηνών. Θα παρακολουθείτε όσοι βλέπετε στις τηλεοράσεις ότι δεν μιλάει κανείς ολοκληρώνοντας μια φράση.
Είναι απαραίτητο να διακοπεί, διότι πρέπει να υπάρξει η κίνηση των οφθαλμών του τηλεθεατή, άλλως θα κάνει ζάπινγκ και θα πάει αλλού. Ο πολιτισμός μας πέφτει δυστυχώς από μέρα σε μέρα περισσότερο. Και φοβούμαι ότι οι στατιστικές δεν δείχνουν την πραγματική εικόνα. 
Ο πίνακας του Οργανισμού Ηνωμένων Εθνών για την ανισότητα των φύλων παγκοσμίως μας έχει σε μία πολύ καλή θέση. Βέβαια άλλες ευρωπαϊκές χώρες είναι πιο μπροστά. Εμείς είμαστε στην εικοστή τέταρτη θέση παγκοσμίως. Οι Ηνωμένες Πολιτείες της Αμερικής, αυτός ο «γίγας», είναι στην τεσσαρακοστή έβδομη. Τι σημαίνει αυτό; Σημαίνει ότι αυτή η καθημαγμένη χώρα, η Ελλάδα, περιμένει τι θα πουν οι δύο, τρεις υπαλληλίσκοι -που είναι φυσικό, διότι όσο πιο κάτω είσαι, όση δύναμη και εξουσία σού δίνουν, τόσο πιο αλαζόνας γίνεσαι- οι οποίοι μάς λένε ότι δεν ξέρουμε καν να περπατήσουμε στον ίσιο δρόμο. 
Άρα η χώρα μας έχει ανάγκη να διατηρήσει αυτό το επίπεδο τιμής και περισσότερο -θα έλεγα- προσφοράς της γυναίκας στα δημόσια πράγματα, στην ελληνική κοινωνία, στην οικογένεια, παντού, ανεβάζοντας μόνο το επίπεδο του πολιτισμού μας. 
Θέλω να πω -αν κάτι πρέπει να μείνει εδώ- ότι πολλές φορές μέσα σε αυτήν την Αίθουσα ακούγονται σεξιστικά υπονοούμενα -αυτή η σύγχρονη πληγή- ή τάχα αστεία κάποιου επιπέδου σαλονιού της υψηλής κοινωνίας και εμφανίζεται κάτι που δεν προσιδιάζει σε μία γυναίκα, ενώ μπορεί να προσιδιάζει σε έναν άντρα και αντιστρόφως. 
Πιστεύω ότι οφείλουμε μέσα από αυτήν την Αίθουσα να το δούμε και γι’ αυτό θα έπρεπε να το καταλαβαίναμε και να είμαστε περισσότεροι σήμερα εδώ και –το τονίζω αυτό- περισσότερες. Θα ήθελα η Βουλή και ο δημόσιος βίος να δίνει αυτήν τη δυνατότητα στη γυναίκα να προβάλλει –και αυτό είναι πρώτη ευθύνη της γυναίκας- αυτά τα μεγάλα ψυχικά, ηθικά, πνευματικά χαρίσματα και όχι τα εξωτερικά της.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, με όλο το σεβασμό, έχετε τελειώσει.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Προ ετών, κυρία Πρόεδρε, κάποιες κυρίες χαμογέλασαν κι εγώ τις ρώτησα: «Μήπως δεν υπήρξατε μητέρες;». Ο πατέρας μου γέννησε τα παιδιά, τέσσερα αγόρια, εγώ ήμουν το μικρότερο -αυτό είναι ένα χρέος και με αυτήν τη φράση θα κλείσω- αλλά τα έκανε η μάνα μου, αυτό είναι πολύ πιο ουσιαστικό. Ο ανήρ γεννά και η γυναίκα τίκτει. Λέω όμως ότι τα έκανε και τα έκανε μεγαλώνοντάς τα. 
Σας αναφέρω μία σκηνή που θυμάμαι από μικρό παιδί. Επειδή στην ιδιαίτερη πατρίδα μου το σαρανταήμερο βρέχει συνέχεια, τα ρούχα δεν στεγνώνουν εύκολα. Κυρία Γκερέκου, εκεί στα νησιά μας δεν στεγνώνουν. Τι έκανε η καημένη; Στο μπάνιο, που στο μαστέλο μάς έβαζε το ένα να βοηθάει το άλλο κ.λπ., περίμενε και έβαζε κατάσαρκα τα εσώρουχά μας να στεγνώσουν και μας έντυνε μετά, αφού εμείς τρέχαμε να μπούμε κάτω από τα σκεπάσματα. 
Αυτό το τόσο ασήμαντο -όχι οι μπουγάδες με τις αλισίβες, όχι όλα τα άλλα- αυτό και μόνο είναι ένα στοιχείο που εμένα με κάνει να τη θυμάμαι πάντοτε. Γι’ αυτό και το άγαλμα έξω δεν είναι της γυναίκας. Είναι της μάνας. Αυτό σημαίνει ότι, αν η φύση, ο Θεός, δίνει αυτό το μεγάλο πλεονέκτημα στη γυναίκα, να μην το αποποιείται η γυναίκα. Παρ’ όλες τις δυσκολίες που έχει να αντιμετωπίσει σ’ αυτό το έργο.
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς για την παρέμβασή σας, η οποία ήταν και συγκινητική και φορτισμένη για όλους μας, γιατί όλοι αναφερόμαστε πρώτα στη μάνα μας.
Στο σημείο αυτό, κυρίες και κύριοι συνάδελφοι,  ολοκληρώθηκε η σημερινή συζήτηση, η οποία πραγματοποιήθηκε με αφορμή τον εορτασμό της Παγκόσμιας Ημέρας της Γυναίκας.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 12.42΄ λύεται η συνεδρίαση για  τη Δευτέρα 11 Μαρτίου 2013 και ώρα 18.00΄ με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων.
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	13/3/2013 10:52:00 πμ	Από:	Σκότη Δέσποινα
Εκτυπώθηκε:	13/3/2013 10:47:00 πμ</body>
</html>