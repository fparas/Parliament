<html><head><meta name="cp:revision" content="3"><meta name="date" content="2014-12-22T10:55:00Z"><meta name="Company" content="OTS"><meta name="Keywords" content=""><meta name="meta:word-count" content="63588"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="63588"><meta name="dcterms:created" content="2014-12-22T10:31:00Z"><meta name="dcterms:modified" content="2014-12-22T10:55:00Z"><meta name="Last-Modified" content="2014-12-22T10:55:00Z"><meta name="Last-Save-Date" content="2014-12-22T10:55:00Z"><meta name="meta:character-count" content="343376"><meta name="Template" content="Normal"><meta name="meta:save-date" content="2014-12-22T10:55:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-12-22T10:55:00Z"><meta name="Edit-Time" content="15000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-12-22T10:31:00Z"><meta name="meta:last-author" content="Μαρίνη Αθανασία"><meta name="Comments" content=""><meta name="Creation-Date" content="2014-12-22T10:31:00Z"><meta name="xmpTPg:NPages" content="332"><meta name="resourceName" content="26-11-2014.doc"><meta name="Last-Author" content="Μαρίνη Αθανασία"><meta name="w:comments" content=""><meta name="Character Count" content="343376"><meta name="Page-Count" content="332"><meta name="Revision-Number" content="3"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="332"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>21
ΣΥΝΕΔΡΙΑΣΗ 26/11/2014
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΛΕ΄
Τετάρτη  26 Νοεμβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν μαθητές από το ΕΠΑΛ Κρυονερίου Αττικής, το 14ο Δημοτικό Σχολείο Αιγάλεω, το 3ο Γυμνάσιο Αγίου Νικολάου Λασιθίου, το ΙΕΚ ΚΟΡΕΛΚΟ, το 2ο Γυμνάσιο Πετρούπολης, το 4ο Γυμνάσιο Αιγίου, το Δημοτικό Σχολείο της Ελληνογαλλικής Σχολής Βόλου &quot; Άγιος Ιωσήφ&quot; Μαγνησίας, το ΕΠΑΛ Γυθείου Λακωνίας και το 2ο Γυμνάσιο Αιγίου, σελ. 
2. Επί διαδικαστικού θέματος, σελ. 
3. Ειδική Ημερήσια Διάταξη:
Συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43Α και 83 του Κανονισμού της Βουλής, για τις αιτήσεις της άρσης ασυλίας των Βουλευτών κ.κ. Παύλου Βογιατζή και Ιωάννη Μιχελάκη, σελ. 
4. Ονομαστική ψηφοφορία επί της Ειδικής Ημερήσιας Διάταξης, σελ. 
5. Επιστολικές ψήφοι επί της Ειδικής Ημερήσιας Διάταξης, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 27 Νοεμβρίου 2014, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής, των άρθρων και των τροπολογιών του σχεδίου νόμου του Υπουργείου Παιδείας και Θρησκευμάτων: « Έρευνα, τεχνολογική ανάπτυξη και καινοτομία και άλλες διατάξεις», σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΜΑΝΑΤΙΔΗΣ Ι. , σελ.
ΑΥΛΩΝΙΤΟΥ Ε. , σελ.
ΒΟΥΤΣΗΣ Ν. , σελ.
ΓΕΩΡΓΑΝΤΑΣ Γ. , σελ.
ΓΕΩΡΓΙΑΔΗΣ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΔΕΡΜΕΝΤΖΟΠΟΥΛΟΣ Α. , σελ.
ΔΡΙΒΕΛΕΓΚΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΣΟΛΑΣ Ε. , σελ.
ΚΟΥΙΚ Τ. , σελ.
ΚΟΥΡΑΚΗΣ Α. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΛΟΒΕΡΔΟΣ Α. , σελ.
ΜΑΝΩΛΑΚΟΥ Δ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΤΘΑΙΟΠΟΥΛΟΣ Α. , σελ.
ΞΟΥΛΙΔΟΥ Σ. , σελ.
ΠΑΥΛΟΠΟΥΛΟΣ Π. , σελ.
ΡΕΠΟΥΣΗ Μ. , σελ.
ΣΤΡΑΤΟΥΛΗΣ Δ. , σελ.
ΣΥΡΜΑΛΕΝΙΟΣ Ν. , σελ.
ΤΡΑΓΑΚΗΣ Ι. , σελ.
ΦΩΤΙΟΥ Θ. , σελ.
ΧΑΤΖΗΣΟΦΙΑ  Ά. , σελ.
ΧΡΥΣΟΒΕΛΩΝΗ Μ. , σελ.

Β. Επί της Ειδικής Ημερήσιας Διάταξης:
ΒΟΓΙΑΤΖΗΣ Π. , σελ.
ΜΑΤΘΑΙΟΠΟΥΛΟΣ Α. , σελ.
ΜΙΧΕΛΑΚΗΣ Ι. , σελ.
ΠΑΥΛΟΠΟΥΛΟΣ Π. , σελ.
ΧΑΛΒΑΤΖΗΣ Σ. , σελ.

Γ. Επί του σχεδίου νόμου του Υπουργείου Παιδείας και Θρησκευμάτων:
ΑΘΑΝΑΣΙΟΥ Χ. , σελ.
ΑΜΑΝΑΤΙΔΗΣ Ι. , σελ.
ΑΥΛΩΝΙΤΟΥ Ε. , σελ.
ΒΑΜΒΑΚΑ Ε. , σελ.
ΒΑΡΒΙΤΣΙΩΤΗΣ Μ. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΓΕΩΡΓΑΝΤΑΣ Γ. , σελ.
ΓΕΩΡΓΙΑΔΗΣ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΡΕΓΟΣ Α. , σελ.
ΔΕΡΜΕΝΤΖΟΠΟΥΛΟΣ Α. , σελ.
ΔΡΙΤΣΕΛΗ Π. , σελ.
ΙΑΚΩΒΙΔΟΥ Π. , σελ.
ΙΩΑΝΝΙΔΗΣ Ι. , σελ.
ΚΟΝΣΟΛΑΣ Ε. , σελ.
ΚΟΥΙΚ Τ. , σελ.
ΚΟΥΡΑΚΗΣ Α. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΟΥΤΣΟΥΚΟΣ Γ. , σελ.
ΛΟΒΕΡΔΟΣ Α. , σελ.
ΜΑΚΡΗ Ρ. , σελ.
ΜΑΚΡΗ - ΘΕΟΔΩΡΟΥ Ε. , σελ.
ΜΑΝΤΑΣ Χ. , σελ.
ΜΑΝΩΛΑΚΟΥ Δ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΤΙΝΟΠΟΥΛΟΣ Α. , σελ.
ΠΑΠΑΔΗΜΗΤΡΙΟΥ Γ. , σελ.
ΠΑΣΧΑΛΙΔΗΣ Ι. , σελ.
ΠΛΑΚΙΩΤΑΚΗΣ Ι. , σελ.
ΡΕΠΟΥΣΗ Μ. , σελ.
ΡΗΓΑΣ Π. , σελ.
ΣΤΡΑΤΟΥΛΗΣ Δ. , σελ.
ΣΥΡΜΑΛΕΝΙΟΣ Ν. , σελ.
ΤΑΓΑΡΑΣ Ν. , σελ.
ΤΣΟΥΚΑΛΗΣ Ν. , σελ.
ΦΩΤΙΟΥ Θ. , σελ.
ΧΑΤΖΗΣΟΦΙΑ  Ά. , σελ.
ΧΡΥΣΟΒΕΛΩΝΗ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΛΕ΄
Τετάρτη 26 Νοεμβρίου 2014
Αθήνα, σήμερα στις 26 Νοεμβρίου 2014, ημέρα Τετάρτη και ώρα 10.12΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΙΩΑΝΝΗ ΔΡΙΒΕΛΕΓΚΑ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω το δελτίο επικαίρων ερωτήσεων της Πέμπτης 27 Νοεμβρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 305/24-11-2014 επίκαιρη ερώτηση του Β΄ Αντιπροέδρου της Βουλής και Βουλευτή Καβάλας της Νέας Δημοκρατίας κ. Γεωργίου Καλαντζή προς τον Υπουργό Παιδείας και Θρησκευμάτων, σχετικά με την ίδρυση Ανώτατης Σχολής Επιστήμης και Τεχνολογίας και Ινστιτούτου Πετρελαίου στην πόλη της Καβάλας.
2. Η με αριθμό 301/24-11-2014 επίκαιρη ερώτηση του Βουλευτή Φθιώτιδας του Συνασπισμού Ριζοσπαστικής Αριστεράς κ. Βασίλειου Κυριακάκη προς τον Υπουργό Υγείας, σχετικά με τα προβλήματα του «Ελληνικού Ερυθρού Σταυρού».
3. Η με αριθμό 297/24-11-2014 επίκαιρη ερώτηση του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Οικονομικών, σχετικά με τους όρους δανεισμού της χώρας.
4. Η με αριθμό 299/24-11-2014 επίκαιρη ερώτηση του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Υγείας, σχετικά με τις Μονάδες Μέριμνας Νέων.
5. Η με αριθμό 304/24-11-2014 επίκαιρη ερώτηση του Βουλευτή Ημαθίας των Ανεξαρτήτων Δημοκρατικών Βουλευτών κ. Κωνσταντίνου Γιοβανόπουλου προς τον Υπουργό Οικονομικών, σχετικά με το Δικαστικό Μέγαρο Βέροιας.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 306/24-11-2014 επίκαιρη ερώτηση του Βουλευτή Δράμας της Νέας Δημοκρατίας κ Δημήτριου Κυριαζίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη νομοθετική επιλογή περί ένταξης των φορέων κοινωνικής μέριμνας της Δράμας σε ένα ενιαίο ΝΠΔΔ υπό τη επωνυμία «Κέντρο Κοινωνικής Πρόνοιας Περιφέρειας Ανατολικής Μακεδονίας και Θράκης».
2. Η με αριθμό 302/24-11-2014 επίκαιρη ερώτηση της Βουλευτού Χαλκιδικής του Συνασπισμού Ριζοσπαστικής Αριστεράς κ. Αικατερίνης Ιγγλέζη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την απόφαση έγκρισης της τεχνικής μελέτης φραγμάτων και χώρων αποθέσεως τελμάτων εμπλουτισμού του μεταλλείου Σκουριών στη Χαλκιδική.
3. Η με αριθμό 298/24-11-2014 επίκαιρη ερώτηση του Βουλευτή Έβρου των Ανεξαρτήτων Ελλήνων κ. Μαρίνου Ουζουνίδη προς τον Υπουργό Δημοσίας Τάξης και Προστασίας του Πολίτη, σχετικά με τη φημολογία περί δημιουργίας νέου Ανοικτού Κέντρου Κράτησης στην Ορεστιάδα.
4. Η με αριθμό 300/24-11-2014 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικόλαου Τσούκαλη προς την Υφυπουργό στον Πρωθυπουργό και Κυβερνητική Εκπρόσωπο, σχετικά με τη διαδικασία πρόσληψης 132 δημοσιογράφων στην ΝΕΡΙΤ.
5. Η με αριθμό 303/24-11-2014 επίκαιρη ερώτηση του Βουλευτή Κιλκίς των Ανεξαρτήτων Δημοκρατικών Βουλευτών κ. Θεόδωρου Παραστατίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αναστολή λειτουργίας του τοπικού υποκαταστήματος ΙΚΑ ΕΤΑΜ Αξιούπολης.
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων, των τροπολογιών και του συνόλου του σχεδίου νόμου του Υπουργείου Παιδείας και Θρησκευμάτων: «Έρευνα, τεχνολογική ανάπτυξη και καινοτομία και άλλες διατάξεις».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. Η διαδικασία έχει ως εξής: Θα μιλήσουν οι εισηγητές και οι Ειδικοί Αγορητές επί των άρθρων και των τροπολογιών, θα ακολουθήσουν οι εναπομείναντες ομιλητές επί της αρχής, των άρθρων και των τροπολογιών και στη συνέχεια θα μιλήσουν όσοι συνάδελφοι εγγραφούν επί των άρθρων και των τροπολογιών. 
Με επιστολή προς το Προεδρείο γίνεται γνωστό ότι για τη συζήτηση των άρθρων και των τροπολογιών του νομοσχεδίου του Υπουργείου Παιδείας και Θρησκευμάτων: «Έρευνα, τεχνολογική ανάπτυξη και καινοτομία και άλλες διατάξεις», ειδικός αγορητής του ΠΑΣΟΚ ορίζεται ο Βουλευτής κ. Παναγιώτης Ρήγας. 
Τον λόγο έχει ο εισηγητής της Νέας Δημοκρατίας κ. Εμμανουήλ Κόνσολας για οκτώ λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember> (Υφυπουργός Παιδείας και Θρησκευμάτων): Κύριε Πρόεδρε, θα μπορούσα να έχω τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε τον λόγο, κύριε Υφυπουργέ.</ChairmanSpeech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember> (Υφυπουργός Παιδείας και Θρησκευμάτων): Κύριε Πρόεδρε, θα έρθει ο κύριος Υπουργός σε λίγο για να καταθέσει νομοτεχνική βελτίωση, σε σχέση με το ζήτημα της πληροφορικής. Προς διευκόλυνση, όμως, των εισηγητών θα ήθελα να τη διαβάσω, έτσι όπως είναι διατυπωμένη. 
Στην παράγραφο 8, του άρθρου 2, στο τέλος της παραγράφου, μετά τη φράση «Τμήμα ή εισαγωγικές κατευθύνσεις», προστίθενται τα ακόλουθα εδάφια: «Για τμήματα της πληροφορικής εξεταζόμενο μάθημα θα είναι η πληροφορική. Οι άλλες σχολές και τα τμήματα, για τις οποίες θα είναι εξεταζόμενο μάθημα η πληροφορική, θα ορίζονται με απόφαση της ΑΔΙΠ, η οποία θα εκδίδεται μέχρι την 15η Φεβρουαρίου κάθε έτους. Η παραπάνω απόφαση της ΑΔΙΠ δημιουργεί δέσμια υποχρέωση στον Υπουργό Παιδείας και Θρησκευμάτων για την έκδοση της δικής του απόφασης».
Ευχαριστώ, κύριε Πρόεδρε.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα κατατεθεί, βεβαίως, από τον κύριο Υπουργό για τα Πρακτικά και θα διανεμηθεί. 
Ορίστε, κύριε Κόνσολα, έχετε τον λόγο για οκτώ λεπτά.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Θα ήθελα την ανοχή σας, κύριε Πρόεδρε, σχετικά με τον χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, κύριε συνάδελφε. Λελογισμένη όμως.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Κύριε Πρόεδρε, ευχαριστώ πολύ. Αν δεν έχετε αντίρρηση, να αξιοποιήσουμε και τη χθεσινή δευτερολογία...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, είπα ότι θα έχετε μία λελογισμένη ανοχή.</ChairmanSpeech> 
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, συζητήσαμε χθες στην Εθνική Αντιπροσωπεία την πολύ σημαντική αυτή νομοθετική ρύθμιση, την οποία προτείνει το Υπουργείο Παιδείας προς ψήφιση. Πράγματι, έγινε εξαιρετική συζήτηση και διαπιστώσαμε ότι για δεκαετίες απουσιάζει ο ενιαίος χώρος εκπαίδευσης, έρευνας, τεχνολογίας και καινοτομίας. Αυτό είναι το μεγάλο ζητούμενο στον εθνικό χώρο. Ταυτόχρονα, όμως, αυτό το ζητούμενο ήταν και η προϋπόθεση δημιουργίας ενός εθνικού σχεδίου για την έρευνα, την τεχνολογική ανάπτυξη και την καινοτομία. 
Αν υπάρχει ένα ισχυρό μήνυμα από την ψήφιση αυτού του νομοσχεδίου, αυτό είναι ότι επιτέλους η χώρα αποκτά έναν εθνικό χώρο έρευνας. Χθες αναδείξαμε κυρίως αυτά τα ζητήματα. Σήμερα θα αναφερθούμε εκτενώς στο πλαίσιο που ανοίγει νέες προοπτικές για την ερευνητική δραστηριότητα στη χώρα, αφού η έρευνα συνδέεται με ένα νέο και εξωστρεφές αναπτυξιακό πρότυπο για τη χώρα και τη μετατρέπει σε πρωταγωνιστή. 
Αυτό είναι το ζητούμενο σήμερα, κυρίες και κύριοι συνάδελφοι. Γι’ αυτό προσδίδει ανεξαρτησία και αυτοτέλεια στα ερευνητικά κέντρα και ινστιτούτα, προκειμένου να αξιοποιηθεί ο ανθρώπινος πλούτος, το επιστημονικό δυναμικό που δραστηριοποιείται στον τομέα της έρευνας, ανοίγοντας νέους ορίζοντες, ανοίγοντας παράλληλα δράσεις επιστημονικής δημιουργίας και επαγγελματικής καταξίωσης. 
Όλη αυτή η εικόνα, κυρίες και κύριοι συνάδελφοι, όλοι αυτοί οι στόχοι αποτυπώνονται στα άρθρα του νομοσχεδίου. 
Πρέπει να ξεκαθαρίσουμε από την αρχή ότι υπάρχει σαφής προσδιορισμός του πεδίου εφαρμογής αυτού του νόμου, έτσι όπως καταγράφεται στο άρθρο 3, ενώ προσδιορίζονται με την ίδια σαφήνεια οι φορείς που δραστηριοποιούνται στους τομείς της έρευνας, της τεχνολογικής ανάπτυξης και της καινοτομίας. 
Η διαμόρφωση της εθνικής στρατηγικής, που είναι το ζητούμενο σήμερα, αναφέρεται και προδιαγράφεται στο άρθρο 4. Εκεί διαπιστώνουμε ότι ήταν πλέον καιρός να φύγουμε από την εικόνα της πολυδιάσπασης, της έλλειψης σχεδιασμού των ερευνητικών δραστηριοτήτων, απαραίτητη συνθήκη για τη δημιουργία ενός ενιαίου χώρου έρευνας. Πλέον υπάρχουν σχέδια, υπάρχουν εργαλεία, υπάρχουν κατευθύνσεις. 
Στο άρθρο 4 και συγκεκριμένα στην παράγραφο 3, καθορίζεται η εθνική στρατηγική που θα καταρτιστεί μέσα σε έξι μήνες από την ψήφιση αυτού του νόμου και θα αναρτάται στο διαδίκτυο, πολύ σημαντική παράμετρος για τους ερευνητές, αλλά και για τα ερευνητικά ινστιτούτα, για την ίδια την κοινωνία. Στην εθνική στρατηγική εμπεριέχεται αυτό το σχέδιο δράσης που θα δημοσιοποιείται, το οποίο θα εγκρίνεται από τη Βουλή και θα επικαιροποιείται κάθε επτά χρόνια. Διότι, όπως ξέρουν πολύ καλά όσοι ασχολούνται με την έρευνα, αλλά και αυτοί που αξιοποιούν τα πορίσματά της, είναι πολύ σημαντικό να κεφαλαιοποιούμε τις ανάγκες της κοινωνίας συνεχώς. 
Άρα, είναι πολύ σημαντική αυτή η διάταξη, αφού κάθε επτά χρόνια θα επικαιροποιείται. 
Παράλληλα, υπάρχει και η διάταξη του άρθρου 5, η οποία αφορά το πλαίσιο διαμόρφωσης και τους άξονες του σχεδίου δράσης. 
Στο άρθρο 6 αναφέρονται οι φορείς και τα όργανα που αναλαμβάνουν την εθνική εφαρμογή της πολιτικής για την έρευνα, την τεχνολογική ανάπτυξη και την καινοτομία. Η διάχυση ευθυνών και η επικάλυψη αρμοδιοτήτων ανήκουν στο παρελθόν. Αυτό ξεκαθαρίζεται με αυτό το πλαίσιο. Αναφέρονται οι φορείς, αλλά και τα νέα όργανα, που είναι επιφορτισμένα με την εφαρμογή της πολιτικής για την έρευνα και την καινοτομία. 
Ποια είναι αυτά και ποιοι είναι αυτοί που συμμετέχουν; Είναι η Κεντρική Διοίκηση με τον αρμόδιο Υπουργό, η Γενική Γραμματεία Έρευνας, Τεχνολογικής Ανάπτυξης και Καινοτομίας, η Συντονιστική Επιτροπή, οι Περιφέρειες, το Εθνικό Συμβούλιο Έρευνας, οι δημόσιοι ερευνητικοί οργανισμοί και οι τεχνολογικοί φορείς. Η λειτουργία όλων σχετίζεται με συγκεκριμένες και οριοθετημένες αρμοδιότητες και ευθύνες, οι οποίες καταγράφονται στα άρθρα 7 έως 19. Η ΓΓΕΚ είναι ο φορέας που θα έχει κεντρικό συντονιστικό ρόλο και διευρυμένες αρμοδιότητες για τη διαμόρφωση και την υλοποίηση της εθνικής στρατηγικής για την έρευνα, την τεχνολογική ανάπτυξη και την καινοτομία. 
Αυτό δεν σημαίνει, σε καμμία περίπτωση, κυρίες και κύριοι συνάδελφοι, ότι θα υπάρχει ανεξέλεγκτη διάσταση στη λειτουργία του. Αντιθέτως, θα υπάρχει αξιολόγηση στο έργο, θα συγκροτείται το συντονιστικό όργανο σε κάθε υπουργικό φορέα ή υπηρεσία με αποκλειστική αρμοδιότητα τα ζητήματα της έρευνας, της τεχνολογικής ανάπτυξης και της καινοτομίας. Μάλιστα, σε παράλληλη σχέση με το άρθρο 9, ο στόχος είναι η άμεση, η ταχεία προώθηση ζητημάτων που σήμερα προσκρούουν στη γραφειοκρατία και στην έλλειψη συντονισμού, τεράστιο επίτευγμα μέσα από αυτή τη ρύθμιση. Είναι χαρακτηριστικό ότι με συγκεκριμένη διάταξη θα τοποθετηθεί συντονιστικός σύνδεσμος και στις διευθύνσεις της δευτεροβάθμιας εκπαίδευσης, γιατί στόχος πρέπει να είναι η ενίσχυση και η ανάπτυξη της ερευνητικής δραστηριότητας στο σχολείο και από το σχολείο. 
Καταλαβαίνετε, λοιπόν, ότι αυτή η συνεχής ροή πορισμάτων, αποτελεσμάτων και επιτευγμάτων της ίδιας της έρευνας ανατροφοδοτεί την έρευνα και οδηγεί σε νέους δρόμους ερευνητικούς και καινοτόμους. 
Κατά συνέπεια, στο πλαίσιο αυτής της λειτουργίας της ερευνητικής δραστηριότητας, στο πλαίσιο αυτής της εξακτίνωσης των ερευνητικών δραστηριοτήτων δίνουμε και μια περιφερειακή διάσταση στην επικράτεια και μάλιστα, διασύνδεση με την αυτοδιοίκηση και με τον ιδιωτικό τομέα. 
Χθες, εξαντλήθηκε η συζήτηση για το αν ο δημόσιος φορέας ή ο ιδιωτικός είναι αυτός που πρέπει να παρέχει τα κίνητρα για ερευνητική δραστηριότητα. Φαντάζομαι ότι καθένας από εμάς κατανόησε ότι δεν μπορεί να αποκλειστεί όποιος ιδιωτικός φορέας -ένας σημαντικός πυλώνας για την έρευνα και την τεχνολογία στη χώρα- συνδέεται πλέον με τα πορίσματα των ερευνητικών κέντρων και ανατροφοδοτεί αυτήν την ερευνητική λειτουργία μέσα και από το νομοσχέδιο, όπως αποτυπώνονται τα κίνητρα για νέα ερευνητική δράση. 
Η ίδρυση και η λειτουργία του Περιφερειακού Επιστημονικού Συμβουλίου για την έρευνα στηρίζει πλέον τις περιφέρειες, αλλά και το έργο της ίδιας της ΓΓΕΤ ως συμβουλευτικό και καθοδηγητικό όργανο για την υλοποίηση πολιτικών και δράσεων στους τομείς της έρευνας, της τεχνολογικής ανάπτυξης και της καινοτομίας, όπως προβλέπεται στο άρθρο 10.
Πρέπει να σταθούμε, επίσης, στο άρθρο αυτό που αφορά το Εθνικό Συμβούλιο, γιατί αποτυπώνει πλέον την εθνική στρατηγική. Το Εθνικό Συμβούλιο στελεχώνεται από καθηγητές, επιστήμονες, εγνωσμένου κύρους, από εξαίρετους επιστήμονες στο εσωτερικό και το εξωτερικό της χώρας. Πρέπει, επίσης, να πούμε ότι η στελέχωση αυτή σχετίζεται και με τα άρθρα 11 και 12.  
Ακόμη, στο άρθρο 13, τα ερευνητικά κέντρα και τα ινστιτούτα που αποτελούν νομικά πρόσωπα ιδιωτικού δικαίου αποκτούν πλέον την ανεξαρτησία που χρειάζονται, κάτι που διατυπώθηκε και στην επιτροπή από τους ίδιους τους ερευνητές. 
Η έρευνα χαρακτηρίζεται πλέον με το νομοσχέδιο αυτό από εξωστρέφεια. Η έρευνα αυτή μπορεί να ήταν κρατικοδίαιτη, όπως έχει αποτυπωθεί στο παρελθόν από τα νομοσχέδια που προηγήθηκαν τις προηγούμενες δεκαετίες, αλλά πλέον δίνεται μια άλλη διάσταση. Είναι ξεκάθαρο ότι υπάρχει ένα νέο πλαίσιο, ένα νέο διοικητικό μοντέλο στα ερευνητικά κέντρα. 
Άρα, η έρευνα μέσα από τη δραστηριότητα των περιφερειακών οργάνων, αλλά και της ίδιας της ΓΓΕΤ, δίνει τη δυνατότητα σε κάθε ερευνητικό κέντρο, όπως προβλέπεται στο άρθρο 17, να έχει την αυτονομία του. Μάλιστα, με τις διατάξεις του άρθρου 18 το προσωπικό των ερευνητικών κέντρων, αλλά και όλα τα στελέχη του Ερευνητικού Κέντρου, αναβαθμίζονται με το ρόλο και τη δυνατότητα πλέον του ερευνητή, όπως αποτυπώνεται στη Χάρτα του Ερευνητή, που ενσωματώνει το νομοσχέδιο αυτό. 
Είναι πολύ σημαντικό, κυρίες και κύριοι συνάδελφοι, να υπάρχει πέραν της ηθικής και υλική επιβράβευση. Έχουμε ξεκαθαρίσει ότι πρέπει να αποσυνδεθεί η λειτουργία του ερευνητή από την κρατικοδίαιτη επιδοτούμενη αντίληψη και να έχει τη δυνατότητα πλέον ο ερευνητής να κινηθεί αυτόνομα σε εθνικό και σε διεθνές επίπεδο. Διότι, πολύ σωστά χθες οι εισηγητές επεσήμαναν ότι τα ερευνητικά κέντρα φέρνουν, μέσα από τη δραστηριότητά τους, εικοσιπενταπλάσιους πόρους από αυτά που ενισχύονται από την κρατική επιδότηση. Άρα, από τη στιγμή που δεν επιβαρύνονται με κρατικό προϋπολογισμό, είναι πολύ σημαντικό να αναδείξουμε και το θέμα αυτό στο νομοσχέδιο. 
Την ίδια στιγμή, κυρίες και κύριοι συνάδελφοι, ενισχύεται η σύνδεση των ερευνητικών κέντρων και τον πανεπιστημίων της χώρας. Γνωρίζετε πολύ καλά πως αυτό το δυναμικό πρέπει επιτέλους ωσμωτικά να λειτουργήσει και να υπάρχει παραγωγή ερευνητικής δράσης. Ξέρετε πολύ καλά ότι είναι ανάγκη πλέον να δώσουμε υποτροφίες, αλλά και τη δυνατότητα τα ερευνητικά κέντρα να συνεργάζονται με νέους επιστήμονες για διδακτορικά, για την παραγωγή έρευνας και τεκμηρίων, ώστε να μπορέσουμε να προχωρήσουμε ένα βήμα παραπέρα την έρευνα με ταχείς ρυθμούς. 
Τα άρθρα 22, 23, 24 καθορίζουν το νέο πλαίσιο αυτής της χρηματοδότησης. 
Στο σημείο αυτό είναι σημαντικό να αναφέρουμε ότι ο απαλλακτικός κανονισμός για τις επιλέξιμες δαπάνες δίνει την ευελιξία που χρειάζονται τα ερευνητικά κέντρα. 
Κύριε Πρόεδρε, ευχαριστώ για την ανοχή σας. Επιτρέψτε μου να ολοκληρώσω, αξιοποιώντας μέρος της δευτερολογίας, λέγοντας ότι είναι κυρίαρχη διάταξη αυτή που προβλέπει ότι η χρηματοδότηση συνδέεται με την αξιολόγηση που θα πραγματοποιηθεί από Μητρώο Πιστοποιημένων Αξιολογητών, όπως προβλέπει το άρθρο 27 του νομοσχεδίου. 
Είναι πολύ σημαντικό να πούμε στην ελληνική κοινωνία ότι οι άριστοι πρυτανεύουν, δραστηριοποιούνται, ερευνούν και τα χαρακτηριστικά αυτά προάγουν την έρευνα, την καινοτομία και την τεχνολογία, χωρίς να υπάρχουν δεύτερες σκέψεις, αφού προχωράμε σε ένα μοντέλο μίας ευέλικτης ιδιωτικοοικονομικής διαχείρισης, που ήταν και το μεγάλο ζητούμενο για τους ερευνητές, αλλά και τα ερευνητικά κέντρα και τα ινστιτούτα. Αποκτούν, λοιπόν, τη δυνατότητα τα ερευνητικά κέντρα να δώσουν τίτλους σπουδών στο αντικείμενο των ερευνητικών κέντρων, κάτι που προβλέπεται στο άρθρο 28.
Θέλω, επίσης, να πω, ολοκληρώνοντας, κύριε Πρόεδρε, ότι στον εθνικό κατάλογο κριτών, όπως προβλέπει το άρθρο 30, αλλά και το άρθρο 32, καθορίζονται οι δείκτες αξιολόγησης για τα δημόσια ερευνητικά κέντρα, οι οποίοι ισχύουν διεθνώς. Και αυτό πρέπει να το ξεκαθαρίσουμε. Η δουλειά αποτυπώνεται πλέον και αξιολογείται. Αξιολογείται το ανθρώπινο δυναμικό, αξιολογείται το διεθνές επιστημονικό έργο, οι δημοσιεύσεις από το σύνολο των επιχορηγήσεων ανά ερευνητή, οι δημόσιες δαπάνες για την έρευνα και το ποσοστό συμμετοχής σε αυτή με ιδιωτικά κεφάλαια. Άρα, οι δείκτες για την αξιολόγηση της ιδιωτικής ερευνητικής δραστηριότητας σε σχέση με τις δαπάνες για την έρευνα και την καινοτομία, οι συνεργασίες με καινοτόμες μικρομεσαίες επιχειρήσεις είναι στοιχεία που συνδέονται στην αξιολόγηση για την παραγωγή αυτού του έργου. 
Στο άρθρο 33 έχουμε μία ακόμα θεσμική εγγύηση για τη δημιουργία του εθνικού χώρου έρευνας, αφού προβλέπεται το εθνικό μητρώο για ερευνητές. 
Και με το άρθρο 35 δημιουργείται το θεσμικό πλαίσιο συνεργασίας ανάμεσα σε ΑΕΙ και σε ιδιωτικά κέντρα σε εθνικό και σε διεθνές επίπεδο. Δηλαδή, πρακτικά, μπορεί ένας επισκέπτης καθηγητής από τα ΑΕΙ να μεταβεί στα ερευνητικά κέντρα και αντίθετα από τα ερευνητικά κέντρα στα πανεπιστήμια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ολοκληρώνω, κύριε Πρόεδρε.
Υπάρχει, παρενθετικά, και το κεφάλαιο Ε΄ του νομοσχεδίου, όπου εντάσσεται η εναρμόνιση του θεσμικού κανονιστικού πλαισίου λειτουργίας της Ελληνικής Επιτροπής Ατομικής Ενέργειας σύμφωνα με τα διεθνή πρότυπα. Είναι τεράστιας σημασίας κεφάλαιο, όπως αποτυπώνεται στο νομοσχέδιο.
Κυρίες και κύριοι συνάδελφοι, το νομοσχέδιο αυτό δεν αποτελεί μόνο μία απόλυτα εξειδικευμένη εφαρμογή των άρθρων 5Α και 16 του Συντάγματος για την εφαρμογή των διατάξεων του άρθρου 179, παράγραφος 1 της Συνθήκης της λειτουργίας της Ευρωπαϊκής Ένωσης. Αποτελεί μία μεταρρυθμιστική προσπάθεια για το αύριο. Αποτελεί μία νέα στρατηγική ανάπτυξης για τη χώρα, σε μια συγκυρία που η χώρα έχει ανάγκη το ανθρώπινο δυναμικό, αλλά και τα πορίσματα της έρευνας, για να προχωρήσει σε διαφορετικούς δρόμους.
Ευχαριστώ, κύριε Πρόεδρε.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής και ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ», τριάντα πέντε μαθήτριες και μαθητές και τέσσερις εκπαιδευτικοί συνοδοί τους από το ΕΠΑΛ Κρυονερίου Αττικής.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει η εισηγήτρια του ΣΥΡΙΖΑ, η συνάδελφος κ. Θεανώ Φωτίου, για οκτώ λεπτά, με τη γνωστή ανοχή.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Θα δείξετε την ίδια ανοχή και σε εμένα ελπίζω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το είπα, κυρία Φωτίου. Θα έχετε λελογισμένη ανοχή.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Είναι πενήντα άρθρα, κύριε Πρόεδρε. Ό,τι και να κάνω, είναι αδύνατον.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ξέρω. Λελογισμένη, όμως, θα είναι η ανοχή.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Σας ευχαριστώ πολύ.
Κύριε Πρόεδρε, αγαπητές και αγαπητοί συνάδελφοι, έχουμε ένα μεγάλο νόμο πενήντα άρθρων, τα οποία εδώ και δύο μήνες τροποποιούνται χωρίς τέλος και αρχή. Οι βελτιώσεις που γίνονται τη μία μέρα, αφαιρούνται με νέες τροπολογίες την επόμενη. Το Υπουργείο μοιάζει ακέφαλο ή μάλλον με πολλά κεφάλια, τα οποία ανταγωνίζονται μεταξύ τους υπογείως. 
Η κατ’ άρθρον τοποθέτησή μας, λοιπόν, γίνεται πάνω σε κινούμενη άμμο. Σε τρεις ώρες μπορείτε να τα αλλάξετε όλα. Μέχρι στιγμής, αρνείστε να κατοχυρώσετε την έρευνα ως δημόσιο αγαθό, τα ερευνητικά κέντρα ως νομικά πρόσωπα δημοσίου δικαίου και τους ερευνητές ως δημόσιους λειτουργούς. Γι’ αυτό καταθέτουμε τροπολογία. Να την ψηφίσετε.
Αναλυτικότερα: Το άρθρο 2 είναι ένα πολυσέλιδο άρθρο ορισμών, όπου εκεί με σκόπιμες ασάφειες χώνετε μέσα αγνώστων στοιχείων ενδιάμεσους φορείς καινοτομίας και οργανισμούς μεταφοράς τεχνολογίας, ενώ ξεχνάτε τα ΤΕΙ.
Από την άλλη, μεταλλάσσονται τα ερευνητικά κέντρα νομικών προσώπων ιδιωτικού δικαίου από ερευνητικούς φορείς δημοσίου συμφέροντος σε φορείς που δεν άπτονται της δημόσιας άσκησης εξουσίας.
Επομένως, με αυτό το άρθρο εισάγεται διασταλτική ερμηνεία του ασαφούς όρους «λοιποί φορείς», δηλαδή συμπεριλαμβάνετε εδώ τον οποιοδήποτε στην ημεδαπή ή στην αλλοδαπή.
Στο άρθρο 3 χρηματοδοτείτε ακόμη και τις ΜΚΟ μέσω προγραμμάτων της ΓΓΕΤ ως ερευνητικά ινστιτούτα. 
Τα άρθρα 4 και 5 αφορούν τον στρατηγικό προγραμματισμό και τον σχεδιασμό της χώρας για την έρευνα, την τεχνολογία και την ανάπτυξη. Εδώ απουσιάζουν η ιδιαίτερη κατάσταση που βρίσκεται η χώρα και οι εθνικές προτεραιότητες που προκύπτουν απ’ αυτήν. Χωρίς να προσδιορίζετε αυτές τις εθνικές προτεραιότητες, αντιγράφετε τις ευρωπαϊκές πολιτικές έρευνας των προηγμένων βιομηχανικά κρατών του βορρά και η χάραξη αυτής της πολιτικής γίνεται αποκλειστικά από το ΓΓΕΤ, δηλαδή από τον Γραμματέα της Γενικής Γραμματείας, ενώ όφειλε να είναι υπόθεση ενός διευρυμένου ΕΣΕΤ και επιστημονικών φορέων της έρευνας. Δεν τα λέμε εμείς αυτά. Τα λέει η μη κερδοσκοπική «Ράντο 11», που διεξήγαγε ενδιαφέρουσα μελέτη και έρευνα για τα ερευνητικά κέντρα, όπου αποδείκνυε ότι δεν υπάρχει εθνικός σχεδιασμός. Αυτά που λέτε δεν είναι εθνικός σχεδιασμός και όλα βασίζονται σε προγράμματα ερευνητικά, αποσπασματικά.
Τα άρθρα 11 και 12 αφορούν το ΕΣΕΚ, δηλαδή το Εθνικό Συμβούλιο Έρευνας και Τεχνολογίας. Εδώ πάλι είναι ένα όργανο που το «κουρέψατε» ξανά χθες. Τη μία διόριζε όλα τα μέλη του ο Υπουργός μέχρι τις 3 εχθές το μεσημέρι, από τον πρόεδρο μέχρι και τα άλλα μέλη. Το βράδυ όταν μίλησε ο κ. Γιοβανόπουλος ήταν χειμαρρώδης. Το πήρε πίσω ο Υπουργός. Δεν γνωρίζουμε αν όντως το πήρε πίσω, αλλά έτσι δεσμεύθηκε. Ο τρόπος επιλογής των μελών, λοιπόν, κατάντησε τραγέλαφος με αυτά που κάνετε εδώ μέσα.
Πιστεύουμε ότι για εμάς το άρθρο 13, το οποίο τροποποιήσατε με τροπολογία ελλιπώς, είναι ένα σημαντικό άρθρο. Υποκρύπτονται σχεδιασμοί για πιθανές αλλαγές του ερευνητικού ιστού -διασπάσεις, συγχωνεύσεις, καταργήσεις- και αλλαγή του θεσμικού πλαισίου των ερευνητικών κέντρων μέσω νέων προεδρικών διαταγμάτων που θα εκδοθούν. Εάν δεν ισχύουν αυτά για τα οποία σας κατηγορούμε, δηλαδή ότι εδώ με κουτοπόνηρο τρόπο βάζετε τη διάλυση των υφιστάμενων ερευνητικών κέντρων, γιατί δεν λέτε ρητά -σας προκαλούμε- ότι με την ψήφιση του παρόντος παραμένουν σε ισχύ τα προεδρικά διατάγματα των υφιστάμενων φορέων και  οι εσωτερικοί κανονισμοί τους μέχρι την ψήφιση νέων, όπως λέει η δεύτερη τροπολογία μας που καταθέτουμε; 
Ειδικότερα, στο άρθρο 13 διαφωνούμε να χάσουν τα ερευνητικά κέντρα την ιδιότητά τους -τα ΝΠΙΔ, όπως είπα- ως φορείς δημοσίου συμφέροντος. Διαφωνούμε να καταργούνται, να διασπώνται και να αλλάζει η νομική τους υπόσταση, απλά μ’ ένα προεδρικό διάταγμα και επιθυμούμε αυτό να γίνεται με νόμο. Στο θεσμικό πλαίσιο σύστασης ερευνητικών κέντρων απουσιάζουν σκόπιμα οι οργανικές θέσεις. Διαφωνούμε με τη θεσμοθέτηση ερευνητικού κέντρου με ημερομηνία λήξης. Διαφωνούμε να μπορούν να παρέχουν μεταπτυχιακές σπουδές τα ερευνητικά κέντρα χωρίς συνεργασία με τα αντίστοιχα ΑΕΙ.
Στο άρθρο 13 βρίσκεται άλλος τραγέλαφος. Είναι εδώ οι μυστικές συνεδριάσεις των διοικητικών συμβουλίων των ερευνητικών κέντρων και ινστιτούτων. Μετά από τον κακό χαμό είπατε: «Το παίρνω πίσω αυτό» -λείπει ο Υπουργός εδώ που τα λέει όλα αυτά- και εχτές το καταθέτετε ως τροπολογία. Τι κάνετε; Δεσμεύετε τα μέλη του ΔΣ να μη δημοσιοποιούν τις αποφάσεις τους. Δηλαδή, «άλλαξε ο Μανολιός και έβαλε το ρούχο τους αλλιώς»; Δεν ντρέπεστε να ταλαιπωρείτε τη Βουλή με τέτοιας ποιότητας τεχνάσματα; Το έχουμε δει ξανά αυτό; 
Όσον αφορά το άρθρο 16, το εξάμηνο που φέρατε με τροπολογία πρέπει να ισχύει και για τους διευθυντές ινστιτούτων. Πρέπει να προβλεφθεί για την παράταση της θητείας ανώτατο όριο. Θεωρούμε ότι οι διευθυντές των ερευνητικών ινστιτούτων και κέντρων πρέπει να είναι πλήρους και αποκλειστικής απασχόλησης, να αξιολογείται περιοδικά ή συνολικά το έργο τους, στο οποίο να συμπεριλαμβάνεται και η αξιολόγηση των ερευνητών και των ινστιτούτων. Διαφωνούμε οι κριτές από το οικείο ερευνητικό κέντρο να είναι το ένα τρίτο επί του συνόλου, όταν ήταν δύο τρίτα μέχρι σήμερα και με συντονιστή από το εξωτερικό. 
Δεν συμφωνούμε με την κατάργηση του γνωμοδοτικού οργάνου του ν. 1514/1985 και την αντικατάστασή του με ένα επιστημονικό συμβούλιο διαφορετικού ρόλου. 
Στο άρθρο 18 εμφανίζεται η απαίτηση πατέντας –ακούστε αυτές τις νέες ελληνικές πρωτοτυπίες!- για την εκλογή ερευνητή στην πρώτη βαθμίδα. Και ερωτώ: Είναι δυνατόν ο αρχαιολόγος, ο ιστορικός, ο γλωσσολόγος και ούτω καθεξής να έχει πατέντα;
Δεν διευκρινίζεται πουθενά τι έργο κάνει, ποιος είναι ο ΕΛΕ και πώς εξελίσσεται. Δηλαδή, εδώ έχουμε μια κατηγορία ΕΛΕ ερευνητών, οι οποίοι είναι δεύτερης κατηγορίας, αφού δεν εμφανίζονται πουθενά. 
Το άρθρο 20 είναι καθοριστικό για μας, διότι δεν δεσμεύεται για τη δημόσια χρηματοδότηση των ερευνητικών φορέων, ενώ αντίθετα προωθεί με οποιονδήποτε τρόπο την αξιοποίηση της περιουσίας τους. 
Διαφωνούμε με το άρθρο 21, όπου η ΓΓΕΤ καθίσταται φορέας εκπαίδευσης –νέα πρωτοτυπία!- που παρέχει εκπαιδευτικά προγράμματα στη νομοθεσία ευρεσιτεχνίας και πιστοποιεί τίτλους, που είναι αντικείμενο του ΟΒΙ. Θα πάρετε και τις δουλειές του ΟΒΙ;
Στο άρθρο 20 προβλέπεται απευθείας ανάθεση μελετών και εκτέλεση δημοσίων έργων μέχρι 100.000 ευρώ. Αυτό είναι απαράδεκτο, όπως λέει ο ΕΣΕΤ. Ακόμη προβλέπονται fast track διαδικασίες για ερευνητικές επενδύσεις πάνω από ένα εκατομμύριο. 
Στο άρθρο 23 δεν δεσμεύεστε για πλήρη κάλυψη μισθοδοσίας ούτε για τον προϋπολογισμό των ερευνητικών κέντρων και τα συνδέετε με προγραμματικές διμερείς συμφωνίες. Επίσης, ενισχύονται αποκλειστικά μόνο από τη δημόσια χρηματοδότηση  οι υδατοκαλλιέργειες και η αλιεία. Γιατί επιλέγονται αυτοί οι τομείς, κύριε Υπουργέ –αν και δεν είστε εδώ; Είναι προνομιακή εθνική επιλογή;
Επίσης, ενισχύετε με χρηματοδότηση επιχειρηματικού κινδύνου τις μη τεχνολογικές καινοτομίες μικρομεσαίων επιχειρήσεων. 
Αντιπαρέρχομαι τα άρθρα 30 και 32, με τα οποία δεν συμφωνούμε. Στο άρθρο 36, ξαφνικά φέρνετε καταξιωμένους ερευνητές από το εξωτερικό, χωρίς να λέτε τι σημαίνει καταξιωμένοι, ποια είναι τα κριτήρια του καταξιωμένου και ποιος τον επιλέγει, ενώ προβλέπεται να αμείβεται κατά το δοκούν με αποφάσεις των Υπουργείων Οικονομικών και Παιδείας. 
Στο άρθρο 43 για την Ελληνική Επιτροπή Ατομικής Ενέργειας, επιμένουμε στα περί σκοπού της υπηρεσίας ως ρυθμιστικής αρχής στο στενό πυρήνα του κράτους. Δεν συμφωνούμε να μετατραπεί σε νομικό πρόσωπο δημοσίου δικαίου, δεν γίνεται να εκδίδει κανονιστικές πράξεις και εγκυκλίους και να καταρτίζει σχέδια έκτακτης ανάγκης και παράλληλα να είναι νομικό πρόσωπο δημοσίου δικαίου.
Επειδή μας κατηγορείτε συνεχώς ότι λέμε πολλές κουβέντες, αλλά δεν έχουμε θέσεις, να σας πω τις θέσεις μας: Πρώτον, πάγια θέση μας είναι η θέσπιση ενιαίου χώρου ανώτατης εκπαίδευσης και έρευνας. Επίσης, η ενίσχυση του ενιαίου δημόσιου και ακαδημαϊκού χαρακτήρα της έρευνας που υλοποιείται τόσο στα ιδρύματα της ανώτατης εκπαίδευσης, πανεπιστήμια και ΤΕΙ, όσο και στα ερευνητικά κέντρα.
Θέλουμε δημόσια ΑΕΙ και δημόσια ερευνητικά κέντρα. Η Κυβέρνηση του ΣΥΡΙΖΑ θα καταθέσει νόμο-πλαίσιο για την έρευνα και για δημόσια ερευνητικά κέντρα ως συνέχεια και επικαιροποίηση του ισχύοντος θεσμικού πλαισίου. Δεν θα το πετάξουμε εμείς το ισχύον πλαίσιο, αλλά θα το επικαιροποιήσουμε, αξιοποιώντας την τριαντάχρονη εμπειρία μας με πνεύμα συνέχειας, για να δώσουμε ένα νέο, σαφές, σταθερό και μακροχρόνιο πλαίσιο λειτουργίας.
Δεύτερη θέση μας είναι η υποστήριξη της βασικής έρευνας και του ερευνητή και οι σταθερές θέσεις εργασίας. Εμείς θα σταματήσουμε το brain drain, όσο μπορούμε. Δεν θα συμβάλλουμε στο να είναι το επάγγελμα του ερευνητή ειδεχθές και επαχθές. Υπερασπιζόμαστε την αντίληψη ότι ο ερευνητής είναι πλήρους και αποκλειστικής απασχόλησης και αμείβεται, για να είναι ανεξάρτητος από ιδιωτικά συμφέροντα και να υλοποιεί υψηλής ποιότητας έρευνα. 
Τρίτον, θα προβούμε σε άμεσες ρυθμίσεις, προκειμένου να αποκατασταθεί το πνεύμα ισοτιμίας των υφιστάμενων ερευνητικών κέντρων και των ΑΕΙ. Θα θεσπιστούν μέτρα για ένα δημοκρατικό, μη συγκεντρωτικό μοντέλο διοίκησης και κίνητρα συνεργειών για την όσο το δυνατό καλύτερη αξιοποίηση ανθρωπίνου δυναμικού και δημόσιων υποδομών. 
Τέταρτον, ΑΕΙ και ερευνητικά κέντρα θα συμβάλλουν και θα κάνουν το στρατηγικό σχεδιασμό μιας μακροπρόθεσμης εθνικής ερευνητικής πολιτικής, η οποία θα συμβάλει στην ενίσχυση των επιστημών και στην κοινωνική πρόοδο, στην παραγωγική ανασυγκρότηση και την οικονομική ανάπτυξη της χώρας, καθώς και των αναγκαίων κοινών διοικητικών δομών και επιστημονικών σωμάτων. 
Δηλαδή, ένα δημοκρατικά σχεδιασμένο από την πολιτεία με τη βοήθεια επιστημονικών σωμάτων εθνικό στρατηγικό σχέδιο για την έρευνα και την τεχνολογική ανάπτυξη, το οποίο θα εγκρίνεται από το Κοινοβούλιο, θα είναι απαλλαγμένο από γραφειοκρατικές αγκυλώσεις, θα αντανακλά τις εθνικές προτεραιότητες κάθε φορά, θα λαμβάνει υπόψη τα συγκριτικά πλεονεκτήματα της χώρας και θα έχει σκοπό την ορθή και οικολογική διαχείριση και αξιοποίηση των φυσικών πόρων, την υποστήριξη του ανθρώπινου δυναμικού και των υποδομών και την παραγωγή νέας γνώσης που θα ενσωματώνεται στην κοινωνία. Προϋπόθεση γι’ αυτό είναι η διενέργεια ουσιαστικής διαβούλευσης με τους εμπλεκόμενους φορείς. Δεν θα τους ξεγελάσουμε.
Πέμπτον, χρειάζεται σαφές κανονιστικό και ρυθμιστικό πλαίσιο για τη διασύνδεση των ερευνητικών κέντρων και των ΑΕΙ με τον καινοτόμο παραγωγικό τομέα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Τελειώνω, κύριε Πρόεδρε, πραγματικά σε ένα λεπτό. 
Προσέξτε: Δεν θα τα πατσαβουριάσουμε όλα! Άλλο είναι η σύνδεση των ΑΕΙ και των ερευνητικών κέντρων με τον καινοτόμο παραγωγικό τομέα και άλλο είναι η μετατροπή των υφιστάμενων ερευνητικών κέντρων σε καινοτόμες επιχειρήσεις. Αυτή είναι η μεγάλη μας διαφορά. 
Χρειάζονται, λοιπόν, δύο νόμοι, όχι δύο σε έναν που κάνετε εσείς, με γνώμονα το δημόσιο συμφέρον και σκοπό την παραγωγική ανασυγκρότηση της χώρας και την έξοδο από την κρίση. 
Έκτον –και τελειώνω, κύριε Πρόεδρε και σας ευχαριστώ για την ανοχή σας- πεποίθησή μας είναι ότι η έρευνα και οι ερευνητικοί φορείς ανήκουν στο Υπουργείο Παιδείας και όχι σε ό,τι Υπουργείο μπορείς να φανταστείς σήμερα. Όλοι οι ερευνητικοί φορείς θα μαζευτούν στο Υπουργείο Παιδείας, του οποίου το οργανόγραμμα θα αναδιαρθρωθεί και θα σταματήσει ο υπουργικοκεντρικός και γραμματειοκεντρικός χαρακτήρας του σημερινού Υπουργείου Παιδείας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Φωτίου, σας παρακαλώ, συντομεύετε.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Όπως αντιλαμβάνεστε, η δική μας Κυβέρνηση προτίθεται να ακολουθήσει έναν άλλο δρόμο για τη διοίκηση και της έρευνας, αυτόν που ταιριάζει στην έρευνα, ένα δρόμο λογικής, διαφάνειας, συλλογικότητας. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Τον λόγο έχει ο συνάδελφος κ. Ρήγας, ειδικός αγορητής του ΠΑΣΟΚ, για οκτώ λεπτά, βεβαίως και με την ίση γνωστή ανοχή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Ευχαριστώ, κύριε Πρόεδρε. 
Στη συζήτηση επί της αρχής η Ολομέλεια είχε τη δυνατότητα να ακούσει τις εισηγήσεις των κομμάτων και όσον αφορά το νομοσχέδιο και να κάνει τις παρατηρήσεις της γενικώς. 
Υπήρξε, κατά τη συζήτηση στην επιτροπή και κατά τη συζήτηση στην Ολομέλεια, ένας γόνιμος διάλογος με παρατηρήσεις, τις οποίες υπέβαλαν εκτός από τους συναδέλφους, και εκπρόσωποι των ερευνητών και εκπρόσωποι των ερευνητικών κέντρων. 
Είναι γεγονός ότι το νομοσχέδιο έχει βελτιωθεί πάρα πολύ. Έχει αλλάξει σημαντικά όσον αφορά τις αρχικές του πρόνοιες. Πιστεύω ότι απαντήθηκαν ερωτηματικά, τα οποία ευλόγως απασχολούσαν όσους εργάζονται και μοχθούν σε αυτόν τον χώρο. 
Επειδή, όμως, οι εποχές των γενικόλογων διακηρύξεων έχουν περάσει ανεπιστρεπτί, τουλάχιστον προσωπικά έχω βαρεθεί να ακούω αυτά τα κλισέ, την ξύλινη γλώσσα για δημοκρατική λειτουργία, για αποκεντρωμένη λειτουργία, για σεβασμό στο ερευνητικό έργο, για ελευθερία της σκέψης. Όλες αυτές οι διακηρύξεις είναι πάρα πολύ καλές, μέχρι του σημείου που φθάνουν να αποτυπωθούν πάνω στο χαρτί. Όταν πάμε, λοιπόν, να τις αποτυπώσουμε πάνω στο χαρτί, έχουμε σοβαρά προβλήματα. Αυτό είναι το πρόβλημα της προσέγγισης που κάνει η Αξιωματική Αντιπολίτευση στο νομοσχέδιο, λόγια ωραία και πολλά, αλλά επί της ουσίας τίποτα. 
Ας δούμε, λοιπόν, τι μπορούμε να βελτιώσουμε ακόμα περισσότερο στο νομοσχέδιο αυτό. 
Κατ’ αρχάς δεν συμφωνούμε με μία νομοτεχνική βελτίωση-προσθήκη στο σχέδιο νόμου που αφορά τον τρόπο με τον οποίο συγκροτείται ο ΕΣΕΚ. 
Θεωρώ ότι η αποκλειστική αρμοδιότητα του Υπουργού να καθορίζει τα μέλη δεν είναι ό,τι καλύτερο. Για μένα θα πρέπει ο Υπουργός να έχει, βέβαια, την τελική ευθύνη καθορισμού της σύνθεσης και της σύστασης του ΕΣΕΚ, αλλά αυτό θα πρέπει να γίνεται από «δεξαμενή», η οποία θα προκύπτει μετά από διαδικασίες διαφανείς και αξιοκρατικές, να έχει τη δυνατότητα ο Υπουργός να επιλέξει τα μέλη που θα στελεχώσουν τον ΕΣΕΚ. 
Επιμένω, λοιπόν, στην αρχική πρόβλεψη, όπως ήταν στο νομοσχέδιο, και όχι στην επαναφορά αυτής της αποκλειστικής αρμοδιότητας του Υπουργού.</Speech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember> (Υφυπουργός Παιδείας και Θρησκευμάτων): Αυτό θα αποσυρθεί.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Όσον αφορά το θέμα της διασφάλισης των εργασιακών δικαιωμάτων όλων των εργαζομένων, πράγματι υπήρχαν ερωτήματα και ίσως ασαφείς διατυπώσεις. Όπως έχει κατατεθεί η τροπολογία, πιστεύω ότι πολλαπλώς και απολύτως διασφαλίζει τα εργασιακά δικαιώματα των εργαζομένων στις οργανικές τους θέσεις και τους προφυλάσσει από το κενό του μεταβατικού διαστήματος.
Είναι, λοιπόν, πλήρης. Εάν χρειαστεί κάποια νομοτεχνική ακόμα πιο σαφής βελτίωση να το δούμε, αλλά θεωρώ ότι τέσσερα άρθρα της τροπολογίας καλύπτουν πλήρως κάθε «ανασφάλεια» που μπορεί να προκύψει στο χώρο αυτόν. 
Τρίτον, υπάρχει ένα σοβαρό θέμα για το οποίο προτίθεμαι προσωπικά να καταθέσω τροπολογία. Το ζήτημα των ορίων ηλικίας και των διευθυντών δεν μπορεί να το αφήνουμε αρρύθμιστο. Υποτίθεται –και έτσι πρέπει- στο χώρο αυτόν να υπάρχει περιθώριο για νέους επιστήμονες. Δεν υπάρχει, λοιπόν, δυνατότητα και δεν επιτρέπεται να αφήνουμε ασαφές το όριο ηλικίας. 
Κατά την άποψή μου, λοιπόν, θα πρέπει να μπει –θα καταθέσω και σχετική τροπολογία- η δυνατότητα δύο τετραετών θητειών, η δεύτερη όμως να μην αρχίζει μετά τη συμπλήρωση του εξηκοστού τρίτου έτους της ηλικίας, πράγμα που σημαίνει ότι στο εξηκοστό έβδομο έτος της ηλικίας τελειώνει η θητεία του διευθυντή στα ερευνητικά ιδρύματα και συνταξιοδοτείται. Είναι κάτι το οποίο πιστεύω ότι  χρειάζεται και πρέπει να το ρυθμίσουμε.
Όσον αφορά τα ζητήματα που έχουν τεθεί σχετικά με τη σύγκρουση –θα μου επιτρέψετε να το πω έτσι- ανάμεσα σε πληροφορικάριους και χημικούς –μία ιστορία που τις τελευταίες μέρες εντάθηκε- εγώ πιστεύω ότι θα πρέπει να υπάρξει και εδώ διευκρίνιση για τα εισαγωγικά μαθήματα, για τα πεδία που επιλέγουν όσοι πρόκειται να εισαχθούν στην τριτοβάθμια εκπαίδευση. Εκεί που η Πληροφορική είναι το κύριο αντικείμενο του τμήματος, βεβαίως να εξετάζεται η Πληροφορική. Στις υπόλοιπες περιπτώσεις θα αποφασίζει ο Υπουργός, μετά από δεσμευτική πρόταση ή σύμφωνη γνώμη της Αρχής Διασφάλισης Ποιότητας και αυτό θα γίνεται εγκαίρως γνωστό. 
Όποια άλλη πρόταση έχουμε ακούσει στο παρελθόν, να είμαστε «και με τον αστυφύλαξ και με τον χωροφύλαξ» -αυτή είναι η συνήθεια κάποιων εδώ πέρα- «ναι, βάλτε και την Πληροφορική, βάλτε και τη Χημεία, προσθέστε όλα τα μαθήματα μαζί», δεν πιστεύω ότι έχει περιθώριο. Θα πρέπει να αποφασίσουμε μια και έξω, σύμφωνα με σύγχρονα επιστημονικά κριτήρια και να το λύσουμε με αυτόν τον τρόπο, έτσι ώστε να μην μεταβληθούμε ως Βουλή κι από εκεί που κάποτε ήμασταν εκπρόσωποι συντεχνιών να γίνουμε λομπίστες. Κάτι τέτοιο αναπτύσσεται τώρα στην κοινωνία μας και στην ελληνική Βουλή, με τα διάφορα λόμπι που θέλουν να μετατρέψουν τους Βουλευτές σε λομπίστες. Ξεκάθαρα πράγματα!
Εγώ δεν είμαι ούτε με τους μεν ούτε με τους δε. Είμαι με μία ορθολογική πρόταση, την οποία θα πρέπει να επεξεργαστούμε σωστά και να την καταθέσουμε.
Υπάρχουν και άλλα ζητήματα, τα οποία θα θέσουν άλλοι συνάδελφοι, όπως κάποιες τροπολογίες που αφορούν τη μειονοτική εκπαίδευση. Θα ακούσουμε τους συναδέλφους και θα τοποθετηθούμε και επ’ αυτού.
Κύριε Υπουργέ, θεωρώ ότι στα υπόλοιπα ζητήματα το νομοσχέδιο, με τις νομοτεχνικές βελτιώσεις που έγιναν, αποκτά μια σχετική πληρότητα. Απαντά σε ερωτήματα, όχι πλήρως. Δεν πρέπει να κάνουμε το σφάλμα να έχουμε απόλυτες τοποθετήσεις. Δεν είναι τέλειο νομοσχέδιο. Ενσωματώνει, από το 1985 που ήταν ο παλιότερος νόμος και το 2008 που έγινε ο νεότερος νόμος, ο οποίος δεν εφαρμόστηκε, αρκετές σύγχρονες αντιλήψεις για τη λειτουργία της έρευνας, της καινοτομίας και της τεχνολογίας. 
Ενσωματώνει ευρωπαϊκή και παγκόσμια εμπειρία, ενσωματώνει ευρωπαϊκό κεκτημένο. Προφανώς, βελτιώνεται και εκσυγχρονίζεται. Πάντοτε όμως, πρέπει να τηρούνται οι λεπτές ισορροπίες. Τα ερευνητικά κέντρα πρέπει από πλευράς χρηματοδότησης να διασφαλίζουν τη λειτουργική τους αυτονομία, δηλαδή αυτά που χρειάζονται τα ερευνητικά κέντρα για να λειτουργήσουν οφείλει το κράτος να τους τα παρέχει. Ο κρατικός μηχανισμός οφείλει να τα καλύπτει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν είναι δυνατόν, όσον αφορά την κάλυψη της λειτουργικής τους αυτονομίας, να αφήνουμε τα ερευνητικά μας κέντρα εκτεθειμένα στην προτίμηση των επιχειρηματιών ή των επιχειρηματικών συμφερόντων. Από εκεί και πέρα όλες οι άλλες αντιλήψεις που έρχονται από το παρελθόν και εννοούν την έρευνα ως κλουβάκια, κουτιά και μαγαζάκια είναι ξεπερασμένες. 
Η έρευνα θα συνδυαστεί με την παραγωγή και θα στηρίξει και την καινοτομία και τη σύγχρονη οικονομία, μέσα σε μια λογική συνεργασίας και μια λογική ενίσχυσης, όχι της κερδοφορίας κατ’ ανάγκη, αλλά της εθνικής μας οικονομίας. 
Οι αντιλήψεις αυτές που θέλουν τα ερευνητικά ιδρύματα γραφειοκρατικούς χώρους λειτουργίας, θέλουν τη διαφάνεια να εξικνείται, μέχρι του σημείου να μην μπορούν να κάνουν αναθέσεις τα ερευνητικά κέντρα. Το ποσό θα το δούμε. Ακούω όμως με έκπληξη –λες και δεν έχουν λειτουργήσει σε αυτούς τους χώρους ορισμένοι- να λένε: «Είναι δυνατόν να υπάρχει τέτοια ανάθεση ή να γίνονται προσλήψεις με χαλαρό τρόπο», όταν ξέρουμε ότι ερευνητικά προγράμματα κινδυνεύουν να χαθούν στη χώρα μας. Γιατί αυτή η γραφειοκρατία, που επιπίπτει επί δικαίων και αδίκων, δεν επιτρέπει την παραμικρή ευελιξία σε αυτά τα ερευνητικά ιδρύματα. 
Δεν είναι δυνατόν, λοιπόν, άνθρωποι που έχουν θητεύσει σε αυτό το χώρο, να μην κατανοούν γιατί χρειάζεται μια μεγαλύτερη ευελιξία σε αυτούς τους χώρους, προκειμένου να υπάρχει αξιοποίηση με διαφάνεια. Υπάρχουν όμως χιλιάδες τρόποι να το κατακτήσουμε αυτό, παρά να μένουμε προσκολλημένοι στο μέχρι ευρώ έλεγχο του Ελεγκτικού Συνεδρίου, σε ένα χώρο που πρέπει να υπάρχει ταχύτητα και ευελιξία. 
Να υπάρχει, λοιπόν, διαφάνεια, αξιοκρατία, αξιολόγηση με κριτήρια που υπάρχουν παγκοσμίως, αλλά και στην Ευρώπη. Δεν θα ανακαλύψουμε την πυρίτιδα. Όμως, εγώ δεν καταλαβαίνω το να υπάρχουν ανεξέλεγκτοι χώροι όπου, με τη δικαιολογία της αυτονομίας και της ελευθερίας της σκέψης δεν επεμβαίνει κανείς και δεν βάζει τάξη. 
Ανακεφαλαιώνω και κλείνω. Έχουμε ένα νομοσχέδιο, που είναι προς τη σωστή κατεύθυνση. Έγιναν σημαντικές βελτιώσεις. Μπορώ να πω ότι άλλαξε η μορφή του σε αρκετά σημεία. Διασφαλίζει σε πολύ μεγάλο βαθμό την ελευθερία της λειτουργίας της σκέψης και της δράσης των ερευνητών. Κατοχυρώνει σε πολύ μεγάλο βαθμό –θα έλεγα πλήρως- τα εργασιακά τους δικαιώματα. Εξασφαλίζει –και σ’ αυτό θα πρέπει να επιμείνουμε- τη λειτουργική αυτονομία των ερευνητικών ιδρυμάτων και βάζει κριτήρια αξιολόγησης και σύνδεσης με την παραγωγή και την οικονομία, όπως και κριτήρια λειτουργίας σε ένα πλαίσιο πιο αποκεντρωμένο.
Όσον αφορά το Εθνικό Σχέδιο Τεχνολογίας, Τεχνολογικής Ανάπτυξης Και Καινοτομίας, αν δεν κάνω λάθος, η Βουλή έχει να παίξει σημαντικό ρόλο. Άκουσα ότι ο ΣΥΡΙΖΑ προτείνει να αποφασίζει η Βουλή. Βεβαίως, αυτό θα γίνεται. Από εκεί και πέρα, θα υπάρχουν και όλες οι άλλες δομές, που θα εξασφαλίζουν, όχι μόνο τον έλεγχο, αλλά το συντονισμό και τη λειτουργία στον τομέα της έρευνας.
Είναι γεγονός ότι ως χώρα έχουμε σημαντική υστέρηση, όχι μόνο στο νομοθετικό επίπεδο, αλλά και στους πόρους που επενδύουμε στον τομέα της έρευνας και της τεχνολογίας. 
Ας είναι αφορμή αυτό το νομοσχέδιο τουλάχιστον να καλύψουμε το νομοθετικό κενό. Κι ας δεσμευτούμε όλοι ότι η χώρα μας θα κατακτήσει στα επόμενα τρία χρόνια το μέσο κοινοτικό όρο, όσον αφορά τους πόρους που διαθέτει -κι όχι σπαταλά ή σκορπά- στην έρευνα, την τεχνολογία και την καινοτομία. 
Με αυτή, λοιπόν, την παρατήρηση, θεωρώ ότι το νομοσχέδιο αυτό πρέπει να στηριχθεί. Εμείς τουλάχιστον θα το στηρίξουμε. Θα κάνουμε και τις παρατηρήσεις της τελευταίας στιγμής. Θα καταθέσουμε και την τροπολογία που ανέφερα προηγουμένως και θα δεχτούμε από τους συναδέλφους που θα τοποθετηθούν στη συνέχεια κι άλλες παρατηρήσεις, που δεν αναφέρονται στον κορμό του νομοσχεδίου, αλλά αφορούν άλλες τροπολογίες.
Σας ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής και αφού ξεναγήθηκαν και στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκατέσσερεις μαθητές και μαθήτριες και δύο εκπαιδευτικοί-συνοδοί τους από το 14ο Δημοτικό Σχολείο Αιγάλεω και σαράντα μαθητές και μαθήτριες και τέσσερεις εκπαιδευτικοί συνοδοί τους από το 3ο Γυμνάσιο Αγίου Νικολάου Λασιθίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θέλετε τον λόγο, κύριε Κουίκ;</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ναι, κύριε Πρόεδρε. Θα ήθελα, σας παρακαλώ πολύ, όχι να απολογηθώ, αλλά να εκφράσω τη λύπη μου για το περιστατικό στο οποίο ήμουν και πρωταγωνιστής εγώ εχθές, με εκπεφρασμένο το σεβασμό μου στο Προεδρείο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεκτό και δεν υπάρχει κανένα θέμα συνέχισης του θέματος.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Ξουλίδου, έχετε τον λόγο για οκτώ λεπτά και με την ίδια ανοχή, με την οποία έχω επιδείξει σε όλους τους συναδέλφους. 
Κατανοώ ότι είναι πάρα πολλά τα άρθρα, όπως είπε και η κ. Φωτίου, και γι’ αυτό έχουμε αυτή την ανοχή. Ελπίζω, σε συνεννόηση με τον κύριο Πρόεδρο, να μπορέσουμε να χρησιμοποιήσουμε και ακόμη μία συνεδρίαση, την αυριανή, γιατί οι ομιλητές πλησιάζουν τους σαράντα, μαζί με τους χθεσινούς.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κυρία Μανωλάκου, αλλά έχω δώσει τον λόγο στην κ. Ξουλίδου.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, εμείς δεν συμφωνούμε με την αυριανή επέκταση της συζήτησης. Είναι πανελλαδική απεργία. Όλος ο κόσμος θα είναι στους δρόμους κι εμείς μαζί τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ξέρω. Θα το μεταβιβάσω στον Πρόεδρο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Να εξαντληθεί όσο πάει απόψε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα, ούτως ή άλλως θα το εξαντλήσουμε όσο πάει.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κι εμείς, κύριε Πρόεδρε, συμφωνούμε να εξαντληθεί όσο μπορεί απόψε και βλέπουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, αλλά, κοιτάξτε, κακώς τώρα παίρνετε τον λόγο. Έχω ήδη δώσει τον λόγο, κυρία Φωτίου. Κυρία Ξουλίδου, σας ζητώ συγγνώμη.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Δεν υπάρχει πρόβλημα.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κι εμείς ομοίως, κύριε Πρόεδρε, με την κ. Μανωλάκου. Συμφωνούμε να μην επεκταθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είπα ότι έχω δώσει τον λόγο, κύριε Γιοβανόπουλε. Σας παρακαλώ!</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Κυρίες και κύριοι συνάδελφοι, ολοκληρώνεται σήμερα η διαδικασία συζήτησης του κατατεθέντος νομοσχεδίου που αφορά την έρευνα, την τεχνολογική ανάπτυξη και την καινοτομία, το οποίο έχει ως στόχο, συγκεκριμένα, να εκσυγχρονίσει και να αναμορφώσει το υπάρχον νομοθετικό υπόβαθρό, σύμφωνα με τις σύγχρονες και συνεχώς αναπτυσσόμενες εθνικές και παγκόσμιες προκλήσεις. 
Χωρίς καμμία έκπληξη, η συγκυβέρνηση υποστηρίζει σθεναρά ότι το παρόν νομοσχέδιο, όπως αναφέρει η αιτιολογική έκθεση, αποτελεί προσπάθεια αξιοποίησης του αρχικού θεσμικού πλαισίου για την έρευνα, με την ενσωμάτωση των εξελίξεων που έχουν σημειωθεί με την πάροδο των ετών. 
Φυσικά, η συγκυβέρνηση εξ αρχής υπεραμύνθηκε του παρόντος νομοσχεδίου. Υποστήριζε ότι θα τεθούν οι βάσεις για την ανάπτυξη των τριών αυτών τομέων μέσω ενεργειών σύμπραξης μεταξύ δημόσιων και ιδιωτικών φορέων, ώστε να δημιουργηθεί το απαραίτητο και γόνιμο έδαφος για μία συλλογική και εθνική προσπάθεια, που θα συμβάλει στο θεμελίωση ενός προηγμένου ενιαίου ευρωπαϊκού και εθνικού ερευνητικού χώρου. 
Ένα τέτοιο φερέλπιδο σχέδιο νόμου δημιουργεί, χωρίς καμμία αντίρρηση και αμφιβολία, ασφαλώς μεγάλες ελπίδες και προσδοκίες για τα μελλοντικά επιτεύγματα της έρευνας, της τεχνολογικής ανάπτυξης και της καινοτομίας στην Ελλάδα. 
Στις σελίδες του σχεδίου νόμου διαβάζουμε μια ογκώδη και πολλά υποσχόμενη επιχειρηματολογία για τους σκοπούς, τους στόχους και τη χρησιμότητα εφαρμογής του. Ενδεικτικά, αναφέρω κάποιους εξ αυτών, όπως η ενίσχυση του ερευνητικού δυναμικού, η δημιουργία νέων επιχειρήσεων, η χάραξη εθνικής στρατηγικής για την έρευνα, την τεχνολογική ανάπτυξη και την καινοτομία, οι καρποφόρες διαδικασίες χρηματοδότησης, η απλούστευση των δραστηριοτήτων στα ερευνητικά κέντρα και τους τεχνολογικούς φορείς. Μεγαλειώδεις εξαγγελίες!
Υπόσχονται ένα μεγαλόπνοο σχέδιο δράσης για τη θεμελίωση ανταγωνιστικών πλεονεκτημάτων, που θα μπορέσει να αποκτήσει η Ελλάδα, αξιοποιώντας τούς εν λόγω ζωτικής σημασίας τομείς.
Επίσης, μέσω της ενίσχυσης του ερευνητικού δυναμικού, το φαινόμενο της brain drain, δηλαδή της διαρροής εγκεφάλων θα αποφευχθεί και δεν θα χρειαστεί η άτακτη φυγή των επιστημόνων σε χώρες του εξωτερικού. Η προώθηση καινοτόμων ιδεών και η ενίσχυση των σχέσεων μεταξύ της ερευνητικής και της ακαδημαϊκής κοινότητας, καθώς και η ευέλικτη εθνική στρατηγική είναι μερικές ακόμα από τις υποσχέσεις του νομοσχεδίου. Ωστόσο, πρόκειται για ρηχές και στείρες υποσχέσεις, που δείχνουν άγνοια για την πραγματικότητα. Όλες οι φρούδες και πομπώδεις υποσχέσεις δεν μπορούν να τονώσουν την έρευνα. Η έρευνα, όπως η τεχνολογία και η καινοτομία, αποτελούν επένδυση και όχι δαπάνη. Αυτή τη βασική χαρακτηριστική λεπτομέρεια φαίνεται να αμελούν οι συντάξαντες το νόμο.
Τα τελευταία χρόνια οι τομείς αυτοί φυτοζωούν και βρίσκονται στο χείλος του γκρεμού. Οι κρατικές δαπάνες κυμαίνονται σε εξαιρετικά οριακά ποσοστά και παρόλες τις αντιξοότητες, ο ερευνητικός ιστός επιτυγχάνει συνεχώς αξιέπαινες διεθνείς διακρίσεις.
Ουσιαστικά, αξιολογώντας αντικειμενικά το νομοσχέδιο, παρατηρούμε μία παράδοξη, ελλιπή, άστοχη και ασαφή στοιχειοθέτηση. Ο δημόσιος ερευνητικός χώρος αποψιλώνεται, αποδυναμώνεται, ιδιωτικοποιείται και υπάγεται πλέον στους νόμους της αγοράς. Έτσι, λοιπόν, ανταμείβει η πολιτεία τους αρίστους; Με την περιφρόνηση; Με τις περικοπές και δημιουργώντας ανασχετικούς παράγοντες που θα αλλοιώσουν την ερευνητική και επιστημονική ποιότητα;
Ο τροχός προχωρά πίσω, αντί να ατενίζει το μέλλον. Δεν προασπίζονται θεμελιώδεις αρχές της έρευνας. Αντ’ αυτού, έχουμε την πρόκληση ανατροπών στο δημόσιο ερευνητικό σύστημα. Ένας νόμος που, κατά τα λεγόμενά σας, έρχεται να συμπληρώσει και να αναβαθμίσει το ισχύον νομοθετικό πλαίσιο, οφείλει να ενσωματώνει τις επιτακτικές ανάγκες και τις εξελίξεις που έχουν διαδραματιστεί με την πάροδο του χρόνου. Η τεχνολογία κινείται με αλματώδεις ρυθμούς και η νομοθετική αλλαγή είναι αναγκαία, προκειμένου να έχουμε το βέλτιστο αποτέλεσμα.
Οφείλουμε, όμως, να χτίζουμε πάνω σε γερά θεμέλια, έχοντας ως εφαλτήριο ήδη επιτυχημένα μοντέλα που θα μας ωθήσουν σταδιακά και σταθερά στην κορυφή. Μετά την ψήφιση του νομοσχεδίου θα ακολουθήσουμε το μονοπάτι της αοριστολογίας και θα υιοθετήσουμε τις ρυθμίσεις ενός νομοσχεδίου, που δεν έχει καμμία αναφορά στις διεθνείς εξελίξεις της παγκόσμιας αγοράς, που δεν εξυπηρετεί το δημόσιο συμφέρον και που λειτουργεί σαν ανασταλτικός παράγοντας ανάπτυξης.
Αναφορικά με τα επιμέρους άρθρα και αρχίζοντας μάλιστα από το άρθρο 2, θα πω τα εξής. Ορισμοί: Δεν αποσαφηνίζονται οι βασικές έννοιες των κυρίων όρων, ως όφειλε. Ο όρος του «ερευνητή» δεν είναι ξεκάθαρος και διευρυμένος και η ασάφεια αυτή είναι ικανή να προκαλέσει μία σειρά παρερμηνειών.
Άρθρο 4: Διακρίνουμε την αμέλειά σας σχετικά με την εναρμόνιση της εθνικής στρατηγικής για την έρευνα, την τεχνολογία και την ανάπτυξη στο σύγχρονο και απαιτητικό τεχνολογικό περιβάλλον. Οι εθνικές προτεραιότητες δεν συγκλίνουν με τις απαιτήσεις της κοινωνίας και της οικονομίας και δεν ενισχύονται οι δεσμοί έρευνας με την ανώτατη εκπαίδευση.
Άρθρο 5: Η έλλειψη σταθερής χρηματοδότησης, που είναι ένα ζήτημα μείζονος σημασίας, καταστρέφει το κέλυφος της έρευνας και η τακτική σας να μην μεριμνήσετε για την οικοδόμηση μιας ουσιαστικής εθνικής πολιτικής είναι ολοφάνερη.
Άρθρο 8: Θα υπερτονίσω τη δημιουργία μια παντοδύναμης Γενικής Γραμματείας Έρευνας και Τεχνολογίας. Η ΓΓΕΤ βαφτίζεται σε ελεγκτή των πάντων, χωρίς όμως να υπάρχει αυστηρό πλαίσιο επιτήρησης για την ίδια. Όπως είπα και στη σχετική ομιλία μου στην επιτροπή, είναι το λιγότερο παράδοξο, ο ίδιος φορέας που ελέγχει, να χρηματοδοτεί.
Η τάση για ανάληψη πολλαπλών εξουσιών από τη ΓΓΕΤ διαφαίνεται και στην παράγραφο 2 του άρθρου 49, βάσει της οποίας η ΓΓΕΤ είναι αρμόδια για τη σύσταση, τους σκοπούς και την εποπτεία των ερευνητικών κέντρων. Για να υπάρχουν διαφανείς διαδικασίες, προτείνουμε τη δημιουργία ενός εθνικού συμβουλευτικού οργάνου, το οποίο θα είναι αρμόδιο για την προώθηση, την εποπτεία και τη διαχείριση καινοτόμων ιδεών.
Στο ίδιο μήκος κύματος κινείται και το άρθρο 11, για το Εθνικό Συμβούλιο Έρευνας, Τεχνολογικής Ανάπτυξης και Καινοτομίας (ΕΣΕΤΑΚ), στο οποίο δίνετε τη δυνατότητα να έχει απόλυτη ελευθερία κινήσεων.
Άρθρο 18: Προσωπικό ερευνητικών κέντρων και ινστιτούτων. Έχει σαν σκοπό την αναγνώριση και την ανάγκη προσαρμογής, σύμφωνα με τις κείμενες διατάξεις. Υπάρχει, όμως, απόκλιση μεταξύ αιτιολογικής έκθεσης και άρθρου. Αν και έχουν γίνει ποικίλες αναπροσαρμογές, εν τούτοις το περιεχόμενο του άρθρου δεν εμπίπτει στο σύνολο του νομοσχεδίου. Επιστεγάζει ανατροπές στο εργασιακό καθεστώς, διαπραγματεύεται τη μονιμότητα των ερευνητών Α΄ και Β΄ βαθμίδας, τους οποίους μάλιστα υποβαθμίζει έναντι των πανεπιστημιακών. Αυτή είναι η εξομοίωση που επαγγέλλεστε;
Επιπροσθέτως, άκρως σημαντικό είναι και το άρθρο 23, το οποίο αφορά στη δημόσια χρηματοδότηση. Από το συγκεκριμένο άρθρο, λοιπόν, προκύπτει ότι η επιχορήγηση των ερευνητικών κέντρων δεν θα είναι επαρκής ούτε για την κάλυψη των βασικών τους αναγκών. Τα λειτουργικά έξοδα δεν διασφαλίζονται. Έχουμε το παράλογο ότι οι υψηλές επιστημονικές επιδόσεις συνοδεύονται από πενιχρές χρηματοδοτήσεις. 
Στο εξής, στον κυκεώνα του ισοπεδωτικού χαρακτήρα και της εκ νέου υποβάθμισης θα προστεθεί και η ανάληψη της ιδιωτικής πρωτοβουλίας. Ουσιαστικά, τα ερευνητικά κέντρα θα επαφίενται στην ανάληψη χρηματοδοτούμενων έργων, προκειμένου να εξασφαλίσουν την προαπαιτούμενη για τη λειτουργία τους χρηματοδότηση.
Κύριε Πρόεδρε, δεν θα μακρηγορήσω άλλο επί των άρθρων. Όμως, θα ήθελα να τοποθετηθώ αναφορικά με κάποιες τροπολογίες. Συγκεκριμένα, με την τροπολογία με γενικό αριθμό 2028 και ειδικό αριθμό 284 «Υποχρέωση συμπληρωματικής καταχώρισης στο πληροφοριακό σύστημα «ΕΡΓΑΝΗ», ρυθμίσεις ασφάλισης μεταπτυχιακών υποτρόφου α΄ κύκλου του ΙΚΥ, παράθεση ή απόσπαση υπαλλήλων ΕΟΠΥΥ, ρυθμίσεις μισθών υπηρεσίας, σύσταση λευκού μητρώου, κ.λπ.», είμαστε σύμφωνοι. Θα ψηφίσουμε υπέρ αυτής της τροπολογίας, που είναι προς το κοινό καλό όλων αυτών των ανθρώπων.
Όσον αφορά την τροπολογία με γενικό αριθμό 2029 και ειδικό αριθμό 285 σχετικά με τους Αξιωματικούς του Λιμενικού Σώματος-ΕΛΑΚΤ και με τις έκτακτες μεταθέσεις του προσωπικού, φυσικά συμφωνούμε και είμαστε θετικοί.
Θα αναφερθώ στην τροπολογία με γενικό αριθμό 2030 και ειδικό αριθμό 286 για τη ρύθμιση θεμάτων πρωτοβάθμιας και δευτεροβάθμιας εκπαίδευσης και θεμάτων εισαγωγής στην τριτοβάθμια εκπαίδευση. Παρ’ όλα αυτά, παραμένει τελικώς το μάθημα της λογοτεχνίας από τα πανελλαδικώς εξεταζόμενα μαθήματα. Επιπλέον, ορίζεται ότι οι κάτοχοι απολυτηρίου ΕΠΑΛ έχουν δικαίωμα συμμετοχής στις πανελλαδικές εξετάσεις σε μεταγενέστερο έτος απ’ αυτό της αποφοίτησής τους, με τους ίδιους όρους και προϋποθέσεις των αποφοίτων των ΓΕΛ. Αυτή η ρύθμιση αποκλείει ουσιαστικά τους αποφοίτους των ΕΠΑΛ από την τριτοβάθμια εκπαίδευση και, φυσικά, δεν μπορούμε να συμφωνήσουμε.
Όσον αφορά την τροπολογία με γενικό αριθμό 2031 και ειδικό αριθμό 287 για τα θέματα της διοικητικής οργάνωσης της μειονοτικής εκπαίδευσης, του εκπαιδευτικού προσωπικού μειονοτικών σχολείων, της λειτουργίας επιστημονικής-παιδαγωγικής υποστήριξης μειονοτικών σχολείων και της ίδρυσης διδασκαλείου εκπαιδευτικών μειονοτικού προγράμματος, θα ήθελα να πω ότι η συγκεκριμένη τροπολογία επιχειρεί την οργάνωση της μειονοτικής εκπαίδευσης και τον εκσυγχρονισμό του θεσμικού πλαισίου που τη διέπει. Η ρύθμιση έρχεται να καλύψει ένα μεγάλο κενό της μειονοτικής εκπαίδευσης και, φυσικά, την επικροτούμε. Επιπλέον, καθορίζεται η διαδικασία εξομοίωσης των αποφοίτων της ΕΠΑΘ με τους πτυχιούχους παιδαγωγικών τμημάτων δημοτικής εκπαίδευσης ΑΕΙ, που θα έχει σαν αποτέλεσμα την αναβάθμιση της μειονοτικής εκπαίδευσης.
Η τροπολογία με γενικό αριθμό 2032 και ειδικό αριθμό 238 μιλά ουσιαστικά για τροποποίηση διατάξεων του Οργανισμού του Υπουργείου Παιδείας και Θρησκευμάτων και για τη ρύθμιση θεμάτων του εν λόγω Υπουργείου. Ορίζονται αυστηρές ποινές στις περιπτώσεις που ασκηθεί ποινική δίωξη σε βάρος εκπαιδευτικού ή υπαλλήλου που υπηρετεί σε σχολείο, για έγκλημα κατά της γενετήσιας ελευθερίας ή οικονομική εκμετάλλευση της γενετήσιας ελευθερίας. Φυσικά, είμαστε θετικοί.
Θα ήθελα να σταθώ στην τροπολογία με γενικό αριθμό 2033 και ειδικό αριθμό 289. Είναι μία τροπολογία που ουσιαστικά προσπαθεί να βάλει τάξη –ουσιαστικά φέρνει αταξία- στα επαγγελματικά λύκεια. Από την ψήφιση του ν. 4186 διατυπώναμε τις εντονότατες αντιρρήσεις μας γι’ αυτό το θέμα. Όμως, το Υπουργείο Παιδείας κώφευε, θέλοντας να υπηρετήσει συμφέροντα. Ο ν. 4186 έχει δομικό λάθος –σας παρακαλώ παρά πολύ να το προσέξετε, είναι το κεφάλαιο Δ΄ άρθρο 17 και εξής- όταν αναφέρεται στη μη τυπική εκπαίδευση. Τέτοιος όρος δεν υπάρχει. Η μαθητεία είναι τρόπος μη τυπικής μάθησης –όχι εκπαίδευσης- και δεν μπορεί να απευθύνεται στους πτυχιούχους αποφοίτους των ΕΠΑΛ. Το τέταρτο έτος έχει νόημα μόνο σαν πρακτική άσκηση των πτυχιούχων των ΕΠΑΛ και, φυσικά, ανήκει ξεκάθαρα στη δευτεροβάθμια εκπαίδευση.
Κύριε Υπουργέ, τι σημαίνει ο όρος «μεταλυκειακός τίτλος σπουδών»; Πρέπει να αλλάξει ο νόμος και όχι να συζητάμε για ανούσιες τροπολογίες. Προϋπόθεση για την ανάπτυξη της μαθητείας είναι να υπάρχουν πολλές και μεγάλες επιχειρήσεις που να προσφέρουν αντίστοιχες θέσεις. Το παραγωγικό μοντέλο της Ελλάδας δεν υποστηρίζει τέτοιας έκτασης επιχειρήματα. Πώς θα εφαρμοστεί, λοιπόν, η μαθητεία σε μαζική κλίμακα; Το μοντέλο που προωθείται από τη Γερμανία είναι ασύμβατο με το παραγωγικό μοντέλο της Ελλάδας. Βασίζεται σε μικρομεσαίες οικογενειακές ή και ατομικές επιχειρήσεις.
Θυμίζουμε ότι εννέα μήνες πριν από την ψήφιση του ν. 4186/2013, στις 10-11-2012 στο Βερολίνο, οι Υπουργοί Παιδείας Ελλάδας, Ισπανίας, Πορτογαλίας, Ιταλίας, Λετονίας και Σλοβακίας συνυπέγραψαν με την Υπουργό Παιδείας της Γερμανίας το «Memorandum on Cooperation in Vocational Education and Training in Europe», στο οποίο προβλέπεται ότι οι γερμανικές επιχειρήσεις θα προσφέρουν «θέσεις μαθητείας» -εντός εισαγωγικών- στους νέους αυτών των χωρών.
Πέρυσι μιλούσαμε για παιδομάζωμα και δεν εισακουστήκαμε. Σήμερα, δυστυχώς, επιβεβαιωνόμαστε. Πουθενά στον κόσμο δεν καταλύθηκε το τυπικό εκπαιδευτικό σύστημα, για να υπάρξει μόνο μη τυπική μάθηση και αυτό για να εξυπηρετήσει συμφέροντα άλλων, έναντι των εθνικών συμφερόντων. Είναι εθνικά εγκληματικό, εκτός από γιατρούς και μηχανικούς, να εξάγουμε στη Γερμανία και τα ίδια μας τα παιδιά, στερώντας από τη χώρα μας την ελπίδα για το μέλλον.  
Τέλος, όσον αφορά την τροπολογία υπ’ αριθμ. 2034/290 «Ρύθμιση θεμάτων τριτοβάθμιας εκπαίδευσης», κύριε Υπουργέ, επιχειρείτε ξανά –ξανά επαναλαμβάνω- για τρίτη φορά, με πλάγιο τρόπο την αναγνώριση των πτυχίων των κολεγίων, χωρίς σαφή και ξεκάθαρη διατύπωση των όρων και των προϋποθέσεων. Επίσης, προσπαθείτε ξανά την αναγνώριση των τίτλων σπουδών ανωτάτης εκπαίδευσης, διεθνών οργανισμών, στους οποίους μετέχει η Ελληνική Δημοκρατία. Για το θέμα αυτό είχαμε κάνει ξανά παρέμβαση, με αποτέλεσμα την απόσυρση της συγκεκριμένης τροπολογίας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κυρία συνάδελφε, ολοκληρώστε.</ChairmanSpeech> 
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Τελειώνω, κύριε Πρόεδρε.
Είχαμε καταγγείλει -χωρίς να πάρουμε ποτέ απάντηση- ότι σε αυτούς τους δύο διεθνείς οργανισμούς συμπεριλαμβάνεται και ο Διεθνής Οργανισμός με τίτλο «Ευρωπαϊκό Κέντρο Δημοσίου Δικαίου» που αποτελεί μετεξέλιξη πρώην ΜΚΟ με αμαρτωλό παρελθόν και ο οποίος διαφήμιζε ταχύρυθμα προγράμματα μεταπτυχιακών σπουδών έναντι 2.000 ευρώ, στις εξαιρετικές, ιδιόκτητες εγκαταστάσεις στο Σούνιο, οι οποίες, όμως, έγιναν με χρήματα του ελληνικού λαού.
Σχετικά με την τροπολογία υπ’ αριθμ. 2040/295 που αφορά την ΕΡΤ ζητούμε να αποσυνδεθεί από τις υπόλοιπες δαπάνες ό,τι αφορά τις μισθοδοσίες των εργαζομένων και απορρίπτουμε την υπόλοιπη.
Εν κατακλείδι, συμπεραίνουμε ότι η συνολική φιλοσοφία διέπεται από μια αδηφάγα και ύπουλη τακτική, η οποία, ειρήσθω εν παρόδω, θα ανακόψει την προώθηση καινοτομιών, θα εισάγει ένα δυσνόητο και πολύπλοκο γραφειοκρατικό σύστημα εξεύρεσης και διαχείρισης πόρων. Ο ερευνητικός ιστός κατακρημνίζεται και διαμορφώνεται ένα ρευστό, ασαφές, ερημωμένο και ευκαιριακό ερευνητικό τοπίο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κυρία συνάδελφε, ολοκληρώστε!</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Δεν περιλαμβάνεται καμμία δέσμευση για κρατικά κονδύλια, παρά μόνο προβλέπεται μια ασαφής κάλυψη ανελαστικών δαπανών από ανταγωνιστικά ερευνητικά προγράμματα, με ιδιαίτερη έμφαση στην αυτοτέλεια της οικονομίας μέσω αξιοποίησης πόρων και όχι δημόσιας χρηματοδότησης. 
Είμαστε κάθετα αντίθετοι σε ένα νομοσχέδιο με αντισυνταγματικό πνεύμα, που δεν συμμορφώνεται με το ευρωπαϊκό πλαίσιο και που καταστρατηγεί συνταγματικές πρόνοιες και θεμελιώδεις αξίες, όπως είναι τα εργασιακά δικαιώματα. 
Η ερευνητική και τεχνολογική πρόοδος μπορεί να επέλθει μέσω θετικής εκμετάλλευσης ερευνητικών αποτελεσμάτων, τα οποία θα χρησιμοποιηθούν  προς όφελος της κοινωνίας. 
Προσδοκούμε στην ψήφιση ενός νέου νομοσχεδίου, συμμορφούμενου με τις εθνικές και ευρωπαϊκές επιστημονικές και κοινωνικές ανάγκες.
Σας ευχαριστώ για την ανοχή.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο ειδικός αγορητής του Λαϊκού Συνδέσμου-Χρυσή Αυγή, συνάδελφος, κ. Αντώνιος Γρέγος, για οκτώ λεπτά με την ίδια ανοχή.</ChairmanSpeech>
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Ευχαριστώ, κύριε Πρόεδρε.
Αναφερθήκαμε και χθες εκτενώς στο νομοσχέδιο και πλέξαμε το εγκώμιο των Ελλήνων επιστημόνων και ερευνητών. Βεβαίως, στην πολιτική ζωή δεν βλέπουμε κάποια φωτεινά μυαλά να καθοδηγούν τη χώρα. Τώρα, βέβαια, θα μου πείτε, υπήρξε Πρωθυπουργός στην Ελλάδα που προσπάθησε να βάλει την αλυσίδα του ποδηλάτου εν κινήσει ή να φυτέψει κάποιο φυτό μαζί με τη γλάστρα. Τέλος πάντων, τα φωτεινά μυαλά τα θέλουμε και στην πολιτική ζωή. 
Στη σημερινή συζήτηση θα ήθελα να αναφερθώ στις τροπολογίες που έχουν κατατεθεί στο νομοσχέδιο που συζητάμε. 
Κατ’ αρχάς, η τροπολογία με αριθμό 2030/286 αφορά θέματα διάρθρωσης των εκπαιδευτικών προγραμμάτων του γενικού λυκείου, αλλά και θέματα εισαγωγής στην τριτοβάθμια εκπαίδευση. Τέτοιες αλλαγές δεν μπορούν να γίνουν με τροπολογία που θα έρθει και θα κωλύσει σε αυτό το νομοσχέδιο, παρά είναι σημαντικά ζητήματα για να έχουμε αλλαγές με αυτό τον τρόπο. 
Πιστεύουμε πως για οποιαδήποτε αλλαγή στο πρόγραμμα του γενικού λυκείου, καθώς και στη διαδικασία εισαγωγής στην τριτοβάθμια εκπαίδευση, πρέπει να ακολουθηθεί μια πιο σοβαρή διαδικασία. Πρέπει να προηγηθεί ο απαραίτητος παιδαγωγικός και επιστημονικός διάλογος με τους επιστημονικούς φορείς και με το Ινστιτούτο Εκπαιδευτικής Πολιτικής και οι όποιες αλλαγές προστεθούν θα πρέπει να κατατεθούν με ένα ξεχωριστό νομοσχέδιο.
Αυτές οι αλλαγές που ενσωματώνει η τροπολογία μπορεί να φαίνονται μικρές, αλλά είναι –το λιγότερο- λάθος να μην έχει υπολογιστεί πρώτα κατά πόσο αυτές οι αλλαγές έχουν βαριές συνέπειες στην εκπαίδευση των μαθητών στις απομακρυσμένες σχολικές μονάδες, όπου θα είναι αδύνατη η λειτουργία όλων των πεδίων, υποβάλλοντας σε νέα έξοδα τις οικογένειες, που ασφυκτιούν υπό το βάρος της οικονομικής κρίσης. Γι’ αυτό τον λόγο την καταψηφίζουμε. 
Η τροπολογία με αριθμό 2033/289 ρυθμίζει θέματα διαδικαστικού χαρακτήρα, πέραν των διατάξεων που αφορούν την εφαρμογή του θεσμού της μαθητείας, στις οποίες θα ήθελα να σταθώ. 
Με την τροπολογία αυτή, η λεγόμενη τάξη μαθητείας δεν ανήκει πλέον στο τυπικό εκπαιδευτικό σύστημα, δηλαδή στο σύστημα πρωτοβάθμιας, δευτεροβάθμιας και τριτοβάθμιας εκπαίδευσης. Χαρακτηρίζεται ως μεταδευτεροβάθμια, δηλαδή θα προετοιμάζει τους ενδιαφερόμενους για εισαγωγή στην τριτοβάθμια εκπαίδευση ή για άμεση είσοδο στην αγορά εργασίας, χωρίς όμως να οδηγεί σε τίτλο σπουδών τριτοβάθμιας εκπαίδευσης. 
Βλέπουμε να ορίζεται ο θεσμός της μαθητείας ως ένα ευκαιριακό μέσο μείωσης της ανεργίας, χωρίς όμως να εξασφαλίζει αξιοπρεπές επίπεδο σπουδών στους ενδιαφερόμενους σπουδαστές. 
Είναι χαρακτηριστικό, επίσης, ότι με άλλη διάταξη προστίθεται η τράπεζα θεμάτων και στην τάξη μαθητείας. Όλοι γνωρίζουν τις θλιβερές συνέπειες από την εφαρμογή της τράπεζας θεμάτων στη γενική εκπαίδευση, οπότε μόνο άτυχη θα μπορούσε να χαρακτηριστεί η ένταξη στην τάξη μαθητείας. Και φυσικά, την καταψηφίζουμε. 
Η τροπολογία υπ’ αριθμ. 1998/258 ρυθμίζει τυπικά θέματα σε σχέση με την Εκκλησία της Κρήτης. Είναι απορίας άξιο γιατί έρχεται μία τέτοια τροπολογία τώρα, από τη στιγμή που πριν από λίγες εβδομάδες ψηφίστηκε το περιβόητο νομοσχέδιο για τις θρησκευτικές κοινότητες, στο οποίο γινόταν εκτεταμένη αναφορά σε ζητήματα που αφορούν την Εκκλησία της Κρήτης. Δεν προκύπτει από πουθενά η αναγκαιότητα των αλλαγών που προτείνονται και η ίδια η τροπολογία είναι λακωνική στη διατύπωση. Πιστεύουμε ότι τέτοιες αλλαγές δεν μπορούν να γίνονται στο πόδι, με τροπολογία σε άσχετο νομοσχέδιο. Να τεθούν οι αλλαγές αυτές σε διαβούλευση, να έρθει ως ξεχωριστό νομοσχέδιο και να δούμε στην ουσία εάν χρειάζονται οι όποιες αλλαγές στο πλαίσιο που διέπει τη λειτουργία και το νομικό καθεστώς της Εκκλησίας της Κρήτης. Θα ψηφίσουμε «παρών» στη συγκεκριμένη τροπολογία.
Η τροπολογία υπ’ αριθμ. 2034/290 εμπεριέχει πολλές άσχετες μεταξύ τους διατάξεις και ρυθμίσεις. Εγώ, όμως, θα σταθώ στη ρύθμιση του άρθρου 2 της τροπολογίας, με το οποίο αναγνωρίζονται επαγγελματικά δικαιώματα ΑΕΙ στους αποφοίτους των κολλεγίων. 
Για εμάς κάτι τέτοιο είναι απαράδεκτο, αφού η Κυβέρνηση με επιχείρημα την ισότιμη διαδικασία αναγνώρισης των πτυχίων που απονέμονται σε όλο το φάσμα της μεταλυκειακής εκπαίδευσης, έρχεται να αναβαθμίσει τα γνωστά κολλέγια και να τα κάνει ισότιμα με τα δημόσια ΑΕΙ. Έχουμε επί της ουσίας την παραβίαση του άρθρου 16 του Συντάγματος και την έμμεση εγκαθίδρυση της ιδιωτικής ανώτατης εκπαίδευσης, κάτι που είναι σκανδαλώδες. 
Αυτό σε πρακτικό επίπεδο σημαίνει ότι όλα τα ιδιωτικά κολλέγια στη χώρα μας θα παρέχουν στους σπουδαστές τους πτυχία, όχι απλά με πλήρως αναγνωρισμένα επαγγελματικά δικαιώματα, αλλά και ισότιμα με αυτά που χορηγούν τα ελληνικά πανεπιστήμια. Παραβλέποντας τα υπόλοιπα άρθρα της εν λόγω τροπολογίας, μπροστά στη μεγάλη σημασία αυτής της ρύθμισης καταψηφίζουμε στο σύνολο την τροπολογία αυτή. 
Η τροπολογία υπ’ αριθμ. 2028/284 αποτελεί προϊόν συρραφής διατάξεων άσχετων μεταξύ τους, σημαντικών και λιγότερων σημαντικών. Περιέχει κάποιες διατάξεις που είναι θετικές, όπως αυτή που αλλάζει το άρθρο 656 του Αστικού Κώδικα, έτσι ώστε οι οφειλόμενοι μισθοί σε υπερημερία εργοδότη να υπόκεινται εφεξής σε ασφαλιστικές εισφορές. Επειδή η μορφή της τροπολογίας δεν επιτρέπει την κατ’ άρθρον ψήφιση, θα δηλώσουμε «παρών» και σε αυτή την τροπολογία.
Η τροπολογία υπ’ αριθμ. 2029/285 είναι θετική. Κατά την άποψή μας, θα πρέπει να περιλαμβανόταν σε ένα σχέδιο νόμου αποκλειστικά και μόνο για το Λιμενικό Σώμα. Σε κάθε περίπτωση, επιχειρεί να δώσει λύση στην ενδεχόμενη αποχώρηση από το Σώμα Αξιωματικών μέχρι τον βαθμό του πλοιάρχου, οι οποίοι συμπληρώνουν τριάντα πέντε χρόνια υπηρεσίας μέχρι τις 31-12-2014, εφόσον οι ίδιοι το επιθυμούν. 
Ρυθμίζει, επίσης, θέματα έκτακτων μεταθέσεων, προκειμένου να ενισχυθεί η οργανική δύναμη οριζόμενων λιμενικών αρχών, κάτω από ορισμένες προϋποθέσεις. Θεωρούμε ότι λύνει πρακτικά ζητήματα, εφόσον λαμβάνονται υπόψη και οι ιδιαιτερότητες του Λιμενικού Σώματος, αλλά και οι ανάγκες των στελεχών του. Από τη στιγμή που το περιεχόμενο αποτέλεσε και αίτημα των ίδιων των στελεχών του Λιμενικού Σώματος, φυσικά και θα τη στηρίξουμε. 
Σε σχέση τώρα με την τροπολογία υπ’ αριθμ. 2032/288 θέλω να πω ότι σαφώς όσοι ασκούν το λειτούργημα του εκπαιδευτικού πρέπει να είναι υποδειγματικοί σε όλα, δεδομένου ότι πρόκειται για εκείνους που εκπαιδεύουν και πλάθουν τις προσωπικότητες των Ελλήνων. Σίγουρα πρέπει να υφίστανται πειθαρχικές και διοικητικές κυρώσεις -πέρα από τις ποινικές, που θα πρέπει να είναι αυστηρότατες- όσοι εκπαιδευτικοί εμπλέκονται σε εγκλήματα σχετικά με τη γενετήσια ελευθερία και την οικονομική εκμετάλλευση της γενετήσιας ελευθερίας. Είναι κάτι που βρίσκει σύμφωνη τη συντριπτική πλειοψηφία των Ελλήνων πολιτών και φυσικά, βρίσκει και εμάς απόλυτα σύμφωνους. Γιατί ξέρουμε πάρα πολύ καλά τι συμβαίνει σχετικά με τις κυρώσεις των εκπαιδευτικών, όταν κάποιες υποθέσεις πειθαρχικών παραπτωμάτων φθάνουν στα υπηρεσιακά και πειθαρχικά συμβούλια, όπου ακόμα και εκεί εμπλέκονται τα κόμματα. 
	Όμως, θα πρέπει να ληφθούν υπ’ όψιν δύο παράμετροι: Πρώτον, να μην φθάσουμε σε καταστρατήγηση του τεκμηρίου της αθωότητας, όπως στην περίπτωση της Χρυσής Αυγής, δεδομένου του ότι μπορεί, με την άσκηση και μόνο της ποινικής δίωξης για τα συγκεκριμένα εγκλήματα, να σπιλωθούν πρόσωπα και καταστάσεις. Δεν αποκλείεται η περίπτωση, δηλαδή, εκπαιδευτικοί που για τον α΄ ή β΄ λόγο δεν είναι αρεστοί, να βρεθούν κατηγορούμενοι για κάτι το οποίο δεν έχουν κάνει. Άρα, θα πρέπει να υπάρξει ένας συγκεκριμένος χειρισμός όσον αφορά τον εκπαιδευτικό, ο οποίος δεν έχει κριθεί ακόμη από τη δικαιοσύνη. 
Δεύτερον, επειδή κάποτε έπρεπε να υπάρξει αμετάκλητη απόφαση για τη λήψη των πειθαρχικών μέτρων, ενώ τώρα αρκεί και μόνο η άσκηση ποινικής δίωξης, καλό θα είναι η διαδικασία της εκδίκασης μίας τόσο σοβαρής υπόθεσης να γίνεται, όχι μόνο με περισσή υπευθυνότητα, αλλά και με ταχύτητα, ώστε να κριθεί ποινικά ο εκπαιδευτικός και να μην υπάρχουν χρονοτριβές. Εφόσον κριθεί ένοχος σε όλους τους βαθμούς, εννοείται να εκπίπτει αυτοδικαίως από τη θέση του και φυσικά θα στηρίξουμε την τροπολογία αυτή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ας προχωρήσουμε τώρα στην τροπολογία με αριθμό 2040 που αφορά την περιβόητη ΝΕΡΙΤ. Η τροπολογία αυτή αποτελεί μία ακόμα σελίδα στο σκάνδαλο που έχει τον τίτλο: κλείσιμο ΕΡΤ και λειτουργία ΝΕΡΙΤ. Άλλα 33 εκατομμύρια ευρώ σπατάλη από τον κόπο και τον ιδρώτα των Ελληνίδων και Ελλήνων.
Η ΝΕΡΙΤ είναι μία από τις μεγαλύτερες αποτυχίες αυτής της Κυβέρνησης. Είναι φοβικό και πλήρως ελεγχόμενο από το Μαξίμου τηλεοπτικό σχήμα, που αποκλείει την τρίτη πολιτική δύναμη της χώρας, τη Χρυσή Αυγή. Εκατοντάδες χιλιάδες υποστηρικτές της Χρυσής Αυγής πληρώνουν για τη ΝΕΡΙΤ υποχρεωτικά, για να βλέπουν να συκοφαντείται ένα κίνημα, το οποίο στηρίζουν και ψηφίζουν. Φυσικά την καταψηφίζουμε. 
Τελευταία θα σχολιάσω την τροπολογία με αριθμό 2046 του Υπουργείου Δικαιοσύνης. Αφορμή της τροπολογίας είναι το συμβάν στο Μικρολίμανο, όπου ένας αλλοδαπός έκανε την περιοχή πραγματικά «Άγρια Δύση» ανοίγοντας πυρ με πολεμικό όπλο, τραυματίζοντας δεκάδες άτομα. Ελπίζουμε, αυτό το δίποδο κτήνος σύντομα να συλληφθεί και να πληρώσει. Αφού για μέρες ψάχναμε αν μπορούν να δημοσιευθούν τα στοιχεία και το πρόσωπο του εν λόγω εγκληματία Αλβανού, έρχεται μία διάταξη σε αυτήν την τροπολογία για να δώσει μία πιο μόνιμη λύση. Όμως, περιέχει και διάταξη που ο Υπουργός Δικαιοσύνης τροποποιεί διατάξεις του Κώδικα Οργανισμού Δικαστηρίων και Κατάστασης Δικαστικών Λειτουργιών. Έχουμε ακόμα μία παρέμβαση του κ. Αθανασίου στη δικαιοσύνη, αυτήν τη φορά τουλάχιστον θεσμική. Ευτυχώς έχουν αρχίσει να αντιδρούν οι έντιμοι Έλληνες δικαστές και πιστεύω πως θα αντιδράσουν και σε αυτό. 
Θα ήθελα να κάνω ένα τελευταίο σχόλιο. Δυστυχώς, εμείς οι Έλληνες, οι Αρχαίοι Έλληνες, ο ελληνικός λαός και τα «φωτεινά μυαλά» που ανέφερα και χθες, ήμασταν εμείς που δημιουργήσαμε τις επιστήμες, όπως η φυσική, τα μαθηματικά. Οι απόγονοι αυτών που σήμερα θέλουν να μας αρπάξουν την περιουσία, την εποχή εκείνη ήταν ακόμα στα δέντρα. Δεν ξέρω αν αυτό ακούγεται σε κάποιους ρατσιστικό, όμως έτσι είναι. Κορυφαίοι επιστήμονες που στελεχώνουν το Λαϊκό Σύνδεσμο-Χρυσή Αυγή, αλλά κι εμείς που φοιτήσαμε σε ανώτερα και ανώτατα ιδρύματα της χώρας και φυσικά, στο μεγάλο σχολείο της ζωής, έχουμε συντάξει ένα πλήρες εθνικό σχέδιο που αφορά στην παιδεία, τη λύση στα προβλήματα που βαρύνουν τους μαθητές, τους φοιτητές, το επιστημονικό προσωπικό, τους εργαζόμενους και τους γονείς.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.
Τον λόγο έχει η ειδική αγορήτρια της Δημοκρατικής Αριστεράς, κ. Ρεπούση για οκτώ λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε.
Θα ήθελα να ξεκινήσω με ένα σχόλιο. Δεν γνωρίζουμε ακόμα ποιες τροπολογίες Βουλευτών έχει κάνει αποδεκτές ο Υπουργός. Μας υποσχέθηκε στη χθεσινή συνεδρίαση ότι η σημερινή συνεδρίαση θα ξεκινήσει με αυτό.</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Έρχεται σε λίγο.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ναι, αλλά δεν είναι δυνατόν να μιλάμε οι εισηγητές των κομμάτων και να μην γνωρίζουμε ποιες τροπολογίες έχει δεχθεί το Υπουργείο και ποιες όχι.</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Έχετε δίκιο.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Δεν ξέρω, το Προεδρείο πρέπει να το προβλέψει. Πώς θα τοποθετηθούμε σε όλες αυτές τις τροπολογίες, οι οποίες είναι περίπου σαράντα; Άρα, θα πρέπει να προβλέψετε στη διαδικασία κάτι, για να μπορέσουμε να σχολιάσουμε και να τοποθετηθούμε για τις τροπολογίες που κάνει αποδεκτές ο Υπουργός.
Θα προχωρήσω στο σχέδιο νόμου για την έρευνα και θα αναφερθώ και σε κάποιες από τις τροπολογίες που είναι υπουργικές και έχει καταθέσει ο Υπουργός. Επί της αρχής είπαμε ότι κατά την άποψή μας το σχέδιο νόμου του Υπουργείου Παιδείας δεν αποτελεί θεσμική βελτίωση της υφιστάμενης κατάστασης, αλλά αποσυναρμολογεί τον καταστατικό χάρτη και την ακαδημαϊκότητα του σύγχρονου ερευνητικού συστήματος της χώρας. Γι’ αυτόν τον λόγο εμείς καταψηφίζουμε επί της αρχής το σχέδιο νόμου.
Κατά την άποψή μας, η χώρα έχει ανάγκη από στοχευμένες παρεμβάσεις, οι οποίες επιλύουν συγκεκριμένα προβλήματα και δημιουργούν ευνοϊκό έδαφος για την ανάπτυξη της αριστείας, την ενίσχυση της αλληλεπίδρασης των ερευνητικών κέντρων με τα πανεπιστήμια και την ενίσχυση της καινοτομικής επιχειρηματικότητας. Το σχέδιο νόμου, εάν και εισάγει ορισμένες θετικές ρυθμίσεις, για παράδειγμα το εικοσάωρο λαμβάνοντας υπόψη τη φύση της ερευνητικής εργασίας, δεν κινείται συνολικά προς αυτήν την κατεύθυνση, αλλά κατατίθεται με τη φιλοδοξία μιας συνολικής επαναθεμελίωσης του ερευνητικού συστήματος, χωρίς να έχει τα δομικά στοιχεία μιας μεταρρύθμισης, η οποία βλέπει προς το μέλλον. Τουναντίον, διαθέτει πάρα πολλά χαρακτηριστικά αρνητικά μιας αντιμεταρρύθμισης. 
Είπαμε και χθες στην ομιλία μας ότι δεν επιλύει, κοιτάζοντας προς το μέλλον, τα ζητήματα της αναδιοργάνωσης του ερευνητικού ιστού με ενιαία εποπτεία της ενοποίησης του χώρου τριτοβάθμιας εκπαίδευσης και έρευνας κ.λπ.. 
Η προηγούμενη προσπάθεια της Νέας Δημοκρατίας να επιχειρήσει μια αντίστοιχη συνολική θεσμική αναδιοργάνωση του ερευνητικού συστήματος, όπως αυτή που κωδικοποιείται με το ν.3653/2008 έμεινε στα χαρτιά ως ο νόμος ο οποίος ουδέποτε εφαρμόστηκε. Και αυτό γιατί η δυναμική του σημερινού ελληνικού ερευνητικού συστήματος ως τμήμα του υπό διαμόρφωση ενιαίου ευρωπαϊκού ερευνητικού χώρου μπορεί να ενισχυθεί μόνο με προωθητικές βελτιώσεις του ν. 1514/1984 και όχι μέσα από τη κατεδάφισή του. 
Όπως καταδεικνύεται και με την επιστολή της Ένωσης Ελλήνων Ερευνητών, η Νέα Δημοκρατία δεν φαίνεται να αποδέχεται ότι η έρευνα είναι κοινωνικό αγαθό για το οποίο την κύρια ευθύνη ανάπτυξης και προαγωγής έχει η πολιτεία. 
Περνάμε σε συγκεκριμένες παρατηρήσεις στα άρθρα. Κάποια από αυτά προλάβαμε και τα είπαμε στην αντίστοιχη Επιτροπή Μορφωτικών Υποθέσεων. Σας είπαμε, κύριε Γενικέ, ότι στο άρθρο 2 παράγραφος 25 είναι προβληματικός ο ορισμός του δημόσιου ερευνητικού συστήματος, διότι αφαιρεί κάθε έννοια εξυπηρέτησης του δημόσιου συμφέροντος. 
Όπως γνωρίζουμε, το ερευνητικό σύστημα της χώρας αναπτύσσεται με την διφυή μορφή των νομικών προσώπων δημοσίου δικαίου και νομικών προσώπων ιδιωτικού δικαίου. Θα πρέπει, όμως και στα νομικά πρόσωπα δημοσίου δικαίου και στα νομικά πρόσωπα ιδιωτικού δικαίου να ορίζεται σαφώς η έννοια της εξυπηρέτησης του δημοσίου συμφέροντος. 
Επίσης, ο νομοθέτης δεν φαίνεται να αποδέχεται την άποψη ότι ο πρωταρχικός ρόλος των δημόσιων ερευνητικών κέντρων είναι η προαγωγή της έρευνας και της παραγωγής νέας γνώσης και όχι οι εμπορικές δραστηριότητες, όπως αυτές περιγράφονται στο κείμενο με το άρθρο 1 παράγραφος 1ζ. 
Ξαναλέμε ότι είναι άλλο πράγμα η παροχή υπηρεσιών σε τεχνολογικά ζητήματα προωθημένης τεχνογνωσίας, τα οποία δεν διαθέτει ο ιδιωτικός τομέας και είναι άλλο πράγμα η μετατροπή των δημόσιων ερευνητικών κέντρων σε φορείς εμπορικών δραστηριοτήτων, συναγωνιστικών ή ανταγωνιστικών του ιδιωτικού τομέα. Είπαμε και χθες ότι εμείς πιστεύουμε στις συμπράξεις αμοιβαίου συμφέροντος, στο συμπληρωματικό ρόλο του δημόσιου και ιδιωτικού τομέα και όχι στην αναπλήρωση του δημόσιου από τον ιδιωτικό και τούμπαλιν. 
Αλλάξατε –και σωστά- τα ζητήματα που αφορούν τη σύσταση, τροποποίηση, κατάργηση ερευνητικών οργανισμών. Τα περάσατε στην ευθύνη του Υπουργού. Έχετε διορθώσει και το συγκεκριμένο άρθρο. Έχουν γίνει πολλές διορθώσεις και προσπαθούμε να τις παρακολουθήσουμε. 
Επειδή θέλουμε να λέμε και τα θετικά, θεωρούμε ότι οι επιστημονικοί σύνδεσμοι των Υπουργείων και τα περιφερειακά επιστημονικά συμβούλια είναι θετικές ρυθμίσεις του σχεδίου. 
Με το άρθρο 11 παράγραφος 1 υποβαθμίζεται ο ρόλος του Επιστημονικού Συμβουλίου Έρευνας από συμβουλευτικό όργανο της πολιτείας που ήταν, σε συμβουλευτικό όργανο της Γενικής Γραμματείας Έρευνας και Τεχνολογίας, της ΓΓΕΤ. 
Άλλαξε σήμερα το πρωί αυτό. 
Λοιπόν, ορθά το σχέδιο νόμου -άρθρο 15 παράγραφος 1- προβλέπει τη συμμετοχή των συνεργαζόμενων καθηγητών ΑΕΙ στην εσωτερική δημοκρατική ζωή των ερευνητικών κέντρων. Πρέπει να υπάρξει συμμετρία και να καθιερωθεί αντίστοιχη συμμετοχή των επισκεπτών ερευνητών στην εσωτερική ζωή των ΑΕΙ.
Εμείς, ως Δημοκρατική Αριστερά, είμαστε σταθερά υπέρ της ενοποίησης των δύο χώρων -τριτοβάθμιας εκπαίδευσης και έρευνας- και δεν θέλουμε τη διαιώνιση των ασυμμετριών που υπάρχουν ανάμεσα στον ένα χώρο και στον άλλο. Θα πρέπει οι δύο αυτοί χώροι να επικοινωνούν με αντίστοιχα δικαιώματα. Αυτή είναι η μία ασυμμετρία που παρουσιάζεται στο νόμο. Η άλλη, αφορά το θέμα της επιλογής του διευθυντή του ινστιτούτου. 
Δεν είναι δυνατόν, κύριε Γενικέ και κύριοι Υπουργοί, οι ερευνητές οι οποίοι στην πραγματικότητα υφίστανται τις συνέπειες της επιλογής του διευθυντή του ινστιτούτου να μην έχουν λόγο για την επιλογή αυτή. Σας παρακαλούμε πάρα πολύ να το δείτε αυτό. 
Επίσης, η θητεία των διευθυντών των ερευνητικών κέντρων και ινστιτούτων πρέπει είναι καθορισμένη χρονικά και να μην παρατείνεται επ’ αόριστον. Βάλατε το διάστημα των έξι μηνών και αυτό είναι θετικό. Μπορείτε να το κάνετε όμως και τρεις μήνες, ώστε να μην έχουμε αυτές τις παρατάσεις, οι οποίες είναι και χωρίς αιτιολόγηση.
Αλλάξατε το ζήτημα των ερευνητών και του εργασιακού καθεστώτος, των εργασιακών σχέσεων των εργαζομένων στα ερευνητικά κέντρα και αυτό είναι θετικό. Σας είπαμε ότι συμφωνούμε με τη ρύθμιση των είκοσι ωρών την εβδομάδα, γιατί στην ουσία λαμβάνει υπόψη το χαρακτήρα της ερευνητικής δραστηριότητας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα άλλα δύο λεπτά. 
Προβληματική είναι η παράγραφος 3 του άρθρου 18, η οποία ορίζει τα προσόντα των ειδικών λειτουργικών επιστημόνων. Η φιλοσοφία του ν. 1514/1985 αφορούσε την πρόσληψη υψηλής ειδίκευσης τεχνικών και μηχανικών για την υποστήριξη των εργαστηρίων. Το σχέδιο ορίζει αυτούς τους ειδικούς λειτουργικούς επιστήμονες με αντιστοιχία –κατ’ ουσίαν- προσόντα με αυτά των ερευνητών, δημιουργώντας συγχύσεις. Ίσως μια καλή λύση θα ήταν η διατήρηση των χαρακτηριστικών, έτσι όπως αυτά έχουν οριστεί στο ν. 1514/1985. 
Το είπαμε και χθες, όπως το είπαμε και στην Επιτροπή Μορφωτικών Υποθέσεων, ότι κατά την άποψή μας, κατά την άποψη δηλαδή της Δημοκρατικής Αριστεράς, είναι προβληματικό το άρθρο 20 παράγραφος 1, που αφορά το ρόλο του δημόσιου ερευνητικού οργανισμού. Η απευθείας εμπορική αξιοποίηση των έργων διανοητικής ιδιοκτησίας, όπως ορίζεται στο άρθρο 21 παράγραφος 1α, δεν μπορεί να αποτελεί σκοπό των ερευνητικών κέντρων. Ο ρόλος τους είναι η διάχυση της γνώσης διαμέσου της ενίσχυσης νέων ερευνητών, ώστε να αναπτύξουν καινοτόμες επιχειρήσεις και να αξιοποιήσουν τα ερευνητικά αποτελέσματα. Οι δημόσιοι, πάλι, από μόνοι τους λειτουργοί, οι ερευνητές που υπηρετούν το δημόσιο ερευνητικό σύστημα, δεν μπορούν να είναι και να αντιμετωπίζονται ως επιχειρηματίες. 
Θα ήθελα στο ένα λεπτό που μου μένει να αναφερθώ στις τροπολογίες. Θα αναφερθώ σε πέντε από αυτές, γιατί είναι πάρα πολλές. Ελπίζουμε στη δευτερολογία μας να έχουμε τον απαραίτητο χρόνο.
Λέτε «Χημεία ή Πληροφορική». Κύριοι Υπουργοί, πέρυσι η Βουλή αφιέρωσε μεγάλο μέρος του χρόνου που αφορούσε το νέο λύκειο στο να συζητήσει το πρόβλημα αυτό. Κι έρχεστε τώρα εσείς μετά από ένα χρόνο, όταν δεν έχει καν λειτουργήσει το σύστημα και χωρίς επαρκή αιτιολογία, κι αλλάζετε πάλι τα εξεταζόμενα μαθήματα -κατά την άποψή μας- υποκύπτοντας σε πιέσεις των διαφόρων lobby γύρω από την εκπαίδευση, χωρίς να έχετε εξηγήσει γιατί κάνετε αυτήν την επαναφορά.
Κατά την άποψή μας, η Χημεία είναι βασική επιστήμη που διδάσκεται και πρέπει να συνεχίσει να διδάσκεται στο λύκειο και πρέπει να αποτελεί εξεταζόμενο πανελλαδικά μάθημα για την εισαγωγή στη τριτοβάθμια εκπαίδευση.
Η πληροφορική είναι, επίσης, επιστήμη. Ωστόσο, όλες οι έρευνες δείχνουν ότι η αξιοποίηση της πληροφορικής στη δευτεροβάθμια εκπαίδευση έρχεται μέσα από τις οριζόντιες χρήσεις, όπως λέγονται, και όχι μέσα από την κάθετη χρήση, δηλαδή τη μάθηση στην επιστήμη της πληροφορικής. Αυτό είναι αντικείμενο της τριτοβάθμιας εκπαίδευσης. 
Η πληροφορική, λοιπόν, πρέπει να είναι εξεταζόμενο μάθημα μόνο για τα Τμήματα Πληροφορικής αν θέλετε. Αφήστε όλα τα άλλα, ότι θα έρθει η ΑΔΙΠ να σας προτείνει κάθε χρόνο, χωρίς να ξέρουν οι μαθητές και οι οικογένειές τους ποιο τελικά θα είναι εξεταζόμενο μάθημα ή όχι. Αφήστε την παλιά ρύθμιση, αν θέλετε τη διορθώνετε βάζοντας την πληροφορική στα τμήματα αποκλειστικά της Πληροφορικής και να δείτε πώς αυτό θα λειτουργήσει.
Σ’ ό,τι αφορά την εκπαίδευση της μειονότητας, η ρύθμιση που φέρνετε είναι θετική. Tο είπαμε και στην Επιτροπή των Μορφωτικών Υποθέσεων. Θα πρέπει κάποια στιγμή να τελειώσει αυτό το διπλό σύστημα και να ενταχθεί αυτό που λέμε εκπαίδευση της μειονότητας στο εκπαιδευτικό σύστημα της χώρας. Προσέξτε, όμως, τι κάνετε. Το κάνετε με έναν τρόπο που διαιωνίζετε τις διακρίσεις. Δηλαδή, για τους αποφοίτους των παιδαγωγικών τμημάτων που είναι μουσουλμανικής θρησκείας και γνωρίζουν την τουρκική γλώσσα παράλληλα με την ελληνική, γι’ αυτούς οι οποίοι προορίζονται για το μειονοτικό τουρκόφωνο πρόγραμμα των μειονοτικών σχολείων επιμηκύνετε τη διάρκεια των σπουδών τους και δεν ορίζετε και το χρόνο. Για ποιο λόγο;
Δεν μπορούμε να έχουμε δύο μέτρα και σταθμά. Υπάρχουν απόφοιτοι των παιδαγωγικών τμημάτων τετραετούς φοίτησης που προορίζονται για τα σχολεία της χώρας. Ωραία. Σε αυτούς να εισαχθούν και οι μουσουλμάνοι φοιτητές. Γιατί αυτοί πρέπει να κάνουν άλλα δύο χρόνια ή άλλον ένα χρόνο για να αποκτήσουν το δικαίωμα διορισμού τους στο τουρκόφωνο μειονοτικό πρόγραμμα των μειονοτικών σχολείων;
Η πρόταση μας είναι η εξής. Ακούστε την. Κατ’ αρχάς, οι φοιτητές των παιδαγωγικών τμημάτων θα πρέπει και αυτοί να έχουν δικαίωμα διορισμού στα μειονοτικά σχολεία στο ελληνόγλωσσο πρόγραμμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Γιατί να μπορούν να διορίζονται σε ένα ελληνικό δημοτικό σχολείο και να μην μπορούν να διδάσκουν τα παιδιά που αποφοιτούν από τα παιδαγωγικά τμήματα στο ελληνόγλωσσο πρόγραμμα των μειονοτικών σχολείων;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία Ρεπούση.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Φτιάξτε ενιαίες ρυθμίσεις για τους αποφοίτους των παιδαγωγικών τμημάτων και αν θέλετε να περιφρουρήσετε το τουρκόφωνο μειονοτικό πρόγραμμα των μειονοτικών σχολείων, στους πολίτες που έχουν μουσουλμανική θρησκεία, βάλτε τον όρο της γνώσης της τουρκικής γλώσσας. Δεν μπορεί, όμως, οι άνθρωποι αυτοί να εκπαιδεύονται για άλλα δύο χρόνια. Για ποιο λόγο; Τι να μάθουν που δεν το έμαθαν…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Ρεπούση, σας παρακαλώ.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Λοιπόν, η πιστοποίηση της γλωσσομάθειας που επιχειρείται είναι, επίσης, προβληματική. Δεν μπορείτε να έχετε σε ομηρία όλους τους ιδιωτικούς οργανισμούς που δίνουν πιστοποίηση γλωσσομάθειας και να εισάγετε νέα κριτήρια. Φτιάξτε τα κριτήρια. Αυτή είναι πιστοποιημένη και από διεθνείς οργανισμούς. Γιατί κάθε φορά τους βάζετε σε αυτήν την ταλαιπωρία;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Σε ό,τι αφορά τους ιδιωτικούς εκπαιδευτικούς και τελειώνω…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Ρεπούση, σας παρακαλώ πολύ. Κοιτάξτε λίγο το ρολόι. Στα δεκαπέντε λεπτά πήγε ο χρόνος σας.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Έχετε απόλυτο δίκιο. Ζητώ συγγνώμη. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει η συνάδελφος, ειδική αγορήτρια του Κομμουνιστικού Κόμματος Ελλάδας, κ. Διαμάντω Μανωλάκου, για οκτώ λεπτά με τη γνωστή ανοχή.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Μέσα και από τα άρθρα υλοποιείται η προσαρμογή και εναρμόνιση του ερευνητικού ιστού της χώρας και της ερευνητικής πολιτικής στο ευρωενωσιακό πρόγραμμα μαμούθ «Horizon 2020» ενισχύοντας την εμπορευματοποίηση, προσαρμόζοντας και τις εργασιακές σχέσεις των ερευνητών, παρά τις τροπολογίες, δηλαδή, τσάκισμα των εργαζομένων και σε αυτόν τον τομέα και βέβαια, δεν ξεχνάτε την ενίσχυση των ερευνητικών προγραμμάτων του ΝΑΤΟ.
Ήδη, θα έλεγα ότι οι τροπολογίες που φέρατε είναι χάρη στον αγώνα των ερευνητών με τις μαζικές κινητοποιήσεις τους. Έφεραν κάποιο αποτέλεσμα να προστατέψουν τουλάχιστον τη δουλειά τους όπως είναι σήμερα, να μην βρεθούν στο δρόμο.
Γι’ αυτό κανένας αγώνας δεν πάει χαμένος. Όμως να επαγρυπνούν γιατί η εμπορευματοποίηση της έρευνας διαπερνά όλο το νομοσχέδιο και ήδη μεγάλος αριθμός ερευνητών είναι με μπλοκάκι και αβέβαιες εργασιακές σχέσεις.
Ήδη από το πρώτο κεφάλαιο και το πρώτο άρθρο -για να μπω στην κατ’ άρθρο συζήτηση- αναφέρεστε στην προσαρμογή στην Ευρωπαϊκή Ένωση. Βεβαίως τα μονοπώλια εξυπηρετούνται. Δηλαδή, η έρευνα και η ανάπτυξη, που σχετίζονται βέβαια μεταξύ τους, δεν είναι ταξικά ουδέτερες. Είναι δέσμιες των καπιταλιστικών σχέσεων παραγωγής. Γι’ αυτό διαμορφώνετε και το ρόλο του επενδυτή και τον οδηγείτε να έχει σαν επίκεντρο, όχι το επιστημονικό έργο, αλλά την επιχειρηματική λειτουργία. Με αυτό συνδέετε την εργασιακή ύπαρξη. 
Στα άρθρα 4 και 5 αποτυπώνονται βασικές αρχές της εθνικής στρατηγικής ΕΤΑΚ και του σχεδίου δράσης αντίστοιχα. Δηλαδή, συναρτάτε την έρευνα με την ευρωενωσιακή πολιτική και την αναπτυξιακή στρατηγική του κεφαλαίου. 
Στο δεύτερο κεφάλαιο με τα άρθρα 6-21 αναδιοργανώνονται οι σχετικές δομές και υπηρεσίες του κράτους και καθορίζονται αρμοδιότητές τους, με σκοπό τη συμβολή τους στην ενίσχυση της εμπορευματοποίησης της έρευνας, την εξυπηρέτησή τους με πιο στενή σύνδεση με την ανταγωνιστικότητα των επιχειρήσεων. Η ΓΓΕΤ αναλαμβάνει επιτελικό ρόλο και για την προώθηση αυτής της στρατηγικής. 
Στο άρθρο 13 περιγράφετε το νέο πλαίσιο λειτουργίας των ερευνητικών κέντρων περιλαμβάνοντας μια σειρά επικίνδυνων διατάξεων. Μπορεί να αλλάξατε την παράγραφο 2, όμως διατηρείτε την παράγραφο 4, όπου συγχωνεύονται, καταργούνται ερευνητικά κέντρα, τροποποιείται ο σκοπός και η νομική φύση τους με προεδρικά διατάγματα. Ναι. Αρκεί ένα απλό προεδρικό διάταγμα για την αλλαγή καθεστώτος των ερευνητικών κέντρων. Είμαστε βέβαιοι ότι θα τα προωθήσετε άμεσα και γρήγορα. Γι’ αυτό λέμε ότι είναι αβέβαιο το μέλλον και των ερευνητών και πρέπει να έχουν επαγρύπνηση. Είναι σαφές ότι ανοίγει ο δρόμος και για ανατροπές σε εργασιακές σχέσεις όλων των εργαζομένων στα ερευνητικά κέντρα, όπως και για απολύσεις, με ή χωρίς το μανδύα της κινητικότητας. Ας υποστηρίζετε ότι το πήρατε πίσω. Το πήρατε πίσω προσωρινά και χάρις στις πιέσεις. 
Στα άρθρα 14-17 υπάρχουν οι αλλαγές στο σύστημα διοίκησης των ερευνητικών κέντρων, ενισχύοντας τους όρους ως επιχειρηματικής μονάδας, με την προβλεπόμενη μυστικότητα των συνεδριάσεων των ΔΣ, που δήθεν αλλάξατε, αλλά διατηρείτε. Επιδιώκετε, βεβαίως, με αυτόν τον τρόπο να ανατραπούν αγωνιστικές παρεμβάσεις των συλλογικών φορέων, ενσωματώνοντας ερευνητές και άλλους εργαζόμενους στη διαπάλη των επιχειρηματικών ομίλων, που θα χειραγωγούν την έρευνα και τα αποτελέσματά της. 
Το άρθρο 18 περιγράφει την προώθηση ελαστικών σχέσεων για την πλειοψηφία των εργαζομένων που ήδη έχουν. Επιδιώκεται να ενισχυθεί ο θεσμός των post doc, δηλαδή συμβασιούχων νέων ερευνητών που είναι δέσμιοι της εργασιακής ανασφάλειας και της απορροφητικότητας των πόρων των ερευνητικών προγραμμάτων. 
Καταργείται η βαθμίδα του ερευνητή Δ΄ κατ’ αντιστοιχία με την κατάργηση της βαθμίδας του λέκτορα στα ΑΕΙ. Οι ερευνητές Γ΄ συνάπτουν σχέση ορισμένου χρόνου και η μετατροπή της σε αορίστου συναρτάται με την αξιολόγησή τους. Προβλεπόταν μονιμότητα, για την οποία κάνατε τροποποιήσεις για τους υπάρχοντες, χάρις στην πίεση που ασκήθηκε. Όμως η δουλειά τους, η έρευνα, προσαρμόζεται συνολικά στις ανάγκες της αγοράς. Στα ελάχιστα προσόντα που προβλέπονται για την πρόσληψη ερευνητικού προσωπικού, σε περίοπτη θέση βρίσκεται η ικανότητα να αναζητεί και να προσελκύει οικονομικούς πόρους από εξωτερικές πηγές.
Στο Γ΄ κεφάλαιο και στα άρθρα 21 μέχρι 27 θεσπίζεται η δυνατότητα για παντός είδους κίνητρα και διευκολύνσεις στα επιχειρηματικά συμφέροντα. Δεν διασφαλίζεται, όμως, η πλήρης κάλυψη των αναγκών των ερευνητικών κέντρων ούτε η μισθοδοσία των εργαζομένων ούτε τα λειτουργικά τους έξοδα. 
Επίσης, είναι απαράδεκτη η παράγραφος 7δ στο άρθρο 21 που δήθεν διορθώσατε. Όμως, παραμένει η ουσία του. Κάποιος που δεν έχει αποκτήσει άδεια δικηγορίας, μπορεί να γίνει ο δικηγόρος της πατέντας, κατά παρέκκλιση και καταπάτηση του θεσμικού πλαισίου. Έχουν ξεσηκωθεί οι δικηγορικοί σύλλογοι και με το δίκιο τους. Εμείς σας λέμε να το αποσύρετε εξ ολοκλήρου, καθώς και τη διορθωτική που κάνατε, η οποία έχει την ίδια φιλοσοφία. Καταπατά στοιχειώδεις κανόνες. 
Στο Δ΄ κεφάλαιο, στα άρθρα 28 με 38, γίνεται λόγος για κρατικές υποτροφίες, για μεταπτυχιακές σπουδές. Ο υποψήφιος διδάκτορας πρέπει να αμείβεται για τα χρόνια που εργάζεται και μάλιστα ικανοποιητικά, να είναι πλήρους απασχόλησης και να ασφαλίζεται. Η πρόβλεψη δεν είναι αρκετή. Απέχει πολύ από την πραγματικότητα. Για παράδειγμα, οι υποτροφίες στο «ΔΗΜΟΚΡΙΤΟ» που τα προηγούμενα χρόνια είχε ένα σχετικά εκτεταμένο πρόγραμμα υποτροφιών, έχουν παγώσει, ενώ και το ΙΚΥ έχει να προκηρύξει μαζικές υποτροφίες εδώ και χρόνια. Ωστόσο, προβλέπεται χρηματοδότηση από τον κρατικό προϋπολογισμό ερευνητικών φορέων, ακόμα και επιχειρήσεων με τη μορφή βραβείων. 
Επίσης, γίνεται προσπάθεια συγκέντρωσης της κρίσιμης μάζας, που μπορεί να συμβάλλει αποφασιστικά στην υλοποίηση της προωθούμενης στρατηγικής μέσω ανάπτυξης, συνεργασιών και συμπράξεων ερευνητικών κέντρων, πανεπιστημίων και επιχειρήσεων. 
Στο άρθρο 37 δημιουργούνται γραφεία ενοικίασης ερευνητών για τρία συν τρία χρόνια σε άλλους φορείς ή επιχειρήσεις που αναλαμβάνουν και την κάλυψη της μισθοδοσίας τους.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ)
Κεφάλαιο Ε΄, «Ελληνική Επιτροπή Ατομικής Ενέργειας»: κατά τη γνώμη μας θα έπρεπε να αποτελούσε ξεχωριστό νομοσχέδιο. Οι μεταβατικές διατάξεις, όχι μόνο δεν λύνουν κανένα πρόβλημα, αλλά δημιουργούν ακόμα μεγαλύτερα. 
Ας έρθω στις τροπολογίες: Θα ήθελα να πω ότι για τα οξυμένα προβλήματα που απορρέουν από αυτήν την πολιτική, έχουμε καταθέσει τέσσερις τροπολογίες για την αντιμετώπιση βασικών προβλημάτων που βιώνουν οι εργαζόμενοι, για να ανακουφιστούν οι νέοι επιστήμονες που εργάζονται με μπλοκάκι. Είναι πάρα πολλοί αυτοί που βρίσκονται κάτω απ’ αυτό το απαράδεκτο καθεστώς, κάτω από το βάρος των ασήκωτων εισφορών που αναγκάζονται να πληρώσουν, ενώ το εισόδημά τους είναι πολύ χαμηλό. Επίσης, είναι ανάγκη να εξασφαλιστεί η μισθοδοσία των εργαζομένων στους ερευνητικούς φορείς, αλλά και η δυνατότητα μετεγγραφής στον τόπο κατοικίας του γι’ αυτόν που έχει μόνο τον ένα γονιό. Εμείς καλούμε τους συναδέλφους να τις ψηφίσουν. 
Θα μιλήσω για μερικές τροπολογίες. Θα ξεκινήσω από την τροπολογία για τη ΝΕΡΙΤ. Είναι η τρίτη τροπολογία που έρχεται για το κλείσιμο της ΕΡΤ. Αλήθεια, εμείς βάζουμε και ένα ερώτημα. Για τις προηγούμενες δεν ήταν γνωστές οι υποχρεώσεις που υπήρχαν; Τώρα έρχονται να τις διορθώσουν; Δεν θα την ψηφίσουμε και το λέμε καθαρά. 
Για το πειθαρχικό των εκπαιδευτικών. Είναι ένα συνολικό πρόβλημα το πειθαρχικό των υπαλλήλων και των εκπαιδευτικών και δεν το θίγετε με την τροπολογία. Όμως, ο κύριος Υπουργός είχε υποσχεθεί ότι θα τη διορθώσει. Εμείς θα περιμένουμε μέχρι τελευταία στιγμή. Γιατί; Διότι μέσα από αυτήν ποινικοποιεί, ακόμα και τη διαφορετική πολιτική γνώμη. Ακόμα και με μία απλή μήνυση για οποιοδήποτε λόγο τίθεται κανείς σε αργία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Το θέμα της παιδεραστίας είναι ένα σοβαρό πρόβλημα και πρέπει να παρθούν μέτρα. Η τροπολογία αυτή, όμως, είναι προβληματική και πρέπει να τη διορθώσετε. Εμείς θέλουμε να την ψηφίσουμε. Μη μας ωθείτε να πούμε «παρών».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Με συγχωρείτε, και οι άλλοι συνάδελφοι μίλησαν δώδεκα και δεκαπέντε λεπτά.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε με δυο κουβέντες.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Πολύ συνοπτικά, για την τροπολογία υπ’ αριθμ. 2030, για τα εκπαιδευτικά προγράμματα, ψηφίζουμε «παρών» στα άρθρα 1,2,6, ψηφίζουμε «ναι» στο άρθρο 3 και «κατά» στο άρθρο 4. 
Καταψηφίζουμε την τροπολογία για το διεθνές πανεπιστήμιο και την ιδιωτικοποίηση των κολλεγίων.
Τέλος, όσον αφορά το Λιμενικό Σώμα: Είναι γνωστά τα σοβαρά προβλήματα που έχει το προσωπικό του Λιμενικού Σώματος, το οποίο υπηρετεί στα νησιά και τις παραμεθόριες περιοχές και έρχεται αντιμέτωπο με εκατοντάδες μετανάστες, θύματα πολέμων, θύματα της πολιτικής της Ευρωπαϊκής Ένωσης και του ΝΑΤΟ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, σας παρακαλώ.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Είναι υπαρκτά τα προβλήματα. Δεν πρόκειται να λυθούν με την παρούσα τροπολογία. Ψηφίζουμε, όμως, «παρών», για μια ανακούφιση στους λιμενικούς, για να τους δώσει τη δυνατότητα να ανταποκριθούν στα καθήκοντά τους.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ. 
Αγαπητοί συνάδελφοι, θα ήθελα να πω το εξής: Είναι εγγεγραμμένοι σαράντα δύο συνάδελφοι. Αντιλαμβάνεστε ότι πρέπει να μιλήσουν, αφού έχουν εγγραφεί. Θα ήθελα να είστε όλοι συνεπείς στο χρόνιο σας από εδώ και στο εξής. 
Ο κ. Γιοβανόπουλος έχει τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Από εμένα θα ξεκινήσετε, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Από εσάς ξεκινάμε. Σας βρήκαμε βολικό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Όλοι οι εισηγητές μίλησαν δεκαπέντε λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κακώς.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κάκιστα. Όχι, όμως, να κάνετε διάκριση στον τελευταίο εισηγητή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, θα ξεκινήσω από μία υποχρέωση που έχω από τη χθεσινή μου ομιλία, όπου τέθηκε σε αμφισβήτηση το αν όντως η Σύνοδος των Πρυτάνεων ήταν ομόφωνα υπέρ του νομοσχεδίου το οποίο συζητάμε. Πράγματι, στις 21-10-2014 ο κ. Βασίλειος Διγαλάκης, Εκπρόσωπος της Συνόδου των Πρυτάνεων και Πρύτανης του Πολυτεχνείου Κρήτης, είπε: «Κύριε Υπουργέ, κύριοι Βουλευτές, θα ξεκινήσω λέγοντας ότι η Σύνοδος των Πρυτάνεων είναι κατ’ αρχήν θετική με την κατάθεση του νομοσχεδίου, κάτω από κάποιες προϋποθέσεις».    
Το καταθέτω για τα Πρακτικά. 
(Στο σημείο αυτό ο Βουλευτής κ. Κωνσταντίνος Γιοβανόπουλος  καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ε, μπράβο! Χαιρετίσματα! Με προϋποθέσεις.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Φωτίου, αυτό έχει ημερομηνία 21-10-2014.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Καμμία σχέση δεν έχει το νομοσχέδιο αυτό με αυτό που έλεγαν οι πρυτάνεις.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Θα παρακαλούσα να μην με διακόπτουν, κύριε Πρόεδρε. 
Έλεγα και χθες για το φόβο όπως τον ανέλυσαν ο Πλάτωνας, ο Αριστοτέλης, μέχρι οι Ινδοί νεοφιλόσοφοι, όπως ο Κρισναμούρτι. Μεταξύ των φόβων, είναι και ο φόβος να εκπληρωθούν οι ευχές σου, το να γίνεις εξουσία. Μπορεί να το φοβάσαι κάποια στιγμή. 
Θα μπω κατευθείαν στις τροπολογίες και κυρίως σε εκείνες τις οποίες έχω προσυπογράψει. 
Με ενδιαφέρει η τροπολογία υπ’ αριθμ. 1982 –και θέλω να τη δείτε- του Υπουργείου Εργασίας. Η συγκεκριμένη πρόταση έχει να κάνει με το γεγονός ότι για τους ανθρώπους άνω των πενήντα πέντε ετών, που συνέβη να είναι ταυτόχρονα σε δύο ασφαλιστικά ταμεία, θα πρέπει να υπολογιστεί ο μήνας τους, όχι σε είκοσι πέντε, αλλά σε τριάντα μία ημέρες. Πάντως, πρέπει να δώσουμε λύσεις και προτάσεις. Αυτή είναι μια λύση και μια πρόταση για να ανακουφίσουμε ανθρώπους, που σήμερα είναι σε απόγνωση. Για να μπορέσουν, λοιπόν, να θεμελιώσουν συνταξιοδοτικό δικαίωμα μέσα στο 2012, με αυτή την τροπολογία, νομίζω, μπορείτε ακοστολόγητα να δώσετε ανακούφιση. 
Πηγαίνω στην τροπολογία με αριθμό 2038. Μιλάμε για την Χάρτα του Ερευνητή. Εδώ πρέπει να εστιαστεί το ενδιαφέρον όσων ασχολούνται, πραγματικά, με την έρευνα και την τεχνολογία. Η διατύπωση στην πρόθεση του νομοθέτη ήταν να συμπεριλάβει το σύνολο του προσωπικού των ερευνητικών φορέων, όπως δημόσιοι υπάλληλοι, προσωπικό που η σύμβασή του μετατράπηκε σε ιδιωτικού δικαίου αορίστου χρόνου. Οι διατάξεις, όμως, προκαλούν περιοριστική εφαρμογή. 
Με την τροπολογία μπορεί, πράγματι, να ληφθούν οι σχετικές πρόνοιες της Χάρτας του Ερευνητή, να εφαρμόζονται για όλο το ερευνητικό προσωπικό ανεξαιρέτως, συμπεριλαμβανομένου –προσέξτε- και του ερευνητικού προσωπικού με αναπηρία.    
Παρακαλώ να δείτε, κύριε Υπουργέ, τη συγκεκριμένη πρόταση.
Όσον αφορά την τροπολογία υπ’ αριθμ. 2039: Εδώ είναι αποφασιστικό το κριτήριο για τη μέλλουσα ζωή των ερευνητικών κέντρων. Οι πόροι που είναι εκτός κρατικού προϋπολογισμού, δεν μπορεί και δεν πρέπει να αποτελούν κρατικά έσοδα. Θα πρέπει να έχουν την αυτογνωμία τα ερευνητικά κέντρα να τα διαχειριστούν καθ’ οιονδήποτε τρόπο νομίζουν, προς όφελος βέβαια του ερευνητικού κέντρου. 
Θέλω πράγματι, να επιμείνω στην επόμενη τροπολογία, την υπ’ αριθμ. 2037. Παρακαλώ όλους τους συναδέλφους να το δουν με μεγάλη ζέση. Πρόκειται για τις πρόσθετες αμοιβές. Γνωρίζουμε όλοι ότι ερευνητικά κέντρα χωρίς ερευνητές δεν νοούνται. Πάλι ο παράγοντας άνθρωπος είναι εκείνος ο οποίος ιδρύει και συστήνει τέτοιους θεσμούς, τέτοια ιδρύματα. Όμως δεν είναι μόνοι τους. Είναι και οι ερευνητές με τις διοικήσεις και οι κυβερνήσεις και όλοι. Κυρίως, όμως, είναι τα διοικητικά στελέχη, οι άνθρωποι που έχουν την τεχνική επίβλεψη και είναι εκεί νύχτα-μέρα και με τον δικό τους τρόπο συνδράμουν, συμβάλλουν, εξυπηρετούν και στο τέλος είναι και εκείνοι που έχουν βάλει το λιθαράκι τους στο τελικό αποτέλεσμα. 
Στις πρόσθετες αμοιβές πρέπει να περιληφθούν και αυτοί οι άνθρωποι. Το δικαιούνται, το αξιώθηκαν. Και νομίζω ότι έχουμε την ευκαιρία για τις πρόσθετες αμοιβές με αυτό εδώ το νομοσχέδιο. Ελπίζω η Κυβέρνηση να έχει ευήκοα ώτα ως προς αυτό και να το δει με μεγάλη προσοχή, γιατί το διοικητικό και τεχνικό προσωπικό πρέπει να προσμετρηθεί σε εκείνους που θα δικαιούνται να έχουν μερίδιο στις πρόσθετες αμοιβές. Νομίζω ότι είναι μια καταλυτική παρέμβαση αυτή, ώστε να δείξετε και ανθρώπινο πρόσωπο στους ανθρώπους, οι οποίοι καμμιά φορά έχουν αφανή ρόλο στο τελικό αποτέλεσμα, που μας κάνει όλους περήφανους. 
Έρχομαι στην τροπολογία που αφορά τα μειονοτικά σχολεία της Θράκης. Είμαστε αναφανδόν υπέρ. Πρέπει το ελληνικό κράτος να έχει το κύρος και την αποτελεσματικότητα στο να ρυθμίζει τι είδους, τι περιεχόμενο και ποιοι άνθρωποι θα ασκούν το παιδευτικό λειτούργημα, ειδικά στην ευαίσθητη περιοχή της Θράκης. Αναφανδόν υπέρ αυτής της τροπολογίας. 
Έρχομαι τώρα στην τροπολογία που αφορά την Πληροφορική ή τη Χημεία. Καταθέτω για τα Πρακτικά της Βουλής το έγγραφο της Πανελλήνιας Ένωσης Καθηγητών Πληροφορικής. 
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η Πληροφορική, το θέλουμε ή όχι, το πιστεύουν κάποιοι ή όχι, είναι το μέλλον. Πρέπει όλα τα παιδιά, από τη γενική κατεύθυνση, να έχουν την ευκαιρία και τον πλούτο να μπουν όχι μόνο στο facebook, αλλά να αντιληφθούν τι είναι Πληροφορική. Και αυτή την ευκαιρία τους τη στερείτε. Και η Χημεία, όμως, δεν θα πρέπει να περάσει τώρα στα απόνερα όλης αυτής της κρίσης. Πρέπει να δούμε και τη Χημεία με ιδιαίτερο ενδιαφέρον. Δεν ξέρω αν είναι αυτή η ευκαιρία. Πάντως, η ευκαιρία που δίνετε τώρα στην Πληροφορική να είναι εξεταστέο μάθημα είναι επικροτητέα, πράγματι, συμφωνούμε. Μην ξεχνάτε, όμως, ότι όλα τα παιδιά στη γενική κατεύθυνση πρέπει να φροντίσουμε να έχουν όλη εκείνη τη βεντάλια εκείνη της γνώσης, για να ανταποκριθούν με επάρκεια στις προκλήσεις του μέλλοντος, εντός ή εκτός Ελλάδας. Ελπίζω εντός Ελλάδας. 
Και όταν λέω «εντός Ελλάδας» εννοώ ότι σε μια τέτοια νομοπαρασκευαστική προσπάθεια που κάνουμε όλοι να θυμηθούμε πόσο επιδρά στην καθημερινότητα η έρευνα και η τεχνολογία. Έλεγα χθες ότι η ΑΟΖ είναι οπωσδήποτε ένα τεράστιο στοίχημα, αλλά δεν είναι μόνο αυτό. Ας μου επιτρέψει ο κ. Νίκος Λυγερός, αυτός ο υπέροχος άνθρωπος που ασχολείται τόσο έντονα με αυτά τα πράγματα, να χρησιμοποιήσω τις πληροφορίες που μου έδωσε, μιλώντας κατ’ αρχάς για το καλώδιο «EuroAsia Interconnector» που έρχεται από τη μεριά της Ασίας, περνάει από την ΑΟΖ της Κύπρου και της Ελλάδας ενωμένες, μέσα από το σύμπλεγμα των νησιών του Καστελόριζου, για να φτάσει στο Ηράκλειο και από εκεί στην Αττική. Αυτό είναι ανάπτυξη. Αυτό είναι στοίχημα. 
Καταθέτω για τα Πρακτικά της Βουλής την εξέλιξη, η οποία είναι θετική. Και θα πρέπει η πληροφορία να διαχυθεί προς όλη την ελληνική σπουδάζουσα νεολαία και τις οικογένειες, ώστε να αντιληφθούν ότι οι επιλογές τους θα πρέπει να είναι εντός Ελλάδας. Οι ευκαιρίες είναι εδώ και θα τους δοθούν. Πρέπει κι εμείς να μεριμνήσουμε για τις χιλιάδες θέσεις εργασίας, που προκρίνει αυτό ακριβώς το νομοσχέδιο και αυτή ακριβώς η παρέμβαση. 
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όχι μόνο αυτό, αλλά και στον τελευταίο Νομό της Θράκης, στο Βόρειο Έβρο, εκεί ο ζεόλιθος μας παράσχει, πραγματικά, μια νέα ευκαιρία ανάπτυξης.  
Σε όλη τη Βόρειο Ελλάδα, από την Ημαθία από όπου προέρχομαι, στη Θεσσαλονίκη, αλλά και σε όλη τη βόρεια γραμμή μας, πραγματικά ο υδρόφιλος ζεόλιθος, ο οποίος απορροφάει τις τοξίνες και τις ελεύθερες ρίζες, προσφέρει για εκείνους που το βλέπουν, μέσα από την έρευνα και την τεχνολογία, μέσα από τα ερευνητικά κέντρα, μέσα από τους εξειδικευμένους επιστήμονες, την ευκαιρία. Και δεν πρέπει να κλείνουμε τα μάτια σε όσες προκλήσεις έρχονται από τους καιρούς. 
Στους καιρούς πρέπει να απαντάμε θετικά. Στους καιρούς πρέπει κι εμείς να είμαστε έτοιμοι να ανταποκριθούμε, όχι με μηδενιστικό λόγο. Πρέπει να ανταποκριθούμε με έναν ενωτικό λόγο. Πρέπει να ανταποκριθούμε με έναν τρόπο, που να πείθουμε ότι έχουμε άποψη, έχουμε κριτήριο και έχουμε πρόταση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ακούγοντας -γιατί βλέπω ότι τελειώνει ο χρόνος μου- και διάφορες άλλες φωνές, «να καταργήσουμε», «να αποσύρουμε», θα ήθελα να πω τα εξής: Έχω την εντύπωση, κυρίες και κύριοι συνάδελφοι, ότι καθένας μπορεί να σκοτώσει ένα δράκο. Το θέμα, όμως, είναι να βγούμε το πρωί από το σπίτι μας και να οργανώσουμε την επόμενη μέρα για τους πολλούς με αγάπη, με δημιουργία, σκεπτόμενοι τον άνθρωπο. Αυτό νομίζω είναι το ηθικό προσόν ενός ήρωα. 
Σας ευχαριστώ πολύ. 
(Χειροκροτήματα από την πτέρυγα των Ανεξαρτήτων Δημοκρατικών Βουλευτών)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε που ήσασταν και συνεπής στο χρόνο σας. 
Θα ήθελα να ενημερώσω το Σώμα ότι επειδή έχουμε σαράντα τρεις εγγεγραμμένους ομιλητές, σήμερα θα πάμε μέχρι τις 18.00΄ και αύριο μετά τη συζήτηση των επικαίρων ερωτήσεων που έχουμε, θα συνεχίσουμε με νομοθετική εργασία, τη συζήτηση του σημερινού νομοσχεδίου. 
Συμφωνεί το Σώμα;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Όχι, κύριε Πρόεδρε, δεν συμφωνούμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς, το Σώμα συνεφώνησε κατά πλειοψηφία.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, εμείς δεν συμφωνούμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει, εσείς δεν συμφωνείτε. Το Σώμα, όμως, συνεφώνησε κατά πλειοψηφία.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, δεκατρείς μαθητές και μαθήτριες και ένας εκπαιδευτικός-συνοδός τους από το ιδιωτικό ΙΕΚ «ΚΟΡΕΛΚΟ». 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, θα ήθελα τον λόγο για μισό λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Για ποιο λόγο;</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Για διαδικαστικό θέμα. Γι’ αυτό που είπατε προηγούμενα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η απόφαση ελήφθη.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εντάξει, επί της αποφάσεως, όπως γίνεται και στα δικαστήρια…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε συνάδελφε, έχετε τον λόγο για ένα λεπτό.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν είναι δυνατόν εμείς ως Βουλευτές που θα συμμετέχουμε στην απεργία και στις απεργιακές κινητοποιήσεις παντού, να υποχρεώνουμε –εγώ σας βάζω αυτή τη διάσταση- τους υπαλλήλους της Βουλής και όλους τους διοικητικούς που συνδράμουν αποφασιστικά στο έργο της λειτουργίας της Βουλής να μην απεργήσουν αύριο και να κάνουμε δεκτή –ας πούμε- αυτή τη νοοτροπία. Δεν το δεχόμαστε και για τους εαυτούς μας και για το κόμμα μας. Νομίζω ότι και το Προεδρείο θα πρέπει να το σκεφθεί αυτό το πράγμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Πολύ ωραία. Λαμβάνεται υπ’ όψιν η άποψή σας, όπως λαμβάνεται υπ’ όψιν και η άποψη της κυρίας Μανωλάκου, η οποία πρώτη σήκωσε το χέρι της για να διαμαρτυρηθεί, λέγοντας ότι αύριο δεν θα έπρεπε να κάνουμε συνεδρίαση, γιατί υπάρχει η γενική απεργία.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εγώ, επικουρικά στην κυρία Μανωλάκου το λέω αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Το είπα αυτό.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, θα ήθελα κι εγώ τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Δεν το είπα καλά και θέλετε να το συμπληρώσετε καλύτερα; Ορίστε, κυρία συνάδελφε, έχετε τον λόγο.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Έχουμε τη δυνατότητα να εξαντλήσουμε σήμερα τον κατάλογο και να μιλήσουν όλοι και αύριο να δοθεί η δυνατότητα να απεργήσουν όσοι θέλουν και από το προσωπικό της Βουλής, αλλά και οι Βουλευτές να συμμετέχουν στις κινητοποιήσεις των εργαζομένων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με σαράντα τρεις ομιλητές αποκλείεται να γίνει αυτό. Ωστόσο, καταγράφεται και η δική σας άποψη. 
Κυρία Βούλτεψη, έχετε τον λόγο για τρία λεπτά.</ChairmanSpeech> 
<Speech><Parlmember>ΣΟΦΙΑ ΒΟΥΛΕΨΗ</Parlmember> (Υφυπουργός στον Πρωθυπουργό): Ευχαριστώ, κύριε Πρόεδρε. 
Φέρνω μια από τις τελευταίες τροπολογίες σχετικά με τη λειτουργία της ΝΕΡΙΤ. Δεν θέλω να πάρω το χρόνο σας. Αυτό που έχω να πω είναι ότι στην αιτιολογική έκθεση είναι γραμμένα όλα απόλυτα λεπτομερώς. Η τροπολογία αφορά σε χρήματα και χρέη που δημιουργήθηκαν την περίοδο της δημόσιας τηλεόρασης. Είναι εξονυχιστικά ηλεγμένα όλα, σε σημείο απόλυτης σχολαστικότητας. Ακριβώς για τον λόγο αυτό έχει καθυστερήσει πάρα πολύ. Το αποτέλεσμα είναι ότι ουσιαστικά έχουν μείνει απλήρωτοι ακόμη και οι δορυφόροι που μετέδωσαν την ανάληψη της Προεδρείας της Ευρωπαϊκής Ένωσης, αλλά και εργαζόμενοι και εξωτερικά συνεργεία. Είναι συνήθη ποσά, τα οποία υπάρχουν μέσα στη λειτουργία της δημόσιας τηλεόρασης.
 Έχω ακούσει διάφορα πράγματα. Θα ήθελα να πω ότι αυτά λέγονται καθαρά για εντυπώσεις. Ακόμη και τώρα, με αυτόν τον εξαντλητικό και εξονυχιστικό έλεγχο, που έφτασε στο σημείο με τη σχολαστικότητα αυτή να κάνει να αγανακτήσουν και οι τιμιότεροι των Ελλήνων, η εκταμίευση θα γίνει μετά από νέο έλεγχο από την επιτροπή. 
Είναι όλα χρήματα ηλεγμένα από τον ειδικό διαχειριστή, από το Υπουργείο Οικονομικών. 
Βεβαίως, η τροπολογία περιλαμβάνει κι ένα-δυο άλλα θέματα τα οποία θα τα δείτε, μεταξύ των οποίων και η παράταση των συμβάσεων των εργαζομένων αυτή τη στιγμή στη ΝΕΡΙΤ μέχρι τις 30 Ιουνίου. 
Επίσης, υπάρχει κι ένα διαδικαστικής φύσεως θέμα. Καταργείται μια νομοθετική πρόβλεψη που είχε νόημα να υπάρχει όσο δεν λειτουργούσε η ΝΕΡΙΤ ως εταιρεία. Πιστεύω ότι δεν χρειαζόταν να πάρω τον λόγο και πως θα αρκούσε η αιτιολογική έκθεση, διότι πρόκειται για τον λόγο κάποιων ανθρώπων, οι οποίοι νομίζω ότι έχουν κερδίσει σε όλα αυτά τα χρόνια την εμπιστοσύνη όλων, αλλά και διότι είναι καταγεγραμμένα όλα τα ποσά, μέχρι τελευταίου λεπτού. Απλώς επειδή άκουσα κάποια σχόλια να γίνονται, έχω να πω ότι γίνονται μόνο για τη δημιουργία εντυπώσεων. Καμμιά τηλεόραση δεν λειτουργεί στον αέρα, καμμιά τηλεόραση δεν έχει μηδενικά έξοδα. 
Το διάστημα, λοιπόν, εκείνο έχει μείνει απλήρωτο και δεν νομίζω ότι κανείς θέλει να είναι μπαταχτσής και έναντι των διεθνών μας υποχρεώσεων, αλλά και έναντι εργαζομένων που εργάστηκαν πραγματικά -και αυτό αποδεικνύεται- ή έναντι στη χρήση μέσων και υποδομών, που επίσης έχει αποδειχθεί και έχει απόλυτα ελεγχθεί. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία Υπουργέ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, παρακαλώ θα ήθελα τον λόγο για κάτι διαδικαστικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό, κύριε Κουρουμπλή. Όλο διαδικαστικά! Εγώ κρίνω ότι δεν υπάρχει διαδικαστικό θέμα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μισό λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην πάρετε τον λόγο. Καθίστε, γιατί μπορεί να χρειαστεί να ξανασηκωθείτε. Να ακούσετε την τροπολογία και του κ. Πλακιωτάκη, γιατί πιθανόν να χρειαστεί.
Κύριε Πλακιωτάκη, έχετε τον λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Η κατατεθείσα τροπολογία με γενικό αριθμό 2028 και ειδικό 284 από πλευράς του Υπουργείου Εργασίας στοχεύει για μια ακόμη φορά και στον διοικητικό εξορθολογισμό και στη βελτίωση της διαφάνειας. Κυρίως, όμως, στοχεύει στην επιβράβευση της υγιούς επιχειρηματικότητας. 
Για πρώτη φορά συστήνεται μητρώο υγιών επιχειρήσεων με την ονομασία «ΠΕΡΣΕΑΣ», όπου ουσιαστικά επιχειρήσεις οι οποίες επιβεβαιωμένα έχουν διαχρονικά επιδείξει συνειδητή συμπεριφορά απέναντι στις υποχρεώσεις τους και στο κράτος και στους εργαζομένους, απαλλάσσονται από το πρόσθετο διοικητικό βάρος, προκειμένου να ικανοποιήσουν τα αιτήματά τους. Με αυτόν τον τρόπο και οι έλεγχοι γίνονται πολύ πιο στοχευμένα σε σχέση με το παρελθόν.
Άρα, κύριε Πρόεδρε και κυρίες και κύριοι συνάδελφοι, για πρώτη φορά στη χώρα μας επιβραβεύεται ουσιαστικά η υγιής επιχειρηματικότητα.
Επίσης, αλλάζει ο τρόπος καταχώρησης των συμπληρωματικών πινάκων προσωπικού ως προς την αλλαγή ωραρίου ή τροποποίηση ή ευρύτερα οργανώσεως του χρόνου εργασίας. Μέχρι πρότινος η δήλωση γινόταν μέσα σε σαράντα οκτώ ώρες. Με την προτεινόμενη τροπολογία γίνεται μέσα στην ημέρα. Το γεγονός αυτό οδηγεί και στη διασφάλιση των δικαιωμάτων των εργαζομένων και επίσης διευκολύνεται ο έλεγχος της αδήλωτης και ανασφάλιστης εργασίας, κυρίως στις ευέλικτες μορφές απασχόλησης. 
Επίσης, παρατείνονται και οι αποσπάσεις των υπαλλήλων του ΕΟΠΥΥ στο ΙΚΑ-ΕΤΑΜ κατά ένα περίπου εξάμηνο. Με αυτόν τον τρόπο διασφαλίζεται η ομαλή εξυπηρέτηση των τεσσάρων εκατομμυρίων πεντακοσίων χιλιάδων ασφαλισμένων. 
Ακόμη, μία πολύ σημαντική παρέμβαση γίνεται για τους ασφαλισμένους του ΟΑΕΕ: Υπάρχει δυνατότητα επιλογής κατώτερης ή της δεύτερης κατώτερης ασφαλιστικής κατηγορίας, δηλαδή μέχρι 31-12-2016.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Επιμένετε να θέλετε τον λόγο, κύριε Κουρουμπλή;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε τον λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ούτε μισό λεπτό δεν θα χρειαστώ, κύριε Πρόεδρε.
Δι’ υμών θα ήθελα να παρακαλέσω και πάλι τον Υπουργό, κύριε Πρόεδρε, να μας πει έγκαιρα, τώρα, ποιες βουλευτικές τροπολογίες θα δειχτεί, διότι πρέπει να έχουμε μία εικόνα. Δεν πρέπει την τελευταία στιγμή να μας πει ότι θα δεχτεί αυτήν, αυτήν και αυτήν την τροπολογία. Πρέπει να ξέρουμε τι γίνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε απόλυτο δίκιο, αλλά δεν είναι εδώ όλοι οι Υπουργοί που έχουν υποβάλει τις τροπολογίες. Οι δύο παριστάμενοι είναι παρόντες και μίλησαν.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Παρακαλώ, κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εσείς τι θα πείτε τώρα;</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ερώτημα προς την κ. Βούλτεψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα έρθει η ώρα σας. Όταν δευτερολογήσετε, θα μιλήσετε.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Από τη στιγμή που κάνει ενημέρωση και είναι παρούσα, μπορεί να μου απαντήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφήστε να δώσουμε τον λόγο σε μερικούς ομιλητές γιατί περιμένουν τη σειρά τους.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Πολύ σύντομα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό μόνο, λοιπόν, έχετε τον λόγο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Εμείς δεχόμαστε ότι είναι καταγεγραμμένα όλα και ότι έγιναν και εξονυχιστικοί έλεγχοι. Όμως, είναι η τρίτη τροπολογία που έρχεται από τότε που διαλύθηκε η ΕΡΤ και σας ρωτάμε, δεν ήταν γνωστές οι υποχρεώσεις στις προηγούμενες τροπολογίες για να έχει τελειώσει αυτό το θέμα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε απάντηση, κυρία Βούλτεψη;</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember> (Υφυπουργός στον Πρωθυπουργό): Ναι, κύριε Πρόεδρε, μισό δευτερόλεπτο θα μιλήσω.
Κυρία Μανωλάκου, έχετε δίκιο. Γι’ αυτό είπα ότι ο σχολαστικισμός έφτασε σε τέτοιο σημείο, που, ναι, έκαναν τόσο εξονυχιστικούς ελέγχους εκατό άτομα, που την προηγούμενη φορά δεν ήταν έτοιμο. Γι’ αυτό έκανα αυτήν την αναφορά. Υπάρχει αυτό το κενό. Πρέπει να καλυφθεί. Τους είχα ζητήσει από μήνες να είναι έτοιμοι. Οι έλεγχοί τους ήταν τόσο εξονυχιστικοί που δεν ήταν έτοιμοι. Σας λέω, επίσης, ότι προβλέπεται και ότι θα γίνει και νέος έλεγχος και νέες διαπιστωτικές πράξεις και θα συνεδριάσει ξανά και μία επιτροπή για να τα επικυρώσει όλα αυτά. Είναι ο ειδικός διαχειριστής που κάνει τον έλεγχο από το Υπουργείο Οικονομικών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Ας κλείσουμε αυτό το θέμα.
Ο κ. Μαντάς έχει τον λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Κύριε Πρόεδρε, κυρίες και κύριοι συνάδελφοι, είναι σαν να μιλάμε περί έρευνας και άλλων δαιμονίων, διότι τόσο πολύ ύλη που έχει κατατεθεί σε αυτό το νομοσχέδιο είναι πραγματικά πάρα πολύ δύσκολο. Εγώ θα προσπαθήσω να μιλήσω και επί της αρχής και για ορισμένα άρθρα, προκειμένου να διευκολυνθεί η διαδικασία.
Θα έπρεπε να αναρωτηθούμε σε αυτήν την Αίθουσα λίγο πιο συνολικά για το θέμα της έρευνας. Ποιες είναι οι διεθνείς τάσεις; Πώς γίνεται η έρευνα διεθνώς; Ποια είναι η θέση της χώρας μας μέσα σε αυτήν τη διαδικασία; Πώς χρηματοδοτείται; Ποιους αφορά; Για ποιους γίνεται; Ποιους εξυπηρετεί; Γνώση πώς και για ποιον; 
Θα ήθελα απλώς να αναφέρω το παράδειγμα της επιδημίας από τον ιό Έμπολα. Αν παρακολουθήσει κανείς προσεκτικά το πώς ακριβώς κινητοποιείται η διεθνής κοινότητα και οι συγκεκριμένες φαρμακοβιομηχανίες για την παραγωγή ή όχι του εμβολίου και με τι ταχύτητα, θα καταλάβει ακριβώς ότι αυτός ο χώρος δεν είναι ένας ουδέτερος χώρος. Είναι ένας χώρος μιας σκληρής σύγκρουσης ανάμεσα στο νεοφιλελεύθερο υπόδειγμα που υποτάσσει και την έρευνα και τους ερευνητές και τους φορείς τους σε αυτό που λένε «χρήσιμη έρευνα» -βεβαίως σε ένα περιβάλλον με επιχειρηματικά και ιδιωτικοοικονομικά κριτήρια-  και στο μοντέλο, το οποίο ευτυχώς συνεχίζει να υπάρχει σε όλον τον κόσμο, της έρευνας που γίνεται με ακαδημαϊκά κριτήρια, που μπορεί να λειτουργήσει σ’ έναν κόσμο που οι άνθρωποι μπορεί να είναι πάνω από τα κέρδη και που εξασφαλίζει ένα πυρηνικό πράγμα για οποιαδήποτε τέτοια διαδικασία, την ελευθερία, την ελευθερία του ερευνητή και του φορέα να μπορέσει να αναρωτηθεί πάνω σε ένα πολύ ουσιαστικό ανθρώπινο χαρακτηριστικό, την περιέργεια. Διότι αλλιώς –και όλη η ιστορία των επιστημονικών ανακαλύψεων αυτό δείχνει- χωρίς αυτό το κρίσιμο στοιχείο της εξασφάλισης της ελευθερίας στην περιέργεια δεν μπορεί να υπάρξουν επιστημονικές ανακαλύψεις και δεν μπορεί να υπάρξουν ουσιαστικές απαντήσεις στα ερωτήματα. 
Θα ήθελα, βεβαίως, να πω ότι και η περίφημη στρατηγική της έξυπνης εξειδίκευσης, για την οποία η Ευρωπαϊκή Επιτροπή κινείται σε αυτές τις ράγες μέσα από το πλαίσιο της στρατηγικής 2014-2020, έχει κι αυτή την ιστορία της.
Θα έλεγα ότι δεν είναι ούτε τόσο έξυπνη ούτε τόσο εξειδικευμένη. Έχει μια ιστορία αυτό. Προέρχεται από την προσπάθεια της περίφημης λίγκας των πανεπιστημίων, πριν από χρόνια μάλιστα -από το 2006- να πει ότι στην Ευρώπη έχει δοθεί υπερβολική έμφαση στο μοντέλο του πανεπιστημίου βασικής έρευνας. Χρειάζεται, λοιπόν, η Ευρώπη μια πολύμορφη εκπαίδευση, που κάποια ιδρύματα θα εστιάσουν περισσότερο σε θέματα ενδιαφέροντος της περιφέρειάς τους. Από τότε ξεκίνησε αυτή η διαδικασία, για να φτάσουμε σήμερα σε αυτήν τη στρατηγική.
	Δεύτερον, τι είναι η έρευνα στη χώρα μας; Τι είναι η βασική έρευνα και ποια η χρησιμότητά της; Πρέπει να μιλήσουμε κάποτε γι’ αυτό. Θα με συγχωρήσουν οι συνάδελφοι μου από το πανεπιστήμιο, αλλά θα μιλήσω μόνο για τους ανθρώπους που δουλεύουν στα ερευνητικά κέντρα. Είναι περίπου πέντε χιλιάδες άνθρωποι και περίπου χίλιοι οκτακόσιοι από αυτούς έχουν μόνιμες σχέσεις. Γι’ αυτούς τους χίλιους οκτακόσιους μπορούμε να ισχυριστούμε ότι έχουν βαθμούς ελευθερίας να δουλέψουν ανάλογα με την περιέργειά τους. 
	Τι κάνουν αυτοί οι άνθρωποι; Θα σας πω μερικά παραδείγματα από το τι συμβαίνει στη χώρα μας. Η βασική έρευνα για τη σεισμική προστασία και τη ραδιολογική προστασία, όπως ζήσαμε το παράδειγμα του Τσέρνομπιλ. Επίσης, η κοινωνική έρευνα για την ανθρωπιστική κρίση, οι ανθρωπιστικές επιστήμες. Μέσα από τη βασική έρευνα αποκαλύφθηκε ο «μηχανισμός των Αντικυθήρων». Βεβαίως έχουμε την αγροβιοτεχνολογία, τα νέα είδη υδατοκαλλιέργειας, τα ζητήματα της διατροφικής κρίσης και πάρα πολλά άλλα πράγματα που αφορούν και τη βιοτεχνολογία, την έρευνα στα αντικαρκινικά φάρμακα κ.λπ.. 	Όλα τα παραπάνω γίνονται στη χώρα μας σε συνθήκες και πιέσεις που οι ίδιοι οι ερευνητές γνωρίζουν πάρα πολύ καλά. Δεν θέλω να τα επαναλάβω.
	Τι ακριβώς γίνεται με το συγκεκριμένο νομοσχέδιο, κυρίες και κύριοι συνάδελφοι; Και γιατί τονίσαμε τόσο πολύ και στις παρεμβάσεις μας ότι αυτό χρειάστηκε να μπει μέσα στις «μνημονιακές υποχρεώσεις», όχι το περιεχόμενό του, αλλά το να γίνει το κέλυφος, όπως διευκρίνισε ο κύριος Υπουργός Παιδείας; Έχει μια ιστορία αυτό το ζήτημα αρκετά μεγάλη προς τα πίσω. Δεν θέλω να σας απασχολήσω με αυτή. Αξίζει να δει κανείς γιατί ακριβώς μπήκε μέσα σε αυτή τη διαδικασία. 
	Πάντως, το αποτέλεσμα και αυτό που κρύβεται πίσω από αυτό είναι διότι θέλει ουσιαστικά να δημιουργήσει ένα δεύτερο παράλληλο ερευνητικό σύμπαν δίπλα στο ήδη υπάρχον, το οποίο λειτουργεί με συνθήκες αγοράς και ιδιωτικοοικονομικών κριτηρίων. Ξέρετε γιατί; Για να μπορέσει να λειτουργήσει μέσα στους περίφημους πόρους του νέου ΕΣΠΑ του 2014-2020. 	Αυτό γίνεται επί της ουσίας με αυτήν τη νομοθετική ρύθμιση. Ανοίγεται η δυνατότητα να χαρακτηριστούν πλήθος οργανισμοί και φορείς ιδιωτικού δικαίου, επιχειρήσεων κ.λπ. ως «ερευνητικά κέντρα», χωρίς να ξέρουμε πώς θα κριθούν ότι είναι ερευνητικά κέντρα και βεβαίως να οδηγηθεί και ο υπάρχων ερευνητικός ιστός σε διαμελισμό, περαιτέρω κατακερματισμό κ.λπ.. 
	 Η ίδια η αιτιολογική έκθεση επισημαίνω ότι λέει το εξής χαρακτηριστικό, που είναι πραγματικά εντυπωσιακό, στη σελίδα 2: «Η αύξηση των επιχειρηματικών δαπανών και ειδικά εκείνων στους τομείς υψηλής τεχνολογίας προβλέπεται από την αγορά να είναι αρκετά αργή στο εγγύς μέλλον. Ως αποτέλεσμα της κρίσης η καινοτόμος επιχειρηματικότητα, η ίδρυση νέων επιχειρήσεων και οι επενδύσεις νέων κεφαλαίων υψηλού επιχειρηματικού κινδύνου παραμένουν χαμηλά». 
	Πιο κάτω λέει: «Οι πιέσεις στον κρατικό προϋπολογισμό είναι δεδομένες, καθώς η κρίση δημόσιου χρέους κατέδειξε ότι παράγοντες της αγοράς δεν είναι πρόθυμοι ή δεν μπορούν να χρηματοδοτήσουν περαιτέρω το κρατικό έλλειμμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Όμως, όπως δείχνει η διεθνής πρακτική και πολλές μελέτες διεθνών οργανισμών, η αύξηση της δημόσιας χρηματοδότησης για την έρευνα, την ανάπτυξη και την καινοτομία αποτελεί συντελεστή που λειτουργεί πολλαπλασιαστικά για την αύξηση του ΑΕΠ και της απασχόλησης». Αυτό το λέει η αιτιολογική έκθεση. 
Δεν υπάρχει καμμία περίπτωση, όποιο ρυθμιστικό πλαίσιο και αν φτιάξουμε και ιδιαίτερα ένα τέτοιο ρυθμιστικό πλαίσιο, χωρίς δημόσιες επενδύσεις να έχουμε οποιοδήποτε σοβαρό αποτέλεσμα στον τομέα της έρευνας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, λέγοντας ότι πράγματι έγινε μεγάλη συζήτηση. Εγώ θέλω να πω από αυτό το Βήμα ότι κάτω από την πίεση των ερευνητικών φορέων, κάτω από τον αγώνα των ερευνητών και κάτω από την πίεση ολόκληρης της Αντιπολίτευσης μπόρεσε και έγινε αποδεκτή μια τροπολογία, η οποία λέει ότι τουλάχιστον οι υφιστάμενοι ερευνητές θα διατηρήσουν τις εργασιακές τους σχέσεις. 
Όμως, χρειάζεται να γίνει ένα βήμα παραπέρα σε αυτό, να διευκρινιστεί πλήρως -και σε σχέση με τα προεδρικά διατάγματα- η συγκρότηση των οργανισμών. Γι’ αυτό και εμείς καταθέτουμε τρεις συγκεκριμένες τροπολογίες όσον αφορά σε αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συντομεύετε, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Δυστυχώς, δεν πρόλαβα να μιλήσω για τη μαθητεία και για τα κολλέγια, που είναι το άλλο μεγάλο ζήτημα που έρχεται σήμερα μέσα από το πλήθος των τροπολογιών. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Θα ήθελα να σας ανακοινώσω ότι έχουμε και τη διαδικασία της ονομαστικής ψηφοφορίας για τις άρσεις ασυλίας. Προτείνω μετά από ένα τέταρτο να αρχίσει η διαδικασία για την ψηφοφορία. Οι κύριοι συνάδελφοι πρέπει να το γνωρίζουν. 
Τον λόγο έχει η κ. Ελένη Μακρή.</ChairmanSpeech> 
<Speech><Parlmember>ΕΛΕΝΗ ΜΑΚΡΗ-ΘΕΟΔΩΡΟΥ</Parlmember>: Σας ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, ο τομέας της έρευνας διέπεται από ένα νομοθετικό πλαίσιο, το οποίο έχει διανύσει έναν κύκλο σχεδόν τριάντα χρόνων. Ο ν. 1514/1985 για την εποχή του μπορεί να ήταν πρωτοποριακός. Όμως, είναι εμφανές ότι οι συνθήκες σε όλα τα επίπεδα είναι τελείως διαφορετικές. Έχουν προκύψει νέα δεδομένα, νέες ανάγκες, νέες προκλήσεις. 
Προβάλλει, λοιπόν, επιτακτική η ανάγκη επικαιροποίησης αυτού του τόσο σημαντικού τομέα, από τη μια για να καλυφθούν ανάγκες, να ξεκαθαρίσει το τοπίο από επικαλύψεις, να ξεπεραστεί ένα δύσκαμπτο θεσμικό πλαίσιο, να σταματήσει ο κατακερματισμός ερευνητικών δραστηριοτήτων και προγραμμάτων, αλλά κυρίως για να δημιουργηθούν οι προϋποθέσεις για τη σύνδεση της έρευνας με την παραγωγική διαδικασία, να αναδειχθούν ευκαιρίες για επενδύσεις στην έρευνα και την καινοτομία, να δημιουργηθεί το πλαίσιο συντονισμού εθνικών και περιφερειακών ερευνητικών δραστηριοτήτων, αλλά και το πλαίσιο για την αξιολόγησή τους, την αξιοποίηση του επιστημονικού δυναμικού, την αξιοποίηση στο μέγιστο των διαθέσιμων πόρων.  
Θεωρώ ότι μερικές από τις βασικές καινοτομίες του παρόντος νομοσχεδίου είναι οι εξής: το επταετές σχέδιο δράσης για την υλοποίηση της εθνικής στρατηγικής έρευνας, τεχνολογικής ανάπτυξης και καινοτομίας, η θεσμοθέτηση περιφερειακών συμβουλίων έρευνας και καινοτομίας για την ανάπτυξη δραστηριοτήτων και την ενίσχυση της έρευνας στην περιφέρεια, οι σαφείς προβλέψεις για την αξιοποίηση κάθε πρόσφορου μέσου για τη χρηματοδότηση της ΕΤΑΚ, οι σαφείς προβλέψεις για τη δυνατότητα των δημόσιων ερευνητικών οργανισμών να αξιοποιούν ερευνητικά εθνικά και διεθνή ερευνητικά και αναπτυξιακά προγράμματα, η απλούστευση των διαδικασιών χρηματοδότησης. 
Είναι ένα νομοσχέδιο που βρίσκεται στη σωστή κατεύθυνση. Φυσικά, έχουν κατατεθεί πάρα πολλές τροπολογίες που αφορούν το νομοσχέδιο, χωρίς αυτό να σημαίνει ότι είναι απαραίτητα κακό.  Ίσα-ίσα δίνεται μια ευκαιρία διόρθωσης πολλών πραγμάτων. 
Θέλω, όμως, να κάνω αναφορά στις τροπολογίες -εκτός από τις υπουργικές- που έχουν κατατεθεί. Έχουμε καταθέσει μία τροπολογία με γενικό αριθμό 2047 και ειδικό 301 που αφορά στο άρθρο 13, στο οποίο πρέπει να γίνει μία επέκταση και να περιγράφεται με σαφήνεια σε ποια ερευνητικά κέντρα αναφερόμαστε. Όταν κάνουμε αναφορά και γίνεται λόγος για ερευνητικά κέντρα, δεν είναι ένα σαφές τοπίο, αλλά πρέπει να έχουμε μία συγκεκριμένη αναφορά. 
Αυτό είναι πάρα πολύ σημαντικό γιατί αφορά και κέντρα της περιφέρειας και όπως τόνισα είναι από τα σημαντικά στοιχεία του νομοσχεδίου. Ένα από αυτά αφορά και την Περιφέρεια Κεντρικής Ελλάδας, όπου το δίκτυο καινοτομίας και επιχειρηματικότητας, με έδρα τη Λαμία, που αναφέρεται για πρώτη φορά, είναι πολύ σημαντικό για την περιοχή, γιατί υπάρχει ένα ανθρώπινο δυναμικό το οποίο πρέπει να αξιοποιηθεί, όπως υπάρχουν και οι αντίστοιχες δομές.
Η τροπολογία με γενικό αριθμό 2025 και ειδικό αριθμό 281 αφορά τους επιστημονικούς συμβούλους, τους ανθρώπους που προέρχονται από το Παιδαγωγικό Ινστιτούτο και μεταφέρθηκαν με το ν. 4072/2012, ασκώντας συμβουλευτικό ρόλο, στο γραφείο του Υπουργού. 
Με τις διατάξεις αυτές που προτείνονται δίνεται η δυνατότητα για τη μέγιστη δυνατή αξιοποίηση αυτού του προσωπικού, ρυθμίζεται με σαφήνεια το υπηρεσιακό τους καθεστώς, καθόσον οι υπάλληλοι αυτοί δεν ανήκουν στην κατηγορία ΠΕ Διοικητικού, αλλά έχουν εκλεγεί στις θέσεις που κατείχαν ως σύμβουλοι και πάρεδροι του Παιδαγωγικού Ινστιτούτου με διαδικασίες ανοικτές και ανάλογες της εκλογής των μελών ΔΕΠ. Ρυθμίζεται η αξιολόγηση αυτών των ανθρώπων και θεωρώ ότι καλύπτεται ένα έλλειμμα που υπάρχει στον νόμο. 
Η τροπολογία με γενικό αριθμό 1952 και ειδικό αριθμό 251 την οποία έχουν υπογράψει τριάντα τέσσερις Βουλευτές, αφορά το θέμα των μαθητών που φοιτούν στα ιδιωτικά σχολεία. Ορίζει ένα πλαίσιο για την εξέταση και την αξιολόγησή τους, έτσι ώστε να μην υπάρχει καμμία αμφιβολία ότι υπάρχει ισονομία απέναντι στους μαθητές που φοιτούν στην ιδιωτική εκπαίδευση και στους μαθητές που φοιτούν στο δημόσιο σχολείο.
Η υπουργική τροπολογία που έχει κατατεθεί με γενικό αριθμό 2032 και ειδικό αριθμό 288 αφορά το Συμβούλιο Αναγνώρισης Επαγγελματικών Προσόντων. Είχα καταθέσει την προηγούμενη εβδομάδα και είχε συζητηθεί ερώτηση σχετικά τη λειτουργία αυτού του συμβουλίου, στην οποία παρατηρείται τρομακτική καθυστέρηση στην αναγνώριση των επαγγελματικών δικαιωμάτων αυτών των ανθρώπων. Προσέξτε: Δεν αφορά την ακαδημαϊκή τους αναγνώριση, αλλά την επαγγελματική αναγνώριση των προσόντων τους, σύμφωνα με την οδηγία της Ευρωπαϊκής Ένωσης. Παρατηρείται παιδιά να έχουν καταθέσει εδώ και ένα, ενάμιση χρόνο και να μην έχει ακόμα τελεστεί η διαδικασία αναγνώρισης και να έχουμε πάρα πολύ μεγάλες καθυστερήσεις.
Η τροπολογία με γενικό αριθμό 2049 και ειδικό αριθμό 303 έχει κατατεθεί από τον κ. Μαρκόπουλο και τον κ. Κασσή, αλλά νομίζω ότι και οι συνάδελφοι από τον ΣΥΡΙΖΑ έχουν καταθέσει μία αντίστοιχη τροπολογία. Αφορά το θέμα των μετεγγραφών των παιδιών με 5% των ειδικών κατηγοριών. 
Το θέμα των μετεγγραφών είναι πάρα πολύ μεγάλο. Εγώ θα πρότεινα να σταματήσουμε να ασχολούμαστε και να μην ξαναγίνουν μετεγγραφές πλέον, γιατί πρέπει, επιτέλους, να δούμε ότι είναι μία αδικία εις βάρος των παιδιών που εισάγονται με υψηλές βαθμολογίες σε κάποια εκπαιδευτικά ιδρύματα και θα πρέπει αυτό να το στηρίξουμε. Μπορούμε να στηρίξουμε τα παιδιά που έχουν ανάγκη και πρέπει να το κάνουμε, αλλά με τελείως διαφορετικό τρόπο και όχι με αυτό το σύστημα.
 Σε αυτήν, όμως, εδώ την περίπτωση, που αφορά μία πολύ ειδική κατηγορία έχουμε εξαντλήσει νομίζω την αυστηρότητά μας. Αυτά τα παιδιά, που έχουν κάνει μία πολύ μεγάλη προσπάθεια, που έχουν εισαχθεί σε κάποιες σχολές δεν μπορούν να πάρουν μετεγγραφή γιατί θεωρώ ότι υπάρχει ένα κενό στο νόμο -δεν προσέχτηκε όταν συζητούσαμε το θέμα των μετεγγραφών-, με αποτέλεσμα αυτήν τη στιγμή ενώ κινδυνεύει η υγεία τους να μην έχουν τη δυνατότητα να είναι κοντά σε νοσηλευτικά ιδρύματα για να τους παρέχεται η βοήθεια που απαιτείται όχι για να κερδίσουν το μέλλον τους και το εκπαιδευτικό τους μέλλον, αλλά για να κερδίσουν τη ζωή τους. Πρέπει ο Υπουργός να κάνει δεκτή αυτήν την τροπολογία. 
Τέλος, σχετικά με το θέμα της Πληροφορικής και της Χημείας, για το οποίο έχουν ειπωθεί πολλά πράγματα, να πω ότι ήμουν από αυτούς που υποστήριξαν ότι η Πληροφορική πρέπει να είναι ένα από τα πανελλαδικώς εξεταζόμενα μαθήματα. 
Δεν μπορεί παιδιά που αυτήν τη στιγμή εισάγονται σε σχολές, όπου η Πληροφορική είναι βασικό μάθημα, όπως είναι όλα τα τμήματα Πληροφορικής ή τα αντίστοιχα τμήματα του Πολυτεχνείου, να μην εξετάζονται σε αυτό το μάθημα. Θα πρέπει να γίνει αλλαγή με το σωστό τρόπο, όχι γιατί υποτιμούμε τη Χημεία, αλλά γιατί θα πρέπει ο καθένας ανάλογα με την κατεύθυνση που ακολουθεί να έχει και τις βάσεις που απαιτούνται.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς σας ευχαριστούμε, κυρία συνάδελφε.
Τον λόγο έχει ο κ. Ιωαννίδης.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, είκοσι εννέα χρόνια παρήλθαν από την ψήφιση του ν.1514/1984 που ισχύει σήμερα για την έρευνα και την τεχνολογία, παρά το γεγονός ότι αφορούσε τομείς που τους χαρακτηρίζουν οι συχνότατες εξελίξεις, όχι μόνο επιστημονικής υφής. Και στις διαδικασίες  έρευνας όμως δεν είχε γίνει μέχρι σήμερα κάποια ουσιαστική μεταβολή, αν και συχνά γίνονταν εμφανείς οι ελλείψεις τους.
Επιπρόσθετα, υπήρχε κατακερματισμός ερευνητικών δραστηριοτήτων, ενώ απουσίαζε ο κεντρικός σχεδιασμός. Αυτό βέβαια δεν σημαίνει ότι απουσίαζαν σημαντικές έρευνες και ανάλογα αποτελέσματα, αλλά απλά ότι το θεσμικό πλαίσιο ήταν ανεπαρκές και δεν ήταν προσαρμοσμένο στις ευρωπαϊκές προδιαγραφές. 
Η πρωτοβουλία αυτή, λοιπόν, της ηγεσίας του Υπουργείου Παιδείας για επικαιροποίηση, κατά κάποιο τρόπο, είναι ιδιαίτερα αξιέπαινη, γιατί με τις προτεινόμενες διατάξεις επιχειρείται να τεθεί σε ένα νέο πλαίσιο η έρευνα και η τεχνολογική ανάπτυξη, ώστε με τη δυναμική που τις διακρίνει να συμβάλλουν στη γενικότερη αναπτυξιακή προσπάθεια της χώρας, ιδιαίτερα αυτή τη χρονική συγκυρία. 
Ένα από τα πολλά θετικά του νομοσχεδίου είναι η διατύπωση εθνικής στρατηγικής έρευνας, τεχνολογικής ανάπτυξης και καινοτομίας με συγκεκριμένες επιδιώξεις και επταετές σχέδιο δράσης, το οποίο θα ψηφίζεται μάλιστα από τη Βουλή και θα είναι προσανατολισμένο προς την αξιοποίηση των εθνικών και ενωσιακών πόρων της περιόδου 2014-2020, σύμφωνα με το άρθρο 8.
Το ίδιο ισχύει για την ίδρυση εθνικού συμβουλίου έρευνας, τεχνολογικής ανάπτυξης και καινοτομίας, το οποίο θα αποτελεί το ανώτατο γνωμοδοτικό όργανο της πολιτείας σε αυτά τα θέματα, με δικαίωμα εισηγήσεων προς τον Υπουργό. 
Σημαντική είναι, επίσης, η αποκέντρωση που συντελείται με τη δημιουργία περιφερειακού συμβουλίου έρευνας και τεχνολογίας ως συμβουλευτικό όργανο για την υποστήριξη κάθε περιφέρειας, αλλά και προς υποβοήθηση της ανάπτυξης και της επιχειρηματικότητας. 
Η δε σύσταση, σύμφωνα με το άρθρο 9, συντονιστικού οργάνου σε κάθε Υπουργείο θα συνεισφέρει στο να μειωθεί -αν όχι να ξεπεραστεί- η σχετική γραφειοκρατία της δημόσιας διοίκησης. 
Τα παραπάνω όργανα σε συνδυασμό με καινούργιες δομές, όπως το εθνικό μητρώο ερευνητών και ερευνητικών οργανισμών, το μητρώο πιστοποιημένων αξιολογητών και το πληροφοριακό σύστημα δημόσιας χρηματοδότησης, είναι μερικά από τα νέα σύγχρονα εργαλεία, με τα οποία θα υλοποιηθεί η εθνική πολιτική για την έρευνα με τον συντονισμό της Γενικής Γραμματείας Έρευνας και Τεχνολογίας. 
Άλλα πολύ άξια λόγου σημεία των διατάξεων είναι και τα εξής:
Το γεγονός ότι πλέον θα υπάρχει σύνδεση της χρηματοδότησης από εθνικούς πόρους των ερευνητικών κέντρων και ινστιτούτων με την αξιολόγηση με βάση την αξιοκρατία. 
Η σταδιακή αύξηση της κρατικής χρηματοδότησης, ώστε να πλησιάζει τα κοινοτικά ποσοστά. 
Η δυνατότητα έμμεσης χρηματοδότησης μέσω φορολογικών κινήτρων και ελαφρύνσεων για τις επιχειρήσεις που επενδύουν στην έρευνα και την καινοτομία. 
Η χρηματοδότηση από τη σύμπραξη ιδιωτικού και δημόσιου τομέα, με κύρια επιδίωξη τη διασύνδεση των ερευνητικών κέντρων, αλλά και των πανεπιστημίων με την παραγωγική διαδικασία και γενικά με τα σημερινά δεδομένα της πραγματικής οικονομίας, μέθοδος που ακολουθείται σχεδόν σε όλα τα ευρωπαϊκά κράτη.
Η εναρμόνιση του όλου πλαισίου λειτουργίας της Εθνικής Επιτροπής Ατομικής Ενέργειας με τις διεθνείς συνθήκες, ώστε να διασφαλίζεται η προστασία του πληθυσμού, του περιβάλλοντος και των αγαθών της χώρας από τους κινδύνους που προκύπτουν από τις ακτινοβολίες των πυρηνικών υλικών.
Κυρίες και κύριοι Βουλευτές, όλοι συμφωνούμε ότι η έρευνα, η καινοτομία και η ανάπτυξη των τεχνολογιών αιχμής, δηλαδή η πληροφορική και οι τηλεπικοινωνίες, μπορούν να προσφέρουν πολλά, όπως πολύτιμη τεχνογνωσία που είναι απαραίτητη για την αναβάθμιση του επιστημονικού και τεχνολογικού επιπέδου της πατρίδας μας και την ανάπτυξή της. Άλλωστε, η ανάπτυξη και η προαγωγή της έρευνας αποτελεί συνταγματική υποχρέωση της πολιτείας, σύμφωνα με την παράγραφο 1 του άρθρου 16 του Συντάγματος. 
Αυτό το νομοσχέδιο, λοιπόν, αποτελεί το τελικό βήμα για την ουσιαστική ενίσχυση και διασφάλιση της έρευνας, της τεχνολογικής ανάπτυξης, της καινοτομίας και των ερευνητικών υποδομών. Με την ψήφισή του αποκτούμε, επιτέλους, εθνική στρατηγική για τους τομείς αυτούς. Θα διαμορφωθεί πλέον ένα σύγχρονο μοντέλο διαχείρισής τους, καθώς θα γνωρίζουμε τα όργανα που στο εξής θα έχουν την αποκλειστική ευθύνη της εφαρμογής της πολιτικής μας. 
Επίσης, μπαίνει τάξη στη χρηματοδότηση της έρευνας και δημιουργούνται ευκαιρίες για επενδύσεις στον τομέα αυτό. Αξιοποιείται με τον καλύτερο τρόπο το ερευνητικό προσωπικό, οι γνώσεις, η τεχνογνωσία, η εφευρετικότητα και η καινοτομία και διασφαλίζεται η ανεξαρτησία των ερευνητικών κέντρων.
Έχοντας υπ’ όψιν τα παραπάνω, υπερψηφίζω το παρόν νομοσχέδιο. 
Κύριε Υπουργέ, θα θέλαμε να ζητήσουμε μία χάρη εμείς που είμαστε από τη βόρεια Ελλάδα και τη Θεσσαλονίκη. Είναι ανάστατη όλη η πόλη και όλη η περιφέρεια, αν τυχόν τεθεί θέμα να διδάσκεται το ισλαμικό μάθημα μέσα στη Θεολογική Σχολή. Είναι απαράδεκτο να είναι μέσα στη Θεολογική Σχολή. Παρακαλούμε, παρ’ όλα αυτά που ακούγονται, να προτάξετε τα στήθια σας, γιατί  ξέρουμε ότι είστε παληκάρι, προκειμένου να μην μπει αυτό το θέμα καθόλου. Το ζητά όλος ο λαός επάνω. Θα δημιουργήσουμε εκ του μηδενός ένα θέμα το οποίο είναι πολύ σοβαρό. Ειδικά αυτές τις μέρες που ο κόσμος έχει προβλήματα, δεν πρέπει να του δημιουργήσουμε και προβλήματα πάνω στα πιστεύω του.
Σας παρακαλούμε πάρα πολύ να το πάρετε πάνω σας και να μη γίνει αυτό ποτέ στη Θεολογική Σχολή, γιατί είναι πρόκληση.
Σας ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε.
Αφού βρήκαμε το παληκάρι, ας βρούμε και τη νεράιδα τώρα…</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κύριε Πρόεδρε, θα μπορούσα να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, θέλετε τον λόγο προκειμένου να υπερασπιστείτε μία τροπολογία, έτσι δεν είναι;</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Θα ήθελα τον λόγο για δύο θέματα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ξέρετε, επειδή επίκειται τώρα η ψηφοφορία για τις άρσεις των ασυλιών, ασχοληθείτε μόνο με ένα θέμα και μετά λέτε όλα τα άλλα, για να μην πάρουν τώρα τον λόγο οι Κοινοβουλευτικοί Εκπρόσωποι.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Δεν έχω μιλήσει ακόμα, κύριε Πρόεδρε, δίνοντας τη δυνατότητα στους συναδέλφους να εκφραστούν. Απλώς έχω κάνει ορισμένες καίριες παρεμβάσεις για θέματα που αφορούσαν την πορεία του σχεδίου νόμου.
Το ίδιο θέλω, λοιπόν, να κάνω και τώρα, λέγοντάς σας, κατ’ αρχάς, ότι καταθέτω περαιτέρω μία σειρά από νομοτεχνικές βελτιώσεις. Μία εξ αυτών είναι μαζί με τον κ. Αθανασίου. Είναι νομοτεχνική βελτίωση στη δική του τροπολογία που έχω συνυπογράψει ως Υπουργός που έχει αναλάβει τη συγκεκριμένη νομοθετική πρωτοβουλία.
Κύριε Πρόεδρε, την καταθέτω για τα Πρακτικά.
(Στο σημείο αυτό ο Υπουργός Παιδείας και Θρησκευμάτων κ. Ανδρέας Λοβέρδος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωριστούν οι σελ. 122 έως 125)</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Θέλω, επίσης, να ενημερώσω το Σώμα, κύριε Πρόεδρε -γιατί έχουμε συζητήσει στην Κοινοβουλευτική Ομάδα του ΠΑΣΟΚ, αλλά και στην Κοινοβουλευτική Ομάδα της Νέας Δημοκρατίας, όπως επίσης και στην Επιτροπή Μορφωτικών Υποθέσεων- για το θέμα της Πληροφορικής ως εξεταζομένου μαθήματος στις εισαγωγικές εξετάσεις μετά το ενιαίο λύκειο το 2016. Μας έχει απασχολήσει πάρα πολύ. 
Οι διάφορες απόπειρες να λύσουμε το θέμα είχαν δικαιολογημένες αντιδράσεις. Μαζεύουμε, λοιπόν, τις πολιτικές μας επιλογές και τις κάνουμε πάρα πολύ συγκεκριμένες με αυτήν τη βελτίωση που θα καταθέσουμε.
Κύριε Πρόεδρε, το συνοψίζω. Δεν πειράζουμε τίποτα από την αλλαγή που έγινε το 2003 ως προς το νέο λύκειο και τις εισαγωγικές. Ας αλλάξουν αυτά μετά από χρόνια, όταν στην πράξη αποδειχθεί ότι κάτι δεν πήγε καλά. Όμως, κάθε Υπουργός να αλλάζει το σύστημα του προηγουμένου είναι μια τρέλα που πρέπει να σταματήσει. Παρακολουθώ αυτό το επιχείρημα, σέβομαι την αλλαγή του κ. Αρβανιτόπουλου. Μπορεί να διαφωνώ και εγώ και ο κ. Δερμεντζόπουλος και ο κ. Γεωργαντάς με αρκετά σημεία, αλλά δεν έχει καμμία σημασία αυτό. Όλοι μας διαφωνούμε ή συμφωνούμε με θέματα. Ας αφήσουμε τη ζωή να δείξει αν ο Αρβανιτόπουλος έκανε ή δεν έκανε καλά. Μόνο η ζωή θα το δείξει αυτό, όχι οι θεωρίες του καθενός μας.
Όμως, υπήρξε, κύριε Πρόεδρε, μια βαρβαρότητα. Ακόμα και γι’ αυτούς τους υποψήφιους φοιτητές που θέλουν να σπουδάσουν Πληροφορική δεν ετίθετο ως προϋπόθεση η εξέτασή τους στο μάθημα της Πληροφορικής. Δεν θέλω τώρα να σας κουράζω με επιστημολογικές παρατηρήσεις. Μπορώ να κάνω πάρα πολλές. Δεν είμαι των θετικών επιστημών, αλλά έχω γνώσεις επιστημολογίας. Μπορώ να σας μιλήσω, αλλά δεν είναι η ώρα αυτή. Περιορίζομαι να πω ότι στον 21ο αιώνα η επιλογή αυτή ήταν μια τρέλα και θέλουμε να τη διορθώσουμε.
Εδώ ακούγεται και ένα άλλο επιχείρημα: Πόσο θα τη διορθώσετε; Εγώ λέω, με τις γνώσεις που έχει η ηγεσία του Υπουργείου Παιδείας, μόνο αυτό.
Από κει και πέρα, κύριε Πρόεδρε, θα καταθέσουμε αίτημα στην ΑΔΙΠ να μας εκφράσει γνώμη αν και κάπου αλλού -με φειδωλό τρόπο- πρέπει αυτό το μάθημα να τεθεί ως προϋπόθεση για τις πανελλαδικές του 2016 και όπως λέμε εδώ, η απόφαση της ΑΔΙΠ θα μας δεσμεύει, θα έχουμε δέσμια αρμοδιότητα. Θα υπογράψουμε ό,τι λέει η ΑΔΙΠ. Νομίζω ότι αυτή είναι μια άριστη επιλογή.
Τέλος, θέλω να πω ότι μόλις τελειώσει η ψηφοφορία επί των αιτήσεων άρσης ασυλίας, θα πούμε ποιες από τις βουλευτικές τροπολογίες συζητάμε, όχι κάνουμε εξ ορισμού δεκτές, αλλά δεχόμαστε να συζητηθούν, δηλαδή, με ένα πνεύμα αποδοχής.
Όμως, αξιοποιώ την παρουσία του Υπουργού, του κ. Ντινόπουλου, εδώ για να πω πως -προλέγω, υπό την έννοια αυτή- αποδέχομαι την τροπολογία του κ. Κωνσταντίνου Κατσαφάδου, του συναδέλφου από την Α΄ Πειραιά και της κ. Ασημίνας Σκόνδρα από την Καρδίτσα, σύμφωνα με την οποία ρυθμίζεται ένα θέμα εθελούσιας κινητικότητας υπαλλήλων στους δήμους, κάτι που αίρει κινδύνους απολύσεων. Εγώ πιστεύω ότι αυτό είναι πολύ σωστό. Έχει συμφωνία ο κύριος Υπουργός και με το Υπουργείο Διοικητικής Μεταρρύθμισης και θα παρακαλούσα να αξιοποιήσουμε την ομιλία του για να αναπτύξει το θέμα.
Ευχαριστώ πολύ.
(Στο σημείο αυτό ο Υπουργός Παιδείας και Θρησκευμάτων κ. Ανδρέας Λοβέρδος καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να καταχωριστεί η σελ. 129)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πολύ ωραία. Ευχαριστούμε.
Τι να αναπτύξει ο Υπουργός; Θα πάρει τον λόγο απλώς για ένα λεπτό και ο κ. Ντινόπουλος.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, τι νούμερο είναι η τροπολογία για την οποία κάνει λόγο ο κύριος Υπουργός;</Speech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember> (Υπουργός Εσωτερικών): Δίνεται μια μικρή παράταση δέκα-δεκαπέντε ημερών, μέχρι την 20ή Δεκεμβρίου, αν δεν κάνω λάθος, έτσι ώστε αυτοί οι οποίοι είχαν υποβάλει αιτήσεις για εθελούσια ενδοδημοτική κινητικότητα από δήμο σε δήμο -με τη θέλησή τους, δηλαδή- και δεν είχαν προλάβει κάποιες προθεσμίες, να μπορέσουν να ικανοποιηθούν και αυτοί.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, επειδή έχουμε ένα μεγάλο πακέτο τροπολογιών, όταν γίνεται λόγος για μια τροπολογία να δίνεται και το νούμερο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι η υπ’ αριθμόν 2050/304/25-11-2014 βουλευτική τροπολογία των συναδέλφων κ. Κατσαφάδου και κ. Σκόνδρα, η οποία έγινε αποδεκτή.
Κυρίες και κύριοι συνάδελφοι, στο σημείο αυτό, όπως προείπαμε και αποφασίσαμε, θα διακόψουμε τη συζήτηση του νομοσχεδίου του Υπουργείου Παιδείας και Θρησκευμάτων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμεθα στη
ΣΥΜΠΛΗΡΩΜΑΤΙΚΗ ΕΙΔΙΚΗ ΗΜΕΡΗΣΙΑ ΔΙΑΤΑΞΗ 
ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και το άρθρο 83 του Κανονισμού της Βουλής, για τις αιτήσεις της άρσης ασυλίας των Βουλευτών κυρίων Παύλου Βογιατζή και Ιωάννη Μιχελάκη.
Θυμίζω ότι η συζήτηση διεξάγεται με τη διαδικασία του άρθρου 108 παράγραφος 1, εδάφιο β΄ και επομένως, τον λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. Ο λόγος δίδεται πάντα εφόσον ζητηθεί -στον Βουλευτή στον οποίον αφορά η αίτηση και στους Κοινοβουλευτικούς Εκπροσώπους, οι οποίοι μιλούν μετά τους τυχόν ομιλητές της κάθε υπόθεσης.
Όπως γνωρίζετε, σύμφωνα με το άρθρο 83 του Κανονισμού της Βουλής, η Βουλή δεν υπεισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή εάν η δίωξη, η μήνυση ή η έγκληση υποκρύπτει πολιτική σκοπιμότητα.
Τέλος, υπενθυμίζω ότι έχουμε δεχθεί επί των άρσεων ασυλίας η Βουλή να αποφασίζει με ονομαστική ψηφοφορία για να αποφεύγεται η οποιαδήποτε σύγχυση στην καταμέτρηση των ψήφων και στη διεξαγωγή του αποτελέσματος, η οποία θα μπορούσε να οδηγήσει σε αμφισβητήσεις των αποτελεσμάτων και για την διευκόλυνση και μόνο της ονομαστικής ψηφοφορίας καταρτίζεται ψηφοδέλτιο. 
Το ψηφοδέλτιο στο οποίο κάθε συνάδελφος αναγράφει το όνομά του, την εκλογική του περιφέρεια και την Κοινοβουλευτική Ομάδα στην οποία ανήκει θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83 του κανονισμού της Βουλής που απαιτεί φανερή ψηφοφορία. Αφού, λοιπόν, ολοκληρωθεί η συζήτηση επί των περιπτώσεων της σημερινής συμπληρωματικής ειδικής ημερήσιας διάταξης θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά τον συνάδελφο κ. Παύλο Βογιατζή.
Η δεύτερη υπόθεση αφορά τον συνάδελφο κ. Ιωάννη Μιχελάκη. 
Οι λεπτομέρειες και των δύο υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ειδική ημερήσια διάταξη.
Επί της αιτήσεως που αφορά την υπόθεση του κ. Παύλου Βογιατζή, υπάρχει συνάδελφος που ζητά τον λόγο κατά το άρθρο 108 του Κανονισμού;</ChairmanSpeech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Βογιατζή, έχετε τον λόγο για πέντε λεπτά.</ChairmanSpeech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ, κύριε Πρόεδρε.
Θέλω να πω ότι το χρέος είναι εταιρείας της Νομαρχιακής Αυτοδιοίκησης Λέσβου. Εδώ δεν αναφέρεται και φαίνεται σαν να είναι προσωπική μου εταιρεία. Η μήνυση από το ΙΚΑ έγινε τέσσερις μήνες μετά, αφού είχα φύγει εγώ από Νομάρχης Λέσβου. Η εταιρεία μπήκε από την περιφέρεια σε εκκαθάριση, οπότε δεν μπορούσαν να έχουν πληρωθεί οι εισφορές. Και νομίζω γι’ αυτό είναι και ομόφωνη η απόφαση της επιτροπής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστώ πολύ, κύριε συνάδελφε.
Επί της αιτήσεως που αφορά την υπόθεση του κ. Ιωάννη Μιχελάκη, υπάρχει συνάδελφος που ζητά τον λόγο κατά το άρθρο 108 του Κανονισμού;</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Μάλιστα, κύριε Πρόεδρε.</Speech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Θα παρακαλούσα να λάβω τον λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επειδή έχει ζητήσει τον λόγο ο  ορισθείς την τελευταία στιγμή Κοινοβουλευτικός Εκπρόσωπος από την πλευρά της Χρυσής Αυγής, ο κ. Ματθαιόπουλος, θα δώσουμε πρώτα τον λόγο στον κ. Ματθαιόπουλο και μετά θα λάβετε εσείς τον λόγο, κύριε Μιχελάκη.
Κύριε Ματθαιόπουλε, έχετε τον λόγο για πέντε λεπτά.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ.
Η παραπομπή του πρώην Υπουργού Μιχελάκη στην Ολομέλεια της Βουλής για την άρση της βουλευτικής του ασυλίας για το αδίκημα της δωροδοκίας, διαψεύδει με τον πιο κατηγορηματικό τρόπο τον Σαμαρά, τους συνεργάτες του και τα «παπαγαλάκια» της παραπληροφόρησης, που για μήνες ολόκληρους παρουσίαζαν τη Χρυσή Αυγή, ένα νόμιμο πολιτικό κόμμα, ως κόμμα το οποίο συνδιαλέγεται με μεγαλόσχημους επιχειρηματίες της χώρας, ως κόμμα το οποίο συνδιαλέγεται με εφοπλιστές από τους οποίους χρηματίζεται για να εξυπηρετεί –δήθεν- τα συμφέροντά τους. 
Η υπόθεση αυτή αποδεικνύει ότι η συγκυβέρνηση μετά από μία νέα επικοινωνιακή σκευωρία προέβη σε ένα νέο φιάσκο, διότι, πράγματι, χρηματισμός υπήρχε, αλλά όχι από μέρους της Χρυσής Αυγής, αλλά από μέρους της Νέας Δημοκρατίας και από Υπουργούς του Σαμαρά.
Υπενθυμίζω ότι τα οικονομικά του κόμματος της Χρυσής Αυγής είναι πεντακάθαρα. Το ΣΔΟΕ, με επίσημο πόρισμά του, κατόπιν διενέργειας ελέγχου και στα ταμεία του κόμματος και σε προσωπικούς λογαριασμούς των Βουλευτών, έχει αποδείξει ότι ούτε μισό ευρώ δεν είναι παράνομο και δεν προέρχεται από παράνομη χρηματοδότηση. 
Αντιθέτως, τα κόμματά σας χρωστάνε δισεκατομμύρια στον ελληνικό λαό και οι Υπουργοί σας έφθασαν μέχρι το σημείο να καταστήσουν το ελληνικό Κοινοβούλιο επιχειρηματικό μικρομάγαζο για να καταθέτουν ερωτήσεις εναντίον εφοπλιστών, οι οποίοι είναι αντίπαλοι από τα αφεντικά του Μιχελάκη, τα οποία τον δωροδοκούσαν κατ’ εξακολούθηση. 
Θεωρώ, λοιπόν –και αναφέρομαι σε όλους τους Βουλευτές, πλην του εν δυνάμει υπόδικου Μιχελάκη- ότι έχετε ένα και μόνο καθήκον, να ψηφίσετε την άρση της ασυλίας του για να πάει στην –δήθεν- ανεξάρτητη δικαιοσύνη για την οποία τόσο καιρό θέλετε να μας πείσετε ότι λειτουργεί ανεξάρτητα, ώστε ο άνθρωπος αυτός να αποδείξει εάν είναι αθώος ή αντίστοιχα ο εισαγγελέας να αποδείξει την ενοχή του. 
Σε ό,τι αφορά το συγκεκριμένο Υπουργό, τον καταγγέλλω για υποκρισία και για δειλία, διότι κρύβεται πίσω από το θεσμό της βουλευτικής ασυλίας, διότι γνωρίζει ότι είναι ένοχος και πως εάν παραπεμφθεί στην ανεξάρτητη δικαιοσύνη, τότε θα πάει εκεί πέρα που βρίσκονται παράνομα και συνταγματικά οι υπόλοιποι Βουλευτές του κόμματος. 
Κλείνοντας, για αυτόν ακριβώς τον λόγο, κύριε Πρόεδρε, δεν έχετε το δικαίωμα -και διά ταύτα σας το απαγορεύω- να χρησιμοποιήσετε το ψευδές επιχείρημα ότι «η Χρυσή Αυγή χρηματίζεται από εφοπλιστές». Αυτά τα κάνουν οι Υπουργοί του Σαμαρά και μόνον.</Speech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Παυλόπουλε, ζητήσατε τον λόγο;</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Παυλόπουλε, έχετε τον λόγο για πέντε λεπτά.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Πρόεδρε, έχω ζητήσει τον λόγο ως μέλος της Επιτροπής Δεοντολογίας, η οποία εξέτασε τη συγκεκριμένη περίπτωση. Λόγω κωλύματος, το οποίο είχε την ημέρα εκείνη ο συνάδελφος, ο κ. Υψηλάντης, παρέστην και θέλω να πω για ποιον λόγο ανήκω στη μειοψηφία. Δηλαδή για ποιο λόγο ψήφισα υπέρ της μη παραπομπής του κ. Μιχελάκη, με βάση το κατηγορητήριο, το οποίο έχει διατυπωθεί. Και σας τονίζω ότι αυτά που θα σας πω δεν έχουν καμμία σχέση με την ουσία, η οποία είναι εντελώς διαφορετικό ζήτημα και είναι θέμα συνείδησης του καθενός.
Όμως, θα παρατηρήσετε, κύριοι συνάδελφοι, ότι, ενόψει της παραπομπής του κ. Μιχελάκη, δημιουργείται ένα μεγάλο θέμα, το οποίο πρέπει να έχει υπόψη της η Βουλή την ώρα που θα ψηφίσει. Και σας είπα ότι δεν έχει καμμία σχέση με την ουσία. Είναι δε, όσα χρόνια είμαι στο Κοινοβούλιο, η πρώτη φορά που εμφανίζεται.
Εάν παρατηρήσετε το κατηγορητήριο, το οποίο είναι καταγεγραμμένο, ο κ. Μιχελάκης παραπέμπεται με τις διατάξεις του άρθρου 235, παράγραφος 1, του Ποινικού Κώδικα. Ήτοι για δωροδοκία στο πλαίσιο των εγκλημάτων περί την υπηρεσία. Τι σημαίνει τούτο; Σημαίνει ότι για να παραπεμφθεί κάποιος πρέπει να χαρακτηρίζεται –γιατί αυτό λέει ο Ποινικός Κώδικας- «υπάλληλος», γιατί μόνον οι υπάλληλοι εμπίπτουν στις διατάξεις του άρθρου 235, παράγραφος 1. 
Το ζήτημα, λοιπόν, το οποίο τίθεται είναι το εξής: Ο Βουλευτής, όταν ασκεί τα κοινοβουλευτικά και νομοθετικά του καθήκοντα, είναι υπάλληλος; Δεν αμφισβητεί κανείς ότι ο Βουλευτής κατ’ εξαίρεση μπορεί να ασκεί και διοικητικά καθήκοντα, όταν μετέχει σε άλλα έργα που επιτρέπονται από το Σύνταγμα και τον Κανονισμό της Βουλής ή όταν, παραδείγματος χάριν, μετέχει στο εξωτερικό σε αποστολές, ασκώντας καθήκοντα που άπτονται οιονεί της εκτελεστικής εξουσίας. Όμως, το ερώτημα είναι, όταν ασκεί κοινοβουλευτικό έλεγχο, όπως συμβαίνει στη συγκεκριμένη περίπτωση, όταν νομοθετεί, μπορεί να χαρακτηρισθεί υπάλληλος;
Σας διαβάζω τι λέει ο ίδιος ο Ποινικός Κώδικας για την έννοια του υπαλλήλου. Είναι το άρθρο 13, παράγραφος α΄: «Υπάλληλος είναι εκείνος, στον οποίο νόμιμα έχει ανατεθεί, έστω και προσωρινά, η άσκηση δημόσιας υπηρεσίας, δημοτικής ή κοινοτικής ή άλλου νομικού προσώπου δημοσίου δικαίου».
Άρα, λοιπόν, εδώ θα πρέπει να δεχθούμε υπαλληλική σχέση. Και το επαναλαμβάνω, επειδή ζούμε σε πονηρούς καιρούς ότι δεν έχει καμμία σχέση η παρέμβασή μου και ο τρόπος που ψήφισα στην Επιτροπή Δεοντολογίας με την ουσία της συγκεκριμένης υπόθεσης. Όμως δημιουργούμε ένα προηγούμενο, αν αποδεχθούμε ότι ο Βουλευτής είναι στη συγκεκριμένη περίπτωση υπάλληλος. 
Σας τονίζω, προς ενίσχυση αυτού το οποίο λέω, ότι ο Ποινικός Κώδικας έχει ειδική διάταξη περί δωροληψίας των πολιτικών αξιωματούχων και των Βουλευτών. Ορίζει, δηλαδή, ειδικά, αλλά δεν το περιλαμβάνει αυτό στα εγκλήματα περί την υπηρεσία. Αυτοτελώς τιμωρεί τον Βουλευτή σε περίπτωση δωροληψίας. Και μπορείτε να δείτε τις διατάξεις του άρθρου 159 του Ποινικού Κώδικα. Είναι η παράγραφος 2. Τον τιμωρεί αυτοτελώς.
Για ποιον λόγο, λοιπόν, ο Ποινικός Κώδικας, όταν θέλει να τιμωρήσει Βουλευτή ποινικά, το λέει πέρα και έξω από τα εγκλήματα περί την υπηρεσία και εδώ, στη συγκεκριμένη περίπτωση, για το θέμα της δωροδοκίας χρησιμοποιείται η διάταξη του άρθρου 235, παράγραφος 1; Εδώ είναι το μεγάλο ζήτημα κατά την εκτίμησή μου, που είναι αμιγώς θεσμικό. Το λέω για να μην παρεξηγηθούμε και εγώ και αυτοί που μας ακούν.
Το άρθρο 60 του Συντάγματος καθορίζει το status του Βουλευτή, όταν ασκεί κοινοβουλευτικά καθήκοντα, όταν ασκεί νομοθετικά καθήκοντα και του απονέμει το προνόμιο –και είναι προνόμιο, αλλά και καθήκον- του να ενεργεί κατά συνείδηση, απολύτως ανεξάρτητος. Ο υπάλληλος εξ ορισμού έχει την έννοια της εξάρτησης. 
Εγώ δεν μπορώ να δεχθώ, ως Βουλευτής, αλλά και ως νομικός, τον χαρακτηρισμό του Βουλευτή, όταν ασκεί κοινοβουλευτικά και νομοθετικά καθήκοντα, ως υπαλλήλου. Και γι’ αυτό ψήφισα εναντίον της συγκεκριμένης παραπομπής. Ήθελα δε, αιτιολογώντας την ψήφο μου στην επιτροπή, να έχετε υπ’ όψιν σας για ποιον λόγο υιοθέτησα αυτήν τη στάση. Και εγώ αλλά και οι λοιποί συνάδελφοι, οι οποίοι ψήφισαν έτσι και ανήκουν στη μειοψηφία. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Τον λόγο έχει ο κ. Χαλβατζής για πέντε λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, ως μέλος της Επιτροπής Δεοντολογίας και επειδή απουσίαζα από αυτήν τη συνεδρίαση γιατί ήμουνα σε άλλη συνεδρίαση που διεξαγόταν ταυτόχρονα και δεν τοποθετήθηκα στις άρσεις, ήθελα να πω ότι, παρ’ όλα τα νομικά προβλήματα που υπάρχουν και έχουν βάση, θεωρούμε πως το καλύτερο θα ήταν να μην εμποδιστεί η προσφυγή στη δικαστική διερεύνηση, ώστε να μην πλανώνται σκιές.
Με αυτό το σκεπτικό λέμε «ναι» στην άρση της ασυλίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε.
Τον λόγο έχει ο κ. Μιχελάκης.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Ευχαριστώ, κύριε Πρόεδρε.
Εγώ θα σας μιλήσω για τα πραγματικά περιστατικά. Τον Ιανουάριο του 2013 ο συνάδελφος Θανάσης Νταβλούρος κατέθεσε επίκαιρη ερώτηση με θέμα «Δικαστικές και Φορολογικές Εκκρεμότητες του Επιχειρηματία Αναστάσιου Πάλλη». Αφού πληροφορήθηκα το περιεχόμενο της παραπάνω ερώτησης και γνωρίζοντας ότι ο Πάλλης ήταν συνεταίρος με το Βίκτωρα Ρέστη, πέντε μέρες αργότερα κατέθεσα κι εγώ σχετική ερώτηση στη Βουλή, ζητώντας πληροφορίες για τυχόν εμπλοκή του Ρέστη στις υποθέσεις του Πάλλη, αλλά και σε άλλες υποθέσεις, όπως αυτές της φοροδιαφυγής. 
Ο τίτλος της ερώτησής μου ήταν «κανένας μεγαλο-οφειλέτης στο απυρόβλητο». Ουσιαστικά, τόσο η ερώτηση του συναδέλφου όσο και η δική μου, αποκάλυπταν τις δύο διαστάσεις του ίδιου ζητήματος, δηλαδή τις αξιόποινες συμπεριφορές των πρώην συνεταίρων Πάλλη και Ρέστη. Με απλά ελληνικά αυτό που έλεγα είναι «ψάξτε τον Πάλλη, ψάξτε και τον Ρέστη». Και για του λόγου το αληθές, θα καταθέσω στα Πρακτικά τις δύο σχετικές ερωτήσεις. 
Θα ήταν αστείο, λοιπόν, να ισχυρισθεί κάποιος ότι οι ερωτήσεις αυτές ωφελούσαν οποιονδήποτε. Το ακριβώς αντίθετο. Ζητούμενο ήταν αποκλειστικά και μόνο η προστασία του δημοσίου συμφέροντος. Λίγο καιρό μετά τις ερωτήσεις, Πάλλης και Ρέστης κατέληξαν και οι δύο στη φυλακή, δικαιώνοντας το περιεχόμενο των ερωτήσεων. 
Διαβάζοντας την ερώτησή μου διαπιστώνει εύκολα κάποιος ότι το περιεχόμενό της ήταν ταυτόσημο με το περιεχόμενο του κατηγορητηρίου των δικαστικών αρχών. Θα ήταν παράλογο να με δωροδοκήσει ο Πάλλης για μία ερώτηση, το περιεχόμενο της οποίας θα οδηγούσε τελικά στην προφυλάκισή του. 
Θυμίζω ότι μέχρι την ημερομηνία κατάθεσης των ερωτήσεων, δεν υπήρχε καμμία σχετική δικαστική έρευνα σε εξέλιξη. Δύο μήνες μετά την ερώτησή μου στις 15 Απριλίου, συνελήφθη ο Πάλλης. Τρεις μήνες αργότερα, στις 23 Ιουλίου, συνελήφθη και ο Ρέστης. Τα σχετικά στοιχεία θα τα καταθέσω στα Πρακτικά, κύριε Πρόεδρε. 
Θα ήθελα στο σημείο αυτό να πω ότι δεν ήμουν ο μόνος Βουλευτής που έχω καταθέσει ερώτηση για τον Ρέστη. Από μία πρόχειρη έρευνα που έκανα, διαπίστωσα ότι και άλλοι συνάδελφοι έχουν πράξει το ίδιο, ανάμεσά τους ο κ. Παπαδημούλης, ο κ. Τσούκαλης, ο κ. Νικολόπουλος. Θα τις καταθέσω και αυτές στα Πρακτικά. 
Είναι ποτέ δυνατόν να πει κάποιος ότι οι συνάδελφοι που προανέφερα με τις ερωτήσεις τους για το Ρέστη, εξυπηρετούσαν τα συμφέροντα του πρώην συνεταίρου του; Είναι δυνατόν να πει κανείς ότι όσοι καταθέτουν ερωτήσεις ανάλογου περιεχομένου, όπως για παράδειγμα κραυγαλέες περιπτώσεις φοροδιαφυγής, ενεργούν υποκινούμενοι; 
Θα επανέλθω, όμως, στο θέμα. Όπως πληροφορήθηκα αρκετό καιρό μετά την κατάθεση της επίμαχης ερώτησής μου, έγινε έρευνα στο σπίτι του Πάλλη, στην οποία βρέθηκε η ερώτηση συναδέλφου και η ερώτηση που είχα υποβάλει εγώ μαζί με γραπτές παρατηρήσεις, τις οποίες αγνοώ ποιος έχει γράψει. Περιττεύει να αναφέρω ότι όλες οι ερωτήσεις, το αργότερο την επομένη της κατάθεσής τους, σκανάρονται και αναρτώνται στην ιστοσελίδα της Βουλής και φυσικά είναι εύκολα προσβάσιμες σε οποιονδήποτε χρήστη του ίντερνετ, όπως και στον Πάλλη. 
Στο σημείο αυτό θα ήθελα να σας πω ότι γνώριζα και τον Πάλλη και τον Ρέστη. Εργαζόμουν για τριάντα δύο χρόνια ως δημοσιογράφος και λόγω της φύσεως της εργασίας μου, γνωρίζω τους περισσότερους εκδότες εφημερίδων, όπως τον Πάλλη και τον Ρέστη, που ήταν συνεκδότες της εφημερίδας «ΠΡΩΤΟ ΘΕΜΑ». 
Από την ηλικία των είκοσι έξι χρόνων έγινα αρχισυντάκτης και έκτοτε εργαζόμουν σε επιτελικές και διευθυντικές θέσεις σε εφημερίδες, ραδιόφωνα και τηλεοράσεις. Δυνατότητες για τέτοιες συμπεριφορές, σαν κι αυτή για την οποία εγκαλούμαι σήμερα, προφανώς και υπήρχαν και μάλιστα όχι για επτά χιλιάδες.
Κανένας, όμως, όχι μόνο δεν έχει να πει το παραμικρό, αλλά ούτε και να αφήσει έστω και την παραμικρή υπόνοια. Προκαλώ τον οποιονδήποτε για αυτό εντός και εκτός Βουλής. 
Ακόμα και ο προσωπικός μου συκοφάντης, ο Κώστας Βαξεβάνης, ο οποίος έχει πάρει το πηλοφόρι και το μυστρί για να με κατασυκοφαντεί, έγραψε, όταν πληροφορήθηκε –όπως λέει- την υπόθεση αυτή: «Τίποτα από αυτά δεν πίστευα. Δεν ήθελα να πιστέψω». Και απευθυνόμενος σε μένα συνέχισε: «Δεν σε πίστωνα μόνο με το γνωστό τεκμήριο της αθωότητας, αλλά και με τη διάθεσή μου να μην έχει κάνει κάτι τέτοιο ένας άνθρωπος που δουλέψαμε και ζήσαμε καταστάσεις μαζί». 
Όταν οι αρχές, λοιπόν, βρήκαν στο αρχείο του Πάλλη σημείωμα που έφερε το όνομά μου και δίπλα ένα χρηματικό ποσό, οι ανακριτές ρώτησαν έναν από τους υπαλλήλους του και αυτός –όπως αναφέρει στην κατάθεσή του- είπε ότι από ό,τι αντιλήφθηκε και από ό,τι υπέθεσε τα χρήματα αυτά προορίζονταν για μένα. 
Προσέξτε, κύριοι συνάδελφοι, τις φράσεις που χρησιμοποιεί στην κατάθεσή του: «Από ό,τι αντιλήφθηκα και από ό,τι υπέθεσα». Αυτός είναι ο βασικός μάρτυρας στην υπόθεση. Δηλαδή δεν είδε και δεν ξέρει. Θα καταθέσω στα Πρακτικά το σχετικό έγγραφο. 
Οι ανακριτές για το θέμα αυτό πήγαν μετά στον προφυλακισμένο Πάλλη. Ο Πάλλης τους ξεκαθάρισε κατηγορηματικά ότι ουδέποτε έδωσε σε μένα το οποιοδήποτε ποσό για οποιοδήποτε λόγο. Θα καταθέσω στα Πρακτικά τη συγκεκριμένη κατάθεση. 
Οι ανακριτές ξανακάλεσαν το συγκεκριμένο υπάλληλο –αυτόν που είναι ο βασικός μάρτυρας- λέγοντάς του ότι ο Πάλλης αρνείται ότι έδωσε λεφτά σε μένα. Αυτός και στη νέα του κατάθεση στις 15 Ιανουαρίου του 2014 επανέλαβε στους ανακριτές ότι «απ’ ό,τι κατάλαβε τα χρήματα πήγαν σε μένα». Θα καταθέσω και αυτό το έγγραφο στα Πρακτικά. 
Κύριε Πρόεδρε, κυρίες και κύριοι συνάδελφοι, ακόμα και ο Εισαγγελέας Πρωτοδικών ο κ. Λακαφώσης που συνέταξε τη δικογραφία, στην έκθεση που στέλνει προς την Εισαγγελία του Αρείου Πάγου αναφερόμενος στην κατάθεση του υπαλλήλου του Πάλλη, χρησιμοποιεί τις φράσεις: «από ό,τι κατάλαβε και από ό,τι πιθανολόγησε». Προσέξτε: «Απ’ ό,τι κατάλαβε και απ’ ό,τι πιθανολόγησε!» Μιλάμε για το βασικό μάρτυρα. Τίποτε άλλο. Θα καταθέσω και αυτό το έγγραφο στα Πρακτικά. 
Ο ίδιος υπάλληλος, ο βασικός μάρτυρας, σε μεταγενέστερη διευκρινιστική ένορκη κατάθεσή του δηλώνει ρητά και κατηγορηματικά ότι ουδέποτε αντελήφθη τον Πάλλη να δίνει χρήματα σε μένα. Ουδέποτε! Θα καταθέσω και αυτό το έγγραφο στα Πρακτικά. 
Κυρίες και κύριοι συνάδελφοι, για την υπόθεση αυτή –επειδή ακούστηκε το θέμα της δικαιοσύνης- εγώ βρίσκομαι ήδη στη δικαιοσύνη. Την αμέσως επόμενη μέρα της δημοσίευσης του σχετικού συκοφαντικού σε βάρους μου δημοσιεύματος κατέθεσα αγωγή και έγκληση. 
Η αγωγή συζητήθηκε στις 9 Οκτωβρίου στο Πολυμελές Πρωτοδικείο Αθηνών. Οι συκοφάντες δικάστηκαν ερήμην, αφού στο δικαστήριο δεν τόλμησαν να έρθουν ούτε αυτοί ούτε οι δικηγόροι τους. Η ατολμία τους να εμφανιστούν στη δικαιοσύνη επιβεβαιώνει με το πιο ξεκάθαρο τρόπο το ψευδέστατο και παντελώς ανυπόστατο χαρακτήρα των ισχυρισμών τους. 
Το ποινικό δικαστήριο, η δεύτερη δίκη, έγινε στις 15 Οκτωβρίου. Οι συκοφάντες αυτήν τη φορά εμφανίστηκαν, αλλά δραπέτευσαν ζητώντας αναβολή. Η φυγομαχία δεν αρμόζει σε κάποιον που υποτίθεται ότι έχει στοιχεία, αλλά σε αυτούς που φοβούνται την αλήθεια. 
Πέρα από τα πραγματικά περιστατικά θα ήθελα να ξέρετε ότι πιστεύω πως αυτή η υπόθεση αφορά άμεσα, εξολοκλήρου τη Βουλή ως Σώμα αλλά και κάθε συνάδελφο χωριστά. 
Γι’ αυτόν τον λόγο άλλωστε η Επιτροπή Κοινοβουλευτικής Δεοντολογίας ζήτησε γνωμάτευση από το Επιστημονικό Συμβούλιο της Βουλής και αυτό επειδή για πρώτη φορά τέθηκε το ζήτημα της νομικής φύσης της ιδιότητας του Βουλευτή κατά το Ποινικό Δίκαιο, εάν δηλαδή ο Βουλευτής θεωρείται υπάλληλος, κατά την έννοια του άρθρου 13 του Ποινικού Κώδικα, προκειμένου να νοείται παράβαση καθήκοντος από την πλευρά του.
Όμως, ο Βουλευτής έχει κατοχυρωμένο συνταγματικά -με τα άρθρα 61 και 62- το δικαίωμα της απρόσκοπτης και ανεπηρέαστης άσκησης και του κοινοβουλευτικού ελέγχου. Ο Βουλευτής, λοιπόν, δεν υπακούει σε εντολές ή υποδείξεις παρά μόνο στη συνείδησή του για ολόκληρο το φάσμα των κοινοβουλευτικών δραστηριοτήτων και ασφαλώς και για την κατάθεση ερωτήσεων. 
Επίσης, ο Βουλευτής δεν μπορεί να διωχθεί για δωροδοκία κατά την άσκηση των καθηκόντων παρά μόνο σε διαδικασίες εκλογής. Και σε αυτό ο νόμος είναι σαφής. Υπάρχει μάλιστα και ειδικό άρθρο του Ποινικού Κώδικα γι’ αυτό. Είναι το άρθρο 159 του Ποινικού Κώδικα. 
Η αντίθετη άποψη σε αυτά που προανέφερα θα οδηγούσε κατάλυση της συνταγματικά κατοχυρωμένης ανεξαρτησίας του Βουλευτή κατά την άσκηση των καθηκόντων του.
Κυρίες και κύριοι συνάδελφοι, όπως σας είπα, ουσιαστικά η υπόθεση αυτή αφορά τους πάντες εδώ μέσα, διότι η ποινικοποίηση της άσκησης του κοινοβουλευτικού ελέγχου θα ήταν προφανής. Σας είπα εξαρχής ότι η νομική βάση της υπόθεσης με αφορά όσο αφορά τον καθένα από εσάς. 
Να θυμάστε, όμως, ότι η γνωμάτευση που έχει έρθει στην Επιτροπή Κοινοβουλευτικής Δεοντολογίας ουσιαστικά ποινικοποιεί τον κοινοβουλευτικό έλεγχο. Θα αποτελέσει προηγούμενο, ένα προηγούμενο για κάθε Βουλευτή -όχι μόνο γι’ αυτούς που βρίσκονται σήμερα εδώ, αλλά και γι’ αυτούς που πρόκειται να έρθουν- με απρόβλεπτες προεκτάσεις και σοβαρές συνέπειες. Θα καταστούν οι Βουλευτές όμηροι άθλιων πρακτικών και πολύ εύκολα θα μπορεί να βρεθεί οποιοσδήποτε από εσάς στη δική μου θέση. 
Όποιος έχει συμφέρον θα μπορεί να ποινικοποιήσει ό,τι κρίνει ότι δεν έπρεπε να ρωτήσετε ή αντίθετα ό,τι κρίνει ότι έπρεπε να ρωτήσετε και δεν ρωτήσατε. Ή ακόμα θα μπορεί να ποινικοποιήσει οτιδήποτε θεωρεί ότι έπρεπε να πείτε στη Βουλή και δεν το κάνατε ή ό,τι δεν είπατε και, κατά τη γνώμη του, έπρεπε να το πείτε. 
Και κάτι ακόμα. Πίσω απ’ αυτήν την ιστορία είναι σίγουρο ότι κάποιοι κρύβονται. Σας θυμίζω εδώ ότι κάποιος συνάδελφός μας πριν από λίγο καιρό σε αυτή την Αίθουσα σε παρόμοια διαδικασία είχε μιλήσει με ονοματεπώνυμα. Εγώ δε θα το πράξω τώρα. Δεν έχει έρθει η ώρα. Τα στοιχεία συγκεντρώνονται και όταν θα έρθει η ώρα, θα τα ξαναπούμε. 
Σήμερα δε θέλησα να έρθω να σας πω πράγματα που θα ακούγονταν ως θεωρίες συνωμοσίας. Επέλεξα να μείνω στα πραγματικά περιστατικά, αλλά και στη νομική βάση της υπόθεσης, για την οποία σας ξαναλέω ότι με αφορά όσο σας αφορά όλους.
Ευχαριστώ πολύ.
(Στο σημείο αυτό ο Βουλευτής κ. Ιωάννης Μιχελάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε κύριε συνάδελφε. Κυρίες και κύριοι συνάδελφοι, στο σημείο αυτό θα διεξαχθεί η ονομαστική ψηφοφορία. 
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας.
Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση ασυλίας.
Εκείνος που ψηφίζει υπέρ της άρσης ασυλίας σημειώνει την προτίμησή του δίπλα στο όνομα του Βουλευτή και στη στήλη «ναι». Δηλαδή, «ναι» στην αίτηση του εισαγγελέως που ζητεί την άρση ασυλίας. 
Εκείνος που ψηφίζει κατά της άρσης της ασυλίας σημειώνει την προτίμησή του δίπλα στο όνομα του Βουλευτή και στη στήλη «όχι».
Εκείνος που ψηφίζει «παρών» θα το σημειώνει στην αντίστοιχη στήλη του ψηφοδελτίου. Στο ψηφοδέλτιο θα αναγράφει κάθε συνάδελφος το όνομά του, την εκλογική του περιφέρεια και την Κοινοβουλευτική Ομάδα στην οποία ανήκει. Θα το υπογράφει, γιατί η ψηφοφορία είναι ονομαστική.
Στη συνέχεια με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους κ. Ιωάννη Πασχαλίδη από τη Νέα Δημοκρατία και κ. Ηρώ Διώτη από τον ΣΥΡΙΖΑ, οι οποίοι θα το μονογράφουν και θα ανακοινώνουν ότι ο Βουλευτής ψήφισε.
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα συνεφώνησε ομοφώνως. 
Σας ενημερώνω ότι έχουν έρθει στο Προεδρείο τηλεομοιοτυπίες (φαξ) συναδέλφων, σύμφωνα με το άρθρο 70 Α΄ του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση η οποία θα ακολουθήσει. 
Καλούνται επί του καταλόγου οι συνάδελφοι, κ. Δημήτριος Τσουμάνης από τη Νέα Δημοκρατία και κ. Απόστολος Αλεξόπουλος από τον ΣΥΡΙΖΑ.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να καταχωριστούν οι σελ. 153 έως 156)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
Κυρίες και κύριοι συνάδελφοι, επανερχόμαστε στη συζήτηση του νομοσχεδίου του Υπουργείου Παιδείας και Θρησκευμάτων.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και δύο εκπαιδευτικοί συνοδοί τους από το 2ο Γυμνάσιο Πετρούπολης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ζητήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής,  κ. Ταγαράς, για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΑΓΑΡΑΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Πρώτον, η τροπολογία με γενικό αριθμό 2041 και με ειδικό 296 αφορά τη δυνατότητα παρέλκυσης καθ’ ύψος και όροφο, χωρίς να αλλάζει ο συντελεστής δόμησης για εκπαιδευτήρια και ευαγή ιδρύματα. Δίνεται η δυνατότητα να αυξηθεί ο ακάλυπτος χώρος και να κατασκευαστούν τα μέτρα τα οποία επιτρέπονται καθ’ ύψος. 
Δεύτερον, η τροπολογία με γενικό αριθμό 209 και ειδικό 265 αφορά την ακτή Κουμουνδούρου και στο αίτημα του δημάρχου, ο οποίος είναι και νέος, για μια δωδεκάμηνη παράταση στην εκτέλεση αυτών των διοικητικών κυρώσεων και των πρωτοκόλλων, με στόχο να ολοκληρώσει τη μελέτη ανάπλασης της περιοχής εντός προθεσμίας δώδεκα μηνών και να τακτοποιήσει τα πάντα μέσα σε αυτόν το σχεδιασμό.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Γι’ αυτήν την τροπολογία, κύριε Υπουργέ, έχουμε εκφράσει ενδιαφέρον και ο κ. Αρβανιτόπουλος και εγώ και γενικά όλοι οι Βουλευτές της Α΄ και Β΄ Πειραιά.
Τον λόγο έχει ο κ. Βαρβιτσιώτης για δύο λεπτά.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Κατ’ αρχάς, θέλω να ευχαριστήσω τον Υπουργό Παιδείας που συνυπογράφει την τροπολογία που αφορά θέματα του Λιμενικού Σώματος. Επεκτείνεται και σε υπαξιωματικούς του Λιμενικού Σώματος το δικαίωμα να παραταθεί η θητεία τους για άλλα δύο χρόνια, δικαίωμα το οποίο έχουν οι υπαξιωματικοί στο Στρατό και στην Αστυνομία που συμπληρώνουν τον χρόνο υπηρεσίας τους στα τριάντα πέντε χρόνια.
Είναι μία ρύθμιση, η οποία επιφέρει και ελάφρυνση στον κρατικό προϋπολογισμό, γιατί δεν συνταξιοδοτούμε αυτούς, οι οποίοι θα πρέπει να συνταξιοδοτηθούν αυτήν τη χρονιά και θα παραμείνουν για άλλα δύο χρόνια στις θέσεις τους. Όπως ξέρετε, υπάρχει και στενότητα προσωπικού και ελλείψεις προσωπικού. Εμάς μας καλύπτει απόλυτα ορισμένες ζωτικές ανάγκες.
Η δεύτερη παράγραφος της ίδιας τροπολογίας με γενικό αριθμό 2029 και ειδικό 285 αφορά την κινητροδότηση των στελεχών του Λιμενικού Σώματος για μετάθεσή τους στα νησιά της παραμεθορίου του ανατολικού Αιγαίου. Επειδή υπάρχουν ελλείψεις σε αυτά τα νησιά, δίνουμε το δικαίωμα μετά από αίτησή τους σε στελέχη από όλη την Ελλάδα να πάνε, να τοποθετηθούν, να υπηρετήσουν για δύο χρόνια και να επιστρέψουν αυτοδικαίως στην υπηρεσία τους και να συνεχίσει η προσμέτρηση της υπηρεσίας τους όπως ήταν.
Θα ήθελα, κύριε Πρόεδρε, μόνο να επισημάνω ότι άμεσα θα καταθέσω και νομοθετική βελτίωση στην τροπολογία, ώστε η ρύθμιση των ανωτέρω διατάξεων να αρχίζει την εφαρμογή της από την 1-12-2014, γιατί υπάρχει καταληκτική προθεσμία η 4-12-2014 για την εφαρμογή αυτών των ρυθμίσεων.
Επειδή μπαίνει ο προϋπολογισμός στη Βουλή, ενδεχομένως δεν θα έχει ολοκληρωθεί η ψήφισή του νομοσχεδίου στο σύνολό του και η δημοσίευσή του στην Εφημερίδα της Κυβέρνησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καλώς. Την νομοτεχνική βελτίωση γιατί δεν την αναφέρετε τώρα, για να την συμπληρώσετε;</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Την αναφέρω: «Η ισχύς των ανωτέρω διατάξεων αρχίζει την 1-12-2014.»</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Άρα πέρασε. Αυτό είναι.
Τον λόγο έχει ο κ. Αθανασίου.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Θα ήθελα και εγώ να ευχαριστήσω τον Υπουργό Παιδείας, γιατί εισήγαγε την τροπολογία με γενικό αριθμό 2046 και ειδικό αριθμό 300.
Eίχε δημιουργηθεί μια σύγχυση, όσον αφορά τις εκλογές των εκπροσώπων για την αυτοδιοίκηση, όταν έλεγε ο νόμος ότι κάθε μέλος της ολομέλειας εκφράζει την προτίμησή του σε δύο από τους υποψηφίους. Ενώ ήταν σαφέστατο ότι ήταν δύο, βάζουμε τη φράση «έως δύο», για να μην δημιουργείται η εντύπωση ότι είναι υποχρεωτικό το δύο. 
Επίσης, σε περίπτωση προαγωγής των εκλεγμένων να παραμένουν στη θέση τους. Λέει ότι δεν μετατίθενται με οποιοδήποτε τρόπο. Έγινε στους μεν δικαστικούς λειτουργούς. Ενώ αναφέρεται στη διάταξη ότι δεν μετατίθενται για οποιονδήποτε λόγο, υπάρχει ένα εδάφιο που έλεγε ότι και προαγόμενοι δεν μετατίθενται. Αυτό το «προαγόμενοι δεν μετατίθενται» μπαίνει και στους εισαγγελικούς λειτουργούς, γιατί εκ παραδρομής επαναλήφθηκε το προηγούμενο εδάφιο δύο φορές κάπως, για να μην δημιουργείται σύγχυση. 
Αποσύρονται οι παράγραφοι 4 και 5 με τη νομοτεχνική βελτίωση, για να τις φέρω σε δικό μας νομοσχέδιο, του Υπουργείου Δικαιοσύνης, προσεχώς. Υπάρχει εκκρεμότητα η οποία αφορά τις άδειες ή τη μείωση του μισθού αυτών των δικαστικών λειτουργών που από υπαιτιότητά τους δεν εκδίδουν έγκαιρα τις αποφάσεις. Σκεπτόμαστε να επαναφέρουμε την παλιά διάταξη, η οποία ήταν πιο σωστή και δεν οδηγούσε σε αστυνόμευση δικαστικών λειτουργών. 
Τώρα, όσον αφορά την τελευταία παράγραφο, την παράγραφο 6 αναριθμείται σε 4, αφού αποσύρουμε την 4 και την 5. Είναι αυτή δηλαδή η οποία αφορά και το ζήτημα που δημιουργήθηκε με τον ύποπτο Αλβανό, ο οποίος άρχισε να πυροβολεί. Δεν περιοριζόμαστε μόνο στα δύο αδικήματα, τα οποία αναφέρονται στον νόμο, αλλά πρέπει και σε κάθε περίπτωση να γνωστοποιούνται τα στοιχεία του, όταν είναι ιδιαίτερα επικίνδυνος.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έπρεπε να το έχουμε κάνει πιο μπροστά αυτό, για να μην παρουσιαστεί το φαινόμενο που παρουσιάστηκε την προηγούμενη εβδομάδα με αυτό το θέμα. 
Τον λόγο έχει η συνάδελφος κ. Παπαδημητρίου. 
ΓΕΣΘΗΜΑΝΗ (ΜΑΝΙΑ) ΠΑΠΑΔΗΜΗΤΡΙΟΥ: Ευχαριστώ πολύ, κύριε Πρόεδρε. 
Θα μιλήσω επί της αρχής για το νομοσχέδιο. Λέμε συχνά στην Ελλάδα -και όλοι καταλαβαίνουμε τι εννοούμε και κουνάμε το κεφάλι- τη φράση «η Ελλάδα τρώει τα παιδιά της». Είναι ρητό, είναι παροιμία, είναι τραγούδι, είναι στεναγμός. Αν η Ελλάδα, όμως, έτρωγε τα παιδιά της μία φορά στις προηγούμενες γενιές, τώρα στην εποχή των μνημονίων έχει ξεπεράσει τον εαυτό της. 
Από μικρή, θυμάμαι, έμαθα να θαυμάζω και να εμπιστεύομαι το «Δημόκριτο», το Ινστιτούτο «Παστέρ», το Εθνικό Ίδρυμα Ερευνών, αργότερα το Ινστιτούτο Τεχνολογικής Έρευνας του Πανεπιστημίου της Κρήτης και άλλα ερευνητικά κέντρα και ινστιτούτα ερευνών των νοσοκομείων και των πανεπιστήμιων, που ένιωθες ότι η επωνυμία τους και μόνο εξασφαλίζει ποιότητα, εμβάθυνση στο αντικείμενο της έρευνάς τους, αξιοπιστία και ειλικρινή μέριμνα για το καλό της επιστήμης και του κοινωνικού συνόλου. 
Σήμερα μόνο φωνές αγωνίας ακούγονται απ’ όλους αυτούς τους χώρους, οι οποίοι εδώ και τρία χρόνια συρρικνώνονται διαρκώς, οι επιχορηγήσεις τους μειώνονται σχεδόν στο μισό κάθε χρόνο. Το 2013 τα ερευνητικά κέντρα πήραν 49 εκατομμύρια ευρώ, το 2014 πήραν 36 εκατομμύρια ευρώ και το 2015 θα πάρουν 25 εκατομμύρια ευρώ. 
Όμως, αληθεύει ότι το 2013, ενώ απορρόφησαν 49 εκατομμύρια ευρώ, απέφεραν στο κράτος 170; Αν ναι, αυτό από μόνο του ανατρέπει το επιχείρημα ότι δεν συμβάλλουν οι έρευνες και στην οικονομική ανάπτυξη. Εμείς πιστεύουμε ότι αντίθετα η αύξηση του κονδυλίου για την έρευνα μπορεί να βοηθήσει στην ανάπτυξη. Παράδειγμα τρανό είναι και η Φινλανδία, η οποία, αποφασίζοντας να επενδύσει στην έρευνα το 4% του ΑΕΠ, οδήγησε σε άνθιση ολόκληρη τη χώρα. 
Δεν είναι υπερβολή να πούμε ότι το επίπεδο της έρευνας μίας χώρας, δείχνει το επίπεδο του πολιτισμού της. Δείχνει, όμως, επίσης και πού πρόκειται να κατρακυλήσει αυτός ο πολιτισμός, αν η σκέψη της κεντρικής εξουσίας δεν είναι να στηρίξει τους πυλώνες από τους οποίους εξαρτάται, αλλά αντιθέτως παραδίδει αυτά που θα έπρεπε να είναι δημόσια αγαθά στην αγκαλιά της ελεύθερης αγοράς και μάλιστα με συμβάσεις απολύτως αδιαφανείς.
Για παράδειγμα, στο άρθρο 3, παράγραφος 2, μιλάει για κάποιους φορείς οι οποίοι θα χρηματοδοτούνται, το Ίδρυμα Μείζονος Ελληνισμού, το ίδρυμα «Ορμύλια», το «Ευγενίδειο», η Θεολογική Σχολή Βόλου, το Εβραϊκό Μουσείο, αλλά δε μας λέει γιατί αυτοί και με ποια κριτήρια. Γιατί όχι και το Μουσείο Μπενάκη και τα Αρχεία Σύγχρονης Κοινωνικής Ιστορίας και το Κυκλαδικό Μουσείο; Δεν γίνεται έρευνα σε αυτά; 
Τα τελευταία χρόνια, σε όλο το δυτικό κόσμο, υποχωρούν οι χρηματοδοτήσεις προς τις ανθρωπιστικές επιστήμες, προς όφελος των θετικών επιστημών και της τεχνολογίας. Αυτό δημιουργεί μία τεράστια αντίφαση, που έχει επίπτωση στο συναισθηματικό κόσμο του σύγχρονου ανθρώπου. Η τεχνολογία τρέχει σε ρυθμούς  που η ψυχή του ατόμου και του κοινωνικού συνόλου αδυνατεί να παρακολουθήσει την ταχύτητά τους. 
Αυτό έχει δημιουργήσει την ανάγκη σε ένα μεγάλο κομμάτι της επιστημονικής κοινότητας, σε όλο το δυτικό κόσμο, να καταγγείλει αυτήν την πρακτική ως προϊόν του νέου φιλελευθερισμού, που θέλει την έρευνα να οδηγεί σε αποτελέσματα, σε προϊόντα που θα μπορούν να έχουν μεγάλη αγοραστική δύναμη και να ευνοεί αυτού του είδους την έρευνα μόνο, εις βάρος κάθε άλλης που δεν έχει επίκεντρο το κέρδος, αλλά έχει τον άνθρωπο. 
Οι επιστήμονες αντιδρούν, ζητώντας ενιαίο χώρο έρευνας, ενιαίους χώρους σκέψης και ανοικτό διάλογο, πάνω στα αποτελέσματα της έρευνας αυτής. 
Ο ΣΥΡΙΖΑ αγκαλιάζει αυτήν την άποψη για την επιστήμη και θέλει να στηρίξει αυτές τις φωνές. Το νομοσχέδιό σας, όμως, κύριε Υπουργέ, κινείται ακριβώς προς την αντίθετη κατεύθυνση. 
Πρώτον, υποβαθμίζει την έρευνα ως δημόσιο αγαθό και την παραδίδει ολόκληρη στα χέρια του ιδιωτικού τομέα, ο οποίος, όμως, θα υποστηρίζεται από δημόσιο χρήμα. Δηλαδή, οι Έλληνες πολίτες θα δίνουν τα χρήματά τους, αλλά η εργασία της έρευνας θα έχει πυξίδα όχι το καλό του πολίτη και της κοινωνίας, αλλά την αγορά.  
Δεύτερον, κατακερματίζει τα ερευνητικά κέντρα, στον βωμό των ΕΣΠΑ –επιμένω- με αδιαφανείς όρους. 
Τέλος, καθιστά τα ανώτατα εκπαιδευτικά ιδρύματα και τα ερευνητικά κέντρα δύο ασύνδετες σφαίρες. Η έρευνα δεν θα συνδέεται με την τριτοβάθμια εκπαίδευση. Μοιάζει αποξενωμένη από την παιδεία και παραδομένη στους νόμους της αγοράς.
Στο νέο μοντέλο έρευνας που προτείνετε, όπου η χρηματοδότηση θα εξαρτάται από τη δυνατότητα σύνδεσης των προϊόντων με την παγκοσμιοποιημένη αγορά, είναι επόμενο ότι θα υποβαθμιστούν ή και θα σταματήσουν έρευνες πολύ σημαντικές για το κοινωνικό σύνολο, που όμως δεν μπορούν να παραγάγουν τέτοια προϊόντα και δεν απευθύνονται σε τόσο πολύ κόσμο, όπως για παράδειγμα η έρευνα για τις σπάνιες αρρώστιες, οι οποίες, δυστυχώς, δεν είναι τόσο σπάνιες στην εποχή μας, όπως τα αυτοάνοσα νοσήματα. 
Αυτού του είδους η έρευνα δεν είναι ούτε και μπορεί να γίνει εμπορική. Είναι, όμως, απαραίτητη για την υγεία του κοινωνικού συνόλου. Αυτή την έρευνα ποιος θα την κάνει; 
Οι πρακτικές της Κυβέρνησής σας, έως τώρα, στους τομείς της υγείας, της παιδείας και του πολιτισμού, δεν μας δίνουν ελπίδες για κάποιου είδους μέριμνα σε αυτούς τους τομείς. 
Ξαναγυρνάω στο κεφαλαιώδες ζήτημα των λεγόμενων θεωρητικών επιστημών, για να πω ότι η ιδιωτικοποίηση και η υπαγωγή των ερευνητικών προγραμμάτων στη λογική της αγοράς τις έχει ήδη περιορίσει, όπως επίσης και τις λεγόμενες κοινωνικές επιστήμες και θα τις περιορίσει κι άλλο. 
Ενώ ο πολιτισμός και η λεγόμενη πολιτιστική κληρονομιά θα μπορούσε να είναι ένα τεράστιο πεδίο έρευνας, σε μια χώρα σαν τη δική μας, που θέλει να επαίρεται για το απώτατο παρελθόν της και πασχίζει να στηρίξει σε αυτό την προσέλκυση τουρισμού, αντί να πριμοδοτηθούν, ζουν υπό τη «δαμόκλειο σπάθη» του κλεισίματος τα ερευνητικά κέντρα κοινωνιολογίας, φιλοσοφίας, ιστορίας της τέχνης, των επιστημών της αγωγής.
Η χώρα μας είναι τόπος όπου θα μπορούσε να καταστεί πρωτοπόρα στη θεωρητική σκέψη. Είναι εδώ ένας τόπος, όπου λόγω των μνημείων του, θα μπορούσε να γίνει κέντρο θεωρητικών σπουδών. Αυτό, βέβαια, χρειάζεται άλλη σκέψη, όχι τεχνοκρατική, αλλά ριζοσπαστική αντίληψη για την έρευνα και τον πολιτισμό. 
Θα έπρεπε να επικεντρώσουμε τις προσπάθειές μας στην ανάπτυξη μεθόδων και τεχνολογιών που θα βοηθήσουν να κατανοήσουμε και παρουσιάσουμε πληρέστερα την πολιτιστική μας κληρονομιά, αντί να την παραδίδουμε στα ιδιωτικά ιδρύματα, δίνοντας τους έτσι το δικαίωμα, υποκαθιστώντας σήμερα το κράτος, να ζητήσουν αύριο να έχουν και το μονοπώλιο της χάραξης της πολιτιστικής μας πολιτικής.
Η έρευνα πρέπει να διενεργείται από τα ανώτατα εκπαιδευτικά ιδρύματα και τα ερευνητικά κέντρα και να έχει στοχευμένο πλαίσιο πραγμάτωσης και να λαμβάνει υπόψη του τις ανάγκες των επιστημών, αλλά και των επιστημόνων. Αν δεν προστατέψουμε τη δυνατότητά τους να μείνουν και να εργάζονται στη χώρα τους, θα φύγουν αφήνοντάς μας «ορφανούς». Και εκείνοι, μεν, θα διαπρέπουν αλλού, εμείς, όμως, θα παραμένουμε στην ίδια μιζέρια που θέλει το ρητό που ανέφερα στην αρχή, να μην ξεκολλάει από πάνω μας και να εξελίσσεται σε μικρόβιο που κληροδοτείται από τον έναν στον άλλο και από τη μία γενιά στην άλλη.
Καταψηφίζουμε λοιπόν το νομοσχέδιο, γιατί ακόμα και οι καλές προθέσεις που μπορεί να υπάρχουν σε κάποια σημεία έρχονται σε τέτοια αντίφαση με τους μνημονιακούς νόμους που σεις έχετε ψηφίσει και τη μείωση των ποσών για την έρευνα που σεις έχετε κάνει και συνεχίζετε να κάνετε κάθε χρονιά, που δεν προδιαθέτουν παρά για περαιτέρω συρρίκνωση και διάλυση των ερευνητικών κέντρων, προς όφελος συγκεκριμένων ιδιωτικών ομίλων για ακόμα μια φορά, σε ακόμα έναν τομέα. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και τρεις συνοδοί-εκπαιδευτικοί τους από το 4ο Γυμνάσιο Αιγίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο συνάδελφος κ. Συρμαλένιος.</ChairmanSpeech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, η Κυβέρνηση σε κατάσταση πανικού φέρνει τη μία τροπολογία πίσω από την άλλη, υπό μορφή πολυβόλου, φέρνει συνεχώς στα τελευταία νομοσχέδια σωρεία τροπολογιών, άσχετων τροπολογιών σε άσχετα νομοσχέδια, προσπαθώντας με αυτόν τον τρόπο να προλάβει να ρυθμίσει χαριστικές διατάξεις σε μεγάλα συμφέροντα αλλά και να προλάβει να δημιουργήσει μία εικόνα προεκλογικών χαριστικών ρυθμίσεων σε διάφορες κατηγορίες του εκλογικού σώματος. 
Η τροπολογία με αριθμό 2029 για το Λιμενικό Σώμα-Ελληνική Ακτοφυλακή -κατά σύμπτωση βρίσκεται κι ο Υπουργός εδώ- αποτελεί πλήρη ομολογία της αποτυχημένης πολιτικής της ως προς τις πραγματικές ανάγκες και τη στελέχωση του Λιμενικού Σώματος-Ελληνικής Ακτοφυλακής. Η Κυβέρνηση, αφού έκανε ό,τι μπορούσε για να αποκεφαλίσει το Λιμενικό Σώμα με τα αλλεπάλληλα μνημονιακά μέτρα, τώρα επιδιώκει με πρόχειρες λύσεις και μπαλώματα να καλύψει τα μεγάλα κενά στελέχωσης που η ίδια έχει δημιουργήσει. 
Πώς προσπαθεί να καλύψει αυτά τα κενά; Επιμηκύνοντας την υπηρεσία κατά δύο χρόνια αξιωματικών, υπαξιωματικών και λιμενοφυλάκων που συμπληρώνουν τριακονταπενταετία μέχρι τις 31 Δεκεμβρίου -ενώ κάτι τέτοιο ήδη έχει ψηφιστεί και θα ισχύσει από 1-1-2015 για την Αστυνομία και το Πυροσβεστικό Σώμα- και δεύτερον, μεταθέτοντας προσωπικό σε δύσκολες, δυσπρόσιτες και απομακρυσμένες περιοχές. 
Ποια ήταν όμως η πολιτική της Κυβέρνησής σας; Η πολιτική της Κυβέρνησής σας ήταν συνεχείς περικοπές στους μισθούς και στις συντάξεις και διάλυση της βάσης του ασφαλιστικού και συνταξιοδοτικού συστήματος, το οποίο μέχρι το 2010 διέθετε ένα χαρτοφυλάκιο αρκετά υγιές για να καλύψει τις τότε ανάγκες. Ποιο ήταν το αποτέλεσμα αυτής της πολιτικής; Αθρόες αποχωρήσεις αξιωματικών, οι οποίοι έφυγαν στην πιο ώριμη και αποδοτική φάση της καριέρας τους για να διασώσουν ό,τι μπορούν από τα συνταξιοδοτικά τους δικαιώματα. 
Γνωρίζουμε καλά ότι οι ελλείψεις σε προσωπικό στις κεντρικές υπηρεσίες του Αρχηγείου είναι τεράστιες. Πολλές υπηρεσίες λειτουργούν με έναν μόνο αξιωματικό, πολλά τμήματα λειτουργούν μόνο με τον εισηγητή. Το ίδιο και οι λιμενικές αρχές, που καλούνται σε πολύ δύσκολες συνθήκες να ανταποκριθούν με εικοσιτετράωρες βάρδιες σε σαράντα οκτώ ώρες, με εξουθενωμένα πληρώματα από τις συνεχείς περιπολίες στα πελάγη, που συναντούν το δράμα των προσφύγων από τις πολεμικές συρράξεις των γειτονικών χωρών. Και όλα αυτά την ίδια στιγμή που πολλά πλωτά και χερσαία μέσα βρίσκονται σε ακινησία λόγω των ελάχιστων πόρων για τη λειτουργία τους. 
Είναι προφανές ότι ο Υπουργός θα ισχυριστεί ότι αυτά ήδη ισχύουν στην Αστυνομία και το Πυροσβεστικό Σώμα. 
Θα θέλαμε, όμως, επιπλέον να μας εξηγήσει, γιατί δεν υιοθέτησε για τις προσλήψεις του Λιμενικού Σώματος το σύστημα των πανελλαδικών εξετάσεων, όπως γίνεται με το Στρατό και την Αστυνομία, όπως ο ίδιος είχε δεσμευθεί από το 2013, διατηρώντας μέχρι σήμερα διαβλητές διαδικασίες. 
Αναγκάζεστε, λοιπόν, για όλους αυτούς τους λόγους να προσθέσετε τις προτεινόμενες ρυθμίσεις περί προσωπικού του Λιμενικού Σώματος στην υφιστάμενη νομοθεσία, μια νομοθεσία που βρίσκεται διάσπαρτη σε πλήθος νόμων και διαταγμάτων, πολλές φορές άσχετης θεματολογίας, όπως αυτή που θα υιοθετήσετε με τη σημερινή συνεδρίαση. Προφανώς, προσθέτετε, λοιπόν, ρυθμίσεις όταν έπρεπε να έχετε προβλέψει αυτές τις ρυθμίσεις, πριν οδηγήσετε το Λιμενικό Σώμα σε αυτές τις αθρόες αποχωρήσεις. 
Ειδικά η δεύτερη παράγραφος του άρθρου είναι ένα υπέροχο δείγμα της έλλειψης στρατηγικού σχεδιασμού. Τώρα αντιληφθήκατε ότι χρειάζονται κίνητρα για να συγκρατηθεί το απαραίτητο ανθρώπινο δυναμικό στις ακριτικές και δύσκολες, από άποψη έντασης θεμάτων και διαρκώς συμβάντων, λιμενικές αρχές; 
Τώρα σκεφθήκατε ότι οι άνδρες και οι γυναίκες, στελέχη του Λιμενικού Σώματος που έχουν βιώσει τις συνθήκες της υπηρεσίας στα λιμεναρχεία πρώτης γραμμής θα πρέπει να έχουν τη δυνατότητα, είτε να επιστρέψουν στην προηγούμενη υπηρεσία τους, αν αυτό επιθυμούν, ακόμα και αν δεν υπάρχουν κενές οργανικές θέσεις ή να μπορούν να επιλέξουν μια υπηρεσία, στην οποία επιθυμούν να μεταβούν, εφόσον υπάρχουν κενές οργανικές θέσεις;
Οι ρυθμίσεις αυτές αναδεικνύουν για μια ακόμη φορά τη λογική με την οποία λειτουργούν οι κυβερνήσεις Νέας Δημοκρατίας και ΠΑΣΟΚ επί σαράντα χρόνια. Μια αποσπασματική λογική νομοθετικών ρυθμίσεων που μπαλώνουν καταστάσεις χωρίς να εξετάσετε το σύνολο των αναγκών. Αυτό δεν είναι τυχαίο. Οφείλεται στην πλήρη έλλειψη μιας ορθά μελετημένης και με σαφείς στόχους νομοθεσίας για την υπηρεσιακή εξέλιξη του προσωπικού του Λιμενικού Σώματος Ελληνικής Ακτοφυλακής. 
Ο ΣΥΡΙΖΑ έχει επανειλημμένα τονίσει ότι η νομοθεσία αυτή θα πρέπει άμεσα να αποτελέσει αντικείμενο μιας μελέτης που εκσυγχρονίσει τις υπηρεσιακές διατάξεις για την εξέλιξη των στελεχών του Λιμενικού Σώματος και θα απαντά στο ερώτημα: «Τι ανάγκες έχουμε και τι ανάγκες θα κληθεί να καλύψει το Σώμα στο άμεσο μέλλον;» καθώς και «ποιες ρυθμίσεις έχουν εκ των πραγμάτων ξεπεραστεί και πρέπει να καταργηθούν;». 
(Στο σημείο αυτό την Προεδρική Έδρα καταλαμβάνει ο  Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Βεβαίως, οι διατάξεις αυτές θα τεθούν σε ένα ενιαίο νομικό κείμενο για τη διευκόλυνση τόσο της διοίκησης, όσο και κάθε στελέχους του Σώματος. 
Ο ΣΥΡΙΖΑ, αντιλαμβανόμενος τις πιεστικές ανάγκες του Λιμενικού Σώματος Ελληνική Ακτοφυλακή για την κάλυψη ειδικότερα των θέσεων πρώτης γραμμής θα ψηφίσει θετικά. Δεν αποδεχόμαστε όμως σε καμμία περίπτωση την παράταση του εργασιακού βίου. Δεν αποδεχόμαστε την παράταση της τριακονταπενταετίας και την μετατροπή της μόνιμα σε τριάντα επτά χρόνια. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Συρμαλένιο που ήταν και συνεπής στον χρόνο. 
Τον λόγο έχει ο Υπουργός Ναυτιλίας κ. Μιλτιάδης Βαρβιτσιώτης.</ChairmanSpeech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Ευχαριστώ, κύριε Πρόεδρε. 
Περίμενα να ακούσω ένα πράγμα σήμερα από τον συνάδελφο του ΣΥΡΙΖΑ. Να πει ένα μεγάλο μπράβο στα στελέχη που από χθες το μεσημέρι παλεύουν με τα κύματα σε μια τεράστια επιχείρηση διάσωσης επτακοσίων ψυχών σε πάρα πολύ δύσκολες συνθήκες, οι οποίοι εκδράμουν από θαλάσσης και από αέρος σε συντονισμό με το Πολεμικό Ναυτικό και είναι ήδη κοντά στις είκοσι τέσσερις ώρες στη θάλασσα. 
Για αυτά τα παιδιά αξίζει ένα μπράβο. Αξίζει η προσοχή μας. Αξίζει να τους δίνουμε εύσημα όταν βρίσκονται στην πρώτη γραμμή του αγώνα. Αξίζει να τους δίνουμε προνομιακές ρυθμίσεις, ώστε να κινητροδοτούμε ολοένα και περισσότερους να υπηρετούν στη μεθόριο.
Και βεβαίως, σε ό,τι αφορά την αλλαγή του τρόπου οργάνωσης και λειτουργίας των θεμάτων του προσωπικού, προφανώς δεν είναι ενημερωμένοι στον ΣΥΡΙΖΑ, αλλά ήδη έχει ξεκινήσει από το καλοκαίρι ένας ευρύς διάλογος για όλα τα προεδρικά διατάγματα και τη νομοθεσία που ισχύει για το Λιμενικό. Έχουν κλείσει ήδη κεφάλαια κι έχουμε καταλήξει στα θέματα λειτουργίας των λιμεναρχείων με τη συμφωνία και των συνδικαλιστικών ενώσεων και είναι υπό έκδοση. Έχουμε καταλήξει στο νέο πειθαρχικό και συνεχίζουμε σε όλα τα θέματα που αφορούν το προσωπικό, πάντοτε σε συνεργασία με την ηγεσία και τις ενώσεις που τις εκπροσωπούν. Άλλωστε, προτάσεις των ενώσεων σήμερα ικανοποιούμε.
Ευχαριστώ πολύ, κύριε Πρόεδρε.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Θέλω να προσθέσω εγώ και τα συγχαρητήριά μου εκ μέρους του Προεδρείου της Βουλής.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Κύριε Πρόεδρε, μισό λεπτό θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε Κοινοβουλευτικό Εκπρόσωπο να τα πει.
Τον λόγο έχει ο κ. Κουράκης.
Κύριε Κουράκη, έχετε τον λόγο για οκτώ λεπτά με τη σχετική ανοχή.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι Βουλευτές, σε αυτό που είπε ο Υπουργός προηγουμένως -ότι δεν μπορεί να έρχεται ένας άλλος Υπουργός και να ανατρέπει τους νόμους του προηγούμενου Υπουργού- να συμφωνήσουμε, αν και θα μπορούσε να πει κανένας ότι έχει το δικαίωμα και την ευχέρεια, φτάνει να ακολουθεί τις διαδικασίες εκείνες οι οποίες εγγυώνται ότι αυτό που θα προκύψει, θα βασίζεται στην επιστημονική γνώση, στη συνεργασία, στη διαφάνεια και βεβαίως σε μία εκτεταμένη διαβούλευση.
Αυτό που φέρατε όσον αφορά το πρόγραμμα του νέου λυκείου και τις πανελλαδικές εξετάσεις για τη Χημεία και την Πληροφορική, αφού πέρασε από σαράντα κύματα, έρχεται να θεραπεύσει μία πολύ μεγάλη αδυναμία του νόμου που είχε φέρει ο κ. Αρβανιτόπουλος, εκτοπίζοντας την Πληροφορική. Τότε το είχαμε επισημάνει ότι είναι τραγικό λάθος αυτό και θα το βρούμε μπροστά μας όσον αφορά την ανεπαρκή μόρφωση της νέας γενιάς. Αλλά το κάνετε με έναν τρόπο θα έλεγα, αποσπασματικό και εντέλει ασύντακτο.
Να πω εισαγωγικά ότι εκτιμούμε βεβαίως, όπως κι εσείς αναφερθήκατε κάποια στιγμή, ότι η Πληροφορική και οι συναφείς προς αυτήν επιστήμες νέων τεχνολογιών θα αποτελέσουν και ήδη αποτελούν τη ραχοκοκαλιά της οικονομικής ανάπτυξης στο μέλλον, όπως αυτό προβλέπεται με τα σημερινά δεδομένα τουλάχιστον. 
Θα έλεγα ότι έχει πολύ μεγάλη σημασία το ότι η Πληροφορική συνδυάζει ένα μοναδικό τρίπτυχο στο να καλλιεργεί τις μαθησιακές ικανότητες, στο να εξοικειώνει τους νέους με τη νέα πραγματικότητα που βιώνουν, στο να προδιαθέτει την ενασχόληση με πεδία που μπορούν να παρέχουν εφόδια για απασχόληση σε τομείς που η χώρα μας και η κυβέρνηση της Αριστεράς θα επενδύσει για να τεθεί η χώρα μας σε μια πορεία ανάπτυξης.
Παρ’ όλα αυτά, βλέπουμε ότι ναι μεν, εισάγετε το μάθημα, το αφαιρείτε όμως, ως μάθημα γενικής παιδείας από την Γ΄ λυκείου. Εμείς -κι εγώ προσωπικά- θα λέγαμε ότι είναι αναγκαιότητα κι όχι επιλογή τα μαθήματα Πληροφορικής γενικής παιδείας. Όλοι οι μαθητές μας θα πρέπει να έχουν επαρκή γνώση και στη δευτεροβάθμια εκπαίδευση. Και βεβαίως, συμφωνούμε απολύτως -και το είχαμε πει και την προηγούμενη φορά και στην επιτροπή- στο να αποκατασταθεί το μάθημα της Πληροφορικής ως πανελλαδικώς εξεταζόμενο μάθημα.
Έτσι, λοιπόν, πολύ ρητά λέμε ότι πρέπει να υπάρχει μάθημα Πληροφορικής γενικής παιδείας τουλάχιστον δύο ωρών εβδομαδιαίως σε όλες τις τάξεις του γυμνασίου και του λυκείου. 
Θα λέγαμε ακόμα ότι επιπλέον του μαθήματος Πληροφορικής γενικής παιδείας στη Γ΄ λυκείου, πρέπει να υπάρχει πανελλαδικώς εξεταζόμενο μάθημα Πληροφορικής για όλους τους υποψηφίους του πεδίου «Θετικές και Τεχνολογικές Επιστήμες» και να προβλέπονται ανάλογες ώρες. Θα έλεγα, μάλιστα, κύριε Υπουργέ, ότι αυτό θα πρέπει να συνοδευτεί και από τα αντίστοιχα εργαστήρια και την αντίστοιχη υποδομή, ώστε να μπορούν οι μαθητές να έχουν πρόσβαση στα σύγχρονα εργαστήρια όπου θα βιώσουν τη δημιουργική διάσταση των επιστημών αυτών.
Όσον αφορά το περιεχόμενο του μαθήματος θα λέγαμε ότι το πανελλαδικώς εξεταζόμενο μάθημα θα πρέπει να έχει ως βασικό κορμό την αλγοριθμική, τις δομές δεδομένων και τον προγραμματισμό και βεβαίως να έχει θεωρητικό κι εργαστηριακό μέρος και να χρησιμοποιεί μια σύγχρονη γλώσσα προγραμματισμού γενικού σκοπού ως μέσο κωδικοποίησης των αλγορίθμων.
Χρήσιμο είναι στην κατάσταση αυτή –αν μου επιτρέπετε, κύριε Γεωργιάδη- το ελεύθερο και ανοικτό λογισμικό να αποτελεί το τεχνικό πλαίσιο για την εργαστηριακή άσκηση των μαθητών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ, κύριε συνάδελφε.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Όμως, κύριε Υπουργέ, αυτό έρχεστε και το κάνετε σε βάρος της Xημείας, την ίδια στιγμή που όλοι αναγνωρίζουμε ότι οι μεγάλες προκλήσεις της ανθρωπότητας σχετίζονται με τη διαχείριση των φυσικών πόρων, με τα περιβαλλοντικά ζητήματα, με την επάρκεια και την ασφάλεια των τροφίμων, με την ανάπτυξη και διαχείριση των υλικών και κυρίως νέων υλικών, με την ποιότητα και την ασφάλεια των φαρμάκων, με την έρευνα, με νέα προϊόντα, με τη μελέτη της μοριακής βάσης των ασθενειών.
Γνωρίζετε ότι πανθομολογούμενα και από τα πανεπιστημιακά τμήματα και διεθνώς η επιστήμη της Χημείας είναι απαραίτητη για τη διαμόρφωση της φυσιογνωμίας του ενεργού πολίτη και είναι απολύτως αναγκαία τόσο ως τρόπος σκέψης, όσο και ως γνωστικό υπόβαθρο.
Όσο γι’ αυτό που κάνετε και ιδιαίτερα με την τροπολογία που μας φέρατε -ότι για κάποια τμήματα θα είναι η Πληροφορική και ανατίθεται στην ΑΔΙΠ να καθορίσει- θα έλεγα, κατ’ αρχάς, γιατί η ΑΔΙΠ και όχι οι σχολές ή τα τμήματα; Θα έλεγα ότι οι αρμόδιοι που μπορεί να θεωρήσουν το μάθημα ως προαπαιτούμενο είναι οι σχολές και τα τμήματα και όχι η ΑΔΙΠ. Μάλιστα, λέτε ότι η απόφαση της ΑΔΙΠ ήταν  δεσμευτική. Η ΑΔΙΠ από τη σύνθεσή της πολύ φοβάμαι ότι έχει πολύ φτωχότερη κρίση από τις ίδιες τις σχολές ή τα τμήματα.
Όμως, εδώ θα πρέπει να πω ότι αυτό που κάνετε είναι ότι θα εντείνετε το τεράστιο πρόβλημα που υπάρχει στο λύκειο όσον αφορά το στένεμα των δυνατοτήτων επιλογής των σπουδαστών, των μαθητών. Θα στενέψει πάρα πολύ. Θα δημιουργηθεί ένα τρομακτικό αδιέξοδο με τον τρόπο με τον οποίον το κάνετε. Ήδη, υπάρχει –προσέξτε- ανορθολογισμός του συστήματος και θα προσθέσετε ακόμη ένα πρόβλημα.
Κύριε Υπουργέ, ένα παιδί που έχει επιλέξει να γίνει φιλόλογος με το  σύστημα που υπάρχει αυτήν τη στιγμή -και δεν το αλλάζετε καθόλου- δεν μπορεί να πάει Νομική.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ναι.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ένα παιδί που θέλει να πάει φιλόλογος δεν μπορεί να πάει στο Παιδαγωγικό Δημοτικής Εκπαίδευσης. Δεν μπορεί να πάει στα Τμήματα Ψυχολογίας. Δεν μπορεί να πάει στις ανθρωπιστικές επιστήμες. Καταλαβαίνετε ότι δεν υπάρχει τίποτα οριζόντιο να διαλέξει. 
Ένα παιδί, το οποίο πηγαίνει στις επιστήμες της υγείας, το ξέρετε ότι δεν μπορεί να πάει στο Βιολογικό; Δεν είναι η Βιολογία, κύριε Υπουργέ. Είναι η Μοριακή Βιολογία της Αλεξανδρούπολης.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Μου λένε τώρα ότι και στη Νομική και στη Φιλολογία μπορεί να πάει.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Αν τα βάλουμε κάτω, θα δείτε.
Ένα παιδί, το οποίο θέλει να διαλέξει το Βιολογικό, που είναι στο δεύτερο πεδίο θετικών επιστημών, δεν μπορεί να πάει στη Μοριακή Βιολογία στην Αλεξανδρούπολη, που είναι στο πεδίο της υγείας.
Το τραγικό του πράγματος είναι ότι αυτοί που θα επιλέξουν τα παιδαγωγικά δεν θα μπορούν να πάνε αλλού. Ή παιδαγωγικά ή τίποτα. Μάλιστα, επειδή ακριβώς υπάρχει και η κρίση, ένα παιδί που δεν θα μπορεί να μετακινηθεί σε άλλη πόλη –Νηπιαγωγών ή άλλα τμήματα- θα έχει μία επιλογή και καμμία άλλη. Αυτό ξέρετε τι σημαίνει; Ότι σε λίγο καιρό τα παιδαγωγικά τμήματα δεν θα έχουν μαθητές.
Εδώ, επομένως, υπάρχουν πάρα πολλά ζητήματα και επαναλαμβάνω, ξαναγυρνώντας στο προηγούμενο, ότι με τον τρόπο που προσπαθείτε να εισάγετε και να αποκαταστήσετε μία αδικία, δηλαδή το να μην είναι η Πληροφορική πανελλαδικώς εξεταζόμενο μάθημα και στις επιστήμες της Πληροφορικής, αλλά και σε άλλα πεδία -δεν είναι μόνο αυτά, είναι και οι σχολές του πολυτεχνείου- το κάνετε με έναν τρόπο που στενεύετε πάρα πολύ τις επιλογές των μαθητών.
Γι’ αυτό είπαμε εμείς και στην Επιτροπή Μορφωτικών Υποθέσεων ότι θα μπορούσαμε, όχι να γυρίσουμε στο προηγούμενο σύστημα, το οποίο είχε την εγγενή αδικία της μη συμπερίληψης της Πληροφορικής ως πανελλαδικώς εξεταζόμενου μαθήματος, αλλά να αρχίσουμε έναν διάλογο, ώστε σε πολύ σύντομο χρονικό διάστημα να έλθει ένα σύστημα, το οποίο να εξασφαλίζει τις πολλές δυνατότητες των μαθητών και, βεβαίως, την αποκατάσταση των αδικιών που είδαμε στο προηγούμενο διάστημα.
Θα μιλήσω τώρα σχετικά με άλλα ζητήματα που προσπαθείτε να διορθώσετε, αλλά δεν τα διορθώνετε.
Παραδείγματος χάριν, σωστά λέτε –το είχαμε επισημάνει και εμείς- όσον αφορά τους μαθητές που θα επιλέξουν σχολές αρχιτεκτονικής ή σχολές που έχουν σχέση με τα εικαστικά εν γένει, ότι εισάγονται και λειτουργούν στο σχολείο ειδικά μαθήματα ελεύθερου και γραμμικού σχεδίου, ισπανικών και ιταλικών για την προετοιμασία τους. Αυτό είναι σωστό.
Γιατί βάζετε, όμως, τις λέξεις «δύνανται να»; Γιατί «δύνανται να δημιουργηθούν τέτοια τμήματα»; Πρέπει να φύγει το «δύνανται» και να μπει «να ιδρύονται». Θα έλεγα, μάλιστα, να προστεθεί και το μάθημα της Ιστορίας της Τέχνης, το οποίο υπήρχε ως επιλεγόμενο στη Γ΄ λυκείου, αλλά καταργήθηκε με το ν. 4186/2013 μαζί με τα μαθήματα ελευθέρου και γραμμικού σχεδίου της Β΄ λυκείου.
Άρα πρέπει να φύγει το «δύνανται» και να προστεθεί και η Ιστορία της Τέχνης, η οποία είναι πολύ χρήσιμο μάθημα, ως μάθημα γενικής παιδείας. 
Έχουμε καταθέσει μια τροπολογία που αφορά τις μετεγγραφές και το 5%. Να σας πω περί τίνος πρόκειται: Μαθητές που έχουν γονείς ΑΜΕΑ, αδέλφια ΑΜΕΑ να έχουν μια διευκόλυνση, αλλά όχι οι ίδιοι που είναι ΑΜΕΑ. Κύριε Υπουργέ, αυτό είναι εξωφρενικό! Δηλαδή, τα ίδια τα άτομα που έχουν αναπηρία να μην μπορούν να μετεγγράφονται, παρά μόνο εφόσον υπάρχει αδελφός ή παιδί. Καταλαβαίνετε ότι αυτό πρέπει να λυθεί. Απ’ όσο ξέρω, έχει επισημανθεί και από τον κ. Μαρκόπουλο αλλά και από άλλους Βουλευτές του ελληνικού Κοινοβουλίου.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κύριε Πρόεδρε, μπορώ να έχω τον λόγο επ’ αυτού;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα μιλήσετε αμέσως μετά, εκτός εάν επιτρέπει ο κ. Κουράκης.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Βεβαίως, κύριε Πρόεδρε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Το έχουμε συζητήσει το θέμα αυτό. Η δυνατότητα αυτών των παιδιών που ανήκουν στο 5% να εισάγονται χωρίς εξετάσεις, κατά κάποιον τρόπο, κύριε συνάδελφε, αίρει την ανωμαλία που προκύπτει από το γεγονός ότι ένα παιδί με αναπηρία δεν μπορεί να μετεγγραφεί, παρά μόνο εάν έχει ο πατέρας του αναπηρία. Αυτό είναι μια ανακολουθία, μια τρέλα!
Πιστεύαμε ότι το γεγονός πως έχει το ευεργέτημα από τον νόμο να εισάγεται χωρίς εξετάσεις με βάση την επίδοσή του και στην πόλη που θέλει, λύνει το πρόβλημα. Ωστόσο, μας ειπώθηκε ότι δημιουργείται μια ανωμαλία από το γεγονός ότι αυτή η νέα διάταξη, δηλαδή να μπορεί να μετεγγράφεται εκείνος που έχει πατέρα ανάπηρο, αλλά όχι εκείνος που είναι ο ίδιος, ψηφίστηκε εδώ -όπως ξέρουμε- στις 4 Μαΐου. Οι δηλώσεις, όμως, είχαν γίνει πριν. 
Νομίζω, λοιπόν, ότι θα πρέπει να αποδεχθούμε την τροπολογία σας, γιατί λύνει αυτή χρονική ανακολουθία. Και την αποδέχομαι.</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Πολύ ωραία. Σας ευχαριστώ, κύριε Υπουργέ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ να ολοκληρώσετε.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Θα ήθελα λίγο περισσότερο χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας έδωσα ήδη δύο λεπτά.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Θα ήθελα πολύ περισσότερο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα σας δώσω άλλα δύο λεπτά.</ChairmanSpeech>
<Speech><Parlmember>ΣΠΥΡΙΔΩΝ- ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, επειδή ο κ. Κουράκης είναι ειδικός επί του θέματος, του δίνω δύο λεπτά από τον δικό μου χρόνο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο κ. Κουράκης δεν χρειάζεται συνήγορο.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Λοιπόν, έχω γραφτεί από χθες να μιλήσω επί της αρχής και σήμερα επί των τροπολογιών και θα μιλήσω μόνο μία φορά. Γι’ αυτό θέλω μια σύντμηση και των δύο, όχι αθροιστικά βεβαίως.
Για το ζήτημα της αναπηρίας 67% άνω: Κοιτάξτε, υπάρχει ένα «και». Για τα άτομα με αναπηρία 67% και άνω, εάν έχουμε το «και άνω» που σημαίνει 67% αλλά και 67,5% και 68%, είναι εντάξει. Εάν, όμως, είναι μόνο από 67% και προς τα πάνω, όσους έχουν αναπηρία 67% δεν τους δέχονται. Πρέπει να μπει, λοιπόν, αυτό το «και», δηλαδή «67% και άνω».
Βεβαίως, μία πολύ μεγάλη αδυναμία, κύριε Υπουργέ, στο ζήτημα αυτό είναι ότι το 67% θα πρέπει με όλα τα επιστημονικά δεδομένα να αφορά και τις ψυχικές παθήσεις. 
Παρακαλώ, κύριε Υπουργέ, να με παρακολουθείτε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ασχολούμαι με το δικό σας ζήτημα. Θέτετε, όμως, και άλλα θέματα, όχι μόνο το 5%. Αυτό μας μπερδεύει.</Speech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Τότε, να σταματήσω, να το κάνετε και μετά να συνεχίσω!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Με συγχωρείτε, αλλά έτσι δεν θα τελειώσουμε!</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Σε σχέση με το ποσοστό 67%, προφανώς συμπεριλαμβάνουμε σωματικές και ψυχικές αναπηρίες. Δηλαδή, όταν έχουμε ψυχικές παθήσεις που έχουν πιστοποίηση 67%, προφανώς δεν  μπορούν να μην συμπεριλαμβάνονται. Διότι, η αναπηρία είναι σύνθετη έννοια. Δηλαδή, άτομα με αναπηρία είναι άτομα που έχουν σωματικές και άλλες ψυχικές παθήσεις.
Άρα πρέπει να συμπεριληφθούν στο 67% και οι ψυχικές παθήσεις. 
Ένα ζήτημα στο οποίο θα μου επιτρέψετε να αναφερθώ πάρα πολύ σύντομα, είναι το ζήτημα των κολλεγίων. 
Κύριε Υπουργέ, όπως καταλαβαίνετε, είναι ένα πάρα πολύ σοβαρό θέμα, γιατί επί των ημερών σας και με την ψηφοφορία που θα ακολουθήσει, καταργείται το άρθρο 16 και για πρώτη φορά θα έχουμε ιδιωτικά πανεπιστήμια στην Ελλάδα με βούλα της Βουλής.
Θεωρούμε ότι αυτό το πράγμα, κύριοι Βουλευτές, δεν πρέπει να το επιτρέψουμε, γιατί, με αυτό που θα ψηφίσουμε, ένα εκπαιδευτήριο στην Ελλάδα αποκτά μία πιστοποίηση από ένα διεθνή οργανισμό πιστοποίησης, που την εγκυρότητά του την αποφασίζει ο εκάστοτε Υπουργός. Ο εκάστοτε Υπουργός αποφασίζει ότι αυτός ο οργανισμός πιστοποίησης μπορεί να πιστοποιεί ένα ιδιωτικό εκπαιδευτήριο στην Ελλάδα και να το αναγορεύει σε πανεπιστήμιο, δηλαδή να δίνει ισότιμους τίτλους σπουδών. 
Αυτό, βεβαίως, μπορεί τώρα να αφορά δύο αμερικάνικα ιδιωτικά εκπαιδευτήρια-κολλέγια, το «DEREE» και το «ANATOLIA» και με μια ορισμένη επέκταση που έχει παρακάτω και τον Οργανισμό Φλογαΐτη και ό,τι απορρέει από αυτόν τον οργανισμό, αλλά καταλαβαίνετε ότι αύριο μπορεί οποιοσδήποτε επιχειρηματίας να πάρει μια ανάλογη πιστοποίηση από ένα διεθνή οργανισμό και να ιδρύσει ιδιωτικό πανεπιστήμιο στην Ελλάδα. 
Αυτά τα πράγματα γίνονται με άλλες διαδικασίες και προφανώς με συνταγματική αναθεώρηση του άρθρου 16 και όχι από την «πίσω πόρτα». 
Τέλος –θα μιλήσω μόνο ένα λεπτό ακόμα- όσον αφορά τη μαθητεία, εδώ έχουμε κάτι πολύ ενδιαφέρον. Οι διατάξεις που φέρνετε, δίνουν τη δυνατότητα ναι μεν να εφαρμοστεί πιλοτικά ο θεσμός της μαθητείας, αλλά έχει υπογραφεί ένα memorandum, ένα μνημόνιο, δηλαδή, συνεργασίας με ορισμένες χώρες -Ελλάδα, Γερμανία, Ιταλία, Πορτογαλία, Σλοβακία- σύμφωνα με το οποίο, χρησιμοποιώντας τα χρήματα του «ERASMUS PLUS», θα μπορούν να πηγαίνουν για μαθητεία στη Γερμανία μαθητές. Στην Ελλάδα δεν θα έχουμε τη δυνατότητα να πάνε στη μαθητεία οι μαθητές. Μάλιστα, προβλέπεται να πηγαίνουν μόνο ομαδικά και όχι ατομικά. Δηλαδή θα μετακινούνται οι μαθητές για μαθητεία στη Γερμανία, σύμφωνα με το μνημόνιο που έχουμε υπογράψει. Πρέπει να σας πω ότι αυτό δεν είναι επιστημονική φαντασία, δεν είναι για το μέλλον. Ήδη οι πρώτοι δεκατρείς μαθητευόμενοι νέοι από τον Δήμο Λαγκαδά έχουν μετακομίσει στο Βερολίνο σε θέσεις μαθητείας. 
Ως ΣΥΡΙΖΑ, λοιπόν, λέμε πολύ καθαρά ότι δεν μπορείς να εισηγείσαι στο ελληνικό Κοινοβούλιο νομοθετικές ρυθμίσεις που θα οδηγήσουν σε μαθητικά τρένα φρέσκου εξαγόμενου εργατικού δυναμικού προς τις γερμανικές επιχειρήσεις. Νομίζω ότι πρέπει να πάρετε πίσω τη διάταξη για τη μαθητεία, έτσι όπως είναι διατυπωμένη και να τη συζητήσουμε με άλλο τρόπο. 
Σας ευχαριστώ για την ανοχή σας, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ έχετε ζητήσει τον λόγο. Θα μιλήσετε τώρα;</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Μάλιστα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, έχετε τον λόγο για οκτώ λεπτά. Και εσείς θα έχετε τον ανάλογο χρόνο ανοχής, γιατί είναι και πολλά τα θέματα.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κύριε Πρόεδρε, δεν ξέρω τι θα προλάβω. Θα επιφυλαχθώ να μιλήσω και στη συνέχεια, γιατί εμείς θα μείνουμε μέχρι αργά το βράδυ εδώ, από ό,τι φαίνεται. 
Συνεπώς σε ό,τι χρόνο μου δώσετε θα καλύψω όσα προλάβω να καλύψω. 
Οκτώ λεπτά θα έχω μόνο, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα έχετε ανοχή χρόνου.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είναι η βασική μου ομιλία, δεν έχω κάνει άλλη ομιλία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία, οκτώ λεπτά έχετε εκ του Κανονισμού.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είστε βέβαιος, κύριε Πρόεδρε, ότι η πρώτη μου παρέμβαση είναι οκτώ λεπτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πάρα πολύ βέβαιος είμαι, κύριε Υπουργέ. Δικαιούστε οκτώ λεπτά στη συζήτηση επί των άρθρων και των τροπολογιών.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Είναι οκτώ λεπτά εκ του Κανονισμού, αλλά με συμφωνία που έγινε χθες έχουμε κρατήσει τον χρόνο μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχω πει ότι θα έχετε ανοχή χρόνου. Πάρα πολλοί συνάδελφοι εισηγητές τα οκτώ λεπτά τα έκαναν δεκαπέντε.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Όχι, δεν το πάμε έτσι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Λέω, λοιπόν, ότι αυτός είναι ο Κανονισμός. Τι να κάνουμε;</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Έτσι λέει ο Κανονισμός για τη συζήτηση κατ’ άρθρο. Εγώ δεν έχω κάνει παρέμβαση στη συζήτηση επί της αρχής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Η συζήτηση επί της αρχής έχει τελειώσει.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Έτσι είπε και στους άλλους συναδέλφους.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ούτε οι Κοινοβουλευτικοί Εκπρόσωποι έχουν μιλήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία, ας μην σπαταλάμε τώρα τον χρόνο.
Συνεχίστε, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Με συγχωρείτε πάρα πολύ. Εγώ είπα χθες ότι δεν θέλω να διακόψω τη ροή των βουλευτικών αγορεύσεων και θα αγορεύσω αύριο. Αυτό οδήγησε πολλούς Κοινοβουλευτικούς Εκπροσώπους να κάνουν το ίδιο, να με περιμένουν. Θα ήθελα, λοιπόν, να κάνω την πρώτη μου παρέμβαση. Ο κ. Κουίκ, για παράδειγμα, δεν έμεινε χθες επειδή του είπα ότι θα μιλήσω αύριο.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Γι’ αυτό ζητώ κι εγώ να μιλήσω για δώδεκα λεπτά.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ναι. Όλοι θα μιλήσουμε για οκτώ λεπτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τώρα κάνουμε συζήτηση για τους τύπους. Σας λέω, όμως, ότι έχει ψηφιστεί το νομοσχέδιο επί της αρχής. Παρ’ όλα αυτά επί της ουσίας θα μιλήσετε σαν να μιλάτε επί της αρχής, όπως έχουν μιλήσει και όλοι οι άλλοι συνάδελφοι.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Εντάξει, κύριε Πρόεδρε.
Κυρίες και κύριοι συνάδελφοι, πρέπει για τυπικούς λόγους να πω ότι αποδέχομαι τις δύο τροπολογίες, τις οποίες απεδέχθη ο Αναπληρωτής Υπουργός, ο κ. Ταγαράς, την 2041/296 για τη Γερμανική Σχολή, που κατέθεσε ο κ. Ρήγας και τη 2009/265 που κατέθεσε ο κ. Αρβανιτόπουλος.
Επίσης, τώρα είναι η ώρα να πω -όπως είπα και την ώρα που αγόρευε ο κ. Κουράκης- ότι δέχομαι την τροπολογία του για την οποία έχουν κάνει παρεμβάσεις και ο κ. Δήμας και ο κ. Μαρκόπουλος και ο κ. Αηδόνης, για το 5%. Επειδή, όμως, ο κύριος συνάδελφος δεν κάνει μόνο αυτό, αλλά κάνει και άλλα πράγματα –δεν λέω εάν είναι σωστά ή λάθος- τα οποία δεν μπορώ να εκτιμήσω, να πω ότι αποδέχομαι αυτολεξεί το πρώτο σκέλος της τροπολογίας του και επιφυλάσσομαι να την καταθέσω. 
Άρα, κύριε συνάδελφε, το πρώτο κομμάτι για το 5% το δέχομαι. Θα  αναφέρω πάλι τον κ. Δήμα, τον κ. Μαρκόπουλο και τον κ. Αηδόνη που το έχουν πει μαζί σας, όχι στην ίδια τροπολογία προφανώς, έχουν κάνει παράλληλες ενέργειες. Συνεπώς μετά θα αναγνώσω τι ακριβώς αποδέχομαι από αυτήν την τροπολογία. 
Αναφερόμενος τώρα στις υπόλοιπες τροπολογίες, λέω «ναι» στην 2052/306 του κ. Ρήγα για το όριο ηλικίας συνταξιοδότησης διευθυντών, «ναι» στην 2047/301 της κ. Μακρή και λοιπών άλλων για τον κατάλογο των ερευνητικών κέντρων –παρόμοια, όπως με ενημερώνουν οι συνεργάτες μου, έχει καταθέσει και ο ΣΥΡΙΖΑ-, «ναι» στην 1927/244 του κ. Ταλιαδούρου, «Άρση των ορίων αμοιβών από ιδιωτικούς χώρους, «ναι» στην 2018/274 της κ. Μάρκου αδειοδότηση από την επιτροπή ατομικής ενέργειας», «ναι» στην 2048/302 της κ. Μπατσαρά, ρύθμιση θεμάτων Γενικής Γραμματείας Έρευνας και Τεχνολογίας – Εθνικό Κέντρο Τεκμηρίωσης.
Αυτές γίνονται δεκτές για την ώρα να πω, για να είμαι καλυμμένος, μήπως προκύψει και κάτι άλλο. Εκτιμώ, όμως, ότι δύσκολα θα δεχθούμε κάτι περισσότερο από αυτά, κυρίες και κύριοι Βουλευτές.
Τώρα θα ήθελα να κάνω μία συνολική αναφορά στο νομοσχέδιο, όπως έκαναν και αρκετοί συνάδελφοι εχθές –και σωστά έκαναν- και σε ορισμένες τροπολογίες, τις οποίες θεωρώ βασικές ή τις οποίες ανέδειξε με αγόρευσή της η Αντιπολίτευση.
Υπάρχει ανάγκη αλλαγών στο ν. 1514/1985, ο οποίος στην εποχή του θεωρήθηκε από πολλούς πάρα πολύ σημαντικός. Η σημασία του υπογραμμίστηκε από όλα σχεδόν τα κόμματα στην Επιτροπή Μορφωτικών Υποθέσεων όταν κάναμε τη συζήτηση γι’ αυτό το σχέδιο νόμου. Ήταν ένας νόμος με πνοή. Ήταν ένας νόμος που κράτησε πάρα πολλά χρόνια εφαρμοζόμενος. 
Βέβαια, στη δεκαετία του 2000 η κυβέρνηση της Νέας Δημοκρατίας προέβη σε αλλαγή του νομού αυτού. Αυτή η αλλαγή, όμως, είχε την ανάγκη τόσο πολλών κανονιστικών πράξεων για να εφαρμοστεί, ώστε η ίδια η κυβέρνηση της Νέας Δημοκρατίας αλλά και όλες οι επόμενες –και η Κυβέρνηση Σαμαρά μετά τον ανασχηματισμό της- ανέβαλαν κατ’ έτος και για ένα χρόνο την εφαρμογή του νόμου αυτού για να αντικατασταθεί με κάποιον πιο λειτουργικό, χωρίς τόσες πολλές απαιτήσεις για κανονιστικές πράξεις.
Στην τελευταία αναβολή που ζήτησα το καλοκαίρι προκειμένου να δω τι ακριβώς είχε ετοιμάσει το Υπουργείο Παιδείας για την έρευνα και την τεχνολογία, ακούστηκε η εξής κριτική από πλευράς συναδέλφου: «Κι άλλη αναβολή; Κι άλλη μεταβατική περίοδος;». Είχε δίκιο. Του είπα ότι δεσμεύομαι σε λίγους μήνες να φέρω σχέδιο νόμου. Και το έφερα. Με μία άνευ προηγουμένου διαβούλευση, σε δύο φάσεις όμως. Στην πρώτη φάση του σχεδίου νόμου και στη δεύτερη φάση που είχε πάρα πολλές αλλαγές. Θα μπορούσε να πει κανείς και σωστά ότι επρόκειτο για άλλο νομοσχέδιο.
Υπήρξε διαβούλευση προκοινοβουλευτική, εξαντλητική συζήτηση κοινοβουλευτική στην Επιτροπή Μορφωτικών Υποθέσεων και αποδοχή πολλών από τις παρατηρήσεις που έκαναν οι συνάδελφοι, τις οποίες ανέφερα με ειδική μου αγόρευση στην προτελευταία συνεδρίαση της Επιτροπής Μορφωτικών Υποθέσεων. 
Ακόμη, έγινε εξαντλητικός διάλογος για τις τροπολογίες εξαντλητικός, υπήρξε προειδοποίηση για τροπολογίες προ ενάμιση μηνός και συζήτηση τρεισήμισι ωρών με πρωτοβουλία του Υπουργείου για τις τροπολογίες προ δεκαπέντε ημερών. Κανένας αιφνιδιασμός δεν υπήρξε ακόμη και για θέματα τα οποία επισύρουν κριτική ή και μομφές. Εδώ, συζητούνται όλα στο τραπέζι, για να παίρνουμε όσο μπορούμε καλύτερες αποφάσεις και για να μη χάνουμε χρόνο με τα επιχειρήματα περί αιφνιδιασμού. 
Σε ό,τι αφορά την πανεπιστημιακή εκπαίδευση αλλά και την έρευνα και την τεχνολογία, έχουμε ένα ιδεολογικοπολιτικό θέμα. Το αποδέχομαι ως  υπαρκτό. Υπάρχει μία τελείως αθώα και απεξαρτημένη από τις γενικότερες κοινωνικές, οικονομικές και πολιτικές διεργασίες έννοια της έρευνας ή της πανεπιστημιακής εκπαίδευσης; Είναι η γνώση αντικειμενική και αφού είναι αντικειμενική ως επιστημονική δεν χωρούν συζητήσεις πολιτικού, κοινωνικού, οικονομικού, ιδεολογικού χαρακτήρα; Όχι, αυτά δεν ισχύουν. 
Ακόμη και στα νομικά εμείς λέμε ότι πέραν από τις ανάγκες να ερμηνεύσεις ένα νόμο με τα εργαλεία ερμηνείας, πολύ μεγάλο ρόλο παίζει και ο τρόπος που κοιτάς τη διάταξη, η προερμηνευτική σου θεωρία δηλαδή. Δεν υπάρχει τεκμήριο αντικειμενικότητας για κανέναν, ακόμη και στις θετικές επιστήμες. Αυτό μπορεί να το υποστηρίξει κανείς με πάρα πολύ μεγάλη άνεση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Συνεπώς, απαιτείται ένα ιδεολογικοπολιτικό ξεκαθάρισμα. Και πολλές φορές το επιχείρησα στην Επιτροπή Μορφωτικών Υποθέσεων, λέγοντας, κύριε Πρόεδρε, ότι έχουμε δύο στόχους. Και είναι και της σοσιαλδημοκρατίας κεκτημένο και δεδομένο, όχι τελευταίο, αλλά καταστατικό από την αρχή της, ότι δηλαδή η γνώση, η έρευνα και η τεχνολογία στοχεύουν πρωτευόντως στην παραγωγή επιστημονικών δεδομένων, στην κατάκτηση νέων επιστημονικών δεδομένων, στην επέκταση της γνώσης, στην αύξηση των πληροφοριών που προκύπτουν από αυτή, σε νέες συστηματοποιήσεις. Και κατά δεύτερο λόγο, όλη αυτή η επιστημονική-ερευνητική διεργασία πρέπει να συνδέεται με την αγορά και μάλιστα δυο φορές σε περιόδους κρίσης. 
Εμείς με αυτήν την ιδεολογικοπολιτική σύζευξη καταθέσαμε αυτό το σχέδιο νόμου. Αποτύχαμε εν μέρει; Επιτύχαμε εν μέρει; Θα κριθεί. Στο μυαλό μου, όμως, επειδή ασκώ τη νομοθετική πρωτοβουλία, έχω αυτό το δίδυμο, αυτό το ιδεολογικοπολιτικό πρόταγμα. 
Και δεν μπορεί κανείς να πει -τουλάχιστον με σοβαρά επιχειρήματα- ότι η σχέση και η διασύνδεση της έρευνας και της τεχνολογίας με την αγορά συγκροτεί μία νεοφιλελεύθερη πολιτική προσέγγιση και συνεπώς, τα παραδίδουμε όλα στις αγορές, στις επιχειρήσεις και στους ιδιώτες. Αυτά δεν στέκουν. 
Κι όποιοι προσπάθησαν να πουν ότι ο νόμος του 1985 ήταν καλός, διότι είχε πνοή, διότι, πράγματι, κοιτούσε την έρευνα και την τεχνολογία κι όχι την ιδιωτικοποίηση των λειτουργιών αυτών, πήρε απάντηση. Και πήρε απάντηση όχι από εμένα. Εγώ απλώς ανέγνωσα τη νομολογία του Συμβουλίου της Επικρατείας του 1989. Πάντα όπως τα λέω ήταν, σε ό,τι αφορά τις προσεγγίσεις τουλάχιστον του Πανελλήνιου Σοσιαλιστικού Κινήματος. Έτσι το βλέπω. Δεν αλλάξαμε.
Θα μου πείτε. Αυτή η διάταξη δεν είναι καλή. Να το δεχτώ. Όμως, η κεντρική φιλοσοφία μας ήταν, είναι και θα είναι αυτή που προανέφερα.
Όσα, λοιπόν, προαναφέρθηκαν για αλλαγή στάσης, δεν είναι σωστά, δεν πατούν πουθενά.
Eμείς, ως ενιαία πολιτική ηγεσία του Υπουργείου Παιδείας και Θρησκευμάτων -γιατί ο κ. Δερμεντζόπουλος είναι ο φυσικός εποπτεύων- καταλήξαμε ότι μας εκφράζει αυτό το σχέδιο νόμου, συν κάτι ακόμη που δεν υπήρχε στο παρελθόν. Και εδώ στηρίζει πολλά η Αριστερά σε ό,τι αφορά την επιχειρηματολογία της. Δεν είναι, όμως, σωστή η επιχειρηματολογία της. 
Εμείς στο δεδομένο της υποχρηματοδότησης των πανεπιστημίων που προκάλεσε η κρίση και όχι η πολιτική μας επιλογή λέμε το εξής: Είναι αφελές επιχείρημα ότι εμείς θέλαμε να κάνουμε περιοριστικές πολιτικές στα πανεπιστήμια, στα τεχνολογικά ιδρύματα, στην έρευνα. Αυτό είναι πολύ αφελές επιχείρημα. Ακούγεται, αλλά είναι αφελές. Είναι όπως αυτά που ακούγαμε το 2010 αλλά δεν τα ακούμε πια, ότι ήμασταν προδότες. Υποφέραμε από αυτά τα επιχειρήματα μέχρι και πρόσφατα. Τώρα αυτό έχει αλλάξει, δεν τα ακούς στο δρόμο αυτά.
Εμείς είμαστε πατριώτες, κυρίες και κύριοι Βουλευτές, και έχουμε σηκώσει τέσσερα χρόνια το βάρος της κρίσης στις πλάτες μας και δεν δεχόμαστε μαθήματα από κανέναν, διότι εμείς ξέρουμε. Άλλοι θα μάθουν όσο περνούν τα χρόνια.
Αυτά, λοιπόν, τα επιχειρήματα που, εν πάση περιπτώσει, ακούγονται έξω από τη συζήτηση που προανέφερα, στηρίζονται στο γεγονός ότι τώρα εδώ, με απόφαση του Πρωθυπουργού κ. Σαμαρά και του Αντιπροέδρου της Κυβέρνησης κ. Βενιζέλου, με δική μας εισήγηση και συμφωνία του κ. Σταϊκούρα, απελευθερώθηκαν από την Ενιαία Αρχή Πληρωμών οι ΕΛΚΕ, οι Ειδικοί Λογαριασμοί Κονδυλίων Έρευνας. Προσπαθούμε -και έχουμε ακόμη μία εκκρεμότητα που μας μένει και ίσως μέχρι το βράδυ τη λύσουμε, αν δεν τη λύσουμε θα τη φέρουμε στο επόμενο σχέδιο νόμου- όχι μόνο έξω από την Ενιαία Αρχή Πληρωμών, αλλά και διευκόλυνση προσωπικού, πρόσληψη προσωπικού ad hoc για μία ερευνητική δουλειά δύο μηνών που πρέπει να γίνεται γρήγορα.
Μου έλεγαν μικρομεσαίοι επιχειρηματίες -θέλω να σας πω και τον κλάδο με τον οποίο ασχολούνται για να καταλάβετε ποια είναι η νέα εποχή, η ζαχαροπλαστική- ότι για μία μελέτη που ζήτησαν εννιά επιχειρήσεις, που δεν ήθελε πάνω από δύο μήνες για να ολοκληρωθεί, οι διαδικασίες απόκτησης από το ερευνητικό κέντρο στο οποίο απευθύνθηκαν ήταν έξι και επτά και οκτώ μηνών. Άχρηστες λειτουργίες!
Απελευθερώνουμε -έχουμε χρωστούμενο γιατί λείπουν στο Παρίσι δύο συναρμόδιοι Υπουργοί και δεν μπορούμε να ολοκληρώσουμε την ενέργεια- τους ΕΛΚΕ από την Ενιαία Αρχή Πληρωμών και από άλλα δεσμά του δημοσίου λογιστικού. Και αυτό θεμελιώνει κριτικές, γιατί αφήνουμε ελεύθερα τα πάντα, διότι είναι όργιο διαφθοράς εκεί και διάφορα άλλα λόγια τα οποία δεν αφορούν το θέμα. Όπου υπάρχουν διαφθορές, τις εντοπίζει ο έλεγχος και θα τις τιμωρήσουμε. Τι πράγματα είναι αυτά; 
Σκοπός, όμως, είναι να δούμε ποιο είναι το κυρίως θέμα. Το κυρίως θέμα είναι να βοηθήσουμε την έρευνα, την τεχνολογία και τα υποχρηματοδοτούμενα ιδρύματα να αποκτήσουν πόρους.
Δεν θυμάμαι ποιος συνάδελφος αγόρευε χθες αλλά διέκοψα για λίγο και του είπα, έχεις δίκιο.
Υπάρχουν ερευνητικά κέντρα, κυρίες και κύριοι Βουλευτές, που έχουν ένα εκατομμύριο, λόγου χάριν, έσοδα από την κρατική χρηματοδότηση και 25 εκατομμύρια από τα προγράμματα τα οποία κάνουν. Τι να τους πεις εκεί; Είσαι ο μικρότερος, ο πολύ μικρότερος σε ό,τι αφορά τη χρηματοδότηση. Πρέπει να τους ενθαρρύνεις και όχι να τους δημιουργείς προβλήματα και να τους δυσκολεύεις τη ζωή.
Συνιστά αυτό νεοφιλελεύθερη προσέγγιση; Όχι. Για όσους έχουν ιδέα από τη σχετική φιλολογία και το διάλογο, συνιστά προσθήκη λειτουργικού κριτηρίου, Διευκολύνω λειτουργικά. Μπορούμε κάποιοι να συνεννοηθούμε με τους όρους αυτούς στην Αίθουσα αυτή.
Δεν έχω χρόνο να αναφέρω οκτώ βασικές ρυθμίσεις που έχουν εισαχθεί στο σχέδιο νόμου μετά το διάλογο που διεξαγόταν μέχρι και εχτές. Στη δική μας Κοινοβουλευτική Ομάδα κάναμε εξαντλητική συζήτηση είκοσι ημερών περίπου. Ακούσαμε όλους τους φορείς. Μα και στην Κοινοβουλευτική Ομάδα της Νέας Δημοκρατίας έγινε η σχετική συζήτηση. Τα μηνύματα της κοινωνίας φθάνουν μέσω των Βουλευτών παντού. Δεχθήκαμε οκτώ μεγάλες παρεμβάσεις που δεν ήταν δικές μας επιλογές. Αυτό το θεωρούμε πλεονέκτημα και του σχεδίου νόμου και της δικής μας αντίληψης για την κοινοβουλευτική ζωή.
Υπ’ αυτήν την έννοια και χωρίς να είμαι ο ειδικότερος, θα σας πω ότι άκουσα και τοποθετήσεις που μου έκαναν εντύπωση αναφορικά με την επάρκεια στις γνώσεις των ομιλητών. Αναφέρομαι, για παράδειγμα, στην κ. Ρεπούση, καθώς ήταν πολύ ωραία η ομιλία της εχθές, παρ’ όλη την κριτική. Άκουσα και άλλες ομιλίες πολύ τεκμηριωμένες. Ομολογώ ότι δεν είμαι ο ειδικότερος γι’ αυτά τα θέματα. Ωστόσο, με μία πολιτική επάρκεια, όπως πιστεύω, εισηγούμαι στη Βουλή την ψήφιση αυτού του σχεδίου νόμου κατά την αρχή, η οποία έγινε αλλά και κατά τα άρθρα και στο σύνολό του.
Κύριε Πρόεδρε, έχω την ανάγκη –και μ’ αυτό θα ολοκληρώσω- να κάνω ορισμένες αναφορές σε κάποιες βασικές, μείζονες τροπολογίες, παρ’ όλο που δεν θα προλάβω για όλες όσες θέλω.
Για παράδειγμα, για την περίπτωση του DEREE που είπε ο κ. Κουράκης θέλω να μιλήσω αλλά δεν ξέρω αν θα μου δώσει αυτήν τη δυνατότητα ο Πρόεδρος τώρα ή λίγο αργότερα.
Έχουμε μία πάρα πολύ σοβαρή παρέμβαση, αγαπητοί συνάδελφοι, για τα θέματα της μειονοτικής εκπαίδευσης. Είναι μία παρέμβαση πολύ μεγάλης σημασίας, την οποία κάνουμε καιρό τώρα με πολύ προσεκτικά βήματα και με μία καταστατική αρχή στο μυαλό μας, δηλαδή την πλέρια εφαρμογή του κράτους δικαίου. Όλοι οι Έλληνες και οι Ελληνίδες είναι ίσοι απέναντι στο νόμο και σε ό,τι αφορά την εκπαίδευση πρέπει να έχουν τις ίδιες δυνατότητες. Πρέπει να υπάρχει τυπική και ουσιαστική ισότητα. Οι οικονομικές και κοινωνικές ανισότητες τα ανατρέπουν αυτά. Όμως αυτή είναι μία πορεία της ίδιας της ζωής. Οι νόμοι και οι πολιτικές πρέπει να αντισταθμίζουν τις οικονομικές, κοινωνικές και άλλες ανισότητες. 
Εφαρμόζουμε με απόλυτη συνέπεια μία πολιτική ετών που αποδίδει. Έχω προσωπική εμπειρία. Άλλοι συνάδελφοι εδώ έχουν περισσότερη εμπειρία από εμένα. Αναφέρομαι στον κ. Κουΐκ που είναι και Περιφερειακός Σύμβουλος και ήταν και υποψήφιος Περιφερειάρχης. Υπάρχουν κι άλλοι απ’ όλα τα κόμματα. Έχουμε Βουλευτές απ’ αυτές τις περιοχές που ξέρουν καλύτερα απ’ όλους μας. 
Μάλιστα, θα ήθελα να πω κάτι που το είδα με τα μάτια μου και το άκουσα με τα αυτιά μου. 
Αγαπητέ φίλε και συνάδελφε, κύριε Χατζηοσμάν, θα ήθελα να σου πω –δεν στο θυμίζω, γιατί δεν το ξέρεις- ότι ήμουν για πολλά χρόνια μέλος της Προσωρινής διοικούσας του Τμήματος Κοινωνικής Διοίκησης του «ΔΗΜΟΚΡΙΤΕΙΟΥ» και από τη δεκαετία του 1990, λίγο μετά την εκπόνηση της μελέτης της Ακαδημίας Αθηνών για τη Θράκη και λίγους μήνες μετά από την εκπόνηση μίας σημαντικής δουλειάς της επιτροπής της Βουλής για τη Θράκη –ίσως τη σημαντικότερη δουλειά κατά τη γνώμη μου που έχει κάνει αυτή η Βουλή, μεταπολιτευτικά τουλάχιστον και μία πραγματικά επιστημονική δουλειά που σπανίζει στο χώρο της πολιτικής. Έχοντας διαβάσει αλλά και ζώντας, καταλαβαίνω πόσο σημαντικά πράγματα γίνονται μέχρι σήμερα –δεν έγιναν από εμένα, γίνονταν στο παρελθόν και εγώ συνεχίζω- σε ό,τι αφορά τα θέματα της ισότητας των Ελλήνων πολιτών στην εκπαίδευση. 
Όσον αφορά κάποια θέματα, λοιπόν, για τα οποία διαμαρτυρόσασταν εσείς προσωπικά, κύριε συνάδελφε, έζησα και είδα πως λειτουργούν οι άνθρωποι, όταν αισθάνονται ότι η πολιτεία μεριμνά γι’ αυτούς. Στα νηπιαγωγεία και σε όλα τα σχολεία υπάρχουν ακόμα προβλήματα αλλά αισθάνθηκα υπερηφάνεια στον Εχίνο, όταν μου έλεγαν ότι το νηπιαγωγείο, του οποίου η λειτουργία τόσο αμφισβητήθηκε –έλεγαν να μη γίνει- πρέπει να παραμείνει και να γίνουν και κτηριακές επιδιορθώσεις, τις οποίες νομίζω ότι τις έκαναν, προκειμένου να μπορέσουν τα παιδιά να είναι εκεί όπως όλα τα παιδιά του κόσμου, με ασφάλεια και όρους υγιεινής να παίρνουν τις πρώτες πληροφορίες και γνώσεις απ’ αυτήν την πολύ ενδιαφέρουσα στιγμή της πρωτοβάθμιας εκπαίδευσης.
Και εδώ γίνεται μια παρέμβαση. Ο κ. Χατζηοσμάν, κυρίες και κύριοι συνάδελφοι, γι’ αυτό το θέμα μας έχει επιτεθεί. Μας το έχει συζητήσει ο άνθρωπος αλλά έχει σηκώσει και τους τόνους. 
Πρώτα απ’ όλα, σας παρακαλώ πάρα πολύ να διαβάσετε καλά την παρέμβαση αυτή, να καταλάβετε ποια είναι, να καταλάβετε ότι δεν κάνουμε αλλαγές που αφορούν στα προγράμματα σπουδών, στη γλώσσα διδασκαλίας των μαθημάτων, αυτά είναι ζητήματα διεθνών συμφωνιών και συγκεκριμένα του μορφωτικού πρωτοκόλλου του 1968. Δεν τα αλλάζουμε αυτά, λειτουργικά παρεμβαίνουμε. Θέλουμε να αναβαθμίσουμε τα ακαδημαϊκά, επιστημονικά και επαγγελματικά προσόντα των εκπαιδευτικών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε παρακαλώ.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Σας παρακαλώ, αφήστε με.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ξέρω ότι είναι σοβαρό το θέμα, γι’ αυτό σας αφήνω. Ξεπεράσαμε τα είκοσι λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ναι, είναι πάρα πολύ σοβαρό. Αφήστε με. Μπορώ να κατέβω και σε λίγο να κάνω παρέμβαση. Δεν θέλω να το κάνω. Αφήστε με, έχει ροή ο λόγος μου. Θα κλείσω με αυτό, δεν θα πάω στα άλλα θέματα, δεν προλαβαίνω. 
Να αναβαθμιστούν, λοιπόν, και να προσαρμοστεί η μειονοτική εκπαίδευση στα νέα δεδομένα. Δεν μπορεί κανείς να διαφωνήσει με αυτά. Και νομίζω ότι κατ’ ουσίαν κανείς δεν διαφωνεί με αυτά. Ίσως διαφωνεί με το τι θα αντικαταστήσει την καταργηθείσα ΕΠΑΘ. 
Εδώ, ναι, δέχομαι ότι υπάρχουν διαφωνίες. Και μαζί, συνάδελφοι, διαφωνούμε σε αυτό και το έχουμε κουβεντιάσει και στο γραφείο. Λέτε ότι είναι πολύ σωστό και σοβαρό –γνώμη σας- να κάνουμε ένα πανεπιστήμιο, μια ακαδημία -ας πούμε-, μια φιλολογία, μια φιλολογική σχολή όπου να απευθύνεται σε Έλληνες ενταγμένους στη μειονότητα κατά το θρήσκευμά τους και μόνο σε αυτούς. Εδώ δεν χρειάζεται να είναι κανείς καθηγητής του Δημοσίου Δικαίου, αρκούν τα πτυχία της Νομικής για να πει ότι αυτό από την πλευρά του ελληνικού Συντάγματος δεν μπορεί να γίνει. Δεν μπορείς δηλαδή να πεις ότι ξεχωρίζω μια κατηγορία Ελλήνων και Ελληνίδων με βάση μία ιδιότητά τους. Δεν θέλω να το ρίξω χαμηλά σε ότι αφορά το επιχείρημα και να θεωρήσετε ότι αναπτύσσω σκωπτικά επιχειρήματα. Όχι. 
Φανταστείτε, κυρίες και κύριοι Βουλευτές, -για να μη χρησιμοποιώ επιχειρήματα κατ’ υπερβολήν- ότι ο νομοθέτης ξεχωρίζει μια κατηγορία Ελλήνων και λέει ότι αυτοί θα έχουν άλλα δικαιώματα ως προς την εισαγωγή τους στα ιδρύματα της τριτοβάθμιας εκπαίδευσης από τους υπολοίπους. 
Ακόμα και για τους ανάπηρους, αγαπητέ συνάδελφε, το Μάρτιο του 2014 με απόφαση της ολομέλειας του Συμβουλίου της Επικρατείας το 10% καταργήθηκε ως αντισυνταγματικό. Και αυτό μετέφερε ο Αρβανιτόπουλος στις μετεγγραφές. Πήρε αυτές τις κατηγορίες και τις έβαλε στις μετεγγραφές ο άνθρωπος και προκλήθηκε ο θόρυβος ότι ήταν πολύ γενναιόδωρη η ρύθμιση περί μετεγγραφών, που ήταν πράγματι γιατί έδινε δικαίωμα, όχι δυνατότητα. 
Ούτε για εκείνους δεν επέτρεψε ειδικό τρόπο εισαγωγής. Πώς θα πάμε σε κάτι παραπάνω; Θα πούμε δηλαδή σπουδές μόνο γι’ αυτούς; Δεν γίνεται. Είναι το άρθρο 16 του Συντάγματος που το απαγορεύει. Μα πριν από το άρθρο 16 του Συντάγματος, είναι το άρθρο 5 και το άρθρο 4, τα άρθρα που αφορούν δηλαδή την προσωπικότητα του ανθρώπου και την ισότητα. Δεν γίνεται. 
Άρα, αφού εδώ είναι το κεντρικό σημείο, να κάνουμε κάποια προσπάθεια να το ξαναδούμε, να το αναβάλουμε, να το κάνουμε αργότερα, ξέχωρα από το ότι θα πρόδιδε αστάθεια σε αυτό που εισηγείται, ότι αυτός είναι ασταθής, δεν ξέρει τι σου λέει, δεν το έχει δει, δεν το έχει κουβεντιάσει, δεν το έχει ζυγίσει, σου φέρνει εδώ πέρα μια πρόταση, του λες εσύ «πάρτην πίσω» και την παίρνει πίσω. Καλό είναι πολλές φορές να το κάνουμε αυτό εκεί που δεν είμαστε βέβαιοι. Εκεί που λέμε. Ναι, το παίρνω, όχι για λόγους κοινοβουλευτικής τακτικής, για να κοροϊδέψω αλλά για να το ξαναδώ και να δω μήπως μπορώ να το φέρω αλλιώς. 
Εδώ, το επιχείρημα «κάνε πανεπιστήμιο» το συζητήσαμε και μαζί με συνάδελφό μου στο πανεπιστήμιο εννοώ, που δεν είναι ενταγμένη στη μουσουλμανική κοινότητα, αλλά που είναι όμως καθηγήτρια του Πανεπιστημίου της Θεσσαλονίκης, που υποστήριζε το επιχείρημά σας –θυμάστε. Δεν γίνεται συνταγματικά αυτό. 
Άρα, κυρίες και κύριοι Βουλευτές εγώ δεν μπορώ να δεχτώ παρατήρηση «να το πάρουμε πίσω για να το κουβεντιάσουμε». Θα έρθει εδώ να ψηφιστεί, γιατί έχει καθυστερήσει. Συνεπώς, αντί για την ΕΠΑΘ, Διδασκαλείο Εκπαιδευτικών Μειονοτικού προγράμματος στο ΠΤΒΕ της Αλεξανδρούπολης. Νομίζω ότι είναι μία καλή επιλογή. Αυτήν την επιλογή υποστηρίζουμε με την πεποίθηση ότι κάνουμε το σωστό και ότι δεν έχουμε άλλη επιλογή.</Speech>
<Speech><Parlmember>MΑΡΙΑ ΡΕΠΟΥΣΗ</Parlmember>: Μα δεν ακούτε τις προτάσεις που σας κάνουμε, κύριε Υπουργέ.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Γιατί δεν τις ακούμε, κυρία Ρεπούση;</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Δεν τις ακούτε.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Να τις επαναλάβετε. Το έχω συζητήσει το θέμα</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Να τις επαναλάβω τώρα;</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Όποτε θέλετε. Μακάρι.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Να μου δώσει το δικαίωμα ο κύριος Πρόεδρος.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Να μας δώσει το δικαίωμα να κουβεντιάσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώσατε, κύριε Υπουργέ;</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ολοκλήρωσα, αλλά αν θέλει η κυρία συνάδελφος να απαντήσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, όχι. Να τα θέσει ο Κοινοβουλευτικός Εκπρόσωπος.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Εγώ αυτά είχα να πω, κυρίες και κύριοι Βουλευτές. Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.
Πριν δώσω τον λόγο στους Κοινοβουλευτικούς Εκπροσώπους, θα ήθελα να κάνω μία ανακοίνωση.
Κυρίες και κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως ασυλίας, των συναδέλφων Βουλευτών.
Ψήφισαν συνολικά 190 Βουλευτές.
Για την υπόθεση του συναδέλφου κ. Παύλου Βογιατζή
Υπέρ της άρσεως ασυλίας, δηλαδή «ΝΑΙ», ψήφισαν 9 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 178 Βουλευτές.
Ψήφισε «ΠΑΡΩΝ» 1 Βουλευτής.
Λευκά: 2
Συνεπώς η αίτηση της εισαγγελικής αρχής απορρίπτεται.
Για την υπόθεση του συναδέλφου κ. Ιωάννη Μιχελάκη
Υπέρ της άρσεως ασυλίας, δηλαδή «ΝΑΙ», ψήφισαν 86 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 96 Βουλευτές.
Ψήφισαν «ΠΑΡΩΝ» 7 Βουλευτές.
Λευκά: 1, σύμφωνα με το παρακάτω πρωτόκολλο ονομαστικής ψηφοφορίας:
(Να μπει το πρωτόκολλο σελ.216α και τα ψηφοδέλτια σελ.216β)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεπώς η αίτηση της εισαγγελικής αρχής απορρίπτεται.
Επανερχόμεθα στη συζήτηση του νομοσχεδίου του Υπουργείου Παιδείας και Θρησκευμάτων.
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Κουρουμπλής για οκτώ λεπτά, με την ανοχή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι, κύριε Υπουργέ. Δώδεκα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν ακούσατε. Αμέσως να διαμαρτυρηθείτε, πριν ολοκληρώσω τη φράση!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μα, κύριε Πρόεδρε. Καταστρατηγείτε το δικαίωμα να μιλήσουμε. Οκτώ λεπτά; Σας παρακαλώ. Πρέπει να μιλήσουμε δώδεκα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ακούσατε τι είπα; Πριν ολοκληρώσω τη φράση, ανεβήκατε στο Βήμα διαμαρτυρόμενος. Λέω, οκτώ λεπτά, όπως λέει ο Κανονισμός, με ανοχή, όπως έχουμε συμφωνήσει.
Είστε ικανοποιημένος;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>:  Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ. Ορίστε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα ήθελα να κάνω δύο-τρεις παρατηρήσεις, πριν τοποθετηθώ στο πολύ σημαντικό ζήτημα του νομοσχεδίου που αναφέρεται στην έρευνα και την καινοτομία. 
Κυρίες και κύριοι συνάδελφοι, επειδή κι εγώ κατάγομαι από μία προσφυγική οικογένεια, δεν μπορώ να αγνοώ αυτό που συμβαίνει στην πλατεία Συντάγματος και θα παρακαλέσω την πολιτική ηγεσία και την Κυβέρνηση να επιδείξει μία κατανόηση και μία ανθρωπιά σε αυτούς τους ανθρώπους και ιδιαίτερα στα παιδιά. 
Η δεύτερη παρατήρηση, κύριε Υπουργέ, είναι πως αντιμετώπισα κι εγώ στη ζωή μου το ζήτημα του δικαιώματος στη μόρφωση και στην εκπαίδευση. Υπάρχει μία απεργία δύο νέων παιδιών. Δεν μιλώ για τις πράξεις τους -είναι άλλη υπόθεση αυτή- αλλά για το δικαίωμά τους να σπουδάσουν. Άλλωστε, το σωφρονιστικό μας σύστημα πρέπει να έχει παιδαγωγικό χαρακτήρα. 
Η τρίτη παρατήρηση που θέλω να κάνω, κύριε Πρόεδρε, αναφέρεται στη χθεσινή τοποθέτηση ενός πολύ καλού συναδέλφου, τον οποίο τιμώ, του κ. Λευτέρη Αυγενάκη. Είναι χρήσιμο όλοι μας, όταν ανεβαίνουμε σε αυτό το Βήμα, να είμαστε όλοι μας προσεκτικοί για να μη διολισθαίνουμε από τη σωστή πληροφόρηση στην παραπληροφόρηση. Θα ήθελα να πω στον κ. Αυγενάκη, επειδή τον τιμώ, πως θα πρέπει να έχει τη γενναιότητα να ανέβει στο Βήμα και να ανακαλέσει αυτά που είπε σε ό,τι αφορά τη σχέση του συγκεκριμένου τμήματος στο Πανεπιστήμιο Κρήτης με το ΣΥΡΙΖΑ. Άλλωστε, κυρίες και κύριοι συνάδελφοι, η Αριστερά και γενικά οι δημοκράτες σε αυτόν τον τόπο, δεν χρειάζονται πιστοποιητικά πατριωτισμού. Ξέρουμε πολύ καλά ποιοι πολέμησαν τους Γερμανούς και ποιοι όχι. Κλείνω το ζήτημα αυτό. 
Κύριε Υπουργέ, ειλικρινά περίμενα -περισσότερο λόγω της ιδιότητάς σας στο πανεπιστήμιο- σήμερα να φέρετε ένα σχέδιο νόμου, με το οποίο θα συνδεθεί το όνομά σας.
Αυτό περίμενα ειλικρινά, γιατί είναι ένα ζήτημα που νομίζω ότι θα μπορούσαμε να βρούμε κοινό τόπο, τουλάχιστον οι περισσότερες δυνάμεις αυτού του Κοινοβουλίου. Γιατί όλοι, μηδενός εξαιρουμένου, αναγνωρίζουμε την ανάγκη συμβολής μας στην πραγματική και όχι στην ανεργιογόνο ανάπτυξη αυτού του τόπου. 
Όλοι αντιλαμβανόμαστε τι σημαίνει ανάπτυξη, όταν τριάμισι εκατομμύρια άνθρωποι ζουν στα όρια ή κάτω από τα όρια της φτώχειας και όταν η ανεργία έφτασε στο 27% και το 28%, ενώ στους νέους και τις γυναίκες αγγίζει το 62%. 
Όταν, λοιπόν, υπάρχει αυτή η πραγματικότητα, πρέπει να δούμε ποια είναι τα συγκριτικά πλεονεκτήματα αυτής της χώρας. Αυτά τα συγκριτικά πλεονεκτήματα να τα αξιοποιήσουμε και να τα αναπτύξουμε, ξεζουμίζοντας τα περιθώρια της οικονομίας, τις δυνατότητες που υπάρχουν, γιατί μόνο έτσι θα δημιουργήσουμε ρυμουλκά πραγματικής ανάπτυξης σε αυτήν τη χώρα. 
Κύριε Υπουργέ, σήμερα λέγεται από πολύ ειδικούς ότι ο πλούτος μιας χώρας είναι συνάρτηση με το επιστημονικό της δυναμικό. Όταν αναγκάζουμε τα επιστημονικά γερά μυαλά της χώρας, που επί είκοσι χρόνια τα σπούδαζε ο φορολογούμενος Έλληνας πολίτης και η ελληνική οικογένεια η οποία στερείται τα πάντα για να σπουδάσει τα παιδιά της, να παίρνουν των ομματιών τους και να πηγαίνουν στο εξωτερικό, τότε, κύριε Υπουργέ, δεν είμαστε πατριώτες. Το λέω αυτό επειδή αναφερθήκατε στον πατριωτισμό.
Εγώ αναγνωρίζω πως σε ό,τι αφορά τα σύνορα της χώρας όλοι έχουμε την ίδια αγωνία αλλά η ενδημούσα κοινωνική αδικία όταν πραγματικά παίρνει εκρηκτικές διαστάσεις και δεν υπάρχει πολιτική βούληση για να συγκρουστεί με όλα αυτά τα φαινόμενα που έχουν σχέση και με αυτό το νομοσχέδιο –και θα εξηγήσω παρακάτω-, τότε ειλικρινά σας λέω ότι υπάρχει έλλειμα πατριωτισμού. 
Μας φέρατε, λοιπόν, ένα νομοσχέδιο που θα το χαρακτήριζα μνημείο προχειρότητας και μετρίων επιλογών. Ένας συνασπισμός μέτριων επιλογών μου έρχεται στο μυαλό μου διαβάζοντας αυτό το πολυνομοσχέδιο των πενήντα περίπου άρθρων και των σαράντα -και πλέον- τροπολογιών. Είναι περισσότερες οι σελίδες των τροπολογιών από το νομοσχέδιο. 
Είναι ένα νομοσχέδιο πρόχειρο, «πλίνθοι και κέραμοι ατάκτως ερριμμένα». Ακόμα και γλωσσικά και νομοτεχνικά είναι ένα νομοσχέδιο κακοποιημένο. 
Κάποτε η Βουλή ψήφιζε νόμους όπως τον 1514 που κράτησαν και άντεξαν τριάντα χρόνια. Αυτό το ίδιο νομοσχέδιο σε λίγο καιρό θα έχει ανατραπεί, γιατί ακριβώς δεν δίνει προοπτική και όραμα. 
Πείτε μου, κυρίες και κύριοι συνάδελφοι, λοιπόν, τι κέρδισε η χώρα από αυτήν την ιστορία, κάθε χωριό και πανεπιστήμιο, κάθε πόλη και ΤΕΙ, όλος αυτός ο κατακερματισμός; Και σήμερα όλοι ως μεταμελούσες παρθένες ισχυριζόμαστε ότι δεν βοηθάει στην επιστημονική ανάπτυξη της χώρας. Τι κέρδισε; Τον πολιτικαντισμό. Μόνο ο πολιτικαντισμός κέρδισε από αυτήν την υπόθεση. Το ίδιο επιχειρείται και τώρα. 
Δεν είμαι άνθρωπος που δεν πιστεύει στην αποκέντρωση αλλά πιστεύω σε μια αποκέντρωση συντεταγμένη και οργανωμένη. Διότι εδώ τι επιχειρούμε να κάνουμε; Ο λαός λέει: «Τι είχες, Γιάννη; Τι είχα πάντα». Προσπαθούμε να απορροφήσουμε τα χρήματα του ΕΣΠΑ και όχι να τα αξιοποιήσουμε σωστά. 
Αυτό είναι το μεγάλο έλλειμμα, κύριε Υπουργέ.
Εγώ να δεχθώ ότι φέρατε το καλύτερο νομοσχέδιο. Ας κάνουμε μια υπόθεση εργασίας. Προβλέπεται το 0,2% χρηματοδότηση. Από το 2008 μέχρι σήμερα έχουμε το 68% μείωση των χρηματοδοτήσεων σε αυτόν τον σημαντικό τομέα. Άλλες χώρες τον αξιοποίησαν -όπως η Φινλανδία παραδείγματος χάριν- και βγήκαν από τη κρίση που τις ταλάνιζε. Όλα και όλα τα λεφτά που δώσαμε πέρυσι ήταν 36 εκατομμύρια. Μια οικονομία των 50 δισεκατομμυρίων δεν μπορεί να βρει μερικές δεκάδες εκατομμύρια -όχι δισεκατομμύρια ούτε εκατοντάδες- για να τον στηρίξει. Ακόμα και η Επιτροπή Προϋπολογισμού της Βουλής, κύριε Υπουργέ, κάνει συγκεκριμένες παρατηρήσεις για τις περικοπές σ’ αυτόν τον πολύ σημαντικό τομέα. 
Έρχεστε εδώ και μας λέτε ότι θα αλλάξουν τα πράγματα μ’ αυτήν την πολιτική του κατακερματισμού; Κατακερματίζετε τον ερευνητικό ιστό της χώρας, αντί να αξιοποιήσουμε τη μεγάλη γνώση των επιστημόνων, να τους κατοχυρώσουμε. 
Έλεγε ο Ανδρέας Παπανδρέου, κύριε Υπουργέ, ότι η εργασία πρέπει να παράγει ασφάλεια. Και εδώ σκορπάτε στο χώρο αυτό την ανασφάλεια. Περί αυτού πρόκειται. Αυτό κάνετε. Αυτό επιχειρείτε. 
Έρχεστε και κατακερματίζετε και απαξιώνετε τους υπάρχοντες φορείς, όταν η χώρα μέσα στους είκοσι καλύτερους και αναγνωρισμένους ερευνητικούς φορείς της Ευρώπης έχει τρία ερευνητικά κέντρα. Τα απαξιώνετε μ’ αυτόν τον τρόπο. Τα εξισώνετε με αμφίβολης ποιότητας και χαρακτηριστικών ιδιωτικά ερευνητικά κέντρα, τα οποία το μόνο που θα κάνουν θα είναι να πάρουν χρήματα από τα ΕΣΠΑ. Αυτό επιχειρείτε και αυτό χτίζετε. Είναι πάρα πολύ τραγικό και προκαλεί πόνο σε όσους καταλαβαίνουμε τι σημαίνει πραγματική ανάπτυξη γι’ αυτήν τη χώρα. 
Κυρίες και κύριοι συνάδελφοι, εδώ θα πω ποιο είναι το πρόγραμμα του ΣΥΡΙΖΑ. Άκουσα ορισμένους συναδέλφους να διερωτώνται. Ακούστε, λοιπόν. Δεν θα κάνει θαύματα ο ΣΥΡΙΖΑ. Απλά και αυτονόητα πράγματα χρειάζεται η χώρα. Συντονισμός των ερευνητικών κέντρων. Δεν υπάρχει. Δυνατότητα συνεργασίας των ερευνητικών κέντρων με τα πανεπιστήμια. Δεν προβλέπεται. 
Ακούστε, κύριοι συνάδελφοι. Σήμερα για να κάνει κάποιος μια καινούργιας γενιάς τομογραφία, κύριε Γεωργιάδη –ήσασταν Υπουργός Υγείας και θα το ξέρετε καλύτερα από εμένα- πρέπει να χρησιμοποιηθεί ένα ραδιοφάρμακο. Αυτό εισάγεται στην Ελλάδα και στοιχίζει 750 ευρώ. Αυτό μόνο το ραδιοφάρμακο. Ο «ΔΗΜΟΚΡΙΤΟΣ» μπορεί να το παράξει. Και άλλα ινστιτούτα μπορούν να συνεργαστούν και να το παράξουν και να στοιχίζει 200 ευρώ. Γιατί δεν γίνεται; Πείτε μου γιατί δεν γίνεται. Εξηγήστε μου γιατί δεν γίνεται. Υπήρξατε και Υπουργός Υγείας, κύριε Λοβέρδο. Πείτε μου γιατί δεν παράγει ο «ΔΗΜΟΚΡΙΤΟΣ» που διαθέτει και αντιδραστήριο και πυρηνικό αντιδραστήρα ικανό, αν αξιοποιηθεί σωστά, να παράγει χιλιάδες τέτοια φάρμακα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παράγει ο «ΔΗΜΟΚΡΙΤΟΣ» μοσχεύματα για τις μεταμοσχεύσεις των γονάτων που στοιχίζουν 400 ευρώ. Η χώρα τα εισήγαγε για δεκαετίες με 3.000 ευρώ το ένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν χρειάζεται να φωνάζετε και να χτυπάτε τα Έδρανα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτή είναι η πραγματικότητα σ’ αυτήν τη χώρα. Να, λοιπόν, πως φτάσαμε εδώ. 
Πώς θα αξιοποιηθεί, λοιπόν, αυτή η δυνατότητα; Εγώ ειλικρινά ντρέπομαι, κύριε Πρόεδρε, που μου λέτε να μη φωνάζω, να το παράγει η Βουλγαρία και η Τουρκία αυτό και να μην το παράγει η Ελλάδα. 
Αυτά τα απλά θα κάνει ο ΣΥΡΙΖΑ. Δεν θα κάνει θαύματα. Θα στηρίξει την παραγωγή. 
Είπατε και κάτι ακόμα, κύριε Υπουργέ. Σας είπε κανένας από το ΣΥΡΙΖΑ ότι εμείς δεν συμφωνούμε στο να υπάρχει συνεργασία των ερευνητικών κέντρων με τις παραγωγικές μονάδες, με τις επιχειρήσεις; Κάθε άλλο. Δεν είπαμε ποτέ τέτοιο πράγμα. Για άλλα πράγματα μιλάμε και κάνετε πως δεν τα καταλαβαίνετε. Γι’ αυτά τα πράγματα μιλάμε, για εκείνα που πραγματικά μπορούν να συμβάλλουν στην ανάπτυξη της χώρας. 
Κι έρχεστε εδώ και μας εισηγείστε ένα νομοσχέδιο όταν το μέσο ποσοστό χρηματοδότησης στην Ευρώπη είναι 2% κι εδώ προβλέπεται ένα ελάχιστο, ένα εξευτελιστικό επίπεδο -το οποίο δεν θα είναι ούτε 20-25 εκατομμύρια για την έρευνα, για την αξιοποίηση των δεκάδων Ελλήνων επιστημόνων που μπορούν πραγματικά, να συμβάλλουν στην ανάπτυξη της χώρας- για την παραγωγή αξιόπιστου ελληνικού φαρμάκου. Ναι, γιατί όχι; Γιατί δεν θα μπορούσε η Ελλάδα να είναι η Ελβετία του Νότου σε αξιόπιστο γενόσημο ελληνικό φάρμακο; Πέστε μου, γιατί; Για να καταλάβουμε εδώ για τι πράγματα συζητάμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα ολοκληρώσω.
Θέλω, λοιπόν, να σας πω, κύριε Υπουργέ, για μια συζήτηση που έγινε πριν από λίγες μέρες στο Ευρωπαϊκό Κοινοβούλιο όσον αφορά τα πολύ ακριβά πρωτότυπα φάρμακα. Αποτελεί πλέον ευρωπαϊκό προβληματισμό. 
Κύριε Υπουργέ, ακόμα και το ΕΣΠΑ είναι χρήματα του φορολογούμενου Έλληνα κι Ευρωπαίου πολίτη τα οποία διοχετεύονται σε ιδιώτες και σε ερευνητικά κέντρα αμφιβόλου ποιότητας που δεν τα έχει αξιολογήσει ποτέ κανείς, όταν τα δημόσια ερευνητικά κέντρα της Ελλάδας έχουν αξιολογηθεί από διεθνείς οργανισμούς -κι ελέγχονται και από δω και από κει. Αυτήν τη στιγμή, λοιπόν, αποθεώνουμε την ιδιωτικοποίηση και μάλιστα μέσα από μια προχειρότητα σε έναν ευαίσθητο τομέα. Αυτό το πλήρωσαν οι λαοί. 
Ξέρετε, κύριε Υπουργέ, τι ειπώθηκε στο Ευρωπαϊκό Κοινοβούλιο; Ότι η έρευνα στα πρωτότυπα φάρμακα που κυκλοφορούν κοστίζει μόνο 13% και πληρώνονται πανάκριβα από τον πολίτη. Υπάρχει αδιαφάνεια, ξέρετε, στην έρευνα και αυτό πρέπει να αλλάξει, ώστε να υπάρξει διαφάνεια στον έλεγχο της έρευνας. 
Γι’ αυτό εμείς λέμε ότι δεν πρέπει να υπάρχει ένα τέτοιο πλαίσιο που αποθεώνει την ιδιωτικοποίηση και μάλιστα την κακής ποιότητας ιδιωτικοποίηση της έρευνας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, ολοκληρώστε, σας παρακαλώ, Έχετε μιλήσει δεκαπέντε λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε.
Κύριε Πρόεδρε, σε αυτήν τη χώρα αφήνουμε αμεταχείριστα αυτά τα όμορφα νιάτα, αυτούς τους πολύ μεγάλους επιστήμονες και τους χαρίζουμε στο εξωτερικό για να γίνουν η ατμομηχανή της ανάπτυξης αυτών των χωρών.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς σας ευχαριστούμε.
Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Άδωνις Γεωργιάδης για οκτώ λεπτά αλλά θα έχετε κι εσείς, κύριε συνάδελφε, την ανοχή που πρέπει.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πριν ξεκινήσω την ομιλία μου, θα ήθελα να εκφράσω από το Βήμα αυτό τα συγχαρητήριά μου στην Ελληνική Αστυνομία που τόσο γρήγορα προχώρησε στη σύλληψη του δράστη του μακελειού στο Μικρολίμανο. Για άλλη μια φορά η Ελληνική Αστυνομία δείχνει πόσο άριστα εκπαιδευμένη και πόσο ετοιμότατη είναι, για να λύνει τα κρίσιμα ζητήματα που απασχολούν την ελληνική κοινωνία.
Θα ήθελα, κύριε Πρόεδρε, να ξεκινήσω την ομιλία μου ανάποδα και να απαντήσω σε αυτά που έθεσε ο Κοινοβουλευτικός Εκπρόσωπος του ΣΥΡΙΖΑ.
Ξεκινάω από την εξέταση PET scan. Είναι η εξέταση για την οποία αναφέρατε, κύριε συνάδελφε, ότι δεν παράγει η Ελλάδα το σχετικό υγρό το οποίο είναι απαραίτητο για τη λειτουργία αυτής της εξέτασης. 
Κύριε Υπουργέ, θα ήθελα λίγο την προσοχή σας γιατί έχουν τεθεί κάποια θέματα εδώ και πρέπει να τα ξεκαθαρίσουμε σιγά-σιγά όλα. 
Στην Ελλάδα παράγεται το συγκεκριμένο υγρό από μια ιδιωτική εταιρεία. Το μηχάνημα το οποίο παράγει το σχετικό υγρό -η ιδιωτική εταιρεία, πράγματι, το πουλάει στον ΕΟΠΥΥ 700 ευρώ- ονομάζεται cyclotron. Με δική μου απαίτηση από τη «SIEMENS», λόγω της γνωστής συμφωνίας ελληνικού δημοσίου-«SIEMENS», έχουμε βάλει στην αποζημίωση που μας κάνει η «SIEMENS», με δωρεά μηχανημάτων στο ελληνικό δημόσιο, ένα τέτοιο μηχάνημα Cyclotron, το οποίο καλώς εχόντων των πραγμάτων θα μπει στο ερευνητικό κέντρο της Ακαδημίας Αθηνών, ώστε να παράγει το ελληνικό δημόσιο -και συγκεκριμένα το ερευνητικό κέντρο της Ακαδημίας- το υλικό το οποίο προηγουμένως είπατε.
Αυτό έγινε με δική μου συμφωνία ως Υπουργού Υγείας. Άρα, δεν μας είπατε κάτι καινούργιο. Κρούετε ανοικτάς θύρας! Έχουμε ήδη προχωρήσει στην επίλυση αυτού του θέματος αλλά καλώς κάνατε και το βάλατε για να μπορούμε να ενημερώσουμε τη Βουλή και για το τι έχουμε κάνει.
Μια δεύτερη παρατήρηση, την οποία θα ήθελα να κάνω εδώ, για να μπαίνουμε λίγο στον πραγματικό κόσμο, είναι σε κάτι που ανέφερε ο αξιότιμος κ. Κουρουμπλής, κάτι που είναι πάρα πολύ σωστό. Είπε ότι ο κατακερματισμός των πανεπιστημίων ανά την επικράτεια οδήγησε στην πτώση στην πραγματικότητα του εκπαιδευτικού επιπέδου της χώρας και οδηγηθήκαμε σε αυτήν την πολιτική από ψηφοθηρικούς λόγους. 
Δεν μπορώ παρά να συμφωνήσω με αυτήν την παρατήρηση του κ. Κουρουμπλή. Για να μη μένουμε, όμως, στις παρατηρήσεις, γιατί εμείς δεν είμαστε εδώ πέρα δημοσιογράφοι να κάνουμε κριτική, εδώ είμαστε Βουλευτές. Ας προτείνει ο ΣΥΡΙΖΑ ποια από τα πανεπιστημιακά ιδρύματα, τα οποία ιδρύθηκαν κατά το παρελθόν στην επαρχία, πρέπει να κλείσουν. Εγώ είμαι πολύ υπέρ αυτής της λογικής. 
Λυπούμαι που θα το πω αλλά όταν ο προηγούμενος Υπουργός, ο κ. Αρβανιτόπουλος, έφερε στη Βουλή το σχέδιο «ΑΘΗΝΑ» προσπαθώντας να κάνει εξορθολογισμό -εγώ δεν θα είμαι υποκριτής- με δειλό τρόπο και όσο μπορούσε πιο διπλωματικά να φέρει μια λογική αντίστροφη, να πάμε δηλαδή ενάντια στα κομματικά μας συμφέροντα και όντως να λήξει αυτός ο κατακερματισμός, τον οποίο με τόσο πάθος ο κ. Κουρουμπλής κατήγγειλε στην Αίθουσα του Κοινοβουλίου, ο ΣΥΡΙΖΑ ήταν στην επιτροπή και στην Ολομέλεια αναφανδόν υπέρ όλων των αιτημάτων όλων των πανεπιστημιακών ιδρυμάτων και των ΤΕΙ ανά την επικράτεια. Δεν ψηφίσατε τη συγχώνευση ούτε ενός. 
Ωραία, λοιπόν, δεν σας αρέσει, κύριε Κουρουμπλή, η συγχώνευση που προτείναμε εμείς. Μάλιστα. Κάντε μας εδώ τη δική σας πρόταση και πείτε το εξής: «Tο σχέδιο «ΑΘΗΝΑ» ήταν λάθος, εμείς θα κάνουμε το σχέδιο «ΠΑΛΛΑΔΑ»» που δεν λέει αυτό με εκείνο αλλά λέει το τρίτο με το τέταρτο, αλλά μην κάνετε γενικώς καταγγελίες.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κοντός ψαλμός αλληλούια!
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Οι γενικές καταγγελίες δεν αρμόζουν σε μια Αξιωματική Αντιπολίτευση, η οποία μάλιστα προσδοκά να γίνει και κυβέρνηση, γιατί τότε θα μπορούσα εύκολα να σας κατηγορήσω για υποκρισία, πράγμα που δεν θα ήθελα.
Άρα, λοιπόν, είμαι βέβαιος ότι εσείς που με τόσο πάθος μιλήσατε για τον κατακερματισμό, έχετε έτοιμη πρόταση για το ποια Ιδρύματα πρέπει να κλείσουν. Περιμένω, λοιπόν, τις επόμενες μέρες να ακούσω τον ΣΥΡΙΖΑ και την πρότασή του για το ποια πρέπει να κλείσουν. Να μη λέτε μόνο τα ευχάριστα, να λέτε και τα δυσάρεστα.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Δεν είναι δυσάρεστα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όταν έρθει η ώρα.
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Δεν έχω ακούσει να λέτε κανένα δυσάρεστο, κυρία Φωτίου. Εκεί είναι το πρόβλημα. Θέλετε να πάρετε την εξουσία, λέγοντας μόνο ευχάριστα πράγματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μη διακόπτετε και μην απαντάτε.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Μια και μπαίνουμε στα ευχάριστα, θα φέρω ένα παράδειγμα της επικαιρότητας.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κάντε υπομονή.
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Εδώ στη Βουλή, κύριοι συνάδελφοι, το καλοκαίρι είχαμε μια πολύ έντονη κοινοβουλευτική συζήτηση. 
Ακούστε λίγο, κύριε Υπουργέ. Κύριε Υπουργέ, σας παρακαλώ πολύ! Δεν μπορώ να μιλάω και να ακούω φασαρία, μου είναι αδύνατον.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα παρακαλέσω τους συναδέλφους να κάνουν ησυχία!
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Εδώ στη Βουλή, λοιπόν, το καλοκαίρι είχαμε μια πολύ έντονη ιδεολογική συζήτηση με τους συναδέλφους του ΣΥΡΙΖΑ -κύριε Κουίκ, λέω για το θέμα που πολύ σας ενδιαφέρει εσάς και το έχετε αναδείξει- επ’ ευκαιρία τότε της Αργεντινής και της χρεοκοπίας της, όπου θυμάμαι πάρα πολύ καλά ότι ο κ. Βούτσης είχε κάνει μια εμπνευσμένη ομιλία εδώ καταγγέλλοντας, κύριε Υπουργέ τα funds. Τα funds, μας είπε, είναι οι σύγχρονοι -το λέω κατά λέξη, μπορεί να κάνω κάποιο λάθος επειδή το λέω από μνήμης αλλά θυμάμαι ότι όλοι ήσασταν εδώ πέρα στην Αίθουσα- γύπες της διεθνούς κερδοσκοπίας και κάλεσε με θέρμη την Κυβέρνησή μας και το Κοινοβούλιο μας να στηριχθούμε όλοι μαζί, μαζί με την Αργεντινή απέναντι στα funds.
Δεν μπορεί να το έχετε ξεχάσει. Δεν μπορεί να έχετε ξεχάσει αυτήν την εμπνευσμένη ομιλία άξια ενός αρχαίου ρήτορος Δημοσθένους και βάλε. Σπουδαία ομιλία.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Το Εθνικό Θέατρο είναι παρακάτω.
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Ξαφνικά μαθαίνουμε από τον κ. Σταθάκη, ότι όχι μόνο συναντιέστε με τα funds, αλλά –ακούστε, κύριε Κουρουμπλή, το ακόμα καλύτερο και εσείς, κύριε Στρατούλη, γιατί εσάς περιμένω να απαντήσετε- πως έχετε κάνει και προχωρημένες συζητήσεις.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ποια funds;
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Δεν μας λέτε στο City του Λονδίνου δεν θα είναι τίποτα εκκλησίες; Στο City του Λονδίνου δεν θα είναι τίποτα φιλόπτωχοι, οι οποίοι κάνουν διεθνείς ελεημοσύνες; Καταλαβαινόμαστε πιστεύω, κυρία Φωτίου, έτσι δεν είναι;
Δεν μας λέτε και εμάς…</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Εντελώς, γιατί είμαστε εκατομμυριούχοι και έχουμε τα λεφτά μας στο City, όπως λέτε ψευδώς.
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Είχα κάνει λάθος, έχετε δίκιο. Δεν είχατε εκατομμύρια, είχατε 100.000 λίρες -το λέω και δεν έχω κανέναν λόγο- και ένα ακίνητο. Να το χαίρεστε και να το καμαρώνετε .Εμένα μου αρέσει να μην έχω λεφτά.
Λοιπόν, επανέρχομαι.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Εξακολουθείς και δεν ντρέπεσαι! 
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Μα σας λέω τι λέει το «πόθεν έσχες», τι να κάνω εγώ;
Ξαναλέω, κύριε Στρατούλη. Δεν μας λέτε εδώ αυτές οι προχωρημένες συζητήσεις που έχετε κάνει με τους διεθνείς κερδοσκόπους και τους γύπες που τρώνε τις σάρκες των λαών κατά τον κ. Βούτση, πού ακριβώς έχουν οδηγήσει;
Διότι δύο τινά συμβαίνουν. Ή πείσατε τα funds να γίνουν ξαφνικά ελεήμονα και φιλάνθρωπα, άρα, καταργήσατε τους διεθνείς γύπες και τους μετατρέψατε εις φιλανθρώπους ή εσείς προσχωρήσατε σε αυτήν τη λογική των γυπών.</Speech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Εκτός από…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μη διακόπτετε. Δεν σας διέκοψε κανείς.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Μπορεί ο καθένας να λέει ό,τι θέλει; 
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Επειδή αδυνατώ να δεχθώ το δεύτερο για τη δική σας ηθική, θα ήθελα να ακούσω με μεγάλη προσοχή, κύριε Στρατούλη, οι προχωρημένες συζητήσεις με τα funds εις ποιες συμφωνίες έχουν καταλήξει, για να τις ξέρει και ο ελληνικός λαός. Αυτό θα έχει πολύ μεγάλο ενδιαφέρον.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην κάνετε προσωπικές αναφορές. 
ΣΠΥΡΙΔΩΝ –</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Πάμε τώρα στο νομοσχέδιο στη βασική κριτική που ακούστηκε. 
Εδώ, κυρίες και κύριοι, η χώρα μας χρειάζεται την επανάσταση του αυτονόητου. Η χώρα αυτή γέννησε τη λογική, την οποία την έχουμε εντελώς ξεχάσει. Ποια είναι η βασική κριτική που έχει τεθεί στο νομοσχέδιο του κυρίου Υπουργού; Ότι, λέει, παραδίδει την έρευνα στους ιδιώτες. Αυτή είναι η βασική κριτική που έχει ακουστεί από καμμία τριανταπενταριά διαφορετικούς ομιλητές. Είναι, λέει, ένα νομοσχέδιο που παραδίδει την έρευνα στους ιδιώτες. 
Μάλιστα -δεν μπορώ να αντισταθώ- η κ. Μακρή έκανε, επίσης, μία εμπνευσμένη ομιλία χθες όπου μας ενημέρωσε για μία Ελληνίδα από την Κοζάνη, η οποία έχει πάει στο Τορόντο του Καναδά και δίνει τις μεγάλες της γνώσεις εκεί. Μία απλή ανάγνωση του νόμου που ισχύει για την έρευνα στον Καναδά, θα πληροφορούσε την κ. Μακρή και τους υπολοίπους συναδέλφους ότι αυτό που κάνουμε εμείς εδώ σήμερα με το παρόν νομοσχέδιο, ο Καναδάς το έχει κάνει πριν από καμμία εξηνταριά χρόνια. 
Τι ακριβώς συνέβη, επειδή ο Καναδάς το έκανε πριν από εξήντα χρόνια, αυτό που κάνουμε εμείς τώρα; Έχει φτιάξει ερευνητικά κέντρα που χρηματοδοτούνται από ιδιωτικές εταιρείες, και αυτές οι ιδιωτικές εταιρείες δίνουν αφειδώς χρήματα σε αυτά τα ερευνητικά κέντρα και μπορούν αυτά τα ερευνητικά κέντρα και συλλέγουν εγκεφάλους, όπως η αξιότιμη κυρία από την Κοζάνη.
Τι μας είπε, η κ. Μακρή; Κατήγγειλε εμάς, που κάνουμε αυτό, με το οποίο ο Καναδάς πήρε την κυρία από την Κοζάνη στην Κοζάνη και ταυτοχρόνως μας καταγγέλλει, γιατί επιτρέπουμε να φύγει η κυρία από την Κοζάνη και να πάει στον Καναδά, η οποία, όμως, πήγε λόγω του παλαιού νόμου που είχαμε, όχι λόγω του καινούργιου. Αυτό διέλαθε της προσοχής της κ. Μακρή και γενικά και πολλών συναδέλφων. 
Γιατί, τι συμβαίνει με την έρευνα; Ναι, πράγματι, έχει έρθει η ώρα να το καταλάβει και ο ΣΥΡΙΖΑ. Φαντάζομαι εκεί στα διεθνή funds που μιλάτε, αυτά τα βασικά σάς τα λένε σιγά σιγά. Πράγματι η έρευνα γίνεται με τις ιδιωτικές εταιρείες. Τι να κάνουμε τώρα; Το ιδιωτικό χρήμα κινεί την καπιταλιστική μας οικονομία. Τώρα που έρχεστε κι εσείς μαζί μας στον καπιταλισμό, αυτά τα βασικά πρέπει να τα καταλάβετε. Η κασέτα που λέτε είναι παλιά κασέτα, είναι πριν πάει ο Σταθάκης στο city.  Τώρα πήγε ο Σταθάκης στο city. Άλλαξαν τα πράγματα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το ΕΣΠΑ είναι ιδιωτικό χρήμα;
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Άρα, λοιπόν, τώρα που σιγά σιγά έρχεστε πλησίον ημών, αλλάξτε και την κασέτα. Κάντε και εσείς δύο τρία ταξίδια μαζί με το συνάδελφο -σύντροφο, όπως λέτε μεταξύ σας- το Σταθάκη στο city, να πάρετε κι εσείς λίγο αέρα Λονδίνου, κύριε Στρατούλη. Καλό θα σας κάνει. Πάρτε και το Λαφαζάνη και την ISKRA να κάνει μερικά ταχύρρυθμα μαθήματα καπιταλισμού και θα γυρίσετε πίσω και θα είστε έτοιμοι να κάνετε αυτά που πρέπει.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πες και λίγο για την έρευνα.   
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Το νομοσχέδιο αυτό, λοιπόν, δεν κάνει τίποτα περισσότερο, κύριε Κουρουμπλή -όπως απέδειξα πριν και με το cyclotron, για το οποίο δεν είχατε επαρκή ενημέρωση- παρά να μεταφέρει και στην Ελλάδα αυτά που ισχύουν διεθνώς και πράγματι, η σωστή κριτική που θα έπρεπε να μας κάνετε, είναι ότι έχουμε καθυστερήσει πάρα πολύ. Αυτή είναι δόκιμη κριτική. Αυτή είναι πραγματική κριτική. Εν πάση περιπτώσει, όμως, έστω και τώρα κάτι γίνεται. 
Πάω και σε μερικά ειδικά θέματα, κύριε Υπουργέ και θα ήθελα λίγο την προσοχή σας. Κατ’ αρχάς, θα ήθελα να σταθώ στο θέμα με τη γλωσσομάθεια. Κύριε Υπουργέ, με τη γλωσσομάθεια υπάρχει μεγάλο πρόβλημα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν σε προσέχει ούτε ο Υπουργός. 
ΣΠΥΡΙΔΩΝ –</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Έχουν έρθει πάρα πολλοί Βουλευτές της Νέας Δημοκρατίας που μου έθεσαν το θέμα και εγώ το συμμερίζομαι. Η παρέμβασή σας φοβάμαι ότι μπορεί να έχει τις καλύτερες των προθέσεων αλλά μπορεί να ανοίξει μία κερκόπορτα τεραστίου μεγέθους. 
Γιατί; Υπάρχει ένα ευρωπαϊκό πλαίσιο πιστοποίησης στα φροντιστήρια ξένων γλωσσών. Πολύ ωραία. Αυτό ισχύει για όλους. Τώρα βάζουμε μία ρύθμιση με κριτήρια που σήμερα εδώ δεν είναι γνωστά αλλά θα γίνουν γνωστά στο προεδρικό διάταγμα. Θα κάνετε την αλλαγή απ’ ό,τι έχω πληροφορηθεί. Θα επιτρέπεται σε κάποιον ενδιάμεσο φορέα να λέει ποια από τα πιστοποιημένα ευρωπαϊκά φροντιστήρια είναι τελικά πιστοποιημένα ή όχι. 
Μπορεί μεν αυτό να μην έχει και μεγάλη σημασία, γιατί αφού είναι πιστοποιημένα από το ευρωπαϊκό πλαίσιο θα είναι πιστοποιημένα ούτως ή άλλως είτε εσείς τα αναγνωρίσετε είτε όχι. Όμως, αντιλαμβάνεστε ότι σε επίπεδο καθημερινής διαφήμισης, σε επίπεδο άγρας πελατών, σε επίπεδο εντυπώσεων, ότι αυτό που θα κάνετε, χωρίς τη θέλησή σας, επαναλαμβάνω, μπορεί να λειτουργήσει υπέρ του α΄ ή του β΄.
Η προσωπική μου γνώμη είναι ότι αυτό πρέπει να το αποσύρετε. 
Εάν θέλετε να το φέρετε, να φέρετε στη Βουλή τα κριτήρια.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με νόμο.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Με νόμο, φυσικά.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Συμφωνούμε και σε κάτι.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>:  Να ξέρει η Βουλή τα κριτήρια.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Σύμφωνοι, κύριε Γεωργιάδη. 
Να σας πω κάτι, αν μου επιτρέπει ο κύριος Πρόεδρος;</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Φυσικά και σας επιτρέπω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αφού το επιτρέπει ο κύριος συνάδελφος, έχετε τον λόγο, κύριε Υπουργέ.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είμαστε προσκεκλημένοι από το Υπουργείο Παιδείας της Κίνας και έχουμε ένα ταξίδι την επόμενη εβδομάδα. Την Κυριακή, δηλαδή, θα φύγουμε. 
Θέλαμε να έχουμε ολοκληρωμένη αυτήν τη διαδικασία, κύριε Γεωργιάδη, σε ό,τι αφορά την πιστοποίηση της επάρκειας της γλωσσομάθειας και υπό την έννοια αυτή, να πούμε ότι έχουμε κάτι δεδομένο και άρα να μπορέσουμε να προσελκύσουμε και ανθρώπους από εκεί. 
Αυτή ήταν η λογική μας. Και αν θέλετε και κάτι προσωπικό, το παλεύω αυτό από το 2002. Τότε το Υπουργείο Παιδείας, ήταν πολύ αρνητικό. Τώρα έχουμε ανάγκη από αύξηση του ΑΕΠ. Όταν πας να κάνεις μια ενέργεια, πάντα σου διαμαρτύρονται κάποιοι. 
Επειδή εγώ δεν ξέρω κανέναν από αυτούς, δεν έχω καμμία σχέση με αυτούς αλλά έχω σχέση με το θέμα, ήθελα να το προχωρήσω. Έτσι, είπα «νόμος σήμερα», με εξουσιοδοτική διάταξη του Υπουργού, για να κάνω και τα κριτήρια και να τα κάνω όλα γρήγορα. Μου είπαν θα τα κάνεις εσύ με υπουργική απόφαση; Άρα αυτό σημαίνει ότι θα τα κάνεις με υπουργική απόφαση, διότι θέλεις να ευνοήσεις τον Γεωργιάδη ή τον α΄ και το β΄. Τους είπα ότι: «αν θέλετε προεδρικό διάταγμα, θα με καθυστερήσετε οκτώ μήνες». Υπήρξαν μομφές κ.λπ.. Μιλάμε για λαμόγια που βρίζουν, γι’ αυτό μιλάω. Για υβριστές τέτοιους.</Speech>  
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Βάλτε τα κριτήρια, κύριε Υπουργέ.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είπα για προεδρικό διάταγμα. 
Τώρα, επειδή ούτε το προεδρικό διάταγμα τους αρέσει, γιατί δεν θέλουν να γίνει τίποτα, τα λαμόγια λένε φέρνετε προεδρικό διάταγμα, όπου θα παρέμβει το Συμβούλιο της Επικρατείας.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μα, υπάρχει διαπλοκή στο χώρο.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Γι’ αυτό, λοιπόν, κι εγώ γυρίζω σελίδα. Τους λέω ότι αυτοί και αυτή η λογική έφεραν την Ελλάδα εδώ που την έφεραν. Αυτή η δυσπιστία των γκρίζων ζωνών. Όσοι μιλάνε είναι από τις γκρίζες ζώνες και τους επιτίθεμαι αυτή τη στιγμή.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να τα βάλουμε στο νόμο να διασφαλιστούμε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Το παίρνω όλο πίσω. Εγώ προσωπικά δεν θα πάθω τίποτα. Δέκατα δεν θα μου ανεβάσουν. Κάνω πολιτικές για τη χώρα μου. Δέκατα, για το κάθε λαμόγιο, δεν θα ανεβάσω. 
Τα παίρνω πίσω. Θέλω αυτά που λέω να γραφτούν και στα μπλογκς που έγραψαν, αυτά που έγραψαν απ’ έξω και να τα φέρουμε κατευθείαν στη Βουλή. Όμως η ισχύουσα κατάσταση είναι η κοινή λογική του «απατεωνισμού», που έφερε την Ελλάδα εδώ.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>:  Για να μην παρεξηγηθώ, όπως στην παρέμβασή μου, κύριε Υπουργέ –και σας ευχαριστώ- εγώ δεν αμφισβητώ καθόλου την πρόθεσή σας ούτε την ανάγκη να υπάρξει αυτή η παρέμβαση. Είμαι υπέρ της παρεμβάσεως. 
Απλώς, για να μην αφήσουμε την ευκαιρία να δημιουργηθεί η εντύπωση γι’ αυτήν τη γκρίζα ζώνη, θεωρώ ότι είναι πολύ πιο δόκιμο αυτό που τώρα είπατε -και αφού συμφωνεί και η Αξιωματική Αντιπολίτευση, ακόμα καλύτερα- να γίνει με κριτήρια που θα είναι γνωστά στη Βουλή και άρα θα πρέπει να τα ψηφίζουν όλοι οι Βουλευτές και να γνωρίζουμε εκ των προτέρων τι θέλουμε να κάνουμε και την άλλη εβδομάδα φέρτε το. Εγώ είμαι υπέρ της ταχύτητας. Να μην καθυστερήσουμε αλλά να γίνει με τέτοιο τρόπο ώστε να μη μπορεί κάποιος να πει ότι έχουμε την…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Μετά θα λένε όχι με το νόμο.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αφήστε τι θα λένε. Εμείς νομοθετούμε.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να το πάρετε πίσω και να το ξαναφέρετε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Θα λένε όχι το νόμο, διότι ο νόμος δεν είναι δυνατόν να καθορίζει τα κριτήρια. Το διάταγμα καθορίζει τα κριτήρια.</Speech>  
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Υπουργέ, συμφωνεί η Νέα Δημοκρατία, συμφωνεί και ο ΣΥΡΙΖΑ. Μην το χαλάσουμε τώρα. Πάμε να βγάλουμε και Πρόεδρο.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Συμφωνούν να γίνει μια ενέργεια, αρκεί να μη γίνει.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Εγώ λέω να γίνει.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πάρτε το πίσω και ξαναφέρτε το.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μιλάτε και οι τρείς τώρα.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Για να κλείσω, θέλω να τοποθετηθώ, μόνο για ένα λεπτό, στο θέμα της διατάξεως που έχετε φέρει για το Κολλέγιο «DEREE», κύριε Υπουργέ, που έθεσε ο κ. Κουράκης. 
Με συγχωρείτε, κυρίες και κύριοι συνάδελφοι του ΣΥΡΙΖΑ αλλά αυτή η διάταξη είναι απολύτως απαραίτητη και ορθή και χαίρομαι που μπήκε ο. Κουράκης στην Αίθουσα. Δεν μπορεί να έχουμε ψηφίσει –εσάς μπορεί να μη σας αρέσουν αυτά, γιατί είναι λίγο ευρωπαϊκά αλλά εμείς τα έχουμε ψηφίσει- το ζήτημα του franchising των κολλεγίων, με ξένα ιδρύματα που εδρεύουν στην Ευρώπη, κατ’ εφαρμογή της ευρωπαϊκής οδηγίας και να εξαιρείται αναγκαστικά μόνο το Κολλέγιο «DEREE», γιατί τυγχάνει να έχει τις ίδιες συμφωνίες –και μάλιστα με πολύ ανώτερης φήμης ιδρύματα- με ιδρύματα που εδρεύουν στις Ηνωμένες Πολιτείες. 
Αυτό είναι παράλογο. Αυτό είναι ο κατεξοχήν αθέμιτος ανταγωνισμός. Επειδή τα υπόλοιπα είναι στην Ευρωπαϊκή Ένωση, δηλαδή αυτοί που κάνουν το franchising, μπορούν να έχουν αναγνωρισμένα επαγγελματικά δικαιώματα και το άλλο, επειδή είναι με το «HARVARD» και με το «COLUMBIA», δεν μπορεί, γιατί αυτά είναι στις Ηνωμένες Πολιτείες. Ε, δεν μπορεί να γίνει αυτό. Άρα, είναι σωστή η σχετική διάταξη και ορθώς την φέρνει ο κύριος Υπουργός και φυσικά, την υποστηρίζουμε. 
Αυτά σε γενικές γραμμές, κυρίες και κύριοι συνάδελφοι. Νομίζω ότι κατά βάσιν, από την εξέλιξη της συζητήσεως, σοβαρά επιχειρήματα διαφωνίας δεν υπήρξαν στο σημερινό νομοσχέδιο, παρά μόνο τσιτάτα του τύπου «είναι πρόχειρο», «είναι αποσπασματικό».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κλείνω με αυτό, κύριε Πρόεδρε. 
Θέλω να εξάρω, κλείνοντας, τον Υπουργό Παιδείας κ. Λοβέρδο, διότι προσπάθησα να μετρήσω πόσες νομοτεχνικές βελτιώσεις Βουλευτών που προτάθηκαν στην επιτροπή κάνατε δεκτές. Το βλέπει εύκολα κάποιος συνάδελφος εάν δει την εξέλιξη του νομοσχεδίου πριν και μετά τις συζητήσεις στην αρμόδια Επιτροπή Μορφωτικών Υποθέσεων. Πρέπει να έχω μετρήσει πάνω από εκατό, μπορεί να είναι και περισσότερες. Πρέπει να έχετε κάνει πάνω από εκατό παρατηρήσεις Βουλευτών δεκτές στο νομοσχέδιο. 
Πράγματι, αυτός είναι ο τρόπος που θέλουμε να νομοθετούμε, να λαμβάνει ο εκάστοτε Υπουργός υπ’ όψιν αυτά που λένε οι Βουλευτές και εμπράκτως να το αποδεικνύει με τις αλλαγές που θα γίνονται από το αρχικό στο τελικό σχέδιο νόμου.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κύριε Πρόεδρε, θα ήθελα τον λόγο για να απαντήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Αυτό που είπε ο κ. Γεωργιάδης πρόλαβα και το έγραψα -συγγνώμη για τα γράμματά μου- και το καταθέτω. «Το άρθρο 7 της τροπολογίας με γενικό αριθμό 2030 και ειδικό 286 αποσύρεται».</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ωραία, καλό!</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Να δούμε όταν θα φέρουμε το νόμο τι θα λέτε!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα συνεργαστούμε να το φτιάξουμε καλύτερο.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Έχω ακόμα τέσσερις νομοτεχνικές διατυπώσεις, που έχω αναγγείλει προηγουμένως. Τις καταθέτω κι αυτές. Την παρέμβαση του κ. Κουράκη, όμως, που αποδέχτηκα κατά το ήμισυ, δεν την έχω γράψει ακόμα, κύριε Πρόεδρε. Θα το κάνω στη συνέχεια της συνεδρίασης. 
(Στο σημείο αυτό ο Υπουργός Παιδείας και Θρησκευμάτων κ. Ανδρέας Λοβέρδος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 247-251)</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Μέχρι πότε υπολογίζετε ότι θα πάει η συνεδρίαση, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μέχρι τις 18.00΄ σήμερα και θα συνεχιστεί και αύριο. Τα έχουμε πει αυτά, δεν ξέρω αν σας ενημέρωσαν.
Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουτσούκος για οκτώ λεπτά, τα οποία «διαστέλλονται»!</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Θα ξεκινήσω με τη διαπίστωση με την οποία έκλεισε και ο προηγούμενος ομιλητής, ότι όντως είχαμε μια πλούσια κοινοβουλευτική συζήτηση, η οποία διεξήχθη στην επιτροπή με την ακρόαση των φορέων και με έναν έντονο κοινοβουλευτικό διάλογο μέσα στην Αίθουσα, όπου ο κύριος Υπουργός είχε ευήκοον ους στις απόψεις και φορέων και συναδέλφων. Θεωρώ -και θέλω να το τονίσω- ότι έτσι πρέπει να νομοθετούμε. 
Τώρα, πολλές φορές αναγκαζόμαστε κάτω από την πίεση των πραγμάτων να παραβιάσουμε και κανονισμούς και την κοινοβουλευτική διαδικασία και να δημιουργήσουμε εντάσεις επί της διαδικασίας, που κρύβουν την ουσία. 
Προσέξτε τώρα ποια είναι η αντίφαση. Ενώ είχαμε, λοιπόν, μία συζήτηση με χρόνο πολύ πλούσιο, ανταλλαγή απόψεων και ζωντανό διάλογο, που χρωματίστηκε από τις παρεμβάσεις του κυρίου Υπουργού, επειδή δεν μπορούμε να έχουμε αντίρρηση επί της διαδικασίας, όπως γίνεται συνήθως, η Αξιωματική Αντιπολίτευση χαρακτήρισε το νομοσχέδιο «πρόχειρο», «πλίνθοι και κέραμοι ατάκτως ερριμένα». 
Νομίζω ότι το αδικεί το νομοθέτημα, διότι πιστεύω ότι μετά από τόσες ώρες συζήτηση -και στην επιτροπή και εδώ- θα μπορούσε κανείς να βρει πιο ουσιαστικά επιχειρήματα για να το απορρίψει. Διότι αν ρίξει κανείς μία πρόχειρη ματιά, το νομοσχέδιο έχει μία δομή, έχει αρχή και τέλος, προβλέπει ένα σύστημα στρατηγικού σχεδιασμού και μια εθνική στρατηγική για την έρευνα, την τεχνολογία, την ανάπτυξη και την καινοτομία, αναφέρεται στη βασική και στην εφαρμοσμένη έρευνα, καθορίζει τα κεντρικά όργανα, το εθνικό συμβούλιο, αλλά και τα αποκεντρωμένα για πρώτη φορά. 
Αυτά δεν ξέρω για ποιον λόγο απορρίπτει η Αξιωματική Αντιπολίτευση. Το θεωρεί ρουσφέτι δηλαδή; Τι είναι αυτό που σας ενοχλεί στο ότι θα υπάρχει ένα συμβουλευτικό όργανο σε επίπεδο περιφέρειας; Τι θα υπονομεύσει αυτό από μια εθνική στρατηγική; Δεν ξέρω ποια είναι η γνώμη των περιφερειαρχών. Και εσείς έχετε και περιφερειάρχες τώρα για να τους ρωτήσετε. Δεν θέλουν κάτι τέτοιο για να τους ενισχύσει στην προσπάθειά τους; Γιατί οι περιφέρειες, με βάση τον «ΚΑΛΛΙΚΡΑΤΗ», έχουν έναν αναπτυξιακό, κοινωνικό χαρακτήρα και δεν είναι πια μια απλή διοικητική διαδικασία που διεκπεραιώνει έγγραφα. Έχει τη δυνατότητα να ενσωματώνει κοινωνικά αιτήματα και να τα μετατρέπει σε αναπτυξιακές διαδικασίες και προφανώς θέλει συμβουλευτικά όργανα. 
Έγινε ένα νομοσχέδιο που αναφέρεται στις δαπάνες και στη χρηματοδότηση. Έγινε μια κριτική για τη χρηματοδότηση που ξεχνάει ότι η χώρα βρίσκεται σε φάση κρίσης και ότι με μια σημαντική προσπάθεια, με κόπους και θυσίες του ελληνικού λαού απετράπη μία άτακτη χρεοκοπία. Φυσικά, αναφέρεται και στους δημόσιους φορείς της έρευνας, στα δημόσια ερευνητικά κέντρα αλλά και στον ιδιωτικό τομέα με τους όρους και τις προϋποθέσεις που θέτει, κάτι που γίνεται παντού.
Αυτό το νομοσχέδιο, λοιπόν -που θα μπορούσε, όπως σας το περιέγραψα, με τη δομή του, τα όργανά του, τους στόχους του, να κριτικαριστεί επί της ουσίας-κριτικαρίστηκε από τον Κοινοβουλευτικό Εκπρόσωπο του ΣΥΡΙΖΑ ως πρόχειρο, με «πλίνθους τε και κέραμους ατάκτως ερριμμένους». Νομίζω ότι είναι άδικη αυτή η κριτική και ότι εκφεύγει της ουσίας, η οποία -απ’ ότι αντιλαμβάνομαι- σε πολλά σημεία δίνει απαντήσεις, διότι έρχεται να εξελίξει ένα νομοθέτημα του 1985.
Θέλω να σας θυμίσω, αγαπητοί συνάδελφοι, ότι το 1985 υπήρχε μια κοινωνική δυναμική, ένα επιστημονικό δυναμικό που είχε άποψη και διεκδικούσε παντού και για όλα. Υπήρχε και μια κοινωνική διεργασία που του επέτρεπε αυτά τα ζητήματα να μετουσιωθούν σε πολιτικές πράξεις. Προφανώς και η κρίση έχει τις επιπτώσεις της παντού, σε όλους τους θεσμούς και στο πολιτικό σύστημα και στο σύστημα της αντιπροσώπευσης. Έχει επιφέρει και σημαντική διαφοροποίηση στον τρόπο που αγωνίζονται, που παλεύουν, που προωθούν ιδέες και οι πνευματικοί ταγοί του τόπου. Άρα, ας μην παραγνωρίζουμε σε τι συνθήκες έρχεται αυτό το νομοθέτημα να μετεξελίξει και να προσαρμόσει ένα νομοθέτημα της δεκαετίας του 1980.
Βέβαια, κυρίες και κύριοι συνάδελφοι, είναι φανερό ότι προφανώς θα λειτουργήσει το παρόν σχέδιο σ’ αυτήν τη φάση με τους περιορισμούς. Έγινε και μια κριτική για τις δαπάνες. Μακάρι η χώρα μας να βγει στο ξέφωτο, να ξεπεράσει τα δημοσιονομικά προβλήματα, που ήλθαν σε μία ισορροπία μετά από πάρα πολλές προσπάθειες, καθώς για πρώτη φορά έχουμε πλεονάσματα, και να μπορέσει να διαθέσει πολύ περισσότερα χρήματα για την έρευνα.
Εγώ συμφωνώ με την άποψη που λέει ότι για κάθε μονάδα του παραγόμενου πλούτου εμπεριέχεται μέσα μια δαπάνη για την έρευνα, που μπορεί να προϋπήρξε σε προγενέστερους χρόνους.
Όμως, όταν η χώρα ήταν στην περίοδο των παχειών αγελάδων και αυξάνονταν οι δαπάνες για την παιδεία, για την έρευνα και την τεχνολογία και λέγαμε ότι πλησιάσαμε τον μέσο όρο της Ευρώπης, είχαμε την αντίστοιχη ποιοτική άνοδο της παρεχόμενης εκπαίδευσης, είχαμε τα αντίστοιχα αποτελέσματα; Το λέω αυτό, γιατί δεν είναι πάντα ευθύγραμμη η σχέση της δαπάνης με το παραγόμενο αποτέλεσμα.
Βέβαια, εμείς θέλουμε μια έρευνα, η οποία, πρώτον, θα συμβάλει στην παραγωγή της γνώσης και στη συστηματοποίησή της και, βέβαια, μετά, με τους μηχανισμούς της θα τη μεταδώσει αυτή στην κοινωνία και θα τη συνδέσει με την παραγωγή.
Η σύνδεση με την παραγωγή, κυρίες και κύριοι συνάδελφοι, δεν έχει να κάνει πάντα με το κέρδος που ξορκίζουμε, που είναι η κινητήρια δύναμη του καπιταλισμού. Έχει να κάνει με τη βελτίωση των συνθηκών διαβίωσης. Σκεφθείτε, δηλαδή, πόσο έχουν αλλάξει οι συνθήκες διαβίωσης των ανθρώπων, των συμπολιτών μας, επειδή η έρευνα τα τελευταία χρόνια έχει προοδεύσει σε πάρα πολλούς τομείς της ιατρικής, της βιοτεχνολογίας, της πληροφορικής και οπουδήποτε αλλού.
Άρα, η έρευνα δεν παράγεται για το εργαστήριο, δεν παράγεται για τους ερευνητές, δεν παράγεται για να ανέβουν τη βαθμολογική κλίμακα. Παράγεται για να μεταφέρεται στην κοινωνία, στους θεσμούς της, στην παραγωγή και να αξιοποιείται μέσα από ένα σύστημα κοινωνικών σχέσεων, που μπορεί να κατανέμει δίκαια τα αποτελέσματα. 
Αυτό είναι μια άλλη συζήτηση, η οποία κρίνεται με όρους κοινωνικούς, πολιτικούς, συσχετισμού δυνάμεων κάθε φορά. Δεν έχει να κάνει με τη δομή του νομοθετήματος που ψηφίζουμε. Έχουμε πεδίο δόξης λαμπρό, λοιπόν.
Εγώ θα έλεγα ότι σε μια οικονομία που είναι σε κρίση, όπως η δική μας, που αναδεικνύει σημεία εξωστρέφειας, που παραδοσιακές μορφές έχουν καταρρεύσει, που δεν μπορούμε να ανταγωνιστούμε τις τρίτες χώρες στο επίπεδο του κόστους εργασίας -διότι εκεί είμαστε χαμένοι κι εμείς και η Ευρώπη- μπορούμε να ανταγωνιστούμε με την ποιότητα, με τη γνώση και την εκπαίδευση που διαθέτει το ανθρώπινο δυναμικό. Γι’ αυτό είναι πολύ σημαντικό να έχουμε συστηματοποιήσει αυτήν τη διαδικασία και με βάση αυτή, να προχωρήσουμε σε καινοτόμες και εξωστρεφείς δράσεις.
Θα έλεγα –έφυγε και ο κύριος Υπουργός- ότι το νομοσχέδιο κάνει ένα δειλό βήμα σε ό,τι αφορά τους Έλληνες επιστήμονες που βρίσκονται στο εξωτερικό. Έχουμε μιλήσει πάρα πολλές φορές, αγαπητοί συνάδελφοι, για το πως η χώρα μας έφτασε να εξάγει μυαλά και να εισάγει ανθρώπινα χέρια για τις εργασίες εντάσεως, τις χειρωνακτικές, και στον αγροτικό τομέα και στην παραγωγή. 
Βεβαίως, κάνουμε αυτήν τη συζήτηση και οικτίρουμε τους εαυτούς μας που φεύγουν τα παιδιά μας στο εξωτερικό, χωρίς να λογαριάζουμε ότι αυτό είναι ένα επενδεδυμένο κεφάλαιο, το οποίο είναι καταγεγραμμένο είτε στο δημόσιο χρέος, μέσα από τα πανεπιστήμια μας είτε στο ιδιωτικό χρέος, το χρέος των νοικοκυριών. Διότι αυτά τα παιδιά σπούδασαν με δαπάνες του ελληνικού κράτους, της κοινωνίας και των οικογενειών. Πρέπει, τώρα που η Ελλάδα θα βγει στην καινούργια φάση, να βρούμε έναν τρόπο να δώσουμε κίνητρα, για να επιστρέψουν αυτά τα μυαλά. Εγώ πιστεύω ότι εφόσον η Ελλάδα θα γίνει πλέον μια κανονική χώρα και θα παρέχει τη δυνατότητα με ανταγωνιστικό τρόπο να ασκήσουν τα καθήκοντα τους να μεταφέρουν εδώ τη γνώση και τις εμπειρίες που απέκτησαν, αυτό μπορεί να γίνει. Δεν πρέπει, όμως, να το αφήσουμε να γίνει από μόνο του. 
Κάνει ένα δειλό βήμα, λοιπόν –ήθελα να πω στον κύριο Υπουργό- το νομοσχέδιο για τη δυνατότητα που δίνει στους επιστήμονες που είναι σε ξένα ερευνητικά κέντρα να έρχονται στο εσωτερικό. Εγώ θεωρώ ότι το βήμα αυτό θα έπρεπε να είναι πολύ πιο γενναίο. Διότι αν κάποιος παραμένει με την εργασιακή του σχέση σε αυτό το ερευνητικό κέντρο και προσωρινά τον φέρνεις εδώ για να κάνει μια μελέτη, είναι βέβαιο ότι μπορεί να έρθει, να φύγει, να μην του αρέσουν οι συνθήκες κ.ο.κ.. Πρέπει να δώσουμε πιο ουσιαστικά κίνητρα, ιδίως για τους ανθρώπους που αναγνωρισμένα πλέον και καταξιωμένα στο εξωτερικό, στα μεγάλα ερευνητικά ιδρύματα δοξάζουν την πατρίδα μας και προσφέρουν στις τοπικές κοινωνίες και οικονομίες. 
Με αυτά ήθελα, κυρίες και κύριοι συνάδελφοι, να ολοκληρώσω. Επαναλαμβάνω, λοιπόν, ότι όταν δεν έχουμε τη δυνατότητα να κάνουμε κριτική επί της ουσίας, βρίσκουμε να κάνουμε κριτική επί της διαδικασίας και όταν η διαδικασία είναι πλέρια στη δημοκρατία –για να χρησιμοποιήσω μια έκφραση που έχουμε συνηθίσει- τότε απαξιώνουμε το νομοθέτημα -με τρεις φράσεις- ως «πρόχειρο» και «με πλίνθους τε και κεράμους ατάκτως ερριμμένους». 
Εγώ από την αγόρευση του κυρίου συναδέλφου του ΣΥΡΙΖΑ θα κρατήσω τη φράση περί συνασπισμού μετρίων επιλογών -θα μου χρειαστεί στο μέλλον- και τη φράση για τα απλά που πρέπει να κάνουμε. Και τα απλά που πρέπει να κάνουμε είναι, κύριε συνάδελφε, όταν έρχονται διατάξεις που κάνουν τομές, όπως οι περικοπές των δαπανών, όπως η αντιμετώπιση των κακών που καταγγείλατε νωρίτερα, δηλαδή το ότι σκορπίσαμε τα ΤΕΙ και τα πανεπιστήμια σε όλη την Ελλάδα, έστω και δειλές, έστω και χωρίς την ανάλογη προετοιμασία και μελέτη, τουλάχιστον να τις στηρίζουμε και να μην τις καταγγέλλουμε. Άρα, να υπερβείτε κι εσείς τις εσωτερικές σας αντιφάσεις, να συμβάλετε και να αποκτήσετε περισσότερη ικανότητα και δυνατότητα, αν κάποτε ο λαός σας επιλέξει να ασκήσετε την εξουσία, χωρίς να βάλετε σε περιπέτειες τον τόπο. 
Ευχαριστώ πολύ, κύριοι συνάδελφοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κι εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι τρεις μαθητές και μαθήτριες και δύο συνοδοί-εκπαιδευτικοί από το Δημοτικό Σχολείο Ελληνογαλλικής Σχολής Βόλου «Άγιος Ιωσήφ» Μαγνησίας.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Τέρενς- Σπένσερ- Νικόλαος Κουίκ για οκτώ λεπτά.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, θα ξεκινήσω με το 3ο Λύκειο Άρτας. Θεωρώ απαράδεκτο, την ώρα που βρίσκονται σε κινητοποίηση τα παιδιά -ανεξάρτητα με το αν προσωπικά δεν συμφωνώ ότι πρέπει να φτάνουμε στη διαδικασία της κατάλυσης μιας σχολής, επειδή ζητούν καλύτερη παιδεία και τους δασκάλους να τους έχουν μέσα στο σχολείο τους και όχι να τους ψάχνουν- ο λυκειάρχης να βγαίνει και να λέει στα παιδιά ότι όποιων οι γονείς είναι δημόσιοι υπάλληλοι θα τεθούν σε διαθεσιμότητα. 
Αυτό το θεωρώ το μέγιστο εκβιασμό για την ψυχή ενός παιδιού, ανεξάρτητα με το αν ένα παιδί είναι πολιτικοποιημένο, κοινωνικοποιημένο, ψαγμένο και θέλει να κάνει και την κατάληψη του. Το καταγγέλλω αυτό από το Βήμα της Βουλής και οφείλετε να το διερευνήσετε και να διατάξετε ΕΔΕ. Αυτός ο κύριος που το είπε αυτό, αυτός να πάει σε διαθεσιμότητα, μέχρι να δούμε, πράγματι, τι συνέβη. Παρακαλώ πολύ να πάρετε και τις μαρτυρίες των παιδιών για το αν ελέχθη ή όχι.
Δεύτερον, την τροπολογία για τη ΝΕΡΙT, είναι αυτονόητο ότι θα την καταψηφίσουμε αλλά από την άλλη πλευρά βγάλτε από μέσα -γιατί αυτό ήταν το επιχείρημα της κύριας Υπουργού- τα θέματα της μισθοδοσίας, δηλαδή να πληρωθούν πρώτα τα παλιά σπασμένα. Μάλιστα υπάρχουν και περιπτώσεις συναδέλφων, όπως ενός συναδέλφου από την Κομοτηνή, ο οποίος εργαζόταν ως δημοσιογράφος της ΕΤ3 με εργολαβικό συνεργείο από την περιοχή. Δεν πληρώνεται το συνεργείο. Δεν πληρώνεται ούτε ο δημοσιογράφος, ο ανταποκριτής. Είναι ο κ. Πετρόπουλος, για να λέμε και ονόματα.
Το νομοσχέδιο αυτό, το οποίο πέρασε η κυρία Υπουργός πολύ βιαστικά, μέσα σε όλα κάνει το γνωστό «σπορ» της συγκυβέρνησης. Απαλλάσσει των όποιων ευθυνών τη σημερινή διαχειρίστρια της ΝΕΡΙΤ. Δηλαδή δίνετε άλλη μια ασυλία, άλλο ένα συγχωροχάρτι, όπως δώσατε στα στελέχη τραπεζών, στα διοικητικά συμβούλια εταιρειών που έχουν μπει στο ΤΑΙΠΕΔ κ.λπ.. Αυτό δεν είναι αποδεκτό από εμάς.
Σε ό,τι αφορά το θέμα που έχει σχέση με τα διεθνή πανεπιστήμια τοποθετήθηκαν οι συνάδελφοι. Ελέχθησαν και ονόματα, όπως το «DEREE» και το «ANATOLIA». Αναμφισβήτητα το «DEREE» είναι ένα εκπαιδευτικό και μορφωτικό ίδρυμα, το οποίο έχει δώσει στην Ελλάδα επιστήμονες με πολύ υψηλού επιπέδου σπουδές. Και το «ANATOLIA» το ίδιο. Όμως, εδώ μέσα σε όλα αποκρύπτετε κάτι το οποίο αφορά το ινστιτούτο ή το ίδρυμα ή το πανεπιστήμιο του κ. Φλογαΐτη. Αναφέρομαι στο EPLO. 
Το ξέρετε, κυρίες και κύριοι συνάδελφοι, ότι γι’ αυτόν τον ευρωπαϊκό οργανισμό δημοσίου δικαίου, όλα τα περιουσιακά στοιχεία και τα εισοδήματά του -οποιασδήποτε φύσεως εισόδημα, τόκοι κεφαλαιουχικά κέρδη, κέρδη από συναλλαγματικές διαφορές, κέρδη κ.λπ., και οι συναλλαγές του από δραστηριότητες- όλα απαλλάσσονται από τους τωρινούς και μελλοντικούς άμεσους και έμμεσους φόρους και δασμούς, συμπεριλαμβανομένου όχι μόνο του ΦΠΑ, του φόρου εισοδήματος, των τοπικών φόρων, της παρακράτησης φόρου και οποιουδήποτε άλλου; Έχουν ακόμα και αφορολόγητα αυτοκίνητα. Γιατί δεν λέτε ότι αυτό που πάτε να περάσετε, είναι ότι θα δίνει –αν είναι δυνατόν!- μεταπτυχιακό με έξι εβδομάδες διδασκαλίας; 
Το έχω πάρει από το ΦΕΚ και διαβάζω: «Η Ακαδημία του κ. Φλογαΐτη αποσκοπεί στην προαγωγή του ευρωπαϊκού δημοσίου δικαίου μέσω εκπαιδευτικών και επιμορφωτικών δραστηριοτήτων» –κύριε καθηγητά, κύριε Μητρόπουλε, σε εσάς κυρίως απευθύνομαι- «και συνίσταται σε ένα εντατικό εκπαιδευτικό πρόγραμμα διάρκειας τριών εβδομάδων, η ολοκλήρωση του οποίου οδηγεί στην απόκτηση του διεθνούς εντατικού μεταπτυχιακού». Και συμπληρώνει από κάτω για το μπαλώσουμε: «Ή του πιστοποιητικού παρακολούθησης στο Ευρωπαϊκό Δημόσιο Δίκαιο». Δηλαδή, το ίδιο πράγμα είναι ένα πιστοποιητικό παρακολούθησης με ένα εντατικό μεταπτυχιακό;
Όταν το παιδί πληρώνει για το μεταπτυχιακό εδώ στην Ελλάδα χιλιάδες ευρώ και κάνει δύο χρόνια σπουδές, πάτε να νομιμοποιήσετε ένα μεταπτυχιακό των έξι εβδομάδων; 
Το καταθέτω για τα Πρακτικά της Βουλής, απλώς για να λάβουν γνώση εκείνα τα κορόιδα, οι γονείς, που δίνουν τα λεφτά τους για να σπουδάσουν τα παιδιά και να παίρνουν σε δύο χρόνια μεταπτυχιακό και κάποιοι άλλοι, πιο ξύπνιοι, σε έξι εβδομάδες να έχουν βγάλει ένα πιστοποιητικό, το οποίο θα κολλήσουν και στον τοίχο. Γι’ αυτό, λοιπόν, εμείς σαφέστατα το καταψηφίζουμε.
(Στο σημείο αυτό ο Βουλευτής κ. Τέρενς-Σπένσερ-Νικόλαος Κουίκ καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ήρθε μια τροπολογία συναδέλφων Βουλευτών, η 2047 -αν θυμάμαι καλά- που αφορά ερευνητικά κέντρα. Και τα ερευνητικά κέντρα στη Θράκη για εθνικούς λόγους, ναι, θα τα υποστηρίξουμε, με τη μόνη διαφορά ότι εδώ έχει γίνει σαν τα ΤΕΙ. Κάθε χωριό έχει και ΤΕΙ. Και έχουν μπει μέσα συνάδελφοι Βουλευτές από όλες τις πόλεις της Ελλάδας και λένε: Δώσε και μένα, μπάρμπα, ερευνητικό κέντρο! Με αυτήν τη λογική, όχι, εμείς δεν μπορούμε να συμφωνήσουμε.
Θα πούμε «παρών», έτσι ώστε να προασπίσουμε αυτά που θέλουμε να προασπίσουμε, δηλαδή να αποκτήσουμε καλύτερη υπόσταση στα θέματα της παιδείας και να εισάγεται και εκεί και πληθυσμός από την υπόλοιπη Ελλάδα, για τους γνωστούς εθνικούς λόγους. Λέμε, λοιπόν, «ναι» στο να γίνουν τα ερευνητικά κέντρα της Θράκης. Όμως, για το άλλο θέμα -το ρουσφετολογικό- δηλαδή να υπάρχει σε κάθε πόλη και ένα κέντρο λέμε «όχι».
Την τροπολογία της μειονοτικής εκπαίδευσης, κυρίες και κύριοι συνάδελφοι και κύριε Υπουργέ, την ψηφίζουμε ως είναι και ζητούμε να ψηφιστεί ως είναι, χωρίς καμμία αλλαγή και χωρίς καμμία παραλλαγή. Λέμε «ναι» χωρίς καμμία παρέμβαση.
Επίσης, χαιρόμαστε για το διδασκαλείο, το οποίο θα λειτουργεί στην Αλεξανδρούπολη κάτω από την ομπρέλα του «Δημοκρίτειου» Πανεπιστημίου. Και εδώ μετά από τους ιεροδιδάσκαλους -την τροπολογία που ψηφίσαμε και εμείς οι Ανεξάρτητοι Έλληνες, δίνοντας μια μάχη εκείνο το βράδυ, για να μπορέσουμε να συμπληρώσουμε τον απαιτούμενο αριθμό της πλειοψηφίας- λέμε ότι το στηρίζουμε για πολλούς ουσιαστικούς λόγους. 
Πρώτα από όλα, για να αποδείξουμε –διότι εμείς αυτό ζητάμε- ότι την εκπαίδευση της Θράκης την καθορίζει το ελληνικό κράτος και όχι η Άγκυρα, ότι την εκπαίδευση της Θράκης την καθορίζει το ελληνικό Υπουργείο Παιδείας και όχι ο τουρκοπράκτορας πρόξενος. Εδώ είναι η Βουλή των Ελλήνων, κυρίες και κύριοι συνάδελφοι και όχι η Βουλή της Άγκυρας! 
Αυτό πρέπει να γίνει απόλυτα κατανοητό σε όλους εκείνους οι οποίοι έχουν μια ανησυχία από χθες. Βλέπω να περπατάνε εδώ μέσα με φακέλους στο χέρι, ανήσυχοι για το τι θα γίνει, εάν θα ψηφίσουμε ή όχι, εάν θα αποσυρθεί η τροπολογία ή όχι, δημιουργώντας και εσωκομματικά προβλήματα. Ελπίζω να μην υπάρξει κάποια σκέψη για απόσυρση.</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember> (Υφυπουργός Παιδείας και Θρησκευμάτων): Όχι.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Χαίρομαι ιδιαίτερα. 
Και με την ευκαιρία, μη διανοηθεί η συγκυβέρνηση εν όψει εκλογών, εάν αλλάξει τον εκλογικό νόμο, να αλλάξει και το πλαφόν του 3%! Θα το πω ευθέως στον Έλληνα πολίτη, ότι η κατάργηση του 3% σημαίνει ότι θα ανοίξετε την κερκόπορτα, αυτό το γκρίζο χάλι που είδαμε στις ευρωεκλογές για πρώτη φορά στη Ροδόπη και στην Ξάνθη να το δούμε και μέσα στη Βουλή των Ελλήνων! Πρέπει να μείνει το πλαφόν του 3%.
Καταθέτω στα Πρακτικά της Βουλής, για να επιβεβαιώσω το πόσο συμφωνούμε με τη σχετική τροπολογία, άρθρο της «MILLIYET», το οποίο ξέρετε πώς καταλήγει; «Ο Γενικός Γραμματέας Θρησκευμάτων Καλαντζής συνεχίζει να χλευάζει κατάφωρα τη μειονότητα. Είναι σαφές αυτό που θα γίνει σε αυτό το θέμα»  Αναφέρεται σε αυτό που συζητάμε και σχετίζεται με την τροπολογία. «Πρέπει να υπάρξει αντίδραση κατά τον πλέον αποτελεσματικό τρόπο» λέει το όργανο της Άγκυρας και του προξενείου. Η εφημερίδα καταλήγει λέγοντας: «Όπως βγήκαμε στους δρόμους ενάντια στο ρατσισμό και για στήριξη της Γάζας, έτσι και γι’ αυτό το θέμα πρέπει να διαδηλώσουμε». 
Δεν έχω καμμία αντίρρηση να διαδηλώσουν για το θέμα αυτό οι τουρκοπροσκυνημένοι. Θα ήθελα, όμως, προηγουμένως να δω μία διαδήλωση για την κατοχή της Βόρειας Κύπρου. Να βγουν όλοι αυτοί οι τουρκοπροσκυνημένοι και να κάνουν μια διαδήλωση για την κατοχή της Βόρειας Κύπρου.
(Στο σημείο αυτό ο Βουλευτής κ. Τέρενς-Σπένσερ-Νικόλαος Κουίκ καταθέτει για τα Πρακτικά το  προαναφερθέν έγγραφο, το οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ως Ανεξάρτητοι Έλληνες, ζητάμε περισσότερα δημόσια σχολεία. Χτίστε δημόσια σχολεία, διότι είμαστε στη συγκυρία όπου θέλουν εκείνοι οι οποίοι δεν υποκύπτουν στην Άγκυρα και στον τουρκοπρόξενο να πάνε σε δημόσιο σχολείο, ό,τι και εάν κοστίζει!
Όπως επίσης δεν άλλαξε ο «ΚΑΛΛΙΚΡΑΤΗΣ». Δυστυχώς, ο κ. Ραγκούσης παρέδωσε τον «Ίασμο» στα χέρια του προξενείου εκεί στη Ροδόπη και αρνήθηκε το συγκυβερνών κόμμα, ή μάλλον το κόμμα που κυβερνά τη Νέα Δημοκρατία –στο ΠΑΣΟΚ αναφέρομαι- να αλλάξουμε τον «ΚΑΛΛΙΚΡΑΤΗ» πέρυσι, πριν από τις εκλογές, για να μπορέσουμε να φτιάξουμε ξανά τα πράγματα στην περιοχή της Ροδόπης. 
Όπως επίσης, πρέπει να λάβουν σοβαρά υπ’ όψιν οι συνάδελφοι το εξής: Να σημειώσω εδώ ότι τη μουσουλμανική θρησκεία τη σέβομαι, όπως και κάθε θρησκεία Είμαι χριστιανός μεν και το ομολογώ αλλά σέβομαι και τον μουσουλμάνο, πόσω μάλλον τον Έλληνα μουσουλμάνο, με τον οποίο μεγαλώσαμε μαζί. Δεν μπορεί, όμως, να γίνεται ορκωμοσία δημάρχου στα Πομακοχώρια από τον ιμάμη του ψευτομουφτή!
Είναι άκυρη –φαντάζομαι ότι το αντιλαμβάνεται καθένας- η ορκωμοσία αυτή και δεν μιλάει κανένας ούτε το Υπουργείο ούτε οι τοπικοί άρχοντες. 
Για να μη σας πω –και το καταθέτω και αυτό- ότι για πρώτη φορά στα χρονικά χριστιανός δήμαρχος στο Δήμο Τοπείρου υποδέχθηκε την ΤΕΞ, την Τουρκική Ένωση Ξάνθης, την παράνομη αυτή, ακόμα και για τον Άρειο Πάγο, ενωση. Έλληνας χριστιανός! Το καταθέτω και αυτό. Να χαίρεται και τους συμβούλους του, με την ευκαιρία! 
(Στο σημείο αυτό ο Βουλευτής κ. Νικόλαος-Τέρενς-Σπένσερ Κουίκ καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ακούστε. Το πάρτι Δραγώνα-Φραγκουδάκη και προξενείου πρέπει να τελειώσει. Κάποιοι θέλουν να εκτουρκέψουν τη Θράκη μέσω γλώσσας και θρησκείας. Να αφήσουν και τη θρησκεία ήσυχη! Επαναλαμβάνω ότι εμείς τη σεβόμαστε αλλά δεν θα καταφέρουν να κάνουν τη Θράκη τούρκικη σε καμία περίπτωση, παρ’ όλο που το θέλουν, γιατί σε λίγο θα μας λένε να τους εκδώσουμε και τουρκικά διαβατήρια σε Έλληνες πολίτες. Εκεί το πάνε. Και το λέω καθ’ υπερβολήν αυτό.
Για να μη σας πω ότι υπάρχουν και γονείς οι οποίοι εξουσιοδοτούν –με μια απλή εξουσιοδότηση!- να φύγουν τα παιδιά τους, τα μικρά παιδιά τους. Διαβάζω: «…να τους εκδοθεί άδεια παραμονής στην Τουρκία, να σπουδάσουν εκεί στα σχολεία, να στεγαστούν σε στεγαστικά ιδρύματα, να ασφαλιστούν σε ιδρύματα κοινωνικής ασφάλειας και υγείας, να επωφεληθούν ιατροφαρμακευτικών καλύψεων και να πάνε στο εξωτερικό χωρίς συνοδεία, εξουσιοδοτώντας συγκεκριμένους ανθρώπους…». 
Δεν θα το καταθέσω το χαρτί αυτό, γιατί έχει ευαίσθητα προσωπικά δεδομένα, όπως αντιλαμβάνεστε αλλά έχω πολλά τέτοια χαρτιά. 
Με ποιο δικαίωμα; Πώς μπορεί; Πώς επιτρέπει το ελληνικό κράτος αυτήν την παρανομία; 
Κυρίες και κύριοι συνάδελφοι, καλό θα είναι κάποια στιγμή να διαβάζετε -μια που διαβάζετε που και που τα διάφορα blogs- και τα τουρκικά νέα και τη «ΖΑΓΑΛΙΣΑ» και όλα αυτά. Είναι χρήσιμο. 
Οι Ανεξάρτητοι Έλληνες προτείνουμε να ανασυρθεί από το συρτάρι της ελληνικής Βουλής το ομόφωνο πόρισμα του 1992, το οποίο υπέγραψε ο Γιώργος Στεφανόπουλος και ο Γενικός Γραμματέας τότε Στέλιος Παπαθεμελής. Είναι ένα πόρισμα, το οποίο, αν επικαιροποιηθεί σε ελάχιστα σημεία, μπορεί, πραγματικά, να αποτελέσει την «ανάσταση» της Θράκης, διότι μέσα έχει και πολύ σημαντικά πράγματα για την ανάπτυξη, την οικονομία, τη φορολογία, τα πάντα. 
Μιλάω για αυτήν την περιοχή, την οποία αγαπώ. 
Όταν εγώ κατέβηκα, κύριε Πρόεδρε –και αναφέρομαι σε εσάς- κάποιοι με έλεγαν τουρίστα. Όμως, από ό,τι καταλαβαίνω, είμαι και ο μόνος Βουλευτής που μιλάω για τα θέματα αυτά σήμερα εδώ –και αναφέρομαι στην περιοχή της Θράκης- χωρίς να είμαι εκλεγμένος Βουλευτής εκεί. Είμαι Βουλευτής Επικρατείας. 
Θα παρακαλέσω τον κύριο Υπουργό, να μεταφέρει την ανάγκη να δοθεί γρήγορα αυτό το πρώτο βοήθημα των 500 ευρώ στους κατοίκους των χωριών Λάβαρα, Καισάρειο, Αμόριο του Δήμου Σουφλίου και Σοφικό του Δήμου Διδυμότειχου. Με παρακάλεσε ο συνάδελφος κ. Μαρίνος Ουζουνίδης να σας το μεταφέρω. Οι άνθρωποι αυτοί έχουν καταστραφεί, έχουν πνιγεί από τις πρόσφατες πλημμύρες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα σας παρακαλέσω, κύριε Κουίκ, να ολοκληρώσετε.</ChairmanSpeech> 
<Speech><Parlmember>ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΙΚ</Parlmember>: Τελείωσα, κύριε Πρόεδρε. 
Πρέπει να πάρουν αυτό το πρώτο βοήθημα. Είναι ένα πεντακοσάρικο αλλά έχουν καταστραφεί ακόμα και οι οικιακές τους συσκευές. 
Κύριες και κύριοι, οι Ανεξάρτητοι Έλληνες –θα το πω έτσι, πολύ επιτακτικά- χρειαζόμαστε όλη τη δύναμη εκείνη, για να κόψουμε την αυτοδυναμία του ΣΥΡΙΖΑ. Χρειαζόμαστε όλη τη δύναμη εκείνη, για να μπορούμε να επιβάλουμε ως εγγυητές ότι δεν θα αλλάξει η ροή των εθνικών θεμάτων. Λυπάμαι που θα το πω, αλλά στα περισσότερα εθνικά θέματα υπάρχει και ταύτιση απόψεων μεταξύ των συγκυβερνώντων κομμάτων σήμερα με τον ΣΥΡΙΖΑ. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Κουίκ. 
Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς για οκτώ λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, θα επαναλάβω και εγώ κάποια αυτονόητα πράγματα. Αν και από την πλευρά της Συμπολίτευσης η υπεράσπιση του νομοσχεδίου είχε το μόνιμο μότο ότι συζητάμε για κάποια πράγματα αυτονόητα, ότι συζητάμε για μία βελτίωση του υφιστάμενου πλαισίου, ότι εισάγονται για πρώτη φορά καινοτόμες απόψεις και αντιλήψεις όσον αφορά την έρευνα, η Δημοκρατική Αριστερά τοποθετήθηκε –θεωρώ- πειστικότατα διά της ειδικής αγορήτριάς μας, της Μαρίας Ρεπούση, για ποιον λόγο καταψηφίζει το συγκεκριμένο νομοσχέδιο. 
Είχε δίκιο, ο κύριος Υπουργός, όταν ανέφερε στην ομιλία του ότι προφανώς, ένα τέτοιο πλαίσιο είναι ιδεολογικοπολιτικά φορτισμένο. Εξάλλου, σε ένα σύστημα ζούμε, το οποίο καλούμαστε να το διαχειριστούμε με τον καλύτερο τρόπο. Όμως, η φόρτιση υπάρχει.
Διέλαθε όμως, της προσοχής του στην ανάλυση του, να περιγράψει και την άλλη βασική και κυρίαρχη αντίληψη που επικρατεί αυτήν τη στιγμή στο παρόν καπιταλιστικό σύστημα, την κυρίαρχη αντίληψη του νεοφιλελευθερισμού. Υποστήριξε, ο κύριος Υπουργός ότι το συγκεκριμένο νομοσχέδιο διέπεται από την αρχή και από τις θέσεις και από την αντίληψη και από τη φιλοσοφία της σοσιαλδημοκρατίας, έτσι ακριβώς όπως έχει αποτυπωθεί ως κοινοτικό ευρωπαϊκό κεκτημένο τις τελευταίες δεκαετίες. 
Πριν όμως κατέβει από το Βήμα, ο Κοινοβουλευτικός Εκπρόσωπος της Νέας Δημοκρατίας, υποστηρίζοντας το συγκεκριμένο νομοσχέδιο και φέρνοντας ως παράδειγμα την περίπτωση του Καναδά, αντέστρεψε αυτήν την αντίληψη λέγοντας ότι ο Καναδάς, οι Ηνωμένες Πολιτείες και άλλες τέτοιες χώρες διέπρεψαν τεχνολογικά, διέπρεψαν αναπτυξιακά, χρηματοδοτώντας αποκλειστικά σχεδόν ιδιωτικά ερευνητικά κέντρα. Είναι έτσι; Έτσι είναι. Αυτές, είναι δύο διαφορετικές αντιλήψεις. 
Αυτό, το οποίο δεν επιδίωξε να κάνει ο κύριος Υπουργός, προκειμένου να ξεκαθαρίσει το στίγμα και το περιεχόμενο του συγκεκριμένου νομοσχεδίου, ήταν να απαντήσει πειστικά στα εξής  βασικά ερωτήματα: 
Πρώτον, ποιος έχει το πρόσταγμα, όσον αφορά το περιεχόμενο και την κατεύθυνση γενικώς της έρευνας; Το έχει το κράτος, το έχει το δημόσιο, το έχουν φορείς που ελέγχονται από δημόσιο ή το πρόσταγμα το έχει η αγορά; Κρίσιμη παράμετρος με ιδεολογικοπολιτικό  πρόσημο. 
Δεύτερον, το ισοζύγιο, όσον αφορά την έρευνα, στους λεγόμενους οικονομικούς ή παραγωγικούς τομείς σε σχέση με τους ανθρωπιστικούς τομείς, ποιο είναι; Γιατί, κυρίες και κύριοι συνάδελφοι, βασικό πρόταγμα, κύριε Υπουργέ, του κυρίαρχου μοντέλου του νεοφιλελευθερισμού είναι το εξής απλό. Οτιδήποτε δεν αυξάνει μετοχές, είναι περιττό για να το συζητήσουμε. Αυτή είναι η κυρίαρχη αντίληψη. 
Το τρίτο ερώτημα είναι, ποιο είναι το ισοζύγιο μεταξύ βασικής και εφαρμοσμένης έρευνας, πώς συνδέονται και εάν καθορίζει η εφαρμοσμένη τη βασική. 
Και το τέταρτο ερώτημα, όσον αφορά την εφαρμοσμένη αυτή καθεαυτή, είναι προς ποια κατεύθυνση και με τι περιεχόμενο και με ποια αντίληψη και προορισμό. 
Αυτές, λοιπόν, είναι οι βασικές αρχές. 
Το ερώτημα είναι πάρα πολύ απλό. Η φιλοσοφία του συγκεκριμένου νομοσχεδίου, με όλες τις επεξεργασίες και τις βελτιώσεις -όπως λέτε ότι έχουν γίνει- προς ποια κατεύθυνση οδηγεί γενικότερα το μεγάλο αυτό θέμα που λέγεται έρευνα; Εμείς λέμε ότι είναι προφανές ότι ουσιαστικά εισάγει στη χώρα μας ως θεσμική αντίληψη -θα φτάσω μετά και στην υλοποίηση και εφαρμογή του συγκεκριμένου νομοσχεδίου- την άποψη του νεοφιλελευθερισμού, όσον αφορά την έρευνα και την καινοτομία. 
Ερώτημα βασικό. Η Δημοκρατική Αριστερά. δαιμονοποιεί την ιδιωτική έρευνα, ξορκίζει την ιδιωτική έρευνα; Προφανώς, όχι. Και οποιοσδήποτε έλεγε το αντίθετο, θα ήταν εκτός τόπου και χρόνου. Να θυμίσω απλώς και να πω ότι τα κονδύλια του ΣΕΣ, τα οποία πρόκειται να εισρεύσουν στη χώρα, εντάσσουν τον ιδιωτικό τομέα και χρηματοδοτούν ιδιωτικούς φορείς, όσον αφορά την έρευνα, και με τη συμμετοχή του δημοσίου. Το πρόβλημα δεν είναι στο κατά πόσο ιδιωτικά κέντρα θα αναλάβουν μέρος της έρευνας. Το θέμα είναι το γενικό πρόσταγμα και κυρίως, εάν οποιαδήποτε τέτοια προγράμματα και αποτελέσματα είναι ενταγμένα μέσα σε ένα ενιαίο αναπτυξιακό πρότυπο. 
Είπε ο κύριος Υπουργός, είπαν πάρα πολλοί, λέει η Κυβέρνηση ότι το μεγάλο ζήτημα για τη χώρα, είναι το να απαντήσουμε στη μεταμνημονιακή εποχή, να περιγράψουμε το νέο αναπτυξιακό πρότυπο. Αυτό βεβαίως, κυρίες και κύριοι συνάδελφοι, δεν το έχουμε αυτήν τη στιγμή. 
Και η ερώτηση είναι πάρα, μα πάρα πολύ απλή. Οι προτεραιότητες της έρευνας -κι αυτήν τη στιγμή ομνύουμε όλοι σε αυτό- πώς θα έχει αυτά τα πολλαπλασιαστικά αποτελέσματα, τα οποία όλοι συζητάμε, όταν δεν έχουμε τις βασικές προτεραιότητες της χώρας; Ποιος θα καθορίσει το πλαίσιο, την αιχμή της όλης ερευνητικής διαδικασίας, εάν δεν υπάρχει η περιγραφή του αναπτυξιακού μοντέλου της χώρας; 
Συζητάμε, λοιπόν, αυτήν τη στιγμή ουσιαστικά στον αέρα, κυρίες και κύριοι συνάδελφοι. Αυτό είναι όλο το πλαίσιο. Κι επειδή στην Ελλάδα χρησιμοποιούμε πάρα πολλές φορές μεγάλα λόγια, θέλω να σταθώ σε ένα κακό προηγούμενο, που ουσιαστικά έχει οδηγήσει τη χώρα σε αυτήν την κατάσταση. 
Το 2008, ήμουν Βουλευτής σε αυτήν εδώ τη Βουλή -κύριε Υπουργέ, νομίζω ότι ήσασταν και εσείς το 2008- όταν συζητήσαμε και ψηφίσαμε το ν. 3653 με τίτλο: «Σχέδιο νόμου, θεσμικό πλαίσιο έρευνας και τεχνολογίας και άλλες διατάξεις». Σας πληροφορώ, κυρίες και κύριοι συνάδελφοι, ότι η αιτιολογική έκθεση δεν απέχει καθόλου, όσον αφορά τα οραματικά, τα περιγραφικά και άλλα ζητήματα σε σχέση με αυτά, τα οποία ακούγονται μέχρι τώρα και για τετραετή προγράμματα και για ενιαία λειτουργία των ερευνητικών κέντρων και τα λοιπά και τα λοιπά. 
Ερώτηση πάρα, μα πάρα πολύ απλή. Αυτό το σχέδιο, αυτός ο νόμος για ποιο λόγο αλλάζει με τον παρόντα νόμο;  Για ποιον λόγο δεν εφαρμόστηκε; Ή αν  εφαρμόστηκε, τι αποτελέσματα έχει, ποια είναι η αξιολόγηση του; Μήπως ο νόμος δεν ήταν σωστά διατυπωμένος και όποιος δεν το ψήφισε τότε, καλά έκανε και δεν τον ψήφισε; Ήταν πολιτική επιλογή να μην εφαρμοστεί ή ήταν για άλλους λόγους; 
Λοιπόν, κυρίες και κύριοι συνάδελφοι, αυτός ο νόμος δεν ψηφίστηκε. Αυτός ο νόμος θεωρείται από πολλούς καλύτερος από τον σημερινό, όσον αφορά τις γενικές διακηρύξεις. Κι όμως, δεν είχε την ευθιξία η Κυβέρνηση και ο Υπουργός να κάνει μία απλή αξιολόγηση και να πει για ποιον λόγο δεν εφαρμόστηκε. 
Είναι γεγονός, κυρίες και κύριοι συνάδελφοι, ότι η Ελλάδα πρέπει να ενταχθεί με τον πλέον ομαλό τρόπο στον ενιαίο ευρωπαϊκό χώρο έρευνας και καινοτομίας. Είναι μία υποχρέωση και ένα θεσμικό πλαίσιο, το οποίο θεσπίστηκε με την ενοποιημένη σύμβαση για τη λειτουργία των Ευρωπαϊκών Κοινοτήτων με το άρθρο 179. Έχουμε υποχρέωση να ενταχθούμε σε αυτό το πλαίσιο. Μόνο, που αυτό το πλαίσιο ουσιαστικά, περιγράφει ό,τι αυτός που θα έχει το πρόσταγμα για τη διαμόρφωση της πολιτικής έρευνας και καινοτομίας σε κάθε χώρα, είναι ουσιαστικά το δημόσιο και όχι ιδιωτικός τομέας. Ο ιδιωτικός τομέας, έχει υποχρέωση να είναι παρακολουθηματικός των γενικότερων επιλογών, που θα έχει κάθε κράτος-μέλος. 
Μάλιστα βασικό εργαλείο για την ανάπτυξη και λειτουργία των ιδιωτικών εταιρειών είναι η μορφή των δημοσίων συμβάσεων, δηλαδή των συμβάσεων που θα κάνουν ιδιωτικές εταιρείες με το δημόσιο. Μόνο που σε αυτήν την περίπτωση, κυρίες και κύριοι συνάδελφοι, το δημόσιο θα είναι αυτό το οποίο με συγκεκριμένα κριτήρια και προϋποθέσεις θα οδηγεί και την ιδιωτική έρευνα στο μεγάλο ζητούμενο, στο πως θα εξυπηρετηθεί το δημόσιο συμφέρον. 
Κλείνω με τις τροπολογίες.
Κύριε Υπουργέ, θέλουμε να γίνουμε σαφείς ως Δημοκρατική Αριστερά για τη θέση μας στην τροπολογία για τα μειονοτικά σχολεία. Σας διαβάζω, λοιπόν, και σας λέω ότι δικαίωμα αίτησης στο ελληνόγλωσσο πρόγραμμα των ιδιωτικών σχολείων μπορούν να έχουν οι κατέχοντες την ελληνική γλώσσα σε επίπεδο μητρικής, δικαίωμα αίτησης στο τουρκόγλωσσο πρόγραμμα έχουν οι κατέχοντες τη τουρκική γλώσσα σε επίπεδο μητρικής, με ενιαία διάρκεια σπουδών, χωρίς τα πρόσθετα δύο χρόνια, τα οποία σε καμμία περίπτωση δεν μπορείτε να τα δικαιολογήσετε. Και επειδή άκουσα τον κύριο Υπουργό να μιλάει για ισότητα ευκαιριών, για ίση αντιμετώπιση όλων των Ελλήνων πολιτών, ιδού η Ρόδος, ιδού και το πήδημα. Κάντε τη συγκεκριμένη τροπολογία, να τελειώνουμε.
Δεύτερον, την τροπολογία για τη ΝΕΡΙΤ θα την καταψηφίσουμε, παρ’ όλο που υπάρχει μία διάταξη την οποία θα θέλαμε να την ψηφίσουμε και η οποία δυστυχώς αφορά τις εκκρεμότητες της παλιάς ΕΡΤ, όσον αφορά πληρωμές προμηθευτών, εργαζομένων, που για όχι περίεργους λόγους δεν είχαν προλάβει να υπογράψουν τις συμβάσεις τους, παρέδωσαν τα έργα τους και δεν έχουν πληρωθεί.
Θα μου επιτρέψετε, όμως, να κάνω μία ειδική αναφορά στην παράγραφο που προβλέπει την παράταση των συμβάσεων των συμβασιούχων.
Αυτήν τη στιγμή, σήμερα που μιλάμε, κυρίες και κύριοι συνάδελφοι, η Ελλάδα είναι η μόνη χώρα, η οποία δεν διαθέτει αναγνωρισμένη δημόσια τηλεόραση. Είναι η μόνη χώρα, η οποία δεν είναι μέλος της EBU. Είναι η μόνη χώρα, η οποία εκπέμπει διεθνώς χωρίς να έχει αναγνωρισμένο φορέα δημόσιας ραδιοτηλεόρασης και ηλεκτρονικών μέσων. Και όλα αυτά, ενάμιση χρόνο μετά τον ξαφνικό «θάνατο» της ΕΡΤ.
 Η επιβεβαίωση του κόμματός μας ως προς αυτό είναι απόλυτη. Λειτουργούμε με παράταση συμβάσεων. Δεν φτάνει, όμως, μόνο αυτό αλλά και οι διαγωνισμοί οι οποίοι έγιναν πρόσφατα, προκειμένου να προσληφθεί το μόνιμο προσωπικό, δυστυχώς είναι διαβλητοί από όλες τις πλευρές. 
Τρεις ερωτήσεις έχουμε κάνει ως Δημοκρατική Αριστερά, για να μας εξηγηθούν όροι των προκηρύξεων και της διαδικασίας πρόσληψης. Οι απαντήσεις είναι «άλλα λόγια, να αγαπιόμαστε». Πρόσφατα δε, ήρθε στα χέρια μας έγγραφο του Συνηγόρου του Πολίτη, που λαμβάνοντας υπ’ όψιν τα έγγραφα, τις καταγγελίες και τις αναφορές που προσκόμισαν οι καταγγέλλοντες, προχωρεί σε μία προκαταρκτική εκτίμηση-αξιολόγηση αυτών των αναφορών, λέγοντας ότι τα ζητήματα που θέτουν οι ενδιαφερόμενοι, συνιστούν πράγματι αλλοίωση των όρων της προκήρυξης, καταλήγουν σε παραβίαση ουσιωδών όρων της προκήρυξης και καθιστούν τη διαδικασία επιλογής ακυρωτέα σε περίπτωση δικαστικής αμφισβήτησής της.
Έχουμε φτάσει, λοιπόν, σε σημείο να καλείται η Βουλή κάθε φορά σε τέτοιες περιπτώσεις να είναι το «πλυντήριο» των ανομιών της εκτελεστικής εξουσίας και να ερχόμαστε να επικυρώσουμε πράξεις, οι οποίες εκ των πραγμάτων θα έπρεπε να αναλαμβάνονται από την εκτελεστική εξουσία. Δεν ξέρω μέχρι πού μπορεί να φτάσει αυτό. Δεν ακούει κάποιος από την Κυβέρνηση αυτήν τη στιγμή αλλά εμείς ως Δημοκρατική Αριστερά, δεν δεχόμαστε να ακολουθήσουμε αυτήν την τακτική. 
Τελειώνω με το θέμα της αμφισβήτησης της πρωτοκαθεδρίας μεταξύ της επιστήμης της Πληροφορικής και της επιστήμης της Χημείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τελειώνετε, όμως, κύριε Τσούκαλη.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Έχω τοποθετηθεί από αυτό το Βήμα πριν από ένα χρόνο, με συγκεκριμένο τρόπο, και δέχθηκα τη μήνιν των μεν και τα εγκώμια των δε, όπως συμβαίνει πάντα. 
Δεν νομίζω, όμως, κυρίες και κύριοι συνάδελφοι, ότι θα μπορούσε να ερωτηθεί οποιοσδήποτε από τους μεγάλους εφευρέτες - επειδή μιλάμε για έρευνα- ή όλοι αυτοί που προσέφεραν όλα αυτά που προσέφεραν στην ανθρωπότητα, για το κατά πόσο η χημεία ή η πληροφορική προηγείται της άλλης. Δεν μπορεί να γίνει κατανοητό πως μπορεί μία επιπόλαιη επιλογή της Κυβέρνησης να έχει φέρει σε αντιπαράθεση τους δύο αυτούς κλάδους. Εδώ τα πράγματα είναι πάρα πολύ απλά. Κι έρχεται με τη βελτίωση ο Υπουργός και λέει ότι λύνουμε το πρόβλημα.
 Και ερωτώ, κύριε Υπουργέ. Κάθε χρόνο, το ΑΔΙΠ θα λαμβάνει απόφαση σε ποιους τομείς θα είναι υποχρεωτική η εξέταση στο μάθημα της Πληροφορικής και θα περιμένουν τα παιδιά τον τελευταίο χρόνο να πληροφορηθούν σε ποιους τομείς θα εξετάζονται στην Πληροφορική, για να προετοιμάζονται. Είναι σωστό αυτό; Δεν θα πρέπει τα παιδιά να είναι ενημερωμένα εγκαίρως; Γιατί, λοιπόν, δεν παίρνετε μια απόφαση και να αφαιρείται απλώς;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Τσούκαλη, σας παρακαλώ πολύ. Ολοκληρώστε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχει ζητήσει τον λόγο και η κ. Ραχήλ Μακρή, Κοινοβουλευτική Εκπρόσωπος των Ανεξαρτήτων Δημοκρατικών Βουλευτών. Έκανε εχθές την ομιλία της και θα πάρει και σήμερα οκτώ λεπτά και βλέπουμε. 
Έχετε τον λόγο, κυρία συνάδελφε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κύριε Γεωργιάδη, θα πρέπει να ξεκαθαρίσετε στο μυαλό σας ότι η αποδόμηση της δημόσιας έρευνας δεν παράγει αποτελέσματα. Αυτό το οποίο κάνετε σήμερα, δεν είναι δυστυχώς, να αντιγράψετε το πετυχημένο μοντέλο του Καναδά, που αν το κάνετε, να είστε βέβαιος ότι θα το ψήφιζα και το γνωρίζετε καλά αυτό. 
Αυτό το οποίο όμως, κάνετε, είναι γενικά να γυρίσετε τη χώρα σε παλαιότερες εποχές και χρόνια πίσω. Και το λέω αυτό, γιατί οι Ηνωμένες Πολιτείες και ο Καναδάς διατηρούν με κρατικά έξοδα τη βασική έρευνα και οι ιδιώτες μπαίνουν από ένα επίπεδο και μετά. 
Αντίθετα, με το παρόν νομοσχέδιο αφήνετε τους ερευνητές και τα ερευνητικά κέντρα της χώρας έρμαια στις επιθυμίες του κάθε ιδιώτη. Και όπως γνωρίζετε, αυτό δεν προσελκύει κι ούτε μπορεί να προσελκύσει ούτε διατηρεί τους επιστήμονες στη χώρα. Αντίθετα, επιτείνει το «brain drain» στις χώρες του εξωτερικού, όπως γινόταν επί δεκαετίες με τις αποτυχημένες κυβέρνησεις, οι οποίες έχουν οδηγήσει Έλληνες ερευνητές και επιστήμονες, όπως για παράδειγμα τον κ. Παπανικολάου, τον κ. Νανόπουλο και τόσους άλλους στο να μην μπορούν, παρ’ όλο που ήθελαν, να παραμείνουν στη χώρα μας. 
Έχουμε δει τις αποτυχίες σας τόσα χρόνια κι έχουμε δει βέβαια -όπως σας ανέφερα κι εχθές αν με ακούσατε- τη θέση που κατέχει η Ελλάδα ανάμεσα στις είκοσι επτά χώρες της Ευρωπαϊκής Ένωσης που είναι για το 2011 και το 2012 η εικοστή τέταρτη θέση. Κι έτσι αδυνατώ να αντιληφθώ πως με το παρόν νομοσχέδιο -δεν μπορώ να φανταστώ με ποιον μαγικό τρόπο- με ένα αποτυχημένο νομοσχέδιο, θα τα αλλάξετε όλα αυτά.
Βέβαια, μετά την ψήφιση του νομοσχεδίου κι εφόσον δοθεί και χρόνος εφαρμογής του, θα το δούμε εκ του αποτελέσματος, καθώς η υπηρεσία αυτή βγάζει στοιχεία και θα το δούμε. Αν πραγματικά η χώρα μας από την εικοστή τέταρτη θέση ​​​βρεθεί, ας πούμε, στην τρίτη με τέταρτη θέση, τότε πραγματικά θα πρέπει να πούμε και να αποδεχθούμε ότι πρόκειται για ένα επιτυχημένο νομοσχέδιο, όπως μας αναφέρετε.
Μελετώντας τις τροπολογίες, διαπιστώνω ότι η Κυβέρνηση συγκαλύπτει. Για άλλη μία φορά, με άλλη μία ακόμη μεθόδευση, η συγκυβέρνηση Σαμαρά-Βενιζέλου συγκαλύπτει πράξεις πιθανόν οικονομικά ή και ποινικά κολάσιμες. Λέω «πιθανόν» γιατί ενώ έχουμε τη βεβαιότητα, δεν θα σας ακολουθήσουμε στον κατήφορο παρέμβασης στη δικαιοσύνη, γιατί εμείς αφήνουμε τους δικαστές να αποφασίζουν, ενώ εσείς όχι.
Πιο συγκεκριμένα, φέρνετε την τροπολογία με αριθμό 2040/295 για να μας πείτε ότι οι πράξεις ασέλγειας στην ΕΡΤ, στην πραγματική δημόσια τηλεόραση, θεωρούνται νόμιμες. Προσέξτε -χρησιμοποιώ τη δική σας έκφραση- το εξής. Θεωρούνται νόμιμες. Γιατί τη χρησιμοποιείτε είναι το θέμα. Διότι απλούστατα γνωρίζετε ότι οι πράξεις αυτές δεν είναι νόμιμες.
Αν κάποιος δρα σύμφωνα με το νόμο, δεν χρειάζεται να φέρνει τροπολογίες ούτε χρειάζεται πολιτική κάλυψη μέσω τροπολογιών. Όποιος δεν έχει να φοβηθεί τίποτα, εμφανίζεται απλώς στο δικαστήριο και δικαιώνεται. Αυτό που δεν μπορούμε να καταλάβουμε, είναι τι ακριβώς φοβάστε. Μήπως φοβάστε το δικαστήριο αν αδικήσει, ας πούμε, τον εκκαθαριστή της ΕΡΤ; Δεν έχετε, δηλαδή, εμπιστοσύνη στη δικαιοσύνη; Θεωρείτε ότι οι δικαστές δεν επιτελούν σωστά το λειτούργημά τους; Μήπως έχετε αποδείξεις, ας πούμε, ότι η δικαιοσύνη δέχεται εντολές ή επηρεάζεται με οποιονδήποτε τρόπο; Πείτε το τελικά αν είναι αυτό το οποίο σας φοβίζει.
Εμείς είμαστε βέβαιοι για το αντίθετο, γιατί θεωρούμε ότι υπάρχουν δικαστές με αξιοπρέπεια, με τιμή και με ηθική κατάρτιση και είναι ικανοί να δικάσουν αμερόληπτα, να βρουν δηλαδή ποιοι είναι αυτοί που συναίνεσαν στην εκταμίευση εκατομμυρίων από τα χρήματα του ελληνικού λαού προς τα ταμεία του κ. Μπόμπολα και του κ. Ψυχάρη, προκειμένου να κάνει ο κ. Σαμαράς το κομμάτι του, να εμφανιστεί δηλαδή ως αποφασιστικός Πρωθυπουργός ο οποίος κλείνει την ΕΡΤ και εκπέμπει σήμα με το λογότυπο «Δημόσια Τηλεόραση».
Ο Βίλχελμ Ράιχ θα του έλεγε: «Άκου, Ανθρωπάκο!». Οι πρωθυπουργοί με πυγμή λένε «όχι» στην τρόικα. Εκεί είναι που δείχνουν το ανάστημά τους και όχι στην ΕΡΤ, όταν βέβαια το διαθέτουν. Όταν δεν το διαθέτουν, πετούν απλά στο δρόμο έγκυες γυναίκες, εργαζόμενες της ΕΡΤ, γιατί είναι ανίκανοι οι Υπουργοί οι οποίοι έτρεξαν να «μαυρίσουν» την ΕΡΤ αλλά δεν σκέφτηκαν τις συνέπειες των πράξεών τους.
«Άκου, Ανθρωπάκο!», θα του έλεγε, που παριστάνεις το σπουδαίο, σαν νέος ηγεμών εκ δυτικής Λιβύης. Οι πρωθυπουργοί μιας χώρας, δεν καταδικάζουν έξι από τα δέκα εκατομμύρια μιας χώρας στα όρια της φτώχειας, για να μειώσουν τις αντιστάσεις στο ξεπούλημα μιας χώρας.
Σε έχουμε καταλάβει, ανθρωπάκο και εσένα και τους υποτακτικούς σου, που κλείσατε την ΕΡΤ για να αφήσετε πολύ απλά την «DIGEA» ως μόνο διεκδικητή του ψηφιακού φάσματος.
Σε έχουμε καταλάβει, ανθρωπάκο, ότι έκλεισες την ΕΡΤ για να μπορέσουν οι έξι τηλεοπτικοί σταθμοί που αποτελούν την «DIGEA» να λάβουν με 18 εκατομμύρια ευρώ το φάσμα που άξιζε πάνω από 715 εκατομμύρια ευρώ. Κάνατε πλειοδοτικό διαγωνισμό στον οποίο δεν είχε τη δυνατότητα να συμμετάσχει κανένας άλλος λόγω των πολυάριθμων προδιαγραφών που φωτογραφίζουν με ακρίβεια τη «DIGEA».
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Το ξέρετε ότι η πρακτική σας έρχεται σε σύγκρουση και με την έννοια της δημοπρασίας και του πλειοδοτικού διαγωνισμού, αφού χρειάζονται τουλάχιστον δύο για να πλειοδοτήσουν. Φροντίσατε στις προδιαγραφές της δημοπρασίας να υπάρχει η πρόβλεψη ότι, αν είναι μόνο ένας ο συμμετέχων, δεν ακυρώνεται ο διαγωνισμός αλλά συνεχίζεται. Το πράξατε, παρ’ όλο που η μεθόδευσή σας έρχεται σε ευθεία αντίθεση με τον κανονισμό προμηθειών του δημοσίου αλλά και το ευρωπαϊκό κεκτημένο, που προβλέπουν ότι σε περίπτωση μιας μόνο συμμετοχής ο διαγωνισμός ακυρώνεται και επαναλαμβάνεται για ευρύτερη συμμετοχή, ώστε να επωφεληθεί το δημόσιο από τον ανταγωνισμό.
Τώρα έρχεστε και μας λέτε ότι τα εκατομμύρια που χάλασε ο διαχειριστής θεωρούνται νόμιμα. Τόση, όμως, διαφθορά δεν εμφανίζεται ούτε στα αφρικανικά προτεκτοράτα. Από τη μία, δηλαδή, διατυμπανίζετε ότι ανακαλύψατε ξαφνικά μία offshore διακίνησης εκατομμυρίων και από την άλλη, έρχεστε σήμερα και νομιμοποιείτε το φαγοπότι. Τόσο κακούς νομικούς φέρνετε!
Βέβαια, αν κρίνουμε από τους νομικούς, όπως είναι ο Φορτσάκης, που η εταιρεία του υποστήριξε νομικά την εκποίηση του Ελληνικού, για να έρθει το χαστούκι από το Συμβούλιο της Επικρατείας που αποκάλυψε ότι οι διαγωνιζόμενοι αποκλείονταν υπέρ του εκλεκτού σας, καταλαβαίνουμε. 
Να τον χαίρεστε, λοιπόν, τον Φορτσάκη. Τώρα, βέβαια, που απολαμβάνει και τη στήριξη του Παπαμιμίκου στις φασίζουσες απόψεις περί δημιουργίας αστυνομίας πανεπιστημίων, να του φτιάξετε και μία τροπολογία προκειμένου να τον απαλλάξετε και από τις ευθύνες στο μέλλον.
Βέβαια, θα πρέπει να σας υπενθυμίσουμε ότι τέτοιες απαλλαγές έχουν απορριφθεί από τη διεθνή και ευρωπαϊκή πολιτική και νομική σκέψη, καθώς τις θεωρεί προϊόν συναλλαγής και επιτρέπει τη δίωξη όσων διέπραξαν αξιόποινες πράξεις, όταν αποκατασταθεί η δημοκρατία και η εκτελεστική εξουσία επανέλθει στη νομιμότητα, παύοντας τις προσπάθειες επηρεασμού της δικαιοσύνης.
Δεν χρειάζεται, βέβαια, να προβλέψουμε ότι στην επόμενη κυβέρνηση που θα αποκαταστήσει την ουσιαστική δημοκρατία, δεν θα συμμετέχουν τα κόμματά σας. Αυτό σας το θυμίζει καθημερινά ο Έλληνας πολίτης και το αποτέλεσμα των ευρωεκλογών, που κατέδειξε ότι δεν διαθέτετε τη δημοκρατική νομιμοποίηση για να κυβερνάτε τη χώρα.
Όσο για το νομοσχέδιο, έχει γίνει πλέον προφανές ότι το μόνο που μπορεί να καταφέρει, είναι η αποδόμηση του ερευνητικού ιστού της χώρας. Θέλουμε να πείτε καθαρά ότι θέλετε να κλείσετε τα δημόσια ερευνητικά κέντρα της χώρας, για να μην έχουν ανταγωνισμό τα ιδιωτικά ερευνητικά κέντρα και ιδίως οι αναποτελεσματικοί ιδιώτες κομματικοί σας φίλοι αλλά και για να παρουσιάσετε τα σωστά νούμερα στην τρόικα, έχοντας επιτύχει τους στόχους των απολύσεων. Μόνο ο ποιητής Φαμφάρας, βέβαια, δεν θα κατανοούσε τον προφανή πλέον σκοπό σας ή θα ήθελε να τον καλύψει με άσχετες μπουρδολογίες!
Όμως –δυστυχώς για σας- η αλήθεια δεν κρύβεται. Φέρατε ένα πολύ κακό νομοσχέδιο. Δείτε οι ίδιοι τις παρατηρήσεις της Επιστημονικής Υπηρεσίας της Βουλής. Διαβάστε τα πρακτικά της Επιτροπής Μορφωτικών Υποθέσεων. Κατανοήστε, επιτέλους, τα υπομνήματα των φορέων. Αποσύρετε αυτό το νομοσχέδιο-ταφόπλακα για την έρευνα, την τεχνολογική ανάπτυξη και την καινοτομία. Αποσύρετε και τις τροπολογίες, τις οποίες βέβαια δεν έχετε τα κότσια να τις περάσετε από διαβούλευση και από τις αρμόδιες επιτροπές. Σταμάτα να κρύβεσαι στα «ένδοξα Παρίσια», ανθρωπάκο και παραιτήσου, για να δείξεις επιτέλους ότι διαθέτεις τουλάχιστον κάποια ψήγματα αξιοπρέπειας!
Καθώς η ψήφος, λοιπόν, στους Ανεξάρτητους Δημοκρατικούς Βουλευτές δεσμεύει μόνο τον καθένα ξεχωριστά και όχι την Κοινοβουλευτική Ομάδα, ξεκαθαρίζω ότι καταψηφίζω το νομοσχέδιο και όλες τις τροπολογίες. Καταψηφίζω, βέβαια, ειδικά αυτήν που προσπαθεί να νομιμοποιήσει παράνομο φαγοπότι εκατομμυρίων καταργώντας το «ΔΙΑΥΓΕΙΑ».
Παρεμπιπτόντως, στο νομοσχέδιο του Υπουργείου Διοικητικής Μεταρρύθμισης, είχαμε ακούσει σύσσωμο το ΠΑΣΟΚ να επαίρεται για το μέτρο της «ΔΙΑΥΓΕΙΑ», διεκδικώντας μετ’ επιτάσεως τα εύσχημα. Σας υπενθυμίζω πριν λίγο καιρό εδώ την κ. Χριστοφιλοπούλου που έλεγε αυτά που έλεγε για το «ΔΙΑΥΓΕΙΑ», όταν πέρασαν το νομοσχέδιο. Είναι πολύ ενδιαφέρον να δούμε αν θα ψηφίσει την τροπολογία με γενικό αριθμό 2040 και ειδικό 295, η οποία έρχεται και καταργεί αυτό που οι ίδιοι ήρθαν με τον κ. Μητσοτάκη και ψήφισαν πριν από ένα μήνα ακριβώς.
Σας ευχαριστώ.
ΠΡΟΕΔΡΕΟΥΣΑ (Μαρία Κόλλια-Τσαρουχά): Ευχαριστούμε κι εμείς, κυρία Μακρή.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και τέσσερις εκπαιδευτικοί-συνοδοί τους από το ΕΠΑΛ Γυθείου Λακωνίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, επανερχόμαστε στον κατάλογο των ομιλητών.
Ο κ. Αμανατίδης έχει τον λόγο.</Speech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι Βουλευτές, ο Υπουργός κ. Λοβέρδος, στην ομιλία του είπε ότι έχει σηκώσει στην πλάτη του το ΠΑΣΟΚ την πολιτική η οποία εφαρμόστηκε τα τέσσερα τελευταία χρόνια.
Το κακό είναι ότι την πολιτική αυτήν την έχει πληρώσει το σύνολο του ελληνικού λαού, κάνοντας τους πλούσιους πλουσιότερους και τους φτωχούς φτωχότερους. 
Για το 2015, ο προϋπολογισμός της φτώχειας και της λιτότητας που κατατίθεται, προβλέπει περικοπή και μείωση κατά 265 εκατομμύρια ευρώ - δηλαδή περίπου 5,2%- της χρηματοδότησης για την εκπαίδευση και στις τρεις βαθμίδες. 
Ενώ το 2009, ο προϋπολογισμός στο Υπουργείο ήταν στα 7,48 δισεκατομμύρια ευρώ, το 2018, με το μεσοπρόθεσμο που ο κ. Λοβέρδος και η συγκυβέρνηση έχει ψηφίσει, θα πέσει στα 3,172 δισεκατομμύρια ευρώ, δηλαδή μία μείωση της τάξης του 42,4%, σε χρονιά ύφεσης -το τονίζω ξανά- όπου οι πλούσιοι έγιναν πλουσιότεροι και οι φτωχοί φτωχότεροι. 
Πριν από μια εβδομάδα αναφέρθηκε ότι οι πεντακόσιοι εξήντα πέντε πλουσιότεροι Έλληνες στην Ελλάδα, που διαθέτουν περιουσία πάνω από 30 εκατομμύρια δολάρια, έχουν αυξήσει την περιουσία τους από 2013 στο 2014 κατά 16,7% -σε καιρό ύφεσης!- η οποία ανέρχεται στα 60 δισεκατομμύρια ευρώ. Η ταξική πολιτική σας, η οποία καταστρέφει όλα τα κοινωνικά αγαθά και δικαιώματα, είναι αυτή που μας έχει φέρει σε αυτήν την κατάσταση. 
Μέσα, λοιπόν, σε αυτό το πλαίσιο, έρχεται ένα νομοσχέδιο για την έρευνα και την τεχνολογία. Σύσσωμη η ερευνητική κοινότητα και τα κόμματα της Αντιπολίτευσης σάς ζήτησαν να αναβληθεί και να πάρετε πίσω το νομοσχέδιο. 
Το νομοσχέδιο αυτό δεν αντιστοιχεί στην αιτιολογική του έκθεση, δεν αντιστοιχεί στην έκθεση δημόσιας διαβούλευσης, αφού στο αρχικό σχέδιο που ετέθη ήταν κατά δέκα άρθρα διαφορετικό, αφαιρεί τον έλεγχο του Κοινοβουλίου στον τομέα της έρευνας, δίνοντας στον εκάστοτε ΓΓΕΤ ρόλο ελεγκτή και ρυθμιστή των πάντων με την υπεραρμοδιότητα της χάραξης της εθνικής στρατηγικής, έρευνας, τεχνολογικής ανάπτυξης και καινοτομίας, σε αντίθεση με τον πρώτο νόμο, τον 1514/1985, ο οποίος όριζε να ψηφίζεται από τη Βουλή το πρόγραμμα ανάπτυξης, έρευνας και τεχνολογίας. 
Είναι ένα σχέδιο νόμου, που δεν διασφαλίζει ούτε 1 ευρώ κρατικής επιχορήγησης στα δημόσια ερευνητικά κέντρα ούτε για την μισθοδοσία των ερευνητών και των τακτικών υπαλλήλων. Αντιθέτως, ωθεί τα κέντρα να μετατραπούν σε επιχειρήσεις μέσω της ανάπτυξης ίδιας επιχειρηματικής δραστηριότητας με οποιονδήποτε τρόπο. Και θα ήμουν δικαιολογημένος να πω ότι μετατρέπετε τους επιστημονικούς ερευνητές σε ραβδοσκόπους κεφαλαίων. 
Το νομοσχέδιό σας, ενισχύει την πολυδιάσπαση του ερευνητικού ιστού σε διαφόρων ταχυτήτων&#160; και νομικών καθεστώτων ερευνητικά κέντρα, ινστιτούτα, ενώσεις κλπ.. Πλήττει τη θεσμική προστασία των υφισταμένων δημόσιων ερευνητικών κέντρων, καθώς καταργεί τα προεδρικά διατάγματα σύστασής τους, ανοίγοντας το δρόμο για απολύσεις ερευνητών και προσωπικού υψηλής ειδίκευσης και κατάργηση των σταθερών θέσεων εργασίας στην έρευνα. 
Το νομοσχέδιό σας, όχι μόνο δεν περιλαμβάνει ουσιαστικές ρυθμίσεις για τη δημιουργία ενιαίου χώρου ανώτατης εκπαίδευσης και έρευνας αλλά βαθαίνει το θεσμικό χάσμα μεταξύ ΑΕΙ και ερευνητικών κέντρων. 
Απαξιώνει τους ερευνητές δημόσιους λειτουργούς, υποβαθμίζοντάς τους σε συμβασιούχους και αίροντας τη μονιμότητά τους στις βαθμίδες Α΄ και Β΄ σε πλήρη αναντιστοιχία με τους καθηγητές ΑΕΙ, την ίδια στιγμή που στην αιτιολογική έκθεση, γίνεται λόγος για εξομοίωση ρόλων λειτουργίας και αμοιβής. Μετατρέπει το σύστημα διοίκησης των ερευνητικών κέντρων σε απόλυτα προσωποκεντρικό, κλειστό και αδιαφανές, αποκλείοντας το σώμα ερευνητών από την εκλογή των μονοπρόσωπων οργάνων σε πλήρη αναντιστοιχία των οργάνων στα ΑΕΙ από τους καθηγητές αλλά και από την ουσιαστική συμμετοχή τους στα διοικητικά συμβούλια των κέντρων. 
Οι παραπάνω επιλογές της Κυβέρνησης δεν συνάδουν σε καμμία περίπτωση με τις κυβερνητικές εξαγγελίες περί ενίσχυσης της έρευνας και της καινοτομίας, όταν η ηγεσία του Υπουργείου Παιδείας στη Σύνοδο των Υπουργών Ανταγωνιστικότητας της Ευρωπαϊκής Ένωσης στις Βρυξέλλες το Σεπτέμβριο του 2014 δήλωνε τα εξής: «Οι κυβερνήσεις θα πρέπει να συνεχίσουν τις δημόσιες επενδύσεις στην έρευνα και την καινοτομία, καθώς αυτές δεν αποτελούν κόστος, αλλά επένδυση για το μέλλον». Λόγια, λόγια, λόγια!
Ο Γενικός Γραμματέας της ΓΓΕΤ κ. Χρήστος Βασιλάκος στο Ζάππειο σε ομιλία του σε εκδήλωση στο πλαίσιο της Προεδρίας στις 3-7-2014 δήλωσε: «Υπολογίζουμε και προσδοκούμε να διαθέσουμε για έρευνα, τεχνολογική ανάπτυξη και καινοτομία ποσά άνω του 1,1 δισεκατομμυρίου ευρώ, τα οποία θα δημιουργήσουν μια πραγματική και βιώσιμη ανάπτυξη και κυρίως νέες θέσεις εργασίας. 
Λίγους μήνες μετά τη δημοσιοποίηση των εξαιρετικών αποτελεσμάτων της αξιολόγησης των ερευνητικών κέντρων της ΓΓΕΤ από διεθνείς επιτροπές, τα οποία έδειχναν το υψηλό επίπεδο και την αριστεία που παρουσιάζουν τα κέντρα, πώς ανταποκριθήκατε σαν Κυβέρνηση στα αποτελέσματα αυτής της αξιολόγησης; Περικόψατε τον ήδη ελλειμματικό προϋπολογισμό των ερευνητικών κέντρων της ΓΓΕΤ κατά επιπλέον 30% για το 2015 ανεβάζοντας, έτσι το συνολικό ποσοστό περικοπής σε 68% από το 2008. 
Ζητήσατε από τα ερευνητικά κέντρα να καταρτίσουν όχι μόνο ισολογισμένους προϋπολογισμούς αλλά προϋπολογισμούς με πλεόνασμα, όταν η κρατική επιχορήγηση δεν επαρκεί πλέον ούτε για την μισθοδοσία του τακτικού προσωπικού.
 Πώς αλλιώς ανταποκριθήκατε; Περικόψατε οριζόντια κατά 10% έως 28% τους ενταγμένους προϋπολογισμούς στο ΕΣΠΑ ερευνητικών προγραμμάτων «ΘΑΛΗΣ», «ΑΡΙΣΤΕΙΑ ΙΙ και ΙV» και μάλιστα χωρίς αλλαγές στο φυσικό αντικείμενο ή στους σκοπούς των έργων. 
Περιέργως και ενώ γίνονται οι περικοπές αυτές, προκηρύσσονται νέα προγράμματα από το Υπουργείο Παιδείας με υπερβολικά, κυρίες και κύριοι συνάδελφοι, στενές προθεσμίες για την υποβολή των προτάσεων από τους ενδιαφερόμενους, καταθέτοντας στη Βουλή των Ελλήνων σαν χαριστική βολή νομοσχέδιο για την έρευνα, την τεχνολογική ανάπτυξη και την καινοτομία το οποίο στοχεύει στην πλήρη αποδόμηση του δημόσιου ερευνητικού συστήματος. 
Είναι ξεκάθαρο, κυρίες και κύριοι Βουλευτές, ότι το προτεινόμενο μοντέλο ανάπτυξης της έρευνας στηρίζεται στην ευθεία υπονόμευση και απορρύθμιση του υπάρχοντος δημόσιου ερευνητικού συστήματος της χώρας ως προϋπόθεση δημιουργίας των κατάλληλων προϋποθέσεων για την χωρίς σχέδιο εκμετάλλευση τόσο των υποδομών του όσο και των ερευνητικών και τεχνολογικών αποτελεσμάτων του. 
Κεντρικός άξονας της δικής μας πολιτικής είναι η παραγωγή νέας γνώσης, επιστημονικής και τεχνολογικής, που αποτελεί τον κυριότερο παράγοντα ανάπτυξης στις σύγχρονες οικονομίες. 
Η έρευνα, ως ο βασικός μηχανισμός δημιουργίας της νέας γνώσης, θα συνδεθεί με την τριτοβάθμια εκπαίδευση και τη δια βίου μάθηση με τη δημιουργία ενιαίου χώρου ανώτατης εκπαίδευσης και έρευνας και τη θεσμοθέτηση ουσιαστικών ρυθμίσεων. 
Επίσης, θα ληφθούν άμεσα αποφάσεις για σημαντική κρατική χρηματοδότηση της έρευνας καθώς και δημόσια δαπάνη στην επιστήμη και την τεχνολογική έρευνα, που είναι μια επένδυση που παράγει ανάπτυξη όχι μόνο οικονομική με την αύξηση των επενδύσεων, αλλά κυρίως γνωστική και πολιτιστική, που αποτελεί και το σημαντικότερο κέρδος για μια κοινωνία.
Κύριε Υπουργέ, κυρία Πρόεδρε, θα ήθελα να αναφερθώ και στην τροπολογία σχετικά με την Εκκλησία της Κρήτης. Η τροπολογία αυτή έπρεπε να είχε έρθει και να είχε διευθετηθεί το ζήτημα πολύ πιο μπροστά. Γνωρίζουμε ότι η Εκκλησία της Κρήτης από τις αρχές του περασμένου αιώνα είναι ημιαυτόνομη και υπάγεται στο Οικουμενικό Πατριαρχείο. Κορυφαίο της όργανο είναι η Ιερά Επαρχιακή Σύνοδος την οποία αποτελούσαν οι επίσκοποι με επικεφαλής τον Μητροπολίτη Κρήτης. Με αποφάσεις του Οικουμενικού Πατριαρχείου το 1962 οι επίσκοποι έγιναν μητροπολίτες και το 1967 ο Μητροπολίτης Κρήτης έγινε Αρχιεπίσκοπος Κρήτης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας, κυρία Πρόεδρε.
Με βάση τα ισχύοντα για την Εκκλησία της Ελλάδας όφειλε να περιληφθεί στις διατάξεις του καταστατικού χάρτη της Εκκλησίας της Κρήτης και εκείνη που θα προέβλεπε ότι στην εκλογή Αρχιεπισκόπου Κρήτης τον πρώτον λόγο θα έχει η Ιερά Επαρχιακή Σύνοδος της Εκκλησίας της Κρήτης και την τελική έγκριση των επιλογών της θα είχε το Οικουμενικό Πατριαρχείο. 
Ωστόσο, όλα αυτά δεν είχαν γίνει. Υπήρχε αποκλεισμός. Είναι σαφές ότι η διάταξη αυτή ή η παλιότερη ήταν απαράδεκτη από κάθε άποψη. Ήταν αντίθετη προς τους κανόνες της Εκκλησίας, δεδομένου ότι ένα πρόσωπο που δεν ήταν καν ιερωμένος επέλεγε τρεις από τους οκτώ εν ενεργεία μητροπολίτες και τους πρότεινε στο Οικουμενικό Πατριαρχείο. 
Πέρα, όμως, απ’ αυτό, περιόριζε και τις επιλογές της Ιεράς Συνόδου του Οικουμενικού Πατριαρχείου. Και, βέβαια, άφηνε χώρο για παρεμβολές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Συνεπώς είμαστε θετικοί στη διάταξη αυτή, κύριε Υπουργέ και θα την υπερψηφίσουμε. 
Θέλω να αναφερθώ στην τροπολογία για το πειθαρχικό.
Κύριε Υπουργέ, είναι άμεση ανάγκη να έρθει συνολική τροπολογία η οποία θα αναμορφώνει σε τουλάχιστον πέντε σημεία το πειθαρχικό δίκαιο των δημοσίων, πολιτικών, διοικητικών υπαλλήλων και νομικών προσώπων δημοσίου δικαίου, όπως και των δημοτικών και κοινοτικών υπαλλήλων, αφού οι ρυθμίσεις του ν.4057 και του ν.4093, του μνημονίου δηλαδή, στο θεσμό της αργίας οδηγούν στην ποινικοποίηση της υπαλληλικής δραστηριότητας και την κατασκευή ενόχων, στους οποίους δεν δίνεται καν η δυνατότητα να υπερασπιστούν τους εαυτούς τους από τη κατηγορία που τους αποδίδεται μέσα από μια δημοκρατική και δίκαιη διαδικασία καταστρατηγώντας τα θεμελιώδη δικαιώματά τους. 
Η απλή παραπομπή στο πειθαρχικό συμβούλιο δεν μπορεί να είναι λόγος για αργία υπαλλήλου και μάλιστα με γενικές διατάξεις όπως για ανάρμοστη συμπεριφορά η οποία χρήζει πολλών ερμηνειών από τον εκάστοτε. Πρέπει να έρθει άμεσα ρύθμιση και όχι μόνο εντός ή εκτός του δημόσιου βίου. Πρέπει να έρθει άμεσα διάταξη. Δουλεύουμε προς αυτήν την κατεύθυνση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στη δευτερολογία σας τα υπόλοιπα.</ChairmanSpeech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Δεν υπάρχει. Αυτή είναι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν είναι δευτερολογία αυτή. Έχετε δευτερολογία αύριο. Πείτε τον τελευταίο σας λόγο και κλείστε.</ChairmanSpeech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Το τελευταίο, στο οποίο θέλω να αναφερθώ, είναι η ΟΙΕΛΕ και το σχολείο «18 Άνω». Πρέπει να λυθεί το ζήτημα του «18 Άνω», το οποίο με υπερωρίες οι οποίες δίνονται μπορεί να λειτουργήσει. Σας κάναμε ερώτηση και το σχολείο «18 Άνω» είναι ακόμη κλειστό. 
Επίσης, καταθέτω για τα Πρακτικά την επιστολή που έστειλε πριν από μία ώρα η Ένωση Ελλήνων Ερευνητών, σύμφωνα με την οποία σας καλεί να κάνετε βελτιώσεις, έτσι ώστε τα ερευνητικά κέντρα να συνεχίσουν να χρηματοδοτούνται και να λειτουργούν απρόσκοπτα με το υπάρχον προσωπικό, η θεσμική θέση του ερευνητή να μην πληγεί ανεπανόρθωτα, ο εθνικός χώρος έρευνας να μην κατακλειστεί από φορείς μη ερευνητικούς κατά βάση και τα κονδύλια να αξιοποιηθούν ουσιαστικά για την ανάπτυξη της χώρας. 
Την απάντηση σε αυτήν την πολιτική θα τη δώσει η αυριανή απεργία. Η πλημμύρα του κόσμου στους δρόμους, νομίζω ότι θα πνίξει και θα σταματήσει τη συγκεκριμένη καταστροφική πολιτική.
Ευχαριστώ, κυρία Πρόεδρε.
(Χειροκροτήματα από την πτέρυγα του ΣΥΡΙΖΑ)
(Στο σημείο αυτό ο Βουλευτής κ. Ιωάννης Αμανατίδης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ.
Κυρίες και κύριοι συνάδελφοι, το θέμα της παιδείας είναι ατελείωτο, γι’ αυτό πρέπει να κάνετε επιλογή τι θα πείτε.
Η κ. Παναγιώτα Δριτσέλη έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ, κυρία Πρόεδρε.
Κύριε Υπουργέ, συζητάμε σήμερα άλλο ένα νομοσχέδιο του Υπουργείου Παιδείας, το οποίο στα βασικά του χαρακτηριστικά και όσον αφορά και την κοινοβουλευτική διαδικασία, δυστυχώς χαρακτηρίζεται από τα ίδια προβλήματα με όλα σχεδόν τα προηγούμενα νομοσχέδια που έχει φέρει η Κυβέρνηση. Δηλαδή, βροχή τροπολογιών σε άσχετα με την έρευνα ζητήματα, από τη ΝΕΡΙΤ μέχρι τα θέματα του Λιμενικού Σώματος, αλλά και εκατοντάδες ετερόκλητες εκπαιδευτικές διατάξεις άσχετες με το κύριο σώμα του νομοσχεδίου. 
Αυτήν τη φορά, όμως, είναι πραγματικά σαν να συζητάμε πέντε νομοσχέδια στην τιμή του ενός. 
Αυτό, αν μη τι άλλο κύριε Υπουργέ, υποβαθμίζει κυρίως τα εκπαιδευτικά ζητήματα. Και παρά τις δεσμεύσεις που έχουμε λάβει, ακόμα και από τον κ. ΜεΪμαράκη, εδώ και μήνες, ότι θα είναι η τελευταία φορά που συμβαίνει αυτό, δυστυχώς έχουμε σταματήσει να ελπίζουμε. 
Σε ό,τι αφορά τώρα το κυρίως νομοσχέδιο, αυτό για την έρευνα, θα ήθελα να κάνω μία σειρά από επιλεγμένες παρατηρήσεις, καθώς είναι αδύνατον να συζητηθούν όλα αυτά επί της ουσίας στον ελάχιστο χρόνο που διαθέτουμε, δηλαδή, τα πενήντα και πλέον άρθρα που περιλαμβάνονται, καθώς και οι εκατό νομοτεχνικές αλλαγές που εισήχθησαν στην αρμόδια επιτροπή κατά τη διάρκεια επεξεργασίας του νομοσχεδίου. 
Όμως, καθώς χθες κατατέθηκε και ο προϋπολογισμός, θα είχε αξία να τονιστεί ότι αυτή είναι η πέμπτη συνεχής χρονιά που οι δημόσιες δαπάνες για την έρευνα και για την εκπαίδευση γενικότερα, γνωρίζουν περικοπές και μειώσεις. 
Για το 2015, λοιπόν, η κρατική επιχορήγηση της ερευνητικής δραστηριότητας στη χώρα μας προϋπολογίζεται σε 55 εκατομμύρια ευρώ, από τα 62 εκατομμύρια ευρώ που ήταν πέρυσι και τα 71 εκατομμύρια ευρώ που ήταν πρόπερσι. Άρα, κάθε ισχυρισμός από μεριάς της πολιτικής ηγεσίας του Υπουργείου περί αναβάθμισης των ερευνητικών δυνατοτήτων της χώρας, σαφώς και μόνο σαν σύντομο ανέκδοτο μπορούν να ακουστούν και δεν έχουν και κανένα νόημα. 
Το δεύτερο θέμα που αξίζει να τονιστεί είναι ότι το παρόν νομοσχέδιο αποτελεί και μνημονιακή υποχρέωση. Αυτό μπορεί εύκολα να το ανακαλύψει κάποιος αν διαβάσει την τελευταία αξιολόγηση του Διεθνούς Νομισματικού Ταμείου για την εφαρμογή του οικονομικού προγράμματος στη χώρα μας, όπου αναφέρεται ότι η έρευνα θα πρέπει να μεταρρυθμιστεί, να συνδεθεί με την αγορά και να περιοριστεί ο ρόλος τους κράτους σε ό,τι αφορά τη χρηματοδότηση, αλλά και τον προγραμματισμό. 
Με αυτές τις δύο κατευθύνσεις, δηλαδή αφενός τις δημοσιονομικές περικοπές του προϋπολογισμού και αφετέρου την πίεση των δανειστών για πλήρη παράδοση της έρευνας στην αγορά, είναι πλέον σαν καθρέφτης αυτό που διαβάζουμε και συζητάμε σήμερα. 
Έτσι, τα βασικά χαρακτηριστικά του δεν μπορούν να είναι άλλα από την υποβάθμιση των ερευνητών, την ελαστικοποίηση της ερευνητικής εργασίας και την παράδοση των ερευνητικών κέντρων στις ορέξεις της αγοράς. Δεν υπάρχει κανένα ενδιαφέρον για την αναβάθμιση της έρευνας ως κοινωνικό αγαθό και δεν υπάρχει καμμία μέριμνα για την κοινωνική ανταποδοτικότητα της ερευνητικής διαδικασίας. 
Όσον αφορά τις τροπολογίες, όπου και εισάγονται εκατοντάδες διατάξεις για δεκάδες ετερόκλητα εκπαιδευτικά θέματα -από τη μειονοτική εκπαίδευση μέχρι και τα κολλέγια και τα θέματα των ΑΕΙ- πραγματικά και ο πιο καλόβουλος πολίτης αυτής της χώρας με την πρώτη ανάγνωση αυτού του νομοσχεδίου, αλλά και του τρόπου με τον οποίο εισήχθηκε, μπορεί να καταλάβει ότι πιθανότατα μπορεί να είναι και το τελευταίο νομοσχέδιο που φέρνει αυτή η Κυβέρνηση στην Εθνική Αντιπροσωπεία. Διότι μόνο έτσι μπορεί να δικαιολογηθεί και αυτός ο πανικός ο οποίος σας έχει καταλάβει και έχετε φέρει όλες τις ρυθμίσεις που μπορεί να είχατε ξεχάσει στο συρτάρι σας. 
Σε αυτές όλες τις διατάξεις, λοιπόν, επιχειρείτε για ακόμη μία φορά το «ράβε - ξήλωνε» στον περιβόητο πλέον νόμο για το λύκειο που είχε εισάγει ο κ. Αρβανιτόπουλος, ο προηγούμενος Υπουργός και θυμίζω λίγες μέρες πριν από την έναρξη της νέας σχολικής χρονιάς.
Θα είχε πραγματικά ενδιαφέρον, μόνο και μόνο για την ιστορία, να αναλογιστούμε πόσες φορές τροποποιήθηκε ο εν λόγω νόμος από τη μέρα που ψηφίστηκε. Άρθρα του αλλάχτηκαν και ξαναλλάχτηκαν, μαθήματα μπήκαν και βγήκαν από τα ωρολόγια προγράμματα, το πλαίσιο για το επαγγελματικό λύκειο σβήστηκε και ξαναγράφτηκε, διατάξεις για τη μαθητεία επαναδιατυπώνονται συνεχώς. 
Το μόνο σίγουρο ακόμα και σήμερα είναι ότι κανένας δεν γνωρίζει πώς του χρόνου τα παιδιά θα εισαχθούν στην τριτοβάθμια εκπαίδευση, ποια θα είναι η διαβάθμιση, τι είναι η κατάρτιση, τι είναι η τυπική εκπαίδευση και πάει λέγοντας. Κανένας δεν γνωρίζει τίποτα. 
Επανέρχεται έτσι για άλλη μια φορά –και το είπαν κι άλλοι συνάδελφοι- η συζήτηση για το ποιος θα πρέπει να είναι ο ρόλος της Χημείας ή της Πληροφορικής, για το ποια θα πρέπει να είναι τα πανελλαδικώς εξεταζόμενα μαθήματα, ποια βαρύτητα θα πρέπει να έχουν για την εισαγωγή στα αντίστοιχα τμήματα των ΑΕΙ και για το ποιοι θα πρέπει να είναι οι μαθησιακοί πυλώνες της γενικής παιδείας. 
Ακόμα και το Υπουργείο δεν ξέρει τελικά τι νομοθετεί. 
Και απαντάω στον κ. Γεωργιάδη, ο οποίος μας κατηγόρησε ότι σχεδόν εθιμοτυπικά ερχόμαστε και μιλάμε για προχειρότητα και αποσπασματικότητα, αναφέροντας απλά ένα παράδειγμα, όπου στην αιτιολογική έκθεση της τροπολογίας η Λογοτεχνία εξαιρείται από τις πανελλαδικές εξετάσεις της Γ΄ λυκείου, ενώ στο σώμα της τροπολογίας επαναφέρεται ως πανελλαδικώς εξεταζόμενο μάθημα. 
Τελικά, από όλον αυτόν τον ορυμαγδό είναι ξεκάθαρο πια ότι ο μόνος που ωφελείται είναι η παραπαιδεία και τα κολλέγια. Αυτή η συνεχής αναταραχή στο εκπαιδευτικό σύστημα και οι αλλαγές χωρίς καμμία στόχευση, ευνοούν ξεκάθαρα πια την ιδιωτική εκπαίδευση κι ενισχύουν βασικά τις ταξικές ανισότητες στο μαθητικό πληθυσμό.
Τελειώνοντας, θα ήθελα να πω το εξής: Το Υπουργείο Παιδείας και Θρησκευμάτων οφείλει για μία -έστω για μία μόνο- φορά -και το οφείλει και στους γονείς και στην εκπαιδευτική κοινότητα, αλλά κυρίως στους μαθητές και τη νέα γενιά- να σταματήσει αυτήν την κατάσταση και να προχωρήσει συγκροτημένα στη διαβούλευση με την εκπαιδευτική κοινότητα για τη δημιουργία ενός σταθερού εκπαιδευτικού συστήματος, σε ό,τι αφορά το λύκειο, με μεθοδολογική εστίαση στην επιστημονική χάραξη των εκπαιδευτικών προγραμμάτων. Και, επιτέλους,  ας σταματήσουν αυτές οι ψηφοθηρικές λογικές της προσθαφαίρεσης μαθημάτων με μοναδικό στόχο τις μικροκομματικές επιδιώξεις. 
Εμείς από τη μεριά μας, ο ΣΥΡΙΖΑ, έχουμε δεσμευτεί για την εφαρμογή μιας εντελώς διαφορετικής λογικής σε ό,τι αφορά την εκπαίδευση, σε όλες τις βαθμίδες, αλλά και για την πραγματική αναβάθμιση του δημόσιου χαρακτήρα του εκπαιδευτικού συστήματος. 
Το δημόσιο σχολείο και το δημόσιο πανεπιστήμιο απειλούνται σήμερα περισσότερο από κάθε άλλη φορά και πρέπει άμεσα, σε όλες τις προτεραιότητες -και σε δημοσιονομικό επίπεδο, αλλά και σε πολιτικό- να δράσουμε, γιατί ενδέχεται τα πλήγματα στο αγαθό της εκπαίδευσης να είναι ανεπανόρθωτα. Και δεν δικαιούμαστε να το κάνουμε αυτό, κύριε Υπουργέ. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Ο κ. Κωνσταντίνος Κουτσογιαννακόπουλος έχει τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κυρία Πρόεδρε, κυρίες και κύριοι συνάδελφοι, όπως συνήθως μου συμβαίνει -κάτι η τοποθέτηση του ενός, κάτι η τοποθέτηση του άλλου- κατά τεκμήριο εκτρέπομαι από όσα είχα κατά νου να πω. Όμως, δεν μπορώ και να μην απαντήσω σε κάποια, τα οποία και θεωρώ ότι βρίσκονται εκτός του ανεκτού ορίου.
Η διαδικασία των δύο ημερών απέδειξε πέραν πάσης αμφιβολίας, ότι ο ΣΥΡΙΖΑ έχει οδηγηθεί για μια ακόμη φορά σε μια κεφαλαιώδους σημασίας στρατηγική ήττα.
Περίμενα τη θέση του γι’ αυτό το νομοσχέδιο -έχοντας και το ειδικότερο, βέβαια, ενδιαφέρον ως μέλος της Επιτροπής Έρευνας και Τεχνολογίας- διότι εδώ πέρα θα έπρεπε να απαντήσει στο κομβικό, στρατηγικής και καίριας σημασίας ζήτημα για το πώς βλέπει το μέλλον και την πορεία αυτού του τόπου μέσα από τις σύγχρονες απαιτήσεις. Και οι σύγχρονες απαιτήσεις προάγουν το ζήτημα της έρευνας, της τεχνολογίας και της καινοτομίας. 
Παράλληλα δε, θα έπρεπε να τοποθετηθεί στην πρόκληση την επέκεινα την οποία έχει αυτό το ζήτημα. Και ποιο είναι αυτό; Το σύγχρονο ευρωπαϊκό περιβάλλον, το οποίο κινείται σε δυο επίπεδα: Στο ΕΣΠΑ 1420, αλλά και στο «HORIZON 2020». 
Τι δεν ήξερε ο ΣΥΡΙΖΑ; Ότι όλα αυτά τα προγράμματα είναι ανταγωνιστικά; Είναι δυνατόν μέσα σε αυτό το πλαίσιο, το οποίο είναι πασίγνωστο, ο ΣΥΡΙΖΑ να μιλάει για ένα ενιαίο, αδιάσπαστο, αδιατάρακτο, σοβιετικού τύπου μπλοκ ερευνητικών κέντρων και πανεπιστημίων, στεγανοποιημένο πλήρως, χωρίς καμμία ευελιξία κι αυτό να μας το λέει δίκην απλής εξαγγελίας; Ο ΣΥΡΙΖΑ δεν έχει σχέδιο, δεν ξέρει κυριολεκτικά πού βρίσκεται, πού πατάει και τι του γίνεται. Αυτό απεδείχθη βεβαίως και από τον επιθετικότατο κ. Κουρουμπλή ως Κοινοβουλευτικό Εκπρόσωπο, ο οποίος, κατά τη συνήθειά του, ήρθε εδώ να μας ψέξει και να μας πει ότι έχουμε έλλειμμα πατριωτισμού.
Κύριε Κουρουμπλή, εάν εμείς έχουμε έλλειμμα πατριωτισμού, επειδή φέραμε αυτό το σχέδιο νόμου για να απαντήσουμε στις προκλήσεις που προανέφερα, εσείς που δεν έχετε τίποτα, τι πατριωτισμό διαθέτετε; Δεν διαθέτετε πατριωτισμό, διότι είστε αγνωστικιστές, διότι δεν νοιάζεστε και δεν ενδιαφέρεστε, διότι είχατε όλο το χρόνο και όλο το περιθώριο ως κομματικός και πολιτικός σχηματισμός που μετέχει σε όλες τις επιτροπές, που έχει πρόσβαση σε όλα τα δεδομένα, αν μη τι άλλο, από τα μισά του 2013, όταν στην επιτροπή είχαμε τον απολογισμό του τότε παραιτηθέντος και απερχόμενου Γραμματέα Έρευνας και Τεχνολογίας Μάγκλαρη, να έχετε συγκεντρώσει όλα τα δεδομένα, όλες τις προσπάθειας της ΓΓΕΤ, την οποία συνέχισε ο Χρήστος Βασιλάκος, στη συνέχεια, ο αφανής αυτός ήρωας που δεν ακούστηκε σήμερα εδώ μέσα, ούτε χθες. Είναι ο άνθρωπος που έχει δουλέψει πάρα πολύ και έχει τρέξει αυτήν την ιστορία για να έρθει αυτό το σχέδιο νόμου σήμερα εδώ. 
Τι σας έλειπε, λοιπόν; Σας έλειπαν οι οδικοί χάρτες; Σας έλειπαν τα πρακτικά διαβουλεύσεως με τις περιφέρειες στην αυτοδιοίκηση, τα ερευνητικά κέντρα, τους φορείς, τα πανεπιστήμια και τους πάντες; Σας έλειπε η πρόταση του στρατηγικού σχεδίου; Τα πάντα υπάρχουν, εσείς όμως τα έχετε αγνοήσει. Και ήρθατε εδώ να μας πουλήσετε και πατριοφροσύνη και πατριωτισμό, τον οποίο προσδιόρισε ο Κοινοβουλευτικός Εκπρόσωπος ότι είναι ο ειδικός πατριωτισμός, ο πέραν των ορίων της χώρας. Στα όρια της χώρας, λέει, όλοι είμαστε πατριώτες, αλλά από εκεί και μέσα κάποιοι υπολείπονται. Υπολείπεστε εσείς, διότι το σχέδιο νόμου, την πρόταση νόμου, που απείλησε το πρωί η κ. Φωτίου να καταθέσουν –πότε; Ο αντίλογος ξέρετε ποιος είναι; Το λένε μεταξύ τους και ακούστηκε ως ψίθυρος νωρίτερα από τον κ. Κουρουμπλή: «Όταν θα γίνουμε Κυβέρνηση». Είναι η ύβρις που επαναλαμβάνεται. Είναι η ύβρις που ξεκίνησε με την τοποθέτηση Δραγασάκη κατά τη συζήτηση της ψήφου εμπιστοσύνης τον Οκτώβρη. Αλλά την ύβριν ακολουθεί η άτη, η νέμεσις και εν τέλει η τίσις. Μην υβρίζετε κατ’ αυτόν τον τρόπο. 
Εάν θέλετε να έχετε εχέγγυα, τότε προσαρμοστείτε στα δεδομένα και αντιμετωπίστε τα, αλλά αντιμετωπίστε τα όπως πρέπει, με σοβαρότητα, υπευθυνότητα και πατριωτισμό. Φέρτε συγκεκριμένες θέσεις και προτάσεις. Δεν μπορεί από τη μία να έρχεστε εδώ, να κατακεραυνώνετε τις πολλές τροπολογίες και από την άλλη να σηκώνεστε πάνω και να υπερασπίζεστε τροπολογίες. Ποια είναι η θέση σας; Η κεντρική σας θέση χθες ήταν να αποσυρθεί το νομοσχέδιο. Αυτή ήταν η θέση σας και είναι ανεξήγητο γιατί θέλατε απόσυρση νομοσχεδίου, γιατί δεν έχετε αντιπρόταση, γιατί δεν έχετε να πείτε τίποτα, δεν έχετε να καταθέσετε τίποτα συγκεκριμένο, παρά μόνο τις γνωστές πομφόλυγες. 
Βεβαίως, ο στενός πυρήνας, γιατί εκεί είναι το επίπεδο της πολιτικής σας, είναι αυτός της επιλογής πελατών και έχετε επιλέξει να απευθυνθείτε σε εργαζομένους ή εν δυνάμει εργαζομένους και γι’ αυτό ο πυρήνας των ζητημάτων που θίξατε δεν ήταν τίποτε άλλο, παρά οι εργασιακές σχέσεις μέσα στα ερευνητικά κέντρα και ινστιτούτα. 
Λες και αυτό δεν είναι μέλημα κανενός. Λες και γι’ αυτό εσείς έχετε την αποκλειστικότητα ή την ειδικότητα ή το μονοπώλιο.
Αν όμως με αυτά πορεύεστε, φανταστείτε τι θα γίνει αν ποτέ -που δεν- εσείς έρθετε να κυβερνήσετε. Αφού θα περιμένουμε κάμποσα τέρμινα βέβαια να τελειώσετε τη διαπραγμάτευση για το χρέος και όλα αυτά και αφού φάμε την αλληλέγγυα οικονομία, την εθελοντική εργασία και την προσφορά σε είδος μετά θα μας πείτε «δεν έχουμε λεφτά να τα κάνουμε». Και όταν θα αρχίσετε να ψάχνετε για λεφτά, θα πέσετε πάλι πάνω στους Ευρωπαίους, θα έχετε ένα ΕΣΠΑ που δεν θα ξέρετε τι να το κάνετε και θα έχετε ένα «HORIZON 2020» που θα λέτε «τι είναι τούτο εδώ;». Έτσι, λοιπόν, βάζετε κακές υποθήκες. 
Εμείς, όμως, δεν έχουμε τέτοιες πολυτέλειες ούτε τέτοια περιθώρια, γιατί εμείς κουβαλάμε την ευθύνη μιας χώρας, όχι μιας παρατάξεως, μιας χώρας, γιατί εμείς μέσω αυτού του νομοσχεδίου, που στην πράξη θα φανεί πού μπορεί να έχει ατέλειες ή όχι -και δεν έχουμε κανένα πρόβλημα να τις βελτιώσουμε ή να τις διορθώσουμε ή να το προσαρμόσουμε-, κάνουμε πράγματα πρωτόγνωρα. Καθετοποιήθηκε το σύστημα, δημιουργούνται αντένες που ξεκινάνε από το Υπουργείο, τη ΓΓΕΤ, περνάνε μέσα στα Υπουργεία και καταλήγουν στη δευτεροβάθμια και την πρωτοβάθμια.
Τι σας ενοχλεί; Ενοχλεί ένα τμήμα της μικρής πελατείας που προσπαθείτε να αλιεύσετε το ότι θα έχουμε αξιολογήσεις. Ε, τι να κάνουμε τώρα; Θα έχουμε αξιολογήσεις. Δεν μπορεί να είναι όλα αδιατάρακτα. Θέλετε να πούμε νούμερα; Είναι κατατεθειμένα στα Πρακτικά. Έτρεχε το ΕΣΠΑ. Κρεμαστήκανε προγράμματα κοντά 800 εκατομμύρια. Απορροφητικότης 17,5% μέσα σε πεντέμισι χρόνια. Δεν ξέρω πού μπορεί να έχει φτάσει τώρα, κύριε γενικέ, αλλά δεν μπορεί να έχει φτάσει και 80%, έτσι; Ούτε καν 50% φαντάζομαι.
Οι ίδιοι άνθρωποι ήταν αυτοί που είναι στα κέντρα αυτά, που ο μεν κ. Κουρουμπλής θέλει να μην είναι διάσπαρτα, να μην είναι κατεσπαρμένα, να τα συμμαζέψουμε, η κ. Φωτίου όμως μας είπε ότι το άρθρο 13 είναι κακό γιατί εκεί προβλέπονται συγχωνεύσεις–καταργήσεις με προεδρικά διατάγματα. Αποφασίστε τι θέλετε. Εάν θέλετε να τα συμμαζέψουμε, προσέλθετε στο διάλογο με συγκεκριμένες προτάσεις. Σας το είπε πριν και ο κ. Γεωργιάδης με αφορμή βέβαια τα ΑΕΙ και τα ΤΕΙ. Εγώ σας το βάζω με τα Ιδρύματα και όλους γενικά τους ερευνητικούς οργανισμούς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Παρακαλώ, να ολοκληρώσετε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Τελειώνω, κυρία Πρόεδρε.</Speech>
<Speech><Parlmember>ΑΝΝΑ ΧΑΤΖΗΣΟΦΙΑ</Parlmember>: Αν συντομεύσετε λίγο τις παύσεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Σας παρακαλώ! Συνεχίστε, κύριε Κουτσογιαννακόπουλε. Ολοκληρώστε τη σκέψη σας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Για να ολοκληρώσω, λοιπόν, τη σκέψη μου λέω ότι μόνο και μόνο γι’ αυτούς τους λόγους και με a contrario επιχείρημα θα μπορούσε να πει κανείς ότι το νομοσχέδιο αυτό είναι καλό, αλλά το νομοσχέδιο είναι καλό από μόνο του.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε και εμείς.
Ο κ. Ιωάννης Πασχαλίδης έχει τον λόγο.</ChairmanSpeech>
<Speech><Parlmember>ΙΩΑΝΝΗΣ ΠΑΣΧΑΛΙΔΗΣ</Parlmember>: Κύριε Υπουργέ, κυρίες και κύριοι συνάδελφοι, με τις διατάξεις του παρόντος νομοσχεδίου που αφορά στην έρευνα, την τεχνολογική ανάπτυξη και την καινοτομία επιδιώκεται η αναμόρφωση της σχετικής νομοθεσίας με τη συγκέντρωση και ταξινόμησή της, καθώς και ο εκσυγχρονισμός της σύμφωνα με τις επιταγές του Συντάγματος και τις σύγχρονες τάσεις σε εθνικό και διεθνές επίπεδο. Στόχος η δημιουργία ευνοϊκότερων συνθηκών και περιβάλλοντος για την ενίσχυση και αξιοποίηση του τομέα της έρευνας, της τεχνολογικής ανάπτυξης και της καινοτομίας. 
Μέσω του παρόντος νομοσχεδίου ενθαρρύνεται τόσο ο δημόσιος όσο και ο ιδιωτικός τομέας, ώστε να συμβάλλουν αποτελεσματικά στις προσπάθειες της χώρας να αντιμετωπίζει σύγχρονες ανάγκες και προκλήσεις, καθώς και στη δημιουργία ενός ενιαίου εθνικού και ευρωπαϊκού χώρου έρευνας.
Απλουστεύονται οι διαδικασίες χρηματοδοτικών παρεμβάσεων, διευκολύνεται η δράση των ερευνητικών και τεχνολογικών φορέων, παρέχονται ποικίλα κίνητρα για την ανάληψη επενδυτικών πρωτοβουλιών και το βασικότερο ορίζονται οι προϋποθέσεις για τη χάραξη και εφαρμογή μιας εθνικής στρατηγικής για την έρευνα, την τεχνολογική ανάπτυξη και την καινοτομία, καθώς και ενός σχεδίου δράσης για την υλοποίηση που θα αποτελέσει τον κορμό της προσπάθειας στα επόμενα κρίσιμα χρόνια που συνδυάζονται και με την νέα προγραμματική περίοδο 2014-2020.
Το παρόν σχέδιο νόμου είναι σύγχρονο, απλό και απολύτως ευθυγραμμισμένο με τον ευρωπαϊκό χώρο έρευνας και προσανατολισμένο να συνδέσει την έρευνα με την παραγωγή και την επιχειρηματικότητα. Σκοπός του δε, μετά από είκοσι εννέα χρόνια ισχύος του υφιστάμενου νόμου, είναι να συμβάλει στην περαιτέρω πρόοδο της τεχνολογίας, στην ενίσχυση του ανθρώπινου δυναμικού και στην ανάπτυξη και τη δημιουργία ενός ανταγωνιστικού οικοσυστήματος έρευνας και καινοτομίας στη χώρα μας. 
Ειδικότερα το παρόν προωθεί την ενίσχυση του ρόλου της Γενικής Γραμματείας Έρευνας και Τεχνολογίας μέσω αναδιάρθρωσης των υπηρεσιών της, καθώς και την αναμόρφωση του πλαισίου λειτουργίας του Εθνικού Συμβουλίου Έρευνας και Καινοτομίας με τη δημιουργία περιφερειακών επιστημονικών συμβουλίων, καθώς και με τη δημιουργία συνδέσμων μεταξύ του Υπουργείου και της Συντονιστικής Επιτροπής ΕΤΑΚ. Ο κεντρικός συντονιστικός ρόλος που αναλαμβάνει η Γενική Γραμματεία Έρευνας και Τεχνολογίας αποσκοπεί στην πάταξη της γραφειοκρατίας, την ενίσχυση της ιδιωτικής πρωτοβουλίας, την αποσυμφόρηση της αγοράς και των ερευνητικών συστημάτων και αρμοδιοτήτων, καθώς και στην αύξηση της δημόσιας χρηματοδότησης και τη χρησιμοποίηση των δημόσιων συμβάσεων. 
Αντίστοιχα, η παρουσία των περιφερειακών επιστημονικών συμβουλίων σε καθεμία από τις δεκατρείς περιφέρειες στόχο έχει την περιφερειακή ανάπτυξη και την ενίσχυση της επιχειρηματικότητας, ενώ για πρώτη φορά θα υπάρχει συντονισμός εθνικών και περιφερειακών ερευνητικών δραστηριοτήτων και προγραμμάτων με τη Γενική Γραμματεία Έρευνας και Τεχνολογίας να διαδραματίζει συντονιστικό ρόλο, αλλά και με την ίδια να αξιολογείται ανά τριετία. 
Με το τέταρτο κεφάλαιο του παρόντος νομοσχεδίου προωθείται η αριστεία στην έρευνα, την τεχνολογική ανάπτυξη και την καινοτομία, η οποία επιτυγχάνεται μέσα από διαφανείς και συγκεκριμένες διαδικασίες αξιολόγησης. Ταυτόχρονα, οι κανόνες αξιολόγησης στον ερευνητικό ιστό από τους ερευνητές έως τα ερευνητικά κέντρα, το παραγόμενο έργο και η αξιοποίησή του εδράζονται στα ισχύοντα στην Ευρωπαϊκή Ένωση.
Πολύ σημαντικό είναι και το άρθρο 35 που αναφέρεται στη σύνδεση ερευνητικών οργανισμών και προβλέπεται σαφέστατα ότι τα πανεπιστήμια και οι ερευνητικοί οργανισμοί μπορούν να συνδιοργανώνουν κοινά ερευνητικά και μεταπτυχιακά προγράμματα, να χρησιμοποιούν τις υποδομές τους από κοινού και να συμπράττουν προς όφελος της επιστήμης, της έρευνας και της διδασκαλίας. 
Επιπλέον, με το άρθρο 36 ανοίγει ο δρόμος για την κινητικότητα των ερευνητών ημεδαπής και αλλοδαπής στα ερευνητικά κέντρα, στα πανεπιστήμια, αλλά και στον ιδιωτικό τομέα για την αξιοποίηση λαμπρών επιστημόνων που δυστυχώς φεύγουν στο εξωτερικό, ενώ μπορούν να δραστηριοποιηθούν στη χώρα μας και στα ίδια τα κέντρα. 
Παράλληλα με τη διευκόλυνση της κινητικότητας των ερευνητών από και προς τα ερευνητικά κέντρα του εξωτερικού δημιουργούνται συγχρόνως επιστημονικά συμβούλια σε κάθε ερευνητικό κέντρο ή οργανισμό, ενώ απλουστεύονται οι διαδικασίες χρηματοδότησης μελετών, έργων και προγραμμάτων που υποβάλλονται από ερευνητικά κέντρα, επιχειρήσεις ή από κοινού μέσα από ένα νέο απλοποιημένο πλαίσιο. 
Έτσι, το παρόν νομοσχέδιο δίνει τη δυνατότητα συνεργασιών ανάμεσα στα ερευνητικά κέντρα, σε κοινές δραστηριότητες και προγράμματα, αλλά και σε συνέργειες με τον ιδιωτικό τομέα, ενώ αξιολόγηση ερευνητών και ερευνητικών κέντρων θα πραγματοποιείται σύμφωνα με τα ισχύοντα στην Ευρωπαϊκή Ένωση. 
Με αφορμή τη συζήτηση του σημερινού νομοσχεδίου και το οποίο κρίνω δίχως αμφιβολία άξιο συγχαρητηρίων, κύριε Υπουργέ, δράττομαι της ευκαιρίας να αναφερθώ και στην πρότασή μου που συζητήθηκε και σχολιάστηκε θετικά στην Επιτροπή Μορφωτικών Υποθέσεων, σχετικά με την ίδρυση Ανώτατης Σχολής Επιστήμης και Τεχνολογίας με έδρα το ΤΕΙ Καβάλας και πόλο στα υπόλοιπα ΤΕΙ της χώρας. 
Με αυτόν τον τρόπο στην ανατολική Μακεδονία και Θράκη, εκτός από το Δημοκρίτειο Πανεπιστήμιο και τα ΤΕΙ ανατολικής Μακεδονίας και Θράκης, θα θωρακισθεί και μία ανώτατη σχολή επιστήμης και τεχνολογίας, η οποία θα μπορεί να απορροφήσει κάθε χρόνο πάνω από χίλιους φοιτητές στα προπτυχιακά καθώς και μεταπτυχιακά προγράμματα. Το Ίδρυμα αυτό θα έχει τη μορφή νομικού προσώπου δημοσίου δικαίου. Θα έχει αποστολή, πρώτον, την παροχή στους πολίτες ανοικτών τεχνολογικών προγραμμάτων σπουδών και των τριών κύκλων και δεύτερον, την παροχή υπηρεσιών ανάμεικτης εκπαίδευσης στα ΤΕΙ της χώρας. Ειδικότερα θα ακολουθεί το μεικτό σύστημα, συνδυάζοντας την παραδοσιακή μάθηση με την εξ αποστάσεως εκπαίδευση, δηλαδή της μεθόδου της παράδοσης στην αίθουσα με τις δραστηριότητες μέσω ηλεκτρονικών υπολογιστών.
Σύμφωνα με τη διεθνή εμπειρία, το σύστημα αυτό προσφέρει υψηλότερα επίπεδα ικανοποίησης για τους σπουδαστές και τους καθηγητές, καλύτερα εκπαιδευτικά αποτελέσματα σε σχέση με τα προγράμματα που ακολουθούν μόνο από παραδοσιακές μεθόδους ή μόνο από ηλεκτρονικά μαθήματα υψηλής ζήτησης σε φοιτητές, λόγω ευελιξίας και άμεσης αύξησης στην πληροφόρηση και στους φοιτητές και στους διδάσκοντες καθώς τους προσφέρει νέες δυνατότητες, ώστε να αξιοποιήσουν την ακαδημαϊκή και επαγγελματική τους καριέρα. 
Το σημαντικότερο είναι ότι το ίδρυμα αυτό θα απευθύνεται σε πολύ μεγάλο φάσμα ενδιαφερομένων και θα παρέχονται όσο το δυνατόν περισσότερες εκπαιδευτικές ευκαιρίες, καθώς η κατοικία θα χρησιμοποιείται ως κύριος χώρος μάθησης. Ο φοιτητής επιλέγει το χρόνο μελέτης και τον ρυθμό τον οποίο θέλει. Ο ίδιος διαμορφώνει τη μορφωτική του φυσιογνωμία, επιλέγοντας αυτοτελείς κύκλους σπουδών. 
Η γλώσσα διδασκαλίας θα είναι η ελληνική και η αγγλική, με στόχο να προσελκύσει, πέραν των Ελλήνων, και φοιτητές από τα Βαλκάνια, από την Ανατολική Μεσόγειο και αραβικές χώρες. Ήδη, στο ΤΕΙ Καβάλας πραγματοποιούνται μεταπτυχιακά προγράμματα στην αγγλική γλώσσα, όπου φοιτούν ξένοι φοιτητές. 
Θα ήθελα να τονίσω για μια ακόμη φορά ότι το όλο εγχείρημα δεν έχει κόστος –και το τονίζω- για τον κρατικό προϋπολογισμό. Εξαίρεση, ίσως, αποτελεί το απαιτούμενο λογισμικό εικονικών εργαστηρίων, που αν δεν είναι ελεύθερα διαθέσιμο, θα ήταν αδύνατο να καλυφθεί μέσω του προγράμματος της ψηφιακής σύγκλισης.   
Κύριε υπουργέ, θεωρώντας πως αυτή η πρόταση έχει μόνο καλά να προσφέρει στον τόπο και στην παιδεία και στους νέους και επειδή εσείς προσωπικά- αναφέρομαι στον κ. Λοβέρδο- το σχολιάσατε θετικά, σας παρακαλώ να επεξεργαστεί η πρόταση και να ιδρυθεί η ανωτάτη σχολή επιστήμης και τεχνολογίας στην Καβάλα. 
Όσον αφορά τις τροπολογίες, για την τάξη μαθητείας, αυτό που έχω να πω είναι ότι είναι ένα πετυχημένο σύστημα γιατί το ακολουθεί ο ΟΑΕΔ για πάρα πολλά χρόνια. Είναι ένα δυικό σύστημα, το οποίο έχει πρακτική άσκηση και από εκεί μπορούν οι εργοδότες να βοηθήσουν τους μαθητές, μαζί με την εκπαίδευση. Όσο μιλάτε για «παιδομάζωμα» κ.λπ., νομίζω ότι είναι τραγικό, γιατί θίγετε ολόκληρο το Σχολείο ΟΑΕΔ, που εδώ και χρόνια ακολουθεί αυτήν τη μέθοδο.
Τελειώνοντας, όσον αφορά τα μαθήματα στο πεδίο των θετικών και τεχνολογικών επιστημών, θα πρέπει η Πληροφορική να εξεταστεί μόνο για τα τμήματα που θα ασχοληθούν με την Πληροφορική και να μην υπάρχουν γκρίζες ζώνες. Πρέπει να ξεκαθαριστεί.  
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πασχαλίδη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί συνοδοί τους από το 2ο Γυμνάσιο Αιγίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει η κ. Βαμβακά. 
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κυρία Πρόεδρε, κύριε Υπουργέ, με μεγάλη δυσαρέσκεια διαπιστώσαμε ότι δυστυχώς για ακόμη μία φορά οι βασικές θέσεις της ερευνητικής κοινότητας ούτε κατ’ ελάχιστον έχουν ληφθεί υπόψη στο εν λόγω νομοσχέδιο. Απλά κάναμε διαβούλευση με τους ερευνητικούς φορείς μόνο για τη διαβούλευση. 
Ο Υπουργός, πριν φύγει, είπε ότι προσπαθεί να αντισταθμίσει. Ποια είναι η αντιστάθμιση, όπως είπε; Η αντιστάθμιση είναι ότι προστέθηκαν ή αντίστοιχα αφαιρέθηκαν ρυθμίσεις οι οποίες έκαναν ακόμη πιο σαφή τη βασική φιλοσοφία του νομοσχέδιου, το οποίο στοχεύει στην πλήρη αποδόμηση της ακαδημαϊκότητας του ερευνητικού συστήματος της χώρας. Εκτός αν εννοεί ότι θα μπορεί να έρθει αντιστάθμιση με τη δημιουργία νέων ερευνητικών κέντρων και ινστιτούτων ειδικού σκοπού και συγκεκριμένου χρονικού ορίζοντα, αλλά και τη δυνατότητα ίδρυσης πάσης φύσεως ιδιωτικών ερευνητικών οργανισμών, ΜΚΟ ή εταιρειών, που θα διέπονται από τις διατάξεις του νέου νόμου και δεν θα έχουν υποχρεωτικά ως κύριο σκοπό τους την επιστημονική και τεχνολογική έρευνα. Με αυτόν τον τρόπο δίνεται η δυνατότητα ένταξης στις διατάξεις του νόμου ακόμη και σε φυσικά πρόσωπα.
Οι παραπάνω φορείς προβλέπονται να εντάσσονται στο Εθνικό Μητρώο Ερευνητικών Οργανισμών με απόφαση του Γενικού Γραμματέα Έρευνας και Τεχνολογίας και να λειτουργούν αποκλειστικά με ιδιωτικοοικονομικά κριτήρια και αποκλειστικό στόχο το οικονομικό κέρδος, όχι βέβαια για το δημόσιο συμφέρον. 
Οι φορείς αυτοί θα διενεργούν στο εξής έρευνα, με δημόσια χρηματοδότηση, χωρίς κανείς να τους αξιολογεί και να αποτιμά το έργο τους, σε αντίθεση με τον δημόσιο εθνικό ερευνητικό ιστό των ΑΕΙ, των ΤΕΙ και των ερευνητικών κέντρων, που εποπτεύονται από τη ΓΓΕΚ και που αξιολογούνται περιοδικά από διεθνείς επιτροπές εδώ και μια εικοσαετία. 
Το κύριο στοιχείο το οποίο έπρεπε να αξιοποιεί και στο οποίο έπρεπε να επενδύει ο νέος νόμος για την έρευνα είναι το ανθρώπινο δυναμικό του σε όλους τους τομείς του χώρου, από το ερευνητικό μέχρι το επιστημονικό, τεχνικό και διοικητικό προσωπικό και να φροντίζει για την έμπρακτη υποστήριξή του. 
Αντίθετα, απειλούνται βασικά εργασιακά δικαιώματα και δίνεται η δυνατότητα άμεσης μείωσης του προσωπικού των ερευνητικών κέντρων και ινστιτούτων, κάτι που είναι ξεκάθαρο πλέον, μετά από την κατάθεση των νομοτεχνικών αλλαγών. Το εναπομείναν προσωπικό θα βρίσκεται σε διαρκή εργασιακή και μισθολογική αβεβαιότητα, ενώ οξύνονται μισθολογικές και εργασιακές αντιθέσεις και επιβάλλονται ελαστικές και εργολαβικές μορφές εργασίας σε όλο το προσωπικό. 
Δεν θεσμοθετείται σαφές πλαίσιο που να διασφαλίζει την τακτική δημόσια χρηματοδότηση, την αδιάλειπτη λειτουργία εθνικών υποδομών, την τήρηση των συμβατικών υποχρεώσεων ως προς τα ερευνητικά προγράμματα και την κάλυψη μισθολογικών και λειτουργικών δαπανών των ερευνητικών ιδρυμάτων. Έχουμε καταθέσει τροπολογίες για πλαίσιο λειτουργίας δημόσιων ερευνητικών κέντρων και για τις εργασιακές σχέσεις προσωπικού δημόσιων ερευνητικών κέντρων, που πρέπει να τις κοιτάξετε με περισσότερη προσοχή. 
Για να εξασφαλιστεί η επιβίωση του προσωπικού στον χώρο της έρευνας, η ερευνητική πρωτοβουλία θα εξαρτάται αποκλειστικά από την ιδιωτική ανάγκη για τελικό προϊόν, σε μια περίοδο, μάλιστα, που η ζήτηση είναι σχεδόν μηδενική λόγω κρίσης. 
Ορίζονται ιδιωτικές και επιχειρηματικές ενώσεις, οι οποίες θα αναγνωρίζονται ως φορείς έρευνας, ώστε να χρηματοδοτούνται με κρατικά ερευνητικά κονδύλια, χωρίς αξιολόγηση και δημοσιονομικό έλεγχο, με απαραίτητη όμως -ίσως- την κομματική, προσωπική εξάρτησή τους, ώστε να εξασφαλίσουν πρόσβαση σε κονδύλια δισεκατομμυρίων ευρώ, όπως το ΕΣΠΑ ή το «HORIZON».
Τελικά, όλα τα ανωτέρω έχουν σαν αποτέλεσμα να πλήττεται η έρευνα ως δημόσιο αγαθό, να απομακρύνεται από τη δημιουργία νέας επιστημονικής γνώσης και εντέλει να βάλλεται κάθε προοπτική για την ουσιαστική και μακροχρόνια ανάπτυξη της χώρας μας. 
Με άλλη μας τροπολογία ζητάμε να διορθωθεί η αδικία με την οποία τέθηκαν εκτός δυνατότητας μεταφοράς θέσης οι επιτυχόντες που έχουν γονείς, τέκνα, αδέλφια, συζύγους και όσοι περιλαμβάνονται στην κατηγορία αυτή που έχουν αναπηρία 67%. Εξαιτίας λανθασμένης διατύπωσης της περίπτωσης γγ΄ του άρθρου 53 του ν. 4264/2014, η διατύπωση δίνει τη δυνατότητα μόνο σε όσους έχουν αναπηρία από 68% και άνω, με συνέπεια να αποκλείει όσους έχουν 67% αναπηρία, δηλαδή την πολυπληθέστερη κατηγορία. Να υπενθυμίσουμε ότι ανέκαθεν ο νομοθέτης περιελάμβανε αυτή την κατηγορία στις ευεργετικές διατάξεις του νόμου. 
Πρέπει λοιπόν να τροποποιηθεί ως ακολούθως, «γγ΄) με γονείς, τέκνα, αδέλφια, συζύγους που είναι τυφλοί ή κωφοί ή νεφροπαθείς, που υποβάλλονται σε αιμοκάθαρση ή πάσχουν από μυϊκή δυστροφία Duchenne ή ανήκουν στην κατηγορία ατόμων ειδικών αναγκών, επειδή έχουν κινητικά προβλήματα οφειλόμενα σε αναπηρία τουλάχιστον 67%», όχι «67% και άνω», γιατί πάμε τότε από 68% και άνω. 
Είναι πραγματικά απογοητευτικό και παγκόσμια πρωτόγνωρο στη χώρα που αναπτύχθηκαν οι επιστήμες και ο πολιτισμός να κατατίθεται προς ψήφιση νομοσχέδιο που έχει συνταχθεί για την έρευνα και καταργεί εξ ολοκλήρου και χωρίς κανέναν ενδοιασμό τη βασική έρευνα και την επιστημονική αναζήτηση και εξέλιξη. 
Όπως είπε και η εισηγήτριά μας χθες, καταψηφίζουμε το νομοσχέδιο επί της αρχής. Πιστεύω ότι καλείστε να το αποσύρετε. 
Πριν τελειώσω, καταθέτω για τα Πρακτικά το άρθρο 53 για να δείτε το σημείο που υπάρχει το λάθος και πρέπει να διορθωθεί. 
Ευχαριστώ πολύ. 
(Στο σημείο αυτό η Βουλευτής κ. Ευγενία Βαμβακά καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κυρία Βαμβακά. 
Τον λόγο έχει η κ. Παναγιώτα Ιακωβίδου.</ChairmanSpeech> 
<Speech><Parlmember>ΣΠΥΡΙΔΩΝ ΑΔΩΝΙΣ-ΓΕΩΡΓΙΑΔΗΣ</Parlmember>: Κυρία Πρόεδρε, αμέσως μετά θα ήθελα τον λόγο για ένα λεπτό για να κάνω μια διόρθωση σε κάτι που είπα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Εντάξει, κύριε Γεωργιάδη. 
Ορίστε, κυρία Ιακωβίδου, έχετε τον λόγο. 
ΠΑΝΑΓΙΩΤΑ (ΤΑΝΙΑ) ΙΑΚΩΒΙΔΟΥ: Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, το τελευταίο διάστημα έχω γίνει φανατική βιβλιοφάγος. Με αυτόν τον τρόπο, ξέρετε, καταφέρνω να συγκεντρώνω εξαιρετικά στοιχεία, τα οποία αποτελούν και την καλύτερη επιχειρηματολογία απέναντι στις δικές σας αντικρούσεις και στην κριτική, την οποία ασκείτε. Αναφέρομαι, βεβαίως, στο ΣΥΡΙΖΑ. 
Θα σας πω, λοιπόν, κάποια στοιχεία -τα οποία διάβασα προσφάτως- ενός καθηγητή στο Πανεπιστήμιο Στάνφορντ των Ηνωμένων Πολιτειών. Ο καθηγητής είναι ο κ. Ιωάννης Ιωαννίδης, ο οποίος τι λέει; Λέει: «Ο Ελληνισμός διαθέτει περίπου το 3% των επιστημόνων κορυφαίας εμβέλειας παγκοσμίως, ενώ ο πληθυσμός της χώρας ή των Ελλήνων διεθνώς αντιστοιχεί στο 0,15% με 0,20% του παγκόσμιου πληθυσμού. Ο παγκόσμιος πληθυσμός είναι 6,9 δισεκατομμύρια κάτοικοι». 
Όμως το 85% από τους κορυφαίους τριακόσιους τριάντα έξι επιστήμονες με ελληνικά ονόματα βρίσκεται στο εξωτερικό. Μιλάμε για επιστήμονες ερευνητές. Αυτή η μαζική, πραγματικά, εξορία σημαντικών εγκεφάλων ερευνητών συνδέεται άμεσα με συγκεκριμένες παραμέτρους. Ποιες είναι, λοιπόν, αυτές; Να τις αναφέρουμε. 
Μία παράμετρος είναι το γεγονός ότι υπάρχει έλλειψη χρηματικών πόρων. Δεν φτάνουν, δηλαδή, οι πόροι μέσω του κρατικού προϋπολογισμού. Η δεύτερη παράμετρος έχει να κάνει με τις υποδομές και τη συνολική υποστήριξη από πλευράς του ελληνικού κράτους. Λείπει δηλαδή –ή έλειπε μέχρι τώρα- ένας συνολικός σχεδιασμός. Σημαντικός λόγος είναι επίσης και η έλλειψη κοινωνικού οράματος για την ανάδειξη της αριστείας. 
Εγώ σας ερωτώ: Οι συγκεκριμένες παράμετροι που αναφέρει ο αξιολογότατος αυτός καθηγητής, που είναι στο Πανεπιστήμιο των Ηνωμένων Πολιτειών, ικανοποιούνται, ναι ή όχι, μέσω του νομοσχεδίου; Σαφέστατα, ικανοποιούνται. Για αυτόν, άλλωστε, τον λόγο έρχεται το συγκεκριμένο θεσμικό πλαίσιο, για να διορθώσει τα λάθη του παρελθόντος και να μεταρρυθμίσει το σύστημα με τέτοιο τρόπο ούτως ώστε η έρευνα να συνδεθεί με την ανάπτυξη. 
Θέλω σε αυτό το σημείο να επικαλεστώ κι άλλο ένα παράδειγμα, όπως εύστοχα έκανε και ο Κοινοβουλευτικός μας Εκπρόσωπος ο κ. Γεωργιάδης, σε σχέση με τον Καναδά. 
Υπάρχει, λοιπόν και το παράδειγμα της Ισπανίας. Ίσως, όμως, δεν έχετε ταξιδέψει μέχρι την Ισπανία, αγαπητοί συνάδελφοι του ΣΥΡΙΖΑ, και δεν ξέρετε τι ακριβώς συμβαίνει εκεί. 
Εκεί, λοιπόν, υπάρχουν ωραιότατα τεχνολογικά πάρκα, τα οποία μάλιστα συνδέονται με ερευνητικά κέντρα πανεπιστημίων της χώρας. Αυτό τι σημαίνει; Σημαίνει –έτσι για να διευρύνω λίγο και τις γνώσεις σας- ότι σε μια συγκεκριμένη γεωγραφική περιοχή συγκεντρώνονται επιχειρήσεις με έντονες δραστηριότητες έρευνας και ανάπτυξης σε νέους τομείς της οικονομίας που βασίζονται στη γνώση, όπως πληροφορική, τηλεματική, βιοτεχνολογία, ανανεώσιμες πηγές ενέργειας. 
Όλη αυτή η ιστορία στην Ισπανία ξεκίνησε το 1992. Τι έχει καταφέρει η Ισπανία μέσα από τη διασύνδεση ουσιαστικά αυτών των τεχνολογικών πάρκων με τα ερευνητικά κέντρα; Έχουν δημιουργηθεί μέχρι στιγμής, αγαπητοί συνάδελφοι, τετρακόσιες πενήντα επιχειρήσεις, άκρως επιτυχημένες σε τομείς πληροφορικής και επικοινωνίας. 
Εσείς, λοιπόν, τι λέτε; Λέτε «ας το ξεχάσουμε αυτό. Δεν μας ενδιαφέρει καθόλου τι συμβαίνει στην Ισπανία ή σε άλλες προηγμένες χώρες ολόκληρου το κόσμου και ας ακολουθήσουμε την πεπατημένη του παρελθόντος που είχε ως αποτέλεσμα να χαθούν εκατομμύρια, να πεταχτούν, ουσιαστικά, στο καλάθι των αχρήστων». Διότι αυτό συνέβη. Δεν απορροφήσαμε προγράμματα, όπως ανέφερε πολύ εύστοχα πριν από λίγο και ο αγαπητός συνάδελφος ο κ. Κουτσογιαννακόπουλος. 
Έρχομαι τώρα και σε κάτι άλλο επιπρόσθετα, στο γεγονός ότι δεν μπορείτε να συνειδητοποιήσετε ότι η χώρα μας, εφόσον αποτελούμε κράτος-μέλος της Ευρωπαϊκής Ένωσης πρέπει να εναρμονίζεται πλήρως με τις συνθήκες που επικρατούν στην Ευρωπαϊκή Ένωση και έχουν ψηφιστεί από αυτήν. Γιατί –επιτέλους- μέσω του συγκεκριμένου νομοσχεδίου εναρμονίζεται η χώρα με την Ευρωπαϊκή Ένωση στα θέματα της τεχνολογικής ανάπτυξης, της έρευνας και της καινοτομίας, σύμφωνα με το άρθρο 179 της ενοποιημένης συνθήκης για τη λειτουργία της Ευρωπαϊκής Ένωσης.
Αυτό το οποίο μας έλειπε μέχρι πρότινος ήταν μια εθνική στρατηγική, ένα εθνικό σχέδιο δράσης, για να μπορούμε να πορευτούμε από δω και πέρα και ουσιαστικά να διασυνδέσουμε την έρευνα με την ανάπτυξη και να αναδείξουμε παράλληλα την έρευνα και την καινοτομία σε αποτελεσματικούς μοχλούς διατήρησης της ανάπτυξης. 
Η οριστική έξοδος από την κρίση θα έρθει όταν κατανοήσουμε όλοι επιτέλους σε αυτήν τη χώρα και πρώτα σε αυτήν την Αίθουσα ότι η χώρα πρέπει να γίνει άκρως ανταγωνιστική απέναντι στις αναπτυγμένες χώρες. Επομένως, χρειαζόμαστε ισχυρή έρευνα και καινοτόμες ιδέες, οι οποίες βεβαίως θα αξιοποιηθούν γρήγορα από ελληνικές επιχειρήσεις που θα αποκτήσουν συγκριτικά πλεονεκτήματα σε πανευρωπαϊκό και παγκόσμιο επίπεδο. 
Ουσιαστικά, το νομοσχέδιο αποβλέπει στην ενίσχυση της επιχειρηματικότητας με δίκτυα επιχειρήσεων, συμμετοχές σε κοινότητες γνώσης αλλά και καινοτομίας, όπως επίσης και έξυπνη εξειδίκευση.
Δημόσιοι αλλά και ιδιωτικοί φορείς έρευνας μαζί με επιχειρήσεις πρέπει να μπορούν να προχωρήσουν σε συμπληρωματικές οικονομικές δραστηριότητες που θα είναι αμοιβαία επωφελείς. Γιατί μόνο έτσι θα μπορέσουμε να βελτιώσουμε και την ανώτατη εκπαίδευση.
Εάν διαθέτουν αυτονομία τα πανεπιστήμια και τα ερευνητικά κέντρα θα μπορέσουν πραγματικά να βρουν χρηματοδότηση από διάφορα προγράμματα και από την αξιοποίηση των ιδίων πόρων τους, διότι πολύ απλά οι διαθέσιμοι δημόσιοι πόροι της χώρας είναι περιορισμένοι.
Άρα, δεν μπορούμε να ακολουθήσουμε άλλη οδό. Αυτός είναι ο δρόμος, αυτό πρέπει να κάνουμε, αυτή είναι η υποχρέωσή μας, γιατί πρέπει να εναρμονιζόμαστε και με τις υποχρεώσεις που ισχύουν στο πλαίσιο της Ενωμένης Ευρώπης. 
Θέλω να πω σε αυτό το σημείο ότι εφόσον τα πανεπιστήμια εξ ανάγκης υποχρηματοδοτούνται, εφόσον υπάρχει περίοδος κρίσης, πρέπει να λειτουργούν και τα ίδια ως αυτόνομα ερευνητικά κέντρα και να έχουν την ευχέρεια της άνετης αλλά και ανεμπόδιστης συνεργασίας με οποιαδήποτε επιχείρηση και ερευνητικό φορέα σε καινοτομικές δράσεις, ώστε να αποκτούν επαρκή έσοδα που θα τους εξασφαλίζουν ταυτόχρονα την άνετη συνέχιση της λειτουργίας και την ανάπτυξή τους. 
Θα ήθελα στο σημείο αυτό να επαινέσω τον κύριο Υπουργό, γιατί στο άρθρο 2 της τροπολογίας που κατέθεσε με γενικό αριθμό 2034 και ειδικό 290 αποκαθιστά μια φανερή αδικία απέναντι στους πτυχιούχους αμερικανικών κολλεγίων, τα οποία έχουν εξαιρετική φήμη, διεθνή αξιοπιστία και μεγάλη απορροφητικότητα αποφοίτων στην ιδιωτική αγορά εργασίας. Αναφέρομαι στο «DEREE COLLEGE» και στο «ΑNATOLIA» που εξέδιδαν –όπως γνωρίζετε- μέχρι το 2010 αυτόνομα πτυχία αναγνωρισμένα από αυστηρό αμερικανικό οργανισμό πιστοποίησης. 
Δυστυχώς, όμως, με την ενσωμάτωση των ευρωπαϊκών οδηγιών για επαγγελματική ισοτιμία πτυχίων που εκδίδουν ευρωπαϊκά πανεπιστήμια, τα οποία συνεργάζονται με κολλέγια στην Ελλάδα, τα κολλέγια αυτά συνήψαν συμφωνίες με βρετανικά πανεπιστήμια και σταμάτησαν να εκδίδουν αυτόνομα πτυχία. 
Το σωστό, λοιπόν, είναι να οριστεί επιτέλους η ισοτιμία τους, για να μην υπάρχουν όλες αυτές οι αντιθέσεις, οι οποίες δεν ευνοούν τους ίδιους τους σπουδαστές στα συγκεκριμένα κολλέγια. 
(Στο σημείο αυτό κτυπάει το κουδούνι λήξεως του χρόνου ομιλίας της  κυρίας Βουλευτού)
Τέλος, θα ήθελα να αναφερθώ, κυρία Πρόεδρε, για ένα λεπτό σε μια τροπολογία μου, η οποία έχει γενικό αριθμό 1990 και ειδικό 256. Κατατέθηκε εμπρόθεσμα στις 14 Νοεμβρίου και αφορά την αποκατάσταση μιας μεγάλης αδικίας σε βάρος των εθελοντών μακράς θητείας του Υπουργείου Εθνικής Άμυνας, που συνταξιοδοτήθηκαν από το 2011 έως την 9η Σεπτεμβρίου 2014. 
Μπορούν οι αγαπητοί συνάδελφοι να εντοπίσουν τη συγκεκριμένη αυτή τροπολογία, την οποία έχω καταθέσει εμπρόθεσμα. Ζητώ βεβαίως από όλους να τη στηρίξουν, γιατί δημιουργείται πραγματικά μια κατάφωρη αδικία σε βάρος των εθελοντών μακράς θητείας, η οποία πρέπει να αποκατασταθεί άμεσα. 
Βεβαίως, θεωρώ, κύριε Υπουργέ, ότι αν δεν μπορεί να γίνει σε αυτό το νομοσχέδιο, αλλά είμαι διατεθειμένη να το επαναφέρω, γιατί πραγματικά είναι κάτι που πρέπει να κάνουμε. 
Ολοκληρώνοντας στο σημείο αυτό, κυρία Πρόεδρε, θα ήθελα να πω ότι το νομοσχέδιο αυτό πραγματικά έρχεται και προάγει την ίδια τη γνώση, βοηθάει την έρευνα, βοηθάει ούτως ώστε να ενισχυθεί η καινοτομία. 
Ας μην ξεχνάμε και κάτι άλλο. Η ίδια η Ευρώπη στο «Πλαίσιο 20-20» ορίζει σαφώς, ρητά και κατηγορηματικά ότι η καινοτομία πρέπει να είναι ο στόχος για τα είκοσι οχτώ κράτη-μέλη της Ενωμένης Ευρώπης. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ και εγώ. 
Τον λόγο έχει ο κ. Γεωργιάδης. 
Σας παρακαλώ να μην μακρηγορήσετε. Έχετε στη διάθεσή σας δύο λεπτά.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Σας ευχαριστώ πολύ, κυρία Πρόεδρε. Τα δύο λεπτά είναι αρκετά. 
Απλώς επειδή είχα αναφερθεί στην ομιλία μου στη συνάντηση των κυρίων Σταθάκη-Μηλιού με τα ξένα funds στο Λονδίνο και έχει αναλάβει να μου απαντήσει ο κ. Στρατούλης, θα ήθελα να καταθέσω στα Πρακτικά –γιατί δεν το γνώριζα εκείνη την ώρα, κυρία Πρόεδρε- δύο άρθρα, τα οποία δημοσιεύτηκαν προ ολίγου στο «ΠΡΩΤΟ ΘΕΜΑ» και στα «ΠΑΡΑΠΟΛΙΤΙΚΑ». Θα διαβάσω τους τίτλους. 
Διέρρευσε ένα mail από τον κ. Σπόνερ, ο οποίος διαχειρίζεται ένα πολύ μεγάλο αμοιβαίο κεφάλαιο, το Capital, περίπου 1,3 τρισεκατομμυρίου δολαρίων, το οποίο αγοράζει εκτός των άλλων και ομόλογα του ελληνικού δημοσίου. Ο τίτλος του εμπιστευτικού mail του κ. Σπόνερ είναι: «Όλοι όσοι βγήκαν από τη συνάντηση με Σταθάκη-Μηλιό θέλουν να πουλήσουν τα πάντα στην Ελλάδα».
Θα διαβάσω το κρίσιμο σημείο, για να απαντήσει ο κ. Στρατούλης μετά. Γράφει ο κ. Σπόνερ στους επενδυτές: «Όλοι όσοι βγήκαν από τη συνάντηση θέλουν να πουλήσουν τα πάντα στην Ελλάδα. Το πρόγραμμα που μας παρουσίασαν είναι χειρότερο και από εκείνο των κομμουνιστών! Αυτό θα φέρει το απόλυτο χάος». 
Ο κ. Σπόνερ λέει ότι αν ο ΣΥΡΙΖΑ πετύχει ποσοστό 36,5%, δηλαδή απόλυτη πλειοψηφία, δεδομένων των πενήντα εδρών, θα δούμε να επαναλαμβάνεται το σενάριο της Κύπρου, δηλαδή μαζική φυγή καταθέσεων, οι επιχειρήσεις να μεταφέρουν ό,τι μπορούν στο εξωτερικό, ενώ θα σημειωθεί και ο απόλυτος τερματισμός ξένων επενδύσεων κ.λπ.. Κλείνει ο κ. Σπόνερ με μία καταπληκτική σημείωση πολύ βρετανικού χιούμορ: «Δεν θα μπορούσα να τα επινοήσω όλα αυτά που μας είπαν, ακόμη και αν το ήθελα». 
Τα καταθέτω στα Πρακτικά. 
(Στο σημείο αυτό ο κ. Σπυρίδων-Άδωνις Γεωργιάδης καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, έχει πολύ ενδιαφέρον…</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ανεβαίνουμε κάθε μέρα και άλλο!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κοιτάξτε, κυρία συνάδελφε, όποιος θέλει να πεινάσει και να χάσει όσα έχει, ας σας ψηφίσει, δεν πειράζει. Εμείς οφείλουμε να προειδοποιήσουμε. 
(Στο σημείο κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να αναφέρω ιδιαίτερα δε –και θα ήθελα μια απάντηση σε αυτό- ότι στο γραπτό κείμενο που μοίρασε ο κ. Σταθάκης προς τους Έλληνες επενδυτές λέει ότι ο ΣΥΡΙΖΑ σκοπεύει να δώσει την ελληνική ιθαγένεια σε χιλιάδες νέους οικονομικούς μετανάστες. Και αυτό το θεωρεί ένα μέτρο που θα αυξήσει τον οικονομικό κύκλο της χώρας. 
Θα θέλαμε, λοιπόν, να ξέρουμε αν γνωρίζει ο κ. Στρατούλης και κάποιος άλλος από τον ΣΥΡΙΖΑ εάν αυτά που γράφει ο κ. Σταθάκης για μαζική χορήγηση ελληνικής ιθαγένειας σε χιλιάδες μετανάστες ως προγραμματική θέση του ΣΥΡΙΖΑ είναι αληθή και σκοπεύετε να τα κάνετε ερχόμενοι στην εξουσία. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Θα ήθελα να πω, βεβαίως, ότι κακώς είπα στην ομιλία μου ότι έχετε κάποια συνομιλία με τα ξένα funds. Στην πραγματικότητα αυτό που συνέβη, όπως όλοι καταλάβαμε πια, είναι ότι τα ξένα funds, κύριε Πρόεδρε, κατάλαβαν τι περνάμε εμείς και τι ακούμε κάθε μέρα σε αυτό το Κοινοβούλιο! Ακούμε πράγματα που μόνο παρανοϊκοί άνθρωποι μπορούν να λένε και να υποστηρίζουν. 
Ευχαριστώ πάρα πολύ.</Speech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Αυτή είναι η δουλειά του Κοινοβουλευτικού Εκπροσώπου της Νέας Δημοκρατίας εδώ στο νομοσχέδιο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Στρατούλη, έχετε τον λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, θέλω ένα λεπτό επιπλέον στο χρόνο της ομιλίας μου, γιατί απευθύνθηκε προσωπικά σε εμένα ο Κοινοβουλευτικός Εκπρόσωπος της Νέας Δημοκρατίας. 
Συνάδελφοι και συναδέλφισσες, αγαπητή συναδέλφισσα Θεανώ, κοιτάξτε να δείτε τι έχουμε πάθει εμείς στον ΣΥΡΙΖΑ και ο ελληνικός λαός. Πρωί-πρωί, όταν ξυπνάει η κ. Βούλτεψη και πίνει τον καφέ της, βγαίνει στα κανάλια και λέει ότι ο ΣΥΡΙΖΑ είναι φίλος των τρομοκρατών. Το μεσημέρι, γύρω στις 14.00΄, 14.30΄,  έρχεται ο Κοινοβουλευτικός Εκπρόσωπος κ. Άδωνις Γ	εωργιάδης –προφανώς λόγω πείνας, μπορεί να μην έχει φάει ακόμα το φαγητό του και να έχει ζαλάδες- και μας λέει «εσείς τα έχετε βρει με τα οικονομικά συμφέροντα, τα έχετε βρει με τα funds, λέτε ψέματα στον ελληνικό λαό ότι θα εφαρμόσετε το πρόγραμμά σας, είστε ίδιοι με εμάς». 
Το απόγευμα, αφού ο Άδωνις Γεωργιάδης έχει φάει και έχει ξεκουραστεί, γυρίζει συνήθως στις 17.30΄ και λέει τα εξής: «Ο ΣΥΡΙΖΑ; Ο ΣΥΡΙΖΑ είναι το φόβητρο των αγορών, το φόβητρο των funds, το φόβητρο των επενδυτών, θα τους διώξει όλους, θα διώξει τις καταθέσεις, θα κάνει τα πάντα». Και έρχεται και το βράδυ η κ. Ασημακοπούλου με την κ. Βούλτεψη, πριν πάνε για ύπνο και χρησιμοποιούν άλλο επιχείρημα, ότι ο ΣΥΡΙΖΑ είναι χαϊδευτής αυτιών κουκουλοφόρων. 
Συνεννοηθείτε πια εκεί στη Νέα Δημοκρατία για το τι είναι ο ΣΥΡΙΖΑ και με ποια τακτική αντιμετωπίζετε τον ΣΥΡΙΖΑ! Συνεννοηθείτε, επιτέλους, μεταξύ σας πώς θα κάνετε αντιπαράθεση στον ΣΥΡΙΖΑ! Τη μια λέτε ότι είναι ίδιος με εσάς, την άλλη λέτε ότι είναι σκιάχτρο των λεγόμενων «αγορών» και των λεγόμενων «επενδυτών». 
Να σας πω και κάτι, για να δώσω μία διαβεβαίωση όχι μόνο στον Κοινοβουλευτικό Εκπρόσωπο της Νέας Δημοκρατίας, αλλά και σε αυτούς που μας ακούνε και στον ελληνικό λαό: Ό,τι και να λέει ο κ. Άδωνις Γεωργιάδης, η κ. Ασημακοπούλου, η κ. Βούλτεψη, τα στελέχη της Νέας Δημοκρατίας και τα φιλικά τους μέσα μαζικής ενημέρωσης, για ένα πράγμα διαβεβαιώνουμε τον ελληνικό λαό, ότι είμαστε αυτοί που είμαστε, κόμμα της ριζοσπαστικής αριστεράς –και είναι γνωστό- και ότι το πρόγραμμά μας, για το οποίο έχουμε δεσμευτεί στον ελληνικό λαό, θα το πάμε μέχρι τέλους και θα το εφαρμόσουμε χωρίς να κάνουμε ούτε βήμα πίσω, χωρίς να υποτασσόμαστε, χωρίς να φοβόμαστε τις πιέσεις ή τους εκβιασμούς του πολιτικού και του οικονομικού κατεστημένου. 
Πιστεύουμε στις δυνάμεις μας. Ξέρουμε ότι έχουμε το δίκιο με το μέρος μας. Γνωρίζουμε, θέλουμε και μπορούμε να κυβερνήσουμε. Να είστε σίγουροι, κύριε Γεωργιάδη, Κοινοβουλευτικέ Εκπρόσωπε της Νέας Δημοκρατίας, να είστε απολύτως σίγουροι ότι θα ανταποκριθούμε στις ελπίδες του ελληνικού λαού, στην ιστορική πρόκληση που έχουμε να σταματήσουμε την καταστροφή και να ανοίξουμε νέους ελπιδοφόρους δρόμους για το λαό και την πατρίδα.
Δεύτερον, χαρακτηρίσατε το ΣΥΡΙΖΑ σκιάχτρο των επενδυτών κ.λπ. στην απογευματινή σας παρέμβαση -το μεσημέρι είπατε άλλα. Εσείς, κύριε Γεωργιάδη, όχι εσείς προσωπικά, η Κυβέρνησή σας κατάντησε την Ελλάδα σκιάχτρο των άλλων χωρών και των άλλων λαών της Ευρώπης, με τις κατεδαφιστικές πολιτικές, τις οποίες έχει εφαρμόσει. Επειδή, δε, εσείς διαβάζετε δημοσιεύματα –δεν το έχω καταθέσει, μην καταθέσω το κινητό μου, γιατί από εκεί το διάβασα στο internet- να σας πω ότι λίγο πριν διάβασα ότι η τρόικα απέρριψε όλα τα δήθεν αιτήματα της Κυβέρνησης στη συνάντηση στο Παρίσι. 
Κύριε Γεωργιάδη και κύριοι της Νέας Δημοκρατίας και της Κυβέρνησης, η Κυβέρνηση Σαμαρά - Βενιζέλου, αποδεχόμενη για άλλη μία φορά το ρόλο του καρπαζοεισπράκτορα της τρόικας, έκανε άτακτη υποχώρηση από αυτό που έλεγε, ότι έχει κόκκινες γραμμές. Στην ουσία τις μετέτρεψε σε κόκκινες μεταξωτές κορδέλες! 
Η όποια δήθεν δραματοποίηση των συζητήσεων με την τρόικα μετατράπηκε σε ένα φιάσκο και το φιάσκο σε μία τραγωδία για τον ελληνικό λαό, που θα δει εκ νέου τις συντάξεις του, τους μισθούς του, τα δικαιώματά του, το συνταγματικά κατοχυρωμένο δικαίωμα της απεργίας, το συνταγματικά κατοχυρωμένο δικαίωμα του συνδικαλισμού να εξαερώνονται. 
Τώρα, έρχομαι στην τροπολογία του κ. Βρούτση, την οποία κατέθεσε με οκτώ παραγράφους. 
Μα είναι δυνατόν ο κ. Βρούτσης κάθε φορά σε εντελώς άσχετα νομοσχέδια να φέρνει τροπολογίες, που στην ουσία αποτελούν ένα νομοσχέδιο;
 Μας φέρνει εδώ μία τροπολογία με οκτώ παραγράφους, με οκτώ ρυθμίσεις, που θα μπορούσε να είναι νομοσχέδιο με οκτώ άρθρα. Πρόκειται μάλιστα για μία τροπολογία που με κάποιες ρυθμίσεις δίνει λύσεις –έστω και μισές- σε υπαρκτά προβλήματα, ενώ σε κάποια άλλα είναι πολύ αρνητικές οι ρυθμίσεις, τις οποίες με τίποτα δεν θα μπορούσαμε να ψηφίσουμε. Μα είναι δυνατόν να το κάνει αυτό το πράγμα;
Γιατί δεν φέρνει ένα νομοσχέδιο; Φοβάται την Επιτροπή Κοινωνικών Υποθέσεων της Βουλής; Φοβάται ο κ. Βρούτσης την αντιπαράθεση, τη βάσανο της κριτικής από τους Βουλευτές, την παρουσία των κοινωνικών φορέων;
Το κάνει συστηματικά αυτό, κύριε Πρόεδρε, τα τελευταία δυόμισι χρόνια. Η Επιτροπή Κοινωνικών Υποθέσεων μόνο με το Υπουργείο Υγείας και τους εκάστοτε Υπουργούς Υγείας συνεδριάζει. Μας τα φέρνει όλα με τροπολογίες της τελευταίας στιγμής! 
Εμείς ψηφίζουμε «παρών», κυρίως γιατί υπάρχει -εκτός από τα άλλα που είπα- η πιο αρνητική διάταξη που λέει ότι όταν μία επιχείρηση είναι συνεπής στις υποχρεώσεις της, τότε μπαίνει σε ένα λευκό μητρώο και επιβραβεύεται και η επιβράβευση αυτή της δίνει τη δυνατότητα για τα επόμενα χρόνια να μην ελέγχεται από το Σώμα Επιθεωρητών Εργασίας και τα ελεγκτικά κέντρα του ΙΚΑ.
 Είναι αυτό επιβράβευση; Μα, τι λέτε τώρα! Επιβράβευση θα ήταν να τους πείτε ότι θα προτείνετε να μπουν σε προγράμματα του ΕΣΠΑ, σε προγράμματα απασχόλησης του ΟΑΕΔ όχι να εξαιρούνται από ελέγχους του ΣΕΠΕ. 
Μία επιχείρηση, δηλαδή, για το διάστημα, που θα υποστεί τον έλεγχο, έχει μία εικονική νομιμότητα και μετά της δίνετε τη δυνατότητα επ’ αόριστον να παραβιάζει ωμά την εργατική και ασφαλιστική νομοθεσία και ποτέ να μην ελέγχεται; Μα είναι δυνατόν; Δεν κοιτάζει τη διεθνή βιβλιογραφία, τη διεθνή πρακτική ο Υπουργός Εργασίας και μας φέρνει τέτοια πράγματα; 
Εν πάση περιπτώσει, εμείς ψηφίζουμε «παρών», γιατί η τροπολογία περιέχει και ορισμένες λύσεις –μισές λύσεις, όχι ολοκληρωμένες- σε άλλα ζητήματα, αλλά αυτήν τη ρύθμιση, που είναι η καρδιά της τροπολογίας, δεν μπορούμε να την κάνουμε αποδεκτή.
Τέλος, κύριε Πρόεδρε, θα ήθελα να πω ότι εμείς έχουμε καταθέσει μία τροπολογία-προσθήκη σήμερα, η οποία προσπαθεί να λύσει υπαρκτά προβλήματα των επαγγελματιών, είτε των επαγγελματιών εμπόρων βιοτεχνών είτε των γιατρών, των μηχανικών ή των δικηγόρων, δηλαδή των ασφαλισμένων στα δύο μεγάλα ταμεία των αυτοαπασχολούμενων, τον ΟΑΕΕ και το ΕΤΑΑ. 
Αυτό που εμείς προτείνουμε με αυτήν την τροπολογία είναι να μπορούν αυτά τα χρόνια της κρίσης, μέχρι 31-12-2017, να έχουν ελεύθερη επιλογή ασφαλιστικής κλάσης. Η τροπολογία του κ. Βρούτση λέει μέχρι δύο ασφαλιστικές κλίμακας. Δεν λύνει το πρόβλημα αυτά τα χρόνια της κρίσης. 
Και δεύτερον, εφόσον πάνε να κάνουν ρύθμιση προς τα ασφαλιστικά ταμεία, τον ΟΑΕΕ και το ΕΤΑΑ, να μην υπάρχουν επιβαρύνσεις από πρόστιμα, προσαυξήσεις και όλα αυτά, ώστε να διευκολυνθούν να κάνουν αυτήν τη ρύθμιση. Επίσης, εφόσον μπουν σε ρύθμιση, να αναστέλλεται κάθε διαδικασία αναγκαστικής εκτέλεσης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Ακόμα το πιο βασικό αυτήν την περίοδο της κρίσης είναι αυτοί που δεν έχουν να πληρώσουν ασφαλιστικές εισφορές για τον τομέα υγείας τους, να παίρνουν βιβλιάρια υγείας -τα οποία δεν δίνονταν ούτε στους ασφαλισμένους του ΕΤΑΑ ούτε του ΟΑΕΕ- ώστε να έχουν βιβλιάριο υγείας γι’ αυτούς και τα παιδιά τους. 
Ένα ακόμα το οποίο προτείνουμε είναι επιτέλους να σταματήσει η ποινικοποίηση για τους αυτοαπασχολούμενους, αν δεν έχουν και δεν δίνουν εισφορές για τα ασφαλιστικά τους ταμεία. Δεν είναι εργοδότες που δεν δίνουν τις εισφορές των εργαζομένων. Είναι δικές τους εισφορές. Αυτοί θα το πληρώσουν είτε με μικρότερη σύνταξη είτε με καθόλου. Είναι δυνατόν να ισχύει ακόμα, στην Ελλάδα του 2014, αναγκαστικός νόμος χούντας για το συγκεκριμένο ζήτημα; Προτείνουμε λοιπόν την άρση της ποινικοποίησης.
Τέλος, με το άρθρο 6 λέμε το εξής: Μέχρι σήμερα όταν πάει ένας αυτοαπασχολούμενος στο ταμείο του και συμπληρώσει τα χρόνια για να πάρει τη σύνταξή του, αν χρωστάει πάνω από 15.000 ευρώ και είναι δικηγόρος, γιατρός, μηχανικός, δεν του δίνουν τη σύνταξη και πρέπει να τα δώσει όλα. Αν χρωστά πάνω από 20.000 ευρώ και είναι ελεύθερος επαγγελματίας, έμπορος ή βιοτέχνης, δεν παίρνει τη σύνταξή του. Μα, είναι δυνατόν; 
Δεν έχει λάβει υπόψη ο Υπουργός Εργασίας την κρίση στην οποία βρισκόμαστε, πόσο την έχουν πληρώσει οι πολίτες και πόσα μαγαζιά και επιχειρήσεις έχουν κλείσει; 
Θα πρέπει να ανέβει το όριο με ρεαλισμό, δηλαδή να δούμε τι συμβαίνει στην πραγματική οικονομία. Θα πρέπει να ανέβει στις 50.000 ευρώ και οι δόσεις γι’ αυτά τα χρήματα να αυξηθούν σε εξήντα. Αυτό θα διευκολύνει και τα ασφαλιστικά ταμεία να εισπράξουν χρήματα από κάποιους, τα οποία δεν θα εισέπρατταν ποτέ και τους επαγγελματίες να πάρουν τη σύνταξή τους. Μα, είναι τόσο απλό! Έχει πει και η ΓΣΕΒΕΕ ότι με αυτόν τρόπο θα μπαίνουν ετησίως 500 εκατομμύρια ευρώ περισσότερα στο τόσο προβληματικό ταμείο τους. Γιατί δεν το κάνει; 
Και τα χρήματα μπορεί να τα πάρει εύκολα, αφ’ ενός μεν για το διάστημα μέχρι να βγει η απόφαση για τη σύνταξη, το 100% να το κρατήσει μετά το ταμείο του κι αφ’ ετέρου, όπως σας είπα, να τα αποπληρώσει σε εξήντα δόσεις, δηλαδή σε πέντε χρόνια. Κι έτσι λύνονται τα προβλήματα και των δύο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω με αυτό, κύριε Πρόεδρε. 
Επειδή, δυστυχώς, τα προβλήματα είναι άλυτα και υπάρχουν κι αυτά που έθεσε το νομοσχέδιο -πάνω στα οποία τοποθετήθηκαν πολύ καλά ο Παναγιώτης Κουρουμπλής και η Θεανώ Φωτίου- υπάρχει μια πολύ μεγάλη κινητοποίηση αύριο. 
Ο λαός καλείται από εμάς να συμμετέχει μαζικά για να δώσει το μήνυμά του στην πανεργατική πανελλαδική απεργία, που θα λέει «τέρμα πια σε αυτές τις πολιτικές», θα λέει ότι δεν αντέχει άλλο και ότι πρέπει η χώρα και οι πολιτικές να αλλάξουν ρότα.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κουρουμπλή, έχει ζητήσει τον λόγο για ένα λεπτό ο κ. Γεωργιάδης και μετά θα δώσω τον λόγο και σε εσάς.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Άντε πάλι, κύριε Πρόεδρε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι Κοινοβουλευτικός Εκπρόσωπος. Σας παρακαλώ!</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κι εγώ θέλω να ζητήσω όμως! Κι έχουν αναφερθεί τόσες φορές σε εμένα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ. 
Κύριε Γεωργιάδη, έχετε τον λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ο κ. Στρατούλης πολύ χαριτωμένα προσπέρασε μία πολύ μεγάλη είδηση για τη χώρα μας και το μέλλον των ανθρώπων που ζουν σε αυτή. Και ίσως θα έπρεπε να απαντήσει ο  Κοινοβουλευτικός Εκπρόσωπος του ΣΥΡΙΖΑ. 
Ο εκπρόσωπος ενός fund τεραστίου μεγέθους, τον οποίο συνάντησαν ο κ. Μηλιός και ο κ. Σταθάκης, ανακοινώνει επισήμως στους επενδυτές ότι αν έρθουν αυτοί οι άνθρωποι στην εξουσία στην Ελλάδα, ο ελληνικός λαός θα καταστραφεί. 
Αντί να απαντήσετε σε αυτό, αγαπητέ κύριε συνάδελφε, κάνετε χαριτωμενιές του τύπου «αν έφαγα εγώ πασατέμπο ή αν έφαγα σαλάτες». 
Το ερώτημα είναι το εξής: Έχετε καταλάβει ότι σε αυτό που είπατε προηγουμένως, ότι ο ΣΥΡΙΖΑ θα εφαρμόσει μέχρι τέλους το πρόγραμμά του, σε αυτό σας απαντά ξαφνικά σήμερα η αγορά λέγοντας «αν έρθουν αυτοί οι άνθρωποι στην εξουσία κι εφαρμόσουν αυτό το πράγμα που λένε, δεν θα μείνει στην Ελλάδα όρθιο κολυμπηθρόξυλο»;</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Το 2012 το παίξατε αυτό. Ριπλέι δεν γίνεται!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Γιατί, λέγοντας τι θα γίνει στην Κύπρο…</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Ριπλέι δεν γίνεται!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Θυμόμαστε τι έγινε στην Κύπρο.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Replay δεν γίνεται!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κυρία Φωτίου, μην επανέλθουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, γιατί δεν γίνεται μία πολιτισμένη συζήτηση!
Κυρία Φωτίου, κύριε Γεωργιάδη, παρακαλώ προς το Προεδρείο να απευθύνεστε…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Μην επανέλθουμε.
Θα ήθελα μία απάντηση, κύριε Πρόεδρε, ήταν κάτι πάρα πολύ σοβαρό. Ξαφνικά ακούμε ότι, αν αυτοί οι άνθρωποι έρθουν στην εξουσία, η Ελλάδα θα γίνει χειρότερη από την Κύπρο. Είπα και πριν ότι ο κ. Σταθάκης ανακοίνωσε γραπτώς ότι προτίθενται να δώσουν την ελληνική ιθαγένεια σε χιλιάδες οικονομικούς μετανάστες για να ενισχύσουν τον οικονομικό κύκλο της χώρας.
Να μας πείτε, κύριε Κοινοβουλευτικέ Εκπρόσωπε του ΣΥΡΙΖΑ, τι ακριβώς σκοπεύετε να κάνετε, για να ξέρει ο ελληνικός λαός από πριν με τι έχει να κάνει.
Ευχαριστώ πολύ.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Κουρουμπλή, σας ακούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θέλω να παρακαλέσω τον κ. Άδωνι Γεωργιάδη να αφήσει και σε εμάς λίγο πατριωτισμό, να μην είναι τόσο μεγάλος πατριώτης.
Δυστυχώς, ο γκεμπελισμός επανέρχεται με δυναμικό τρόπο. Περί αυτού πρόκειται. Η κινδυνολογία…</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Η συκοφαντία.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Η πανικόβλητη άκρα δεξιά που κυβερνά την Ελλάδα βρίσκεται σε πανικό, γιατί βλέπει ότι οι δυνάμεις της ανατροπής κερδίζουν μέρα με την μέρα έδαφος, κύριε Πρόεδρε.
Με καθαρό λόγο εμείς πάμε και θα πάμε στην Ευρώπη, κύριε Γεωργιάδη, όχι ως δούλοι ούτε ως δουλόφρονες. Θα υπερασπιστούμε την αξιοπρέπεια αυτού του περήφανου λαού τον οποίο έχετε εξευτελίσει! Περί αυτού πρόκειται. Έρχεστε εδώ και κινδυνολογείτε: «Θα φύγουν οι καταθέσεις, θα φύγει αυτό, θα φύγει το άλλο!». Μόνο εσείς είστε σε αυτό τον τόπο, εσείς ο φτωχός, κανένας άλλος! Όλοι οι άλλοι εδώ είναι ύποπτοι. Έλεος, δηλαδή! Και λίγο μέτρο!
Ανήκετε σε ένα κόμμα που είχε μία άλλη κουλτούρα. Αυτή η εκτροπή της Νέας Δημοκρατίας στα πρόσωπα μερικών όπως εσείς, είναι επικίνδυνη για τη δημόσια λειτουργία του πολιτεύματος, για τη δημοκρατία. Είναι δυνατόν να ακούγονται αυτά τα πράγματα, να γίνεστε εσείς ο μεταφορέας, ο εκφωνητής ενδεχομένως ενός κυρίου που έστειλε ένα mail; Είναι δημοκρατία και σηκώνεστε εδώ και μιλάτε σε αυτό το Βήμα και υπερασπίζεστε, υποτίθεται, αυτόν τον λαό; Δηλαδή, αν αυτός ο λαός αύριο ψηφίσει αυτές τις δυνάμεις στις οποίες σήμερα αναφέρεστε, τι πρέπει να γίνει; Χούντα; Αυτό λέτε; Πρέπει να γίνει χούντα; Γιατί πρέπει να μιλάτε, δηλαδή;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, πραγματικά εκπλησσόμεθα γι’ αυτήν τη συμπεριφορά. Ο καθένας μας, βεβαίως, έχει διαφορετικές προσεγγίσεις στα ζητήματα, αλλά πρέπει να έχουμε έναν κοινό τόπο. Συμπεριφορές αυτού του τύπου, που μπορεί να έρχονται από το εξωτερικό, θα έπρεπε μία πατριωτική δεξιά να τις αρνείται και όχι να τις βροντοφωνάζει μέσα στο Κοινοβούλιο.
Αφού, λοιπόν, θέλετε να ακούσετε, κύριε Γεωργιάδη, την απάντηση, γιατί δεν λέτε αυτό που γράφει η «FINANCIAL TIMES» σήμερα, που λέει ότι από τη στιγμή που όλοι όσοι λένε ότι το χρέος της Ελλάδας και άλλων χωρών είναι βιώσιμο, οδηγούν την Ευρώπη σε άλλου είδους επιλογές, όπως είναι αυτή του ΣΥΡΙΖΑ και όπως είναι αυτή του PODEMOS, γιατί είναι οι μόνες που πραγματικά λένε την αλήθεια στους λαούς τους, ότι το χρέος δεν είναι βιώσιμο.
Ετοιμάζεστε προκειμένου να ψηφίσετε και να πείσετε τους Βουλευτές σας   -γιατί υπάρχουν πολλοί Βουλευτές σας που έχουν πολύ μεγάλο προβληματισμό- να μην ψηφίσουν αυτά τα φοβερά που θα σας επιβάλουν οι τροϊκανοί οι εν Παρισίοις, τα δεκαεννέα προαπαιτούμενα, που θα έχουν μέσα και μείωση συντάξεων. Ακόμη και το νόμο που έχετε ψηφίσει για τις συντάξεις που θα υλοποιηθεί το 2015 τον ανατρέπουν προς το χειρότερο.
Δεν μιλάτε γι’ αυτά, παρά μόνο έρχεστε εδώ για να κινδυνολογείτε. Κινδυνολογείτε, γιατί νομίζετε ότι θα τρομοκρατηθεί πάλι ο ελληνικός λαός. Ε, λοιπόν, δεν θα τρομοκρατηθεί!
Φωνάξτε όσο μπορείτε, κύριε Γεωργιάδη. Αύριο, άμα θα γίνει γκάλοπ, θα έχουμε πάρει πολύ μεγαλύτερο ποσοστό, γιατί ξέρει ο ελληνικός λαός ποιοι μιλούν με ειλικρίνεια και ποιοι με προσωπικό κόστος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Συντομεύω, κύριε Πρόεδρε. Μίλησε δύο φορές ο κ. Γεωργιάδης.
Αυτή είναι η πραγματικότητα. Να μην ερχόμαστε εδώ και να γινόμαστε φερέφωνα όλων αυτών των κυρίων που στραγγάλισαν την αξιοπρέπεια του λαού μας. Τι θέλετε να μας πείτε, δηλαδή, γι’ αυτή τη φοροδιαφυγή, γι’ αυτή τη φοροαποφυγή όλων αυτών των εταιρειών;
Κύριε Γεωργιάδη, επειδή με προκαλείτε, θα ήθελα να σας ρωτήσω γιατί δεν στείλατε τη «NOVARTIS» που είχε 450 εκατομμύρια ευρώ τζίρο στην Ελλάδα και παρουσίασε μόνο 2,5% κέρδη, όταν ξέρετε ότι κέρδισαν 80%. Εσύ, ο μεγάλος πατριώτης! Γιατί δεν τους έστειλες στον εισαγγελέα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, αυτό δεν μπορεί να συνεχιστεί τώρα.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, δεν θα κάνουμε άλλη δουλειά εδώ πέρα.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, είναι εδώ Βουλευτές που είπαν εναντίον μας κάποια πράγματα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα απαντήσω κι εγώ μετά, κύριε Πρόεδρε.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Έτσι θα το πάμε όλο το βράδυ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν δίνω σε κανέναν Κοινοβουλευτικό Εκπρόσωπο τον λόγο, παρά μόνο για προσωπικό ζήτημα, όταν υπάρχει προσωπικό, κάτι το οποίο δεν είδα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και δύο εκπαιδευτικοί συνοδοί τους από το Β΄ τμήμα του 2ου Γυμνασίου Αιγίου. 
Η Βουλή τούς καλωσορίζει και τους εύχεται να έχουν καλή πρόοδο.
(Χειροκροτήματα απ’ όλες τις πτέρυγες της Βουλής)
Τώρα έχει τον λόγο…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, ένα λεπτό θα ήθελα μόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Γεωργιάδη, μετά θα θέλει πάλι τον λόγο ο κ. Κουρουμπλής. Δεν τελειώνει αυτό το βιολί.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έχει μιλήσει ήδη δύο φορές. Θα μιλήσω κι εγώ μετά άλλες δύο φορές.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Εγώ, κύριε Πρόεδρε, θα ζητήσω τον λόγο επί προσωπικού αμέσως μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω τον λόγο για ένα λεπτό, κύριε Γεωργιάδη και εν συνεχεία θα δώσω ένα λεπτό και στον κ. Κουρουμπλή.
(Θόρυβος-Διαμαρτυρίες στην Αίθουσα)</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεν θα μιλήσω ούτε ένα λεπτό, κύριε Πρόεδρε.
Δεν ξέρω τι θα κάνει η επόμενη δημοσκόπηση, κύριε Κουρουμπλή. Ξέρετε γιατί δεν ξέρω; Δεν ξέρω γιατί το πρόβλημα είναι ότι λέτε στον ελληνικό λαό ψέματα. Αυτό είναι το πρόβλημα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το μεγαλύτερο ψέμα το λέτε εσείς. Τα μεγαλύτερα ψέματα τα έχετε πει εσείς.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Λέτε στον ελληνικό λαό ότι θέλετε να κρατήσετε τη χώρα στη ζώνη του ευρώ…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ενώ εσείς λέτε την αλήθεια! Οι παρθένες! Από το παρθεναγωγείο έχετε βγει!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: …ενώ το πρόγραμμά σας οδηγεί την Ελλάδα κατευθείαν στη δραχμή…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το πρόγραμμά μας το λέμε δημόσια.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: …οδηγεί την Ελλάδα κατευθείαν στην καταστροφή και στην πείνα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εσείς οδηγείτε την Ελλάδα στην καταστροφή. Μέρα με τη μέρα καταστρέφετε το λαό. Αυτό κάνετε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κι όλα αυτά τα κρύβετε από τον ελληνικό λαό, εσείς ο μέγας πατριώτης.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν μίλησα εγώ για πατριωτισμό. Εσείς μιλήσατε. Εγώ σέβομαι τη Νέα Δημοκρατία και τον πατριωτισμό της.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κρύβετε από τον ελληνικό λαό ότι θέλετε να καταστρέψετε τον ελληνικό λαό και να τον κάνετε να πεινάσει. Αυτό είναι το πρόγραμμά σας.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εμείς δεν τον κοροϊδεύουμε. Δεν του είπαμε εμείς τρία «Ζάππεια».</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Σταματήστε πια! Απεργία έχουν οι δημοσιογράφοι σήμερα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, χρεώνεστε και οι δύο το χρόνο. Σας παρακαλώ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Τελειώνω, κύριε Πρόεδρε.
Θέλετε, λοιπόν, να πάρετε την ψήφο του ελληνικού λαού λέγοντάς του ότι θα τον κρατήσετε στο ευρώ και μετά θα τον πάτε στη δραχμή. Αυτή είναι η κρυφή σας ατζέντα.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το ένα λεπτό, λοιπόν, καταναλώθηκε και από τις δύο μεριές. Οι πρακτικογράφοι εδώ πέρα, ο ένας άκουγε από εδώ και ο άλλος από εκεί.
Τον λόγο έχει η κ. Χατζησοφιά.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Κύριε Πρόεδρε, δεν τηρείται η σειρά;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Βλέπω τον κ. Στρατούλη και την κ. Χατζησοφιά. Έτσι βλέπω εδώ πέρα. Μετά είναι η κ. Αυλωνίτου. Είναι στη θέση του κ. Πετράκου.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Συγγνώμη, υπάρχει ένας κατάλογος…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε με. Εδώ, κατά τη διάρκεια της συνεδρίασης μάς δίνουν αλλαγές. Αλλάζει ο ένας με τον άλλο. Γίνονται αυτά τα πράγματα.
Ορίστε, κ. Χατζησοφιά.</ChairmanSpeech>
<Speech><Parlmember>ΑΝΝΑ ΧΑΤΖΗΣΟΦΙΑ</Parlmember>: Συζητούσαμε σήμερα, προτού εκτρέψουν τη συζήτηση ηθελημένα κάποιοι εδώ μέσα μιλώντας περί πατριωτισμού, για ένα νομοσχέδιο –που για να δούμε πόσο πατριωτικό είναι- το οποίο φιλοδοξεί να ρυθμίσει τους όρους διεξαγωγής της επιστημονικής έρευνας στη χώρα μας για τις επόμενες δεκαετίες. 
Το κύριο ερώτημα που προκύπτει βάσει των διατάξεών του είναι το εξής: Σε ποιον ανατίθεται τελικά η χάραξη της πολιτικής για την έρευνα; Παρ’ ότι το ελληνικό Σύνταγμα στο άρθρο 16 επιφυλάσσει αυτήν την αρμοδιότητα στο κράτος, οι προτεινόμενες ρυθμίσεις του Υπουργείου Παιδείας κινούνται στην εκ διαμέτρου αντίθετη κατεύθυνση, αυτή δηλαδή της απόσυρσης του δημοσίου τόσο από το σχεδιασμό της ερευνητικής πολιτικής όσο και από την επαρκή χρηματοδότησή της. 
Στην πράξη, δηλαδή, σχεδιάζετε την εκχώρηση στην ιδιωτική οικονομία τη δυνατότητα να αποφασίζει ποιος θα λαμβάνει τους αναγκαίους πόρους για την έρευνα και, κυρίως, τι θα πρέπει να ερευνά, ούτως ώστε να μπορεί να επιβιώνει ως οργανισμός. 
Με λίγα λόγια, ένας επιστημονικός φορέας θα λαμβάνει τους αναγκαίους πόρους, μόνον εφόσον το προϊόν της έρευνάς τους κρίνεται με όρους αμεσότητας «οικονομικά ανταποδοτικό». Σε αυτήν την περίπτωση, τι γίνεται επί παραδείγματι με τις ανθρωπιστικές επιστήμες, με τη θεωρητική φυσική, που δεν έχουν γρήγορη και καλή, με όρους οικονομίας, πάντα απόδοση; Προφανώς, θα απαξιωθούν. 
Επιπλέον, ποιος θα είναι ο ρόλος των πανεπιστημίων στην έρευνα; Με ποια μέσα, αν όχι δημόσια, θα μπορούν να εξασφαλίσουν τη συνέχιση της βασικότερης αποστολής τους, δηλαδή την προαγωγή των επιστημών μέσω της έρευνας; Εκτός, αν στόχος είναι η υποβάθμισή τους σε διδακτήρια ή κολλέγια και αντιστρόφως, η προαγωγή των κολλεγίων σε πανεπιστήμια και μέσω της απαλοιφής της «ενοχλητικής» υποχρέωσης ενός πανεπιστημίου να διεξάγει έρευνα υψηλού επιπέδου και άρα να έχει ερευνητικές υποδομές. 
Για την Αριστερά, ο επιστήμονας πρέπει να τίθεται στην υπηρεσία της κοινωνίας και των αναγκών της, μέσα από την έρευνα που θα διεξάγει σύμφωνα με τους κανόνες της επιστήμης του. Και για να μπορέσει να το κάνει αυτό, η ιστορική πείρα μας διδάσκει ότι χρειάζεται τρία βασικά πράγματα: Πόρους, χρόνο και κυρίως ακαδημαϊκή ελευθερία, η οποία με το παρόν νομοσχέδιο δεν διασφαλίζεται, αφού εκχωρείται η αρμοδιότητα σε οικονομικούς κολοσσούς, να αποφασίσουν ποιος και τι θα ερευνά και προς όφελος τίνος. 
Η νεοφιλελεύθερη Κυβέρνησή σας ακολουθεί πιστά τα τελευταία χρόνια μία πολιτική απαξίωσης σταδιακής των ερευνητικών κέντρων, η οποία επισφραγίζεται με το παρόν νομοσχέδιο. Με καταγεγραμμένη τη μείωση της κρατικής χρηματοδότησης από το 2008 σε ποσοστό 68%, δεν λαμβάνεται σήμερα καμμία ουσιαστική μέριμνα, ώστε να αποτρέψετε την οικονομική ασφυξία και επομένως, τη λειτουργική κατάρρευση των ερευνητικών κέντρων. Πέραν αυτού, δεν διατηρούνται καν οι οργανικές θέσεις του προσωπικού οι οποίες προβλέπονταν από τα προεδρικά διατάγματα σύστασης των ερευνητικών κέντρων. 
Κατόπιν όλων αυτών σε ποιο συμπέρασμα μπορεί να καταλήξει κάποιος για την πολιτική στόχευση της Κυβέρνησης; Μήπως επιδιώκει να ρίξει «μαύρο» στη λειτουργία των ερευνητικών κέντρων α λα ΕΡΤ, την οποία ΕΡΤ κλείσατε πριν από ενάμιση χρόνο πραξικοπηματικά, με βασικό επιχείρημα την ανάγκη περιστολής των αυξημένων δαπανών και τη δημιουργία ενός νέου φορέα που θα έκανε χρηστή διαχείριση του δημόσιου χρήματος. Αυτό μας έλεγε η κυβερνητική προπαγάνδα τότε. 
Και έρχεστε σήμερα με μία εκπρόθεσμη τροπολογία, κυριολεκτικά επαίσχυντη, με υπογραφή πέντε Υπουργών και επιχειρείτε να νομιμοποιήσετε το όργιο σπατάλης, στο οποίο προέβησαν οι δικοί σας άνθρωποι από το καλοκαίρι του 2013 έως σήμερα. Προκειμένου να το πετύχετε αυτό, επιστρατεύετε κάθε μέσο. Παρεμβαίνετε στο έργο της δικαιοσύνης. Παραβιάζετε την κείμενη νομοθεσία. Αναβάλλετε την εκπλήρωση των φορολογικών υποχρεώσεων του μορφώματος ΝΕΡΙΤ. Δεν διστάζετε να προβείτε ακόμη και σε γενναιόδωρες οικονομικές παροχές σε ημέτερους, σε μία συγκυρία που κόβετε μισθούς και συντάξεις από την υπόλοιπη κοινωνία. 
Με την παράγραφο 1 επιχειρεί ουσιαστικά η Συγκυβέρνηση να προλάβει την ελληνική δικαιοσύνη στο νομικό χαρακτηρισμό των πράξεων του ειδικού διαχειριστή της ΔΤ, της «δημόσιας», ας πούμε, τηλεόρασης. Καλείται, δηλαδή, η Βουλή να αποφασίσει ότι υπερβολικές δαπάνες της διοίκησης που επιβάρυναν τον Έλληνα φορολογούμενο είναι καθόλα νόμιμες και συνεπώς, περιττεύει ο δικαστικός τους έλεγχος. Πρόκειται, δηλαδή, στην πραγματικότητα για μία διαδικασία αμνήστευσης των εκλεκτών της Συγκυβέρνησης. Κανένας δεν θα λογοδοτήσει για τα υπέρογκα ποσά που δόθηκαν σε καναλάρχες για την παροχή τεχνικών διευκολύνσεων στην εκπομπή προγράμματος. Ούτε για τη μίσθωση security για να κρατούν έξω από το προαύλιο της ΕΡΤ τον ελληνικό λαό. 
Στην πρώτη παράγραφο επίσης, προβλέπεται ο ευτελισμός του θεσμού της Διαύγειας, καθώς παρά τη πρόβλεψη του σχετικού ν.3861/2010 που ορίζει ότι «κάθε απόφαση είναι μη εκτελεστή μέχρι τη δημοσίευσή της», εσείς έρχεστε να θεσμοθετήσετε την αναδρομική έγκριση πράξεων, οι οποίες εκδόθηκαν πριν από ένα πλέον χρόνο, εφόσον αναρτηθούν στην Διαύγεια εντός δύο μηνών από τη δημοσίευση της τροπολογίας.
Ενώ η ΝΕΡΙΤ Α.Ε. όφειλε να έχει υποβάλει μέχρι την 1η Σεπτεμβρίου του 2014 τις δηλώσεις που προβλέπονται από την ασφαλιστική και εργατική νομοθεσία στο σύστημα «ΕΡΓΑΝΗ», της δίνετε παράταση μέχρι το Φεβρουάριο του 2015.
Επιπλέον, δίνετε παράταση σχεδόν ενός χρόνου για την καταβολή φόρου τέλους και ασφαλιστικών εισφορών απαλλάσσοντάς την ταυτόχρονα από πρόστιμα, προσαυξήσεις ή άλλες επιβαρύνσεις, την ώρα που οι πολίτες στενάζουν κάτω από άδικους φόρους. 
Και το κερασάκι στην τούρτα. Είναι ότι για τα μέλη της επιτροπής που συγκροτήθηκε για την παραλαβή των περιουσιακών στοιχείων της ΕΡΤ προβλέπεται πλέον η καταβολή μηνιαίας και όχι υπερωριακής αποζημίωσης, ενώ για το προσωπικό της ειδικής διαχείρισης αυξάνεται το ετήσιο ανώτατο όριο εκτός έδρας μετακινήσεων από εκατόν είκοσι σε εκατόν ογδόντα ημέρες. 
Η συνολική δαπάνη που προκύπτει απ’ αυτήν την τροπολογία ανέρχεται, σύμφωνα με τη σχετική έκθεση του Γενικού Λογιστηρίου του Κράτους, σε 26.160.000 ευρώ. Σημαντικό μέρος αυτού του ποσού μάλιστα δεν θα καλυφθεί από το ανταποδοτικό τέλος, αλλά θα επιβαρύνει τον ειδικό λογαριασμό του Υπουργείου Οικονομικών. Με απλά λόγια, πρόκειται για πρόσθετα χρήματα των Ελλήνων πολιτών για το φερέφωνο της Κυβέρνησής σας. 
Το Κοινοβούλιο έχει τη θεσμική υποχρέωση να νομοθετεί με γνώμονα το Σύνταγμα και τη συνείδηση των αντιπροσώπων του ελληνικού λαού. Εσείς το έχετε μετατρέψει σε «πλυντήριο σκανδάλων». Αλλά η ανατροπή θα γίνει, η ΕΡΤ θα ξανανοίξει, οι ευθύνες θα διερευνηθούν και θα αποδοθούν. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Αυλωνίτου.</ChairmanSpeech> 
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Κυρίες και κύριοι συνάδελφοι, χθες τοποθετούμενη επί της αρχής του νομοσχεδίου, επεσήμανα ότι η βασική αδυναμία όλου του νομοσχεδίου αποτελεί η αναφερόμενη στο άρθρο 13 παράγραφος 3 διάταξη, που προβλέπει ότι τα ερευνητικά κέντρα που είναι νομικά πρόσωπα ιδιωτικού δικαίου αλλά και οι ειδικοί λογαριασμοί κονδυλίων έρευνας των νομικών προσώπων δημοσίου δικαίου να λειτουργούν με ιδιωτικοοικονομικά κριτήρια. 
Ο Υφυπουργός κ. Γεωργαντάς διαμαρτυρήθηκε. Θεώρησε ότι αδικώ το νομοσχέδιο και μου απάντησε: «Μα, πώς; Τα ερευνητικά κέντρα που είναι νομικά πρόσωπα δημοσίου δικαίου μπορούν να ασκούν και μη οικονομική δραστηριότητα». Αυτό, όμως, λύνει το πρόβλημα; Όπως είπε και ο κύριος Υπουργός, «να συνεννοηθούμε, να μην κρυβόμαστε πίσω από το δάχτυλό μας».
Ουσιαστικά πρόκειται για διάταξη που προστατεύει τον κρατικό χαρακτήρα του πυρηνικού αντιδραστήρα του κέντρου «ΔΗΜΟΚΡΙΤΟΣ», που είναι νομικό πρόσωπο δημοσίου δικαίου. Από εκεί και πέρα και για όσους δεν το γνωρίζουν ακόμα και το πολύ δραστήριο με πολλές επιστημονικές εργασίες Εθνικό Ίδρυμα Ερευνών είναι νομικό πρόσωπο ιδιωτικού δικαίου. 
Άρα, γυρίζουμε πίσω σε αυτό που είπα ότι η βιωσιμότητα των ερευνητικών κέντρων θα εξαρτάται από την οικονομική δραστηριότητά τους και το κράτος αποσύρεται ουσιαστικά από τη χρηματοδότησή τους. 
Συνεχίζοντας την κατ’ άρθρο ανάγνωση του νομοσχεδίου αποκαλύπτει ότι ο συντάκτης του σίγουρα δεν προέρχεται από το χώρο της επιστημονικής έρευνας. Μάλλον θα έλεγα καλύτερα ότι προέρχεται από το χώρο του μάρκετινγκ. 
Με μεγάλη επιμέλεια έχουν συρραφεί κάποια διεθνώς αυτονόητα με τη χύδην εμπορευματική λογική της σημερινής Κυβέρνησης, ενώ το όλο περιεχόμενο τυλίγεται μέσα σε συννεφάκια εύηχων εκφράσεων κενών περιεχομένου. 
Ας δούμε το άρθρο 18 περί προσωπικού ερευνητικών κέντρων και ινστιτούτων. Οι τέσσερις βαθμίδες ερευνητών του ν.1514/1985 μετατρέπονται σε τρεις. Η χαμηλότερη βαθμίδα ερευνητή, η βαθμίδα Δ΄, αντικαθίσταται από επιστήμονες ποικίλων κατηγοριών, ιδιοτήτων και τίτλων. 
Έχουμε εδώ στη βάση της πυραμίδας ειδικούς λειτουργικούς επιστήμονες, διδακτικό ερευνητικό προσωπικό, επισκέπτες ερευνητές, μεταδιδακτορικούς  υποτρόφους και μεταπτυχιακούς φοιτητές. 
Παλιότερα κάποιος ερευνητής είχε χαρακτηρίσει την εργασιακή κατάσταση του νεοεισερχόμενου στην έρευνα επιστήμονα σε ελληνικό ερευνητικό κέντρο ως εισαγωγική βαθμίδα ΓΨΜ. ΓΨΜ σημαίνει ότι δουλεύουν για την ψυχή της μάνας τους. Βλέπω ότι στα χρόνια της λιτότητας επιδιώκει να θεσμοθετήσει και με νόμο την κατηγορία αυτή. 
Πάμε τώρα στο άρθρο 29 περί αξιολόγησης προσωπικού. Σας έχει κολλήσει η λέξη «αξιολόγηση». Άρεσε και στον κ. Κουτσογιαννακόπουλο. Τη βρήκε πολύ σημαντική. Βέβαια, αν είχε ιδέα και σχέση με τα ερευνητικά κέντρα, θα ήξερε ότι οι επιστήμονες, οι ερευνητές δεν αξιολογούνται, αλλά κρίνονται. Οι ερευνητές κρίνονται για την κατάληψη ερευνητικής βαθμίδας. 
Έτσι, δεν είναι απορίας άξιο που βρήκε ο κ. Κουτσογιαννακόπουλος ότι το νομοσχέδιο είναι πάρα πολύ καλό. Είπε «ας το δοκιμάσουμε και ας δούμε πού θα πάμε» όπως δοκιμάσαμε και τα μνημόνια τέσσερα χρόνια τώρα που μας έχουν φέρει στο χείλος της οικονομικής και κοινωνικής καταστροφής. Αυτό, κυρίες και κύριοι συνάδελφοι, σφραγίζει την τυχοδιωκτική, θα έλεγα, αλλά και την πελατειακή πολιτική της συγκυβέρνησης.
Προηγουμένως μια συνάδελφος μάς πρότεινε να δούμε τι γίνεται στο εξωτερικό. Κοιτάζοντας στο εξωτερικό, επειδή κοιτάζω τι γίνεται στα ερευνητικά κέντρα, δεν είδα πουθενά να υπάρχει ερευνητικό κέντρο που να υπάρχει διευθυντής του που δεν έχει διδακτορικό. 
Για να δούμε, λοιπόν, εδώ τι κάνατε, κύριοι της σημερινής Κυβέρνησης. Διορίσατε διευθυντή ερευνητικού κέντρου χωρίς να έχει διδακτορικό, χωρίς να έχει τα προσόντα, κατά παράβαση του νόμου. Παρά τις καταγγελίες, επιμένατε να τον κρατάτε. Γιατί τον κρατούσατε; Γιατί είχε μπάρμπα στο Μέγαρο Μαξίμου! Αυτός είναι ο σεβασμός που έχετε στους νόμους και στην επιστημονική κοινότητα και στην έρευνα που κόπτεστε να αναβαθμίσετε. 
Πέρα απ’ αυτό να δούμε τα κριτήρια με τα οποία θα κρίνονται από εδώ και πέρα οι ερευνητές. Η παράγραφος 11 του άρθρου 29 μας πληροφορεί μεταξύ άλλων ότι ο ερευνητής κρίνεται από τις εισροές από χρηματοδοτούμενα ερευνητικά προγράμματα που ο υποψήφιος έχει προσελκύσει στο ερευνητικό κέντρο ή ινστιτούτο. Επίσης, από τη συμβολή του στην περιουσιακή αξιοποίηση δικαιωμάτων πνευματικής ιδιοκτησίας. Άλλο πράγμα είναι ο καπάτσος έμπορος –θα το καταλαβαίνετε και εσείς- και άλλο πράγμα ο επιστήμονας ερευνητής. 
Θέτοντας αυτό το κριτήριο στην κρίση ερευνητών το μόνο που δείχνετε είναι ότι δεν έχετε καταλάβει τι είναι επιστημονική έρευνα. Θέλετε καπάτσους εμπόρους; Να πάτε στη λαχαναγορά να τους βρείτε. Βέβαια, μην περιμένετε να περάσουν από την εισαγωγική βαθμίδα ΓΨΜ. 
Οι παρεξηγήσεις για το τι είναι ερευνητικό κέντρο συνεχίζονται με το εδάφιο η΄, που θέλει να κρίνονται οι ερευνητές και από το διδακτικό τους έργο. 
Κύριε Υφυπουργέ, γνωρίζετε πολύ καλά ότι τα πανεπιστήμια κάνουν δυο δουλειές. Έχουν διδακτικό έργο και έρευνα. Τα ερευνητικά κέντρα κάνουν μια δουλειά. Κάνουν έρευνα. Δεν κάνουν διδακτικό έργο. Θα έπρεπε να το γνωρίζετε. Δεν ξέρω πώς βρέθηκε αυτό τώρα μέσα στο νομοσχέδιο. 
Βέβαια, έχετε καεί από το διδακτικό έργο που κάνουν ή δεν κάνουν τα ελληνικά πανεπιστήμια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Υπάρχουν σχολές, ακόμα και του Πανεπιστημίου Αθηνών, όπως για παράδειγμα το Τμήμα Φυσικής Αγωγής και Αθλητισμού, που δεν μπορούν να δώσουν πτυχία με τις προβλεπόμενες ειδικεύσεις, γιατί δεν έχουν το κατάλληλο διδακτικό προσωπικό, με δική σας ευθύνη. 
Μέχρι τώρα το μόνο που κάνετε για το πρόβλημα αυτό είναι να διαφεύγετε από την υποχρέωση που έχετε να απαντήσετε στη Βουλή στις σχετικές επίκαιρες ερωτήσεις που έχω καταθέσει και που δυο φορές έχετε αναβάλει. Αυτό το πρόβλημα, όμως, δε θα σας το λύσουν οι ερευνητές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε παρακαλώ.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Τελειώνω, κύριε Πρόεδρε.
Τι κάθομαι εγώ τώρα και ζητάω από το Υπουργείο; Να βγάλει ερευνητές, έστω καθηγητές Φυσικής Αγωγής; Το δικό σας εκπαιδευτικό σύστημα, έτσι όπως το καταντήσατε, δεν μπορεί να εκπαιδεύσει ούτε κομμώτριες πια! Παιδιά που θέλουν να ακολουθήσουν αισθητική, κομμωτική, διακοσμητική, νοσηλευτική δεν μπορείτε να τα εκπαιδεύσετε. 
Κλείσατε τα σχετικά τμήματα του ΕΠΑΛ, των επαγγελματικών λυκείων, διώξατε τους καθηγητές τους, διώξατε και τους μαθητές κι ερχόσαστε τώρα να μας μιλάτε για υψηλή επιστήμη. Κάντε τουλάχιστον κάτι παραγωγικό. Αποδεχτείτε την τροπολογία του ΣΥΡΙΖΑ για την επανασύσταση όλων των τομέων και όλων των ειδικοτήτων των ΕΠΑΛ που καταργήθηκαν και την επανασύσταση των σχετικών τμημάτων τους και αφήστε την έρευνα και την υψηλή επιστήμη για την επόμενη Κυβέρνηση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο για να κάνετε την παρέμβαση που θέλετε.</ChairmanSpeech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Θα ήθελα να κάνω δύο σχόλια, να δώσω δύο απαντήσεις.
Κατ’ αρχάς, έθεσε η κυρία συνάδελφος θέμα ότι δεν απαντήθηκαν επίκαιρες ερωτήσεις που έκανε. 
Πληροφορώ το Σώμα ότι έχουμε απαντήσει και απαντούμε ως Υπουργείο Παιδείας σε όλες τις ερωτήσεις. Άρα, λοιπόν, αυτό είναι το πρώτο ψέμα.
Δεύτερον, αναφέρθηκε…</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Τι λέτε; Δύο φορές έχουν αναβληθεί οι ερωτήσεις που κατέθεσα.</Speech> 
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Δική σας;</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Δική μου.</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Ποτέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λοιπόν, τώρα δεν θα λύσουμε το πρόβλημα. Αύριο το πρωί επικοινωνήστε με τον Υπουργό.
	Παρακαλώ, κύριε Υπουργέ, συνεχίστε.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Πρόσφατα είχαν κατατεθεί δύο φορές μέσα σε δύο εβδομάδες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχετε τον λόγο. Όχι.
Ορίστε, κύριε Υπουργέ, ολοκληρώστε.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Είναι επίκαιρο το θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι. Δεν είναι εκεί η θέση σας. Παρακαλώ πάρα πολύ.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Μα δεν μπορεί να μην γνωρίζει τα του Υπουργείου του.</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Επιμένω σε αυτό που είπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν θα λύσουμε το πρόβλημα, κυρία συνάδελφε.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Ο κύριος Υπουργός υποσχέθηκε ότι θα μου απαντήσει.</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Επιμένω σε αυτό που είπα και συνεχίζω…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! Όπου να ‘ναι θα ανεβείτε και στο έδρανο!</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Πώς επιμένετε σε κάτι που δεν ισχύει;</Speech> 
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Επιμένω σε αυτό που είπα.</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Και δεν ντρέπεστε να το λέτε; Συγγνώμη που το λέω, αλλά θα πρέπει να ντρέπεστε για τα ψέματα που ακούγονται εδώ μέσα και που μπορούν να αποδειχθούν.</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, σας έδωσα τον λόγο;</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Είναι ντροπή! Να μην λέτε ψέματα!</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Επιμένω σε αυτό που είπα, κύριε Πρόεδρε, για άλλη μια φορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί του θέματος, κύριε Υπουργέ.</ChairmanSpeech> 
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Πάμε παρακάτω.
Έκανε μια καταγγελία η κυρία συνάδελφος για κάποιο διευθυντή ερευνητικού κέντρου, λέει, χωρίς να τον κατονομάζει, ο οποίος δεν έχει διδακτορικό.
Το να πετάμε κουβέντες στον αέρα ανώνυμα, το λιγότερο που θα μπορούσα να πω…</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Δεν είναι ανώνυμο αυτό. Θα τον κατονομάσω τον κύριο.</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Πείτε το όνομα. Κατονομάστε τον!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας έδωσα τον λόγο, κυρία συνάδελφε; Σας παρακαλώ πάρα πολύ!
Ορίστε, κύριε Υπουργέ, τελειώνετε, παρακαλώ. Επί του θέματος τώρα.</ChairmanSpeech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Θεωρώ απαράδεκτο όταν γίνονται καταγγελίες ανώνυμα για να μπορούμε να απαντήσουμε πάνω σε αυτά.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Χρυσοβελώνη, έχετε τον λόγο για πέντε λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Αυτό δεν γίνεται τώρα, κύριε Πρόεδρε. Θέλει να πει το όνομα. Δεν μπορείτε να το αρνείστε αυτό.</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Συγγνώμη, αν μου δώσετε τον λόγο για να πω το όνομα του…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε, κυρία συνάδελφε, η διαδικασία είναι η εξής.
Δεν έχετε τον λόγο και δεν γράφεται τίποτα στα Πρακτικά από αυτά που λέει η κυρία. 
Εάν νομίζετε ότι πρέπει να απαντήσετε επειδή δεν προβλέπεται από τον Κανονισμό διαλογική συζήτηση τέτοιους είδους, εάν νομίζετε ότι σας πρόσβαλε ο κύριος Υπουργός, θα ζητήσετε τον λόγο επί προσωπικού, θα σας δοθεί ο λόγος και θα απαντήσετε. Όχι έτσι. Όχι άναρχα. 
Τώρα έχω δώσει τον λόγο στην κ. Χρυσοβελώνη.
Κύριε Υπουργέ, τελειώσατε;</ChairmanSpeech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Όχι, δεν τελείωσα.
Επειδή κάτι άκουσα για ένα ερευνητικό –αν άκουσα καλά το ερευνητικό- θα σας πω ότι δεν είναι από τα ερευνητικά που εποπτεύονται από τη Γενική Γραμματεία και από το Υπουργείο μας.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Και ποιανού είναι; Tι σχέση έχει αυτό;</Speech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Ψάξτε το εσείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Φωτίου!</ChairmanSpeech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember> (Υφυπουργός Παιδείας και Θρησκευμάτων): Ψάξτε το εσείς, κυρία Φωτίου και μην πετάτε στον αέρα λόγια!</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Προσέξτε λίγο, γιατί το θέμα δεν είναι τυπικό, είναι ουσιαστικό.</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, ζητάτε τον λόγο επί προσωπικού;</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τώρα μου έχετε δώσει εμένα τον λόγο, κύριε Πρόεδρε.</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Ναι, επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ωραία. Πείτε μας το προσωπικό ποιο είναι.</ChairmanSpeech> 
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Το προσωπικό, κύριε Πρόεδρε, είναι ότι ο κύριος Υφυπουργός είπε ότι κάνω ανώνυμα καταγγελίες και ότι συκοφαντώ. Η καταγγελία μου δεν είναι καθόλου ανώνυμη και αφορά τον κ. Σταύρο Χάντζο, ο οποίος διορίστηκε ως διευθυντής στο Εθνικό Κέντρο Αθλητικών Ερευνών χωρίς να έχει διδακτορικό και φυσικά χωρίς να είναι ερευνητής εφόσον δεν είχε διδακτορικό. Αυτό ήταν κατά παράβαση του ν. 1514…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ξέρετε ποιο θα ήταν το προσωπικό;</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Το ήξερε ο κύριος…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ξέρετε ποιο θα ήταν το προσωπικό;</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Συγγνώμη. Μισό λεπτό να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν μου λέγατε: «Κύριε Πρόεδρε, ο κύριος Υπουργός με πρόσβαλε, λέγοντας ότι είπα ψέματα».</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Αυτό δεν σας είπα; Τι είπα στην αρχή;</Speech>
<Speech><Parlmember>ΔΕΡΜΕΝΤΖΟΠΟΥΛΟΣ ΑΛΕΞΑΝΔΡΟΣ</Parlmember> (Υφυπουργός Παιδείας και Θρησκευμάτων): Θα απαντήσω τώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, να μην απαντήσετε.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Έγινε σχετική καταγγελία, γιατί μπορεί να μην το ήξερε ο κύριος Υπουργός…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είπατε πως είναι ο κ. Σταύρος Χάντζος.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Μισό λεπτό. Όχι. Έγινε στον Υπουργό η σχετική καταγγελία. Μπορεί να μην το ήξερε ο κύριος Υπουργός όταν τον διόρισε. Όταν έγινε η σχετική καταγγελία δεν έκανε τίποτα. Η Εισαγγελία τον δίωξε τον κύριο…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ωραία. Εντάξει, εξηγήσατε.
Δεν είναι προσωπικό, είπατε όμως αυτό που θέλατε να πείτε.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember> : Όχι για να το ξέρει. Έκλεισε η Βουλή και παραγράφηκε το αδίκημα για κατάχρηση εξουσίας. Ο δε κ. Χάντζος, παύτηκε από τη δουλειά του ..</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για κατάχρηση εξουσίας είναι κακούργημα και χρειάζεται δεκαπέντε χρόνια παρακάτω.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: …εφόσον ο κ. Μπαλτάκος, ο Γενικός Γραμματέας της Κυβέρνησης μέχρι πρότινος που τον βοηθούσε, που ήταν ο ευνοούμενός του, έφυγε και αυτός. 
Δεν θα μου πείτε ότι κάνω καταγγελίες ανώνυμα και ότι λέω ψέματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. Τελειώσατε. Σας παρακαλώ!</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Εγώ λέω ότι ψέματα είπε ο κύριος Υφυπουργός όταν είπε ότι δεν απάντησε στις σχετικές ερωτήσεις. Λέει ψέματα! Και δεν μπορώ να το διανοηθώ αυτό που κάνει.</Speech>
<Speech><Parlmember>ΔΕΡΜΕΝΤΖΟΠΟΥΛΟΣ ΑΛΕΞΑΝΔΡΟΣ</Parlmember> (Υφυπουργός Παιδείας και Θρησκευμάτων): Να ανατρέξετε στα Πρακτικά. Πάμε παρακάτω.</Speech> 
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Τι να ανατρέξω;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε. Ούτε στον Υπουργό δίνω τον λόγο, ούτε στην κ. Αυλωνίτη.
Κυρία Αυλωνίτη, ακούστε.</ChairmanSpeech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: Το ποιος λέει ψέματα αποδεικνύεται με τα έγγραφα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Αυλωνίτη, σας παρακαλώ! Τελειώσατε. Αυτά που θέλατε να πείτε, τα είπατε.
Κύριε Υπουργέ, έχετε τον λόγο για ένα λεπτό, όχι παραπάνω, μισό λεπτό και τελειώσαμε.</ChairmanSpeech>
<Speech><Parlmember>ΔΕΡΜΕΝΤΖΟΠΟΥΛΟΣ ΑΛΕΞΑΝΔΡΟΣ</Parlmember> (Υφυπουργός Παιδείας και Θρησκευμάτων): Το ερευνητικό κέντρο που αναφέρεστε δεν είναι εποπτευόμενο από το Υπουργείο Παιδείας.</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Τι μου λέτε «σας παρακαλώ»;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η κυρία που φωνάζει…</ChairmanSpeech>
<Speech><Parlmember>ΔΕΡΜΕΝΤΖΟΠΟΥΛΟΣ ΑΛΕΞΑΝΔΡΟΣ</Parlmember> (Υφυπουργός Παιδείας και Θρησκευμάτων): Άρα, λοιπόν, ούτε εμείς το διορίσαμε, ούτε ξέρουμε
(Κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κυρία Φωτίου, κυρία Αυλωνίτου!
Μην γράφετε τίποτα από ό,τι λέει η κ. Φωτίου και η κ. Αυλωνίτου. Τελείωσε!
Ορίστε, κυρία Χρυσοβελώνη, έχετε τον λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε,</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: …</Speech>
<Speech><Parlmember>ΕΛΕΝΗ ΑΥΛΩΝΙΤΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχει τον λόγο η κ. Χρυσοβελώνη. Σας παρακαλώ!</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Φωτίου, είστε εκπαιδευτικός σε ανώτατο εκπαιδευτικό ίδρυμα σας παρακαλώ!</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: …
(Κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτέλους!
Ορίστε, κυρία Χρυσοβελώνη, έχετε τον λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε, θα προσπαθήσω να είμαι σύντομη όσο μπορώ.
Ξεκινώ με δύο γενικές παρατηρήσεις για το νομοσχέδιο καθώς η ανάλυση έχει γίνει ήδη από την κ. Ξουλίδου, την ειδική αγορήτριά μας. 
Θα ξεκινήσω από τη σαφή προσπάθειά σας να στρέψετε τα δημόσια ερευνητικά κέντρα στον ιδιωτικό τομέα. Σε μια άλλη χώρα με ανεπτυγμένη βιομηχανία κάτι τέτοιο ειλικρινά δεν θα ήταν αναγκαστικά κακό. Σε πολλές μεγάλες ερευνητικά χώρες της Ευρώπης και της Αμερικής με ισχυρές παραγωγικές επιχειρήσεις η έρευνα είναι γεγονός ότι λαμβάνει τεράστια ποσά από τον ιδιωτικό τομέα. Άλλωστε, πάνω σε αυτήν τη βάση στηρίχθηκε η ανάπτυξη του τριτογενούς τομέα των σύγχρονων οικονομιών. Όχι, δηλαδή στον αέρα, αλλά σε συνεχή και αποτελεσματική διάδραση ερευνητών και επιχειρήσεων που τελικά δημιούργησε τη νέα κοινωνία της γνώσης. 
Όλα αυτά, όμως, έγιναν πάνω σε κάποια υπαρκτή βάση, όχι στα λόγια ή νομοθετικά διατάγματα, αλλά λαμβάνοντας ως δεδομένη τη βιομηχανική συμμετοχή στην έρευνα και στη τεχνολογική ανάπτυξη. Έγιναν, επίσης, με την ταυτόχρονη εισροή τεράστιων δημοσίων πόρων που συμπλήρωσαν τις επιχειρηματικές επιχορηγήσεις των ερευνητών.
Στην Ελλάδα, όπως γνωρίζετε, ουσιαστικά δεν έχουμε ούτε το ένα ούτε το άλλο και όμως εσείς λέτε στα ερευνητικά κέντρα «πηγαίνετε στον ιδιωτικό τομέα για χρηματοδότηση». Ποιον ιδιωτικό τομέα; Την ελληνική βιομηχανία που συρρικνώνεται ή μήπως την Ευρωπαϊκή Ένωση όπου έχουμε διασυρθεί με το μαϊμού ερευνητικό έργο εξαιτίας κάποιων λίγων ευτυχώς πονηρών;
Αυτό με φέρνει στη δεύτερη παρατήρησή μου για το νομοσχέδιο. Σε πολλές διατάξεις υπάρχουν -και καλώς- ειδικές αναφορές στους λεγόμενους Ειδικούς Λογαριασμούς Κονδυλίων Έρευνας των ΑΕΙ, τους γνωστούς ΕΛΚΕ. Πρόκειται για ένα χρήσιμο εργαλείο που όντως δίνει ευελιξία στα πανεπιστήμιά μας. Άλλο όμως η ευελιξία και άλλο η αδιαφάνεια. 
Όπως γνωρίζετε η Ελλάδα έχει γίνει επανειλημμένα αντικείμενο έρευνας της Ευρωπαϊκής Ένωσης για κακοδιαχείριση κοινοτικών ερευνητικών κονδυλίων από τους ΕΛΚΕ. Μεταξύ αυτών συγκαταλέγονται και οι πρόσφατες αποκαλύψεις για το ευρωπαϊκό πρόγραμμα «Κοινωνία της Πληροφορίας» και για φαινόμενα διαφθοράς πολλών δισεκατομμυρίων ευρώ.
Αυτό δεν σημαίνει βέβαια ότι όλοι οι ΕΛΚΕ είναι «άντρα διαφθοράς». Όχι, βέβαια. Σημαίνει, όμως, πως θα πρέπει να είμαστε διπλά προσεκτικοί στη διαχείρισή τους βάζοντας τις αναγκαίες ασφαλιστικές δικλίδες.
Δυστυχώς, το Υπουργείο στην προκειμένη περίπτωση πράττει ακριβώς το αντίθετο. Αναφέρομαι στο άρθρο 23 που εξαιρείτε τους ΕΛΚΕ από την υποχρέωση καταβολής των αποδοχών των ερευνητών, μέσω της Ενιαίας Αρχής Πληρωμών. Εδώ μιλάμε όχι μόνο για τις πρόσθετες αμοιβές καθηγητών, αλλά ακόμα και για τους μισθούς των ερευνητών. Μάλιστα, τους εξαιρείτε αναδρομικά από 1-1-2013. 
Κύριε Υπουργέ, πρέπει επιτέλους να θυμηθούμε κάποια δυσάρεστα πράγματα για το πού ακριβώς μας οδήγησε παρόμοια ευελιξία στο πολύ πρόσφατο παρελθόν. Φέρνω ως παράδειγμα τον ΕΛΚΕ του Εθνικού Μετσόβιου Πολυτεχνείου στον οποίο το ΣΔΟΕ αποκάλυψε, μόνο για την περασμένη δεκαετία, φοροδιαφυγή ύψους δεκάδων εκατομμυρίων ευρώ από μαύρες αμοιβές, δηλαδή από ερευνητικά κονδύλια που μπήκαν στον ΕΛΚΕ του Πολυτεχνείου και λόγω ευελιξίας εξαφανίστηκαν. 
Τώρα, κλείνω -επειδή δεν έχω πολύ χρόνο- με την τροπολογία με γενικό αριθμό 2035 κα ειδικό 291, την οποία κατέθεσα εγώ προσωπικά την προηγούμενη εβδομάδα. Αφορά σε ένα πρόβλημα εξαιρετικά επείγον, το οποίο θεωρώ ότι η Βουλή οφείλει να διορθώσει και μάλιστα άμεσα. 
Με αφορμή, λοιπόν, τις πρόσφατες αποκαλύψεις για περίεργες ροές χρημάτων στους λογαριασμούς Καρατζαφέρη, είναι απολύτως αναγκαίο να δούμε ξανά ορισμένα βασικά πράγματα, αυτονόητα για όσους πολίτες μας ακούν, αλλά ίσως όχι και τόσο αυτονόητα για ορισμένους πολιτικούς. 
Μιλώ, λοιπόν, για την ανάγκη ξεκαθαρίσματος των λογαριασμών της πολιτικής με ένα παλιό, αλλά όχι ξεχασμένο παρελθόν. Μιλώ για την ανάγκη να απευθυνθούμε στην κοινωνία, μιλώντας για τα του οίκου μας, με απόλυτη, όμως, ειλικρίνεια και διαφάνεια. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Δικαστικές έρευνες ανέδειξαν την ανάγκη άμεσης συμπλήρωσης του ν.3023/2002 για τα οικονομικά των πολιτικών κομμάτων. Ειδικότερα -αν και περιγράφεται αναλυτικά σε ομώνυμο νόμο- το αντίστοιχο έγκλημα, η νομιμοποίηση εσόδων από εγκληματικές δραστηριότητες σε ξέπλυμα βρώμικου χρήματος, δυστυχώς δεν περιλαμβάνεται ρητά στο άρθρο 7α περί αναστολής κρατικής χρηματοδότησης σε πολιτικά κόμματα. 
Ειδικά στην περίπτωση του επικεφαλής του όποιου πολιτικού σχηματισμού, η ειδική ευθύνη, την οποία του αναθέτει ο νόμος για τα οικονομικά του φορέα του, δεν μπορεί παρά να περιλαμβάνει το παραπάνω ποινικό αδίκημα, καθώς αυτό θεωρώ ότι έχει καθαρά οικονομική διάσταση. Εδώ δεν μπορούμε πλέον να αγνοούμε τα αυτονόητα. Η Βουλή οφείλει να συγχρονιστεί με την πραγματικότητα, αλλά και με την ομόθυμη απαίτηση της ελληνικής κοινωνίας για δικαιοσύνη. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού) 
Τελειώνω, κύριε Πρόεδρε
Τέλος και προκειμένου να διασαφηνιστεί πως τα εκτός Βουλής πολιτικά κόμματα, τα οποία, όμως, επιχορηγούνται από τον κρατικό προϋπολογισμό, δεν εξαιρούνται από το μέτρο αναστολής της χρηματοδότησης, προτείνω την απλούστευση της διαδικασίας με την αποκλειστική έκδοση υπουργικών αποφάσεων. 
Σήμερα καλούμαστε όλοι μας να πράξουμε το καθήκον μας. Αυτό, λοιπόν, σημαίνει ότι θα πρέπει να φροντίσουμε να κλείσουμε όσες περισσότερες τρύπες μπορούμε στη διάτρητη νομοθεσία για την κρατική χρηματοδότηση των κομμάτων, τρύπες που πιθανώς εκμεταλλεύτηκαν στο παρελθόν διάφοροι επιτήδειοι πολιτικοί.
Γι’ αυτόν τον λόγο, ειλικρινά θέλω να ελπίζω, πως αυτήν την τροπολογία δεν θα υπάρξει ούτε ένας Βουλευτής που θα αρνηθεί να τη στηρίξει. Σε κάθε περίπτωση για εμάς τους Ανεξάρτητους Έλληνες σε ό,τι αφορά την καταπολέμηση της διαφθοράς, όσα έχουμε δηλώσει κατ’ επανάληψη ισχύουν για πάντα. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.  
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.21΄ λύεται η συνεδρίαση για αύριο ημέρα Πέμπτη 27 Νοεμβρίου 2014 και ώρα 9.30΄, με αντικείμενο εργασιών του Σώματος α) κοινοβουλευτικό έλεγχο: συζήτηση επικαίρων ερωτήσεων και β) νομοθετική εργασία: συνέχιση της συζήτησης επί του σχεδίου νόμου Υπουργείου Παιδείας και Θρησκευμάτων: «Έρευνα, τεχνολογική ανάπτυξη και καινοτομία και άλλες διατάξεις».
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	19/12/2014 10:36:00 πμ	Από:	A. Geronikolos
Εκτυπώθηκε:	17/6/2014 7:31:00 μμ</body>
</html>