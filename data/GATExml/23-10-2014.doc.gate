<html><head><meta name="cp:revision" content="3"><meta name="date" content="2014-11-17T08:40:00Z"><meta name="Company" content="OTS"><meta name="meta:word-count" content="67990"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="67990"><meta name="dcterms:created" content="2014-11-17T08:37:00Z"><meta name="dcterms:modified" content="2014-11-17T08:40:00Z"><meta name="Last-Modified" content="2014-11-17T08:40:00Z"><meta name="Last-Save-Date" content="2014-11-17T08:40:00Z"><meta name="meta:character-count" content="367149"><meta name="Template" content="Normal"><meta name="meta:save-date" content="2014-11-17T08:40:00Z"><meta name="Application-Name" content="Microsoft Office Word"><meta name="modified" content="2014-11-17T08:40:00Z"><meta name="Edit-Time" content="3600000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-11-17T08:37:00Z"><meta name="meta:last-author" content="e.gouma"><meta name="Creation-Date" content="2014-11-17T08:37:00Z"><meta name="xmpTPg:NPages" content="354"><meta name="resourceName" content="23-10-2014.doc"><meta name="Last-Author" content="e.gouma"><meta name="Character Count" content="367149"><meta name="Page-Count" content="354"><meta name="Revision-Number" content="3"><meta name="extended-properties:Template" content="Normal"><meta name="Author" content="Production"><meta name="meta:page-count" content="354"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>Συνεδρίαση 23-10-2014		σελ.354
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΙΔ΄
Πέμπτη 23 Οκτωβρίου 2014
Αθήνα, σήμερα στις 23 Οκτωβρίου 2014, ημέρα Πέμπτη και ώρα 9.36΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Ιωάννη Ζερδελή, Βουλευτή Νομού Λέσβου, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
Δικαιοσύνης, Διαφάνειας και Ανθρωπίνων Δικαιωμάτων, στον Υφυπουργό στον Πρωθυπουργό
1995) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία η Ιερά Μονή Εσφιγμένου εκφράζει τη διαμαρτυρία της για την εκκένωση του κονακίου της μονής που βρίσκεται στην οδό Βενιζέλου, στην Θεσσαλονίκη κατόπιν δικαστικής απόφασης και αιτείται άμεση πολιτική λύση.
Περιβάλλοντος, Ενέργειας και Κλιματικής Αλλαγής 
1996) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Ακινήτων (ΠΟΜΙΔΑ) παραθέτει τις προτάσεις της για τα μέτρα διευκόλυνσης της επέκτασης της χρήσης φυσικού αερίου στη θέρμανση των πολυϊδιόκτητων κτιρίων.
Υποδομών, Μεταφορών και Δικτύων, Εσωτερικών
1997) Η Βουλευτής Αιτωλοακαρνανίας κ. ΝΙΚΗ ΦΟΥΝΤΑ κατέθεσε αναφορά με την οποία οι σύλλογοι των ορεινών τοπικών κοινοτήτων του Δήμου Θέρμου αιτούνται την ένταξη των χωριών τους σε χρηματοδοτικό πρόγραμμα για την ολοκλήρωση και την αναβάθμιση της οδικής υποδομής του Δήμου Θέρμου και την διασύνδεση των ορεινών χωριών με το κέντρο.
Εξωτερικών, στον Υφυπουργό στον Πρωθυπουργό
1998) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία οι σύλλογοι και οι χριστιανικές κοινότητες εκφράζουν τη διαμαρτυρία τους για τον διωγμό που υφίσταται η πατροπαράδοτη Ιερά Μονή Εσφιγμένου Αγίου Όρους και καλούν τις αρμόδιες αρχές να συνεργαστούν προκειμένου να υπάρξει μια νόμιμη και δίκαιη λύση υπέρ της ιεράς μονής. 
Δημόσιας Τάξης και Προστασίας του Πολίτη,  Εργασίας, Κοινωνικής Ασφάλισης και Πρόνοιας
1999) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Πανελλήνιος Σύλλογος Εργαζομένων τέως Οργανισμού Εργατικής Εστίας και ο Σύλλογος Υπαλλήλων τέως Οργανισμού Εργατικής Κατοικίας. εκφράζουν την διαμαρτυρία τους για τις τεχνικές βλάβες του Ολοκληρωμένου Πληροφοριακού Συστήματος (ΟΠΣ) του ΟΑΕΔ, κατά την έναρξη των αιτήσεων δικαιούχων του προγράμματος επιχειρήσεων για την πρόσληψη ανέργων.
Εσωτερικών
2000) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία η Ομοσπονδία Ενώσεων Συλλόγων Γονέων και Κηδεμόνων Ημαθίας αιτείται τη δωρεάν μεταφορά των μαθητών από και προς τα σχολεία τους, με ευθύνη του ελληνικού κράτους.
Παιδείας και Θρησκευμάτων
2001) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης «Αλέξανδρος Δελμούζος» εκφράζει τη διαμαρτυρία του για τις καινοτομίες της Διεύθυνσης Πρωτοβάθμιας Εκπαίδευσης Ανατολικής Αττικής στην εφαρμογή της πολιτικής των περικοπών του Υπουργείου, οι οποίες απομυθοποιούν τη σπουδαιότητα της ευέλικτης ζώνης.
Υγείας
2002) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία ο Σύλλογος Εργαζομένων του Γενικού Νοσοκομείου Σάμου καλεί τις αρμόδιες αρχές να συνεργαστούν προκειμένου να βρεθεί άμεση λύση για σειρά ζητημάτων που εμποδίζουν την αποτελεσματική λειτουργία του παραρτήματος ΕΚΑΒ Σάμου.
Εργασίας, Κοινωνικής Ασφάλισης και Πρόνοιας
2003) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία το Ενιαίο Ταμείο Ασφάλισης Προσωπικού Μέσων Μαζικής Ενημέρωσης (ΕΤΑΠ - ΜΜΕ) παραθέτει την απόφαση έγκρισης της προτεινόμενης διάταξης νόμου για τη δυνατότητα ασφάλισης των δημοσιογράφων-μελών των ενώσεων συντακτών που εργάζονται σε γραφεία Τύπου των αθλητικών ομοσπονδιών και των αθλητικών ομάδων που επιχορηγούνται από τη Γενική Γραμματεία Αθλητισμού.
Υποδομών, Μεταφορών και Δικτύων
2004) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι λέσχες και οι ομάδες μοτοσικλετιστών διαμαρτύρονται με ψήφισμά τους για τις παραλείψεις της πολιτείας και παραθέτουν σειρά αιτημάτων τους προωθώντας την εφαρμογή του μέτρου της απόσυρσης και στις μοτοσυκλέτες. 
Οικονομικών 
2005) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Υπαλλήλων Εθνικής Στατιστικής Υπηρεσίας της Ελλάδος εκφράζει τη διαμαρτυρία του για τα δημοσιονομικά ελλείμματα των τελευταίων είκοσι ετών και αιτείται τη συγκρότηση ανεξάρτητης εξεταστικής πολυμελούς επιτροπής για τις ενέργειες που οδήγησαν στην κατάρρευση της ελληνικής οικονομίας.
Δικαιοσύνης, Διαφάνειας και Ανθρωπίνων Δικαιωμάτων, Αγροτικής Ανάπτυξης και Τροφίμων
2006) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία o κ. Γεώργιος Μπακαγάννης αιτείται την ενημέρωσή του σχετικά με τις καταθέσεις των ενόρκων για υπόθεση που τον αφορά. 
Δικαιοσύνης, Διαφάνειας και Ανθρωπίνων Δικαιωμάτων 
2007) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Στέφανος Λουκόπουλος αιτείται τη δημιουργία ενός σχεδίου δράσης για την ενίσχυση και ενδυνάμωση της νομοθετικής διαφάνειας.
Αγροτικής Ανάπτυξης και Τροφίμων
2008) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία o Σύνδεσμος Ελαιοκομικών Δήμων Κρήτης αιτείται την παροχή διευκρινήσεων σχετικά με τις ενισχύσεις στην ελαιοκαλλιέργεια και την νέα Κοινή Αγροτική Πολιτική (ΚΑΠ).
Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων
2009) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  το Σωματείο Εργαζομένων στα λεωφορεία των ΚΤΕΛ Νομού Μαγνησίας «Άγιος Χριστόφορος» εκφράζει τη διαμαρτυρία του για την απελευθέρωση των απολύσεων των οδηγών των μισθωμένων ή ενταγμένων στα ΚΤΕΛ λεωφορείων και ζητούν την αναστολή του π.δ. 94/2014/13-8-2014.
Εργασίας, Κοινωνικής Ασφάλισης και Πρόνοιας
2010) Οι Βουλευτές, Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, Λαρίσης κ. ΔΗΜΗΤΡΗΣ ΓΕΛΑΛΗΣ και κ. ΗΡΩ ΔΙΩΤΗ, Τρικάλων κ. ΠΑΝΑΓΙΩΤΑ ΔΡΙΤΣΕΛΗ και Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσαν αναφορά με την οποία η Ομοσπονδία Εμπορικών Συλλόγων Θεσσαλίας τονίζει την επιτακτική ανάγκη της επίλυσης του προβλήματος των ληξιπρόθεσμων οφειλών προς τον ΟΑΕΕ και παραθέτει τις προτάσεις της.
Οικονομικών 
2011) Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία οι κυρίες Γεωργία Ταρνάρη, Αργυρώ Μπούκα, Παναγιώτα Καστανά και Παρασκευή Σίδη αιτούνται την άμεση αποκατάσταση των συντάξεων των άγαμων και διαζευγμένων θυγατέρων.
Αγροτικής Ανάπτυξης και Τροφίμων
2012) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία ο Σύνδεσμος Ελαιοκομικών Δήμων Κρήτης αιτείται την παροχή διευκρινήσεων για τη σχεδίαση της νέας Κοινής Αγροτικής Πολιτικής (ΚΑΠ) και για τις ενισχύσεις που προβλέπει στην ελαιοκαλλιέργεια.
Παιδείας και Θρησκευμάτων - Πολιτισμού και Αθλητισμού
2013) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία η οργανωτική και επιστημονική επιτροπή του συνεδρίου «Ο Παύλος Βλαστός και το έργο του» παραθέτει ψήφισμα για την ίδρυση τμήματος και τη διδασκαλία της Λαογραφίας, στη Φιλοσοφική Σχολή του Πανεπιστημίου Κρήτης.
Εσωτερικών
2014) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Σύλλογος Γονέων και Κηδεμόνων Δημοτικού Σχολείου και Νηπιαγωγείου Προφήτη Ηλία Πέλλας επισημαίνει τα προβλήματα που υπάρχουν, όσον αφορά την μεταφορά των μαθητών από το Άνυδρο στο Δημοτικό Σχολείο και Νηπιαγωγείο Προφήτη Ηλία.
Εργασίας, Κοινωνικής Ασφάλισης και Πρόνοιας
2015) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία το Σωματείο Χειριστών του Νομού Πέλλας διαμαρτύρεται για την εξαίρεση των βοηθών χειριστών από το εποχικό επίδομα του Οργανισμού Απασχόλησης Εργατικού Δυναμικού (ΟΑΕΔ).
Παιδείας και Θρησκευμάτων
2016) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Σύλλογος Γονέων και κηδεμόνων Δημοτικού Σχολείου και Νηπιαγωγείου του Προφήτη Ηλία Νομού Πέλλας αιτείται την ασφαλή μεταφορά των μαθητών με συνοδό από το χωριό Άνυδρο στο Δημοτικό και Νηπιαγωγείο του Προφήτη Ηλία στον νομό Πέλλας.
Ναυτιλίας και Αιγαίου
2017) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία το Νομαρχιακό Τμήμα Λήμνου -μεταφέροντας το αίτημα των εκπαιδευτικών και των εργαζομένων στο δημόσιο που υπηρετούν στη Λήμνο- αιτείται την καθιέρωση δρομολογίου πλοίου την Παρασκευή το μεσημέρι από τη Λήμνο για την Καβάλα, καθώς επίσης και την ακτοπλοϊκή σύνδεση του νησιού με την κεντρική και βόρεια Ελλάδα.
Εργασίας, Κοινωνικής Ασφάλισης και Πρόνοιας
2018) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία η κ. Ελένη Αρβανίτη αναφέρεται στη διαφορετική αντιμετώπιση του νόμου σχετικά με το ποσοστό της αναπηρικής σύνταξης από τα ασφαλιστικά ταμεία.
Παιδείας και Θρησκευμάτων
2019) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Σύλλογος Εκπαιδευτικών Τεχνολογικής Εκπαίδευσης Κομμωτικής Έδεσσας εκφράζει τη διαμαρτυρία του για την προκήρυξη που αφορά την πρόσληψη εκπαιδευτών των Δημοτικών Ινστιτούτων Επαγγελματικής Κατάρτισης (ΔΙΕΚ) και την έλλειψη μη σχετικών τίτλων σπουδών.
Εργασίας, Κοινωνικής Ασφάλισης και Πρόνοιας
2020) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία το Εσπερινό ΕΠΑΛ Αριδαίας του νομού Πέλλας αιτείται να μην αποκλείονται από τα προγράμματα - δράσεις «επιταγή εισόδου στην αγορά εργασίας» και να δικαιούνται την κάρτα ανεργίας οι ενήλικοι πολίτες που επιλέγουν την εσπερινή τεχνική εκπαίδευση.
Παιδείας και Θρησκευμάτων
2021) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία o Σύλλογος Γονέων και Κηδεμόνων του 1ου Γενικού Λυκείου Λαμίας επισημαίνει τα πολλαπλά προβλήματα της δημόσιας εκπαίδευσης και του νέου θεσμού, του Νέου Λυκείου και αιτείται τη μέριμνα της πολιτείας για τη βελτίωσή τους. 
Δημόσιας Τάξης και Προστασίας του Πολίτη, Εθνικής Άμυνας, Υγείας, Εργασίας, Κοινωνικής Ασφάλισης και Πρόνοιας, Παιδείας και Θρησκευμάτων
2022) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Συνδικαλιστική Κίνηση Αστυνομικών Υπαλλήλων Θεσσαλονίκης διαμαρτύρεται για αδικίες σε περιπτώσεις επιτυχόντων στις σχολές της Αστυνομικής Ακαδημίας και αιτείται τις απαραίτητες νομοθετικές ρυθμίσεις για την επίλυση των ζητημάτων αυτών. 
Υποδομών, Μεταφορών και Δικτύων
2023) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Σωματείο Εργαζομένων στα Λεωφορεία των ΚΤΕΛ Ν. Μαγνησίας «Άγιος Χριστόφορος» εκφράζει την αντίθεση του για τις απολύσεις των οδηγών των μισθωμένων ή ενταγμένων στα ΚΤΕΛ λεωφορείων, οι οποίες προβλέπονται σε διάταξη του π.δ.94/2014 και αιτείται την κατάργησή του.
Ανάπτυξης και Ανταγωνιστικότητας
2024) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η Ένωση Μικροπωλητών Λαϊκών Αγορών, Ειδών Ένδυσης, Υπόδησης και Οικιακής Χρήσης Περιφερειακής Ενότητας Μαγνησίας «Γόρδιος Δεσμός» επισημαίνει τα προβλήματα του κλάδου τους και παραθέτει προτάσεις για την επίλυση τους.
Υγείας
2025) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Δημοτικό Συμβούλιο του Δήμου Αλμυρού του Νομού Μαγνησίας εκφράζει τη διαμαρτυρία του για τις σοβαρές ελλείψεις που σημειώνονται στο Κέντρο Υγείας Αλμυρού, καθώς και στα αγροτικά ιατρεία της περιοχής και αιτείται την άμεση κάλυψή τους.
Αγροτικής Ανάπτυξης και Τροφίμων
2026) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Αγροτικός Συνεταιρισμός Σκοπέλου αιτείται την κατ’ εξαίρεση επιδότηση από το πρόγραμμα «Αλέξανδρος Μπαλτατζής» για την οικονομική κάλυψη της μεταστέγασης του εργοστασίου του.
Οικονομικών, Εργασίας, Κοινωνικής Ασφάλισης και Πρόνοιας
2027) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε δημοσίευμα εφημερίδας που αναφέρεται στις κατασχέσεις της εφορίας σε βάρος του Ασύλου Ανιάτων.
Οικονομικών 
2028) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία ο Πρόεδρος της Δημοτικής Κοινότητας Πεδινής του Δήμου Ιωαννιτών διαμαρτύρεται για τα υψηλά επίπεδα στις αντικειμενικές αξίες της Δημοτικής Κοινότητας Πεδινής του Δήμου Ιωαννιτών.
Εργασίας, Κοινωνικής Ασφάλισης και Πρόνοιας
2029) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε δημοσίευμα εφημερίδας, το οποίο αναφέρεται σε καταγγελία του Προέδρου του Ταμείου Σύνταξης και Ασφαλίσεως Υγειονομικών για ομόλογο ύψους πολλών εκατομμυρίων ευρώ, το οποίο αγνοείται.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 990/10-07-2014 ερώτηση του Βουλευτή κ. Μπασιάκου Ευάγγελου δόθηκε με το υπ’ αριθμ. 107/10-09-2014 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
2. Στην με αριθμό 1033/11-07-2014 ερώτηση του Βουλευτή κ. Χατζή Οσμάν Αχμέτ δόθηκε με το υπ’ αριθμ. 111/10-09-2014 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
3. Στην με αριθμό 1243/18-07-2014 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. Φ.10043/16585/777 /10-09-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
4. Στην με αριθμό 1371/24-07-2014 ερώτηση των Βουλευτών κυρίων Δημαρά Ιωάννη και Αβραμίδη Γαβριήλ δόθηκε με το υπ’ αριθμ. Φ.90022/16135/1127 /10-09-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
5. Στην με αριθμό 1621/01-08-2014 ερώτηση των Βουλευτών κυρίων Χαραλαμπίδου Δέσποινας και Στρατούλη Δημητρίου δόθηκε με το υπ’ αριθμ. Φ.90022/17473/1251/10-09-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
6. Στην με αριθμό 1782/08-08-2014 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. Φ90022/17469/1248 /10-09-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η τέταρτη με αριθμό 155/20-10-2014 επίκαιρη ερώτηση πρώτου κύκλου της Βουλευτού Μαγνησίας των Ανεξαρτήτων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ακύρωση των ειδοποιητηρίων του Κέντρου Είσπραξης Ασφαλιστικών Οφειλών (ΚΕΑΟ) μέχρι την οριστική διευθέτηση των ρυθμίσεων.
Ορίστε, κυρία συνάδελφε, έχετε τον λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε.
Κύριε Υφυπουργέ, χθες ο Υπουργός Εργασίας, ο κ. Βρούτσης, εξήγγειλε για ακόμη μία φορά τη ρύθμιση οφειλών στα ασφαλιστικά ταμεία με εβδομήντα δύο δόσεις για ληξιπρόθεσμα χρέη άνω των 15 χιλιάδων ευρώ.
Ο δε κ. Βενιζέλος υποσχέθηκε πως εντός των επομένων ωρών θα δούμε τη συγκεκριμένη ρύθμιση να κατατίθεται στη Βουλή.
Μακάρι, κύριε Υπουργέ, τα πράγματα να είναι έτσι και αυτή η συγκεκριμένη διάταξη, η οποία θα εμπεριέχεται σε τροπολογία, να μην συνοδεύεται από αστερίσκους ή ψιλά γράμματα που είδαμε στις προηγούμενες αποτυχημένες απόπειρες! 
Νομίζω ότι και εσείς θα συμφωνείτε ότι όσες ρυθμίσεις προηγήθηκαν ήταν πράγματι αποτυχημένες, κρίνοντας από το πολύ πενιχρό αποτέλεσμά τους, γιατί δεν είχαμε δει καμμία διαγραφή των προσαυξήσεων, αλλά και το επιτόκιο με το οποίο επιβαρυνόταν το ανεξόφλητο υπόλοιπο είχε ξεπεράσει το τοκογλυφικό ποσοστό του 8%.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας  Βουλευτού)
Κυρία Πρόεδρε, θα μου δώσετε λίγο χρόνο από τη δευτερολογία μου. Το λέω από τώρα.
Έτσι, λοιπόν, αυτό που περιμένει, που απαιτεί η καταχρεωμένη ελληνική κοινωνία είναι το σφουγγάρι που κάποτε υποσχόταν ο ίδιος ο Πρωθυπουργός, δηλαδή να σβήσετε άμεσα τα λάθη του παρελθόντος, τις τοκογλυφικές επιβαρύνσεις και τα πρόστιμα σε συσσωρευμένους φόρους και ασφαλιστικές εισφορές και να αποδείξετε ότι πράγματι διδαχθήκατε από τα λάθη του παρελθόντος. Αυτό το λέω ιδιαίτερα για την κατηγορία των ελευθέρων επαγγελματιών.
Αυτή, λοιπόν, η παρατήρηση, κύριε Υφυπουργέ, με φέρνει στο κυρίως θέμα της επίκαιρης ερώτησής μου, το οποίο έδωσε αφορμή και στην κατάθεση αυτής, που είναι οι ελεύθεροι επαγγελματίες, οι άνθρωποι δηλαδή που υπέφεραν από τον καταιγισμό των οικονομικών απαιτήσεων του ΟΑΕΕ, τους οποίους οδηγήσατε στην τελική λύση που είναι το ΚΕΑΟ, δηλαδή στο Κέντρο Είσπραξης Ασφαλιστικών Οφειλών, το οποίο έχει βγει το τελευταίο διάστημα στο κυνήγι των εμπόρων, των βιοτεχνών και των άλλων μικροεπαγγελματιών, οι οποίοι λύγισαν κάτω από το βάρος των χρεών στο πρώην ΤΕΒΕ, στο ΤΣΑ και στο ΤΕΕ.
Αυτό ισχύει εδώ και σαράντα πέντε μέρες, από τότε που εμφανίστηκε ο Πρωθυπουργός για τελευταία φορά, για να υποσχεθεί ξανά πως επίκειται η κατάθεση νέας ρύθμισης στη Βουλή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Λίγο ακόμα, κυρία Πρόεδρε.
Εν τούτοις το σαφάρι, όπως είπα προηγουμένως, του ΚΕΑΟ συνεχίζεται αυτή τη στιγμή με τη μαζική αποστολή ειδοποιητηρίων στους ασφαλισμένους για συσσωρευμένα αρρύθμιστα χρέη τους. Αυτό που ζητούν όλοι αυτοί οι άνθρωποι, κύριε Υφυπουργέ, είναι πάρα πολύ απλό και εγώ σήμερα υποβάλλω την ερώτηση για λογαριασμό τους. Γιατί δεν σταματάτε αυτό το κυνηγητό του ΚΕΑΟ, έστω και για λίγο χρονικό διάστημα, ώστε να μπορέσουν να μπουν στη νέα ρύθμιση που λέτε ότι πρόκειται να κατατεθεί άμεσα στη Βουλή; Να γίνει αυτό τουλάχιστον.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια–Τσαρουχά</Parlmember>): Ευχαριστούμε, κυρία συνάδελφε. 
Στην ερώτησή σας θα απαντήσει ο Υφυπουργός κ. Ιωάννης Πλακιωτάκης. 
Έχετε τον λόγο, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, κυρία συνάδελφε, ο σκοπός της ιδρύσεως του Κέντρου Είσπραξης Ασφαλιστικών Οφειλών είναι κατ’ αρχάς να αντιμετωπίσει με τρόπο συστηματικό, οργανωμένο και διαφανή αλλά και αποτελεσματικό το ζήτημα της είσπραξης των καθυστερούμενων οφειλών των φορέων κοινωνικής ασφάλισης που υπάγονται στο Υπουργείο Εργασίας και Κοινωνικών Ασφαλίσεων. 
Άρα προσπαθούμε για πρώτη φορά με τρόπο οργανωμένο να δημιουργηθεί ένας μηχανισμός είσπραξης οφειλών, με σκοπό την έγκαιρη είσπραξη των ασφαλιστικών εισφορών, με ενιαίες διαδικασίες πλέον. 
Το ΚΕΑΟ έχει δημόσιο χαρακτήρα. Κατά συνέπεια η άσκηση των αρμοδιοτήτων του εφαρμόζει τους νόμους που έχουν θεσπιστεί. Όσον αφορά τις διαδικασίες και τους τρόπους λειτουργίας του, αυτές καθορίζονται με τους όρους ρύθμισης των οφειλών -διαφορετικούς από αυτούς που οι διατάξεις ορίζουν- και βεβαίως σε καμμία περίπτωση δεν μπορούν να σταλούν ληφθέντα μέτρα χωρίς τη ρύθμιση των οφειλών. 
Επίσης, με συγκεκριμένη υπουργική απόφαση καθορίζονται οι διαδικασίες είσπραξης αλλά και ηλεκτρονικής διαχείρισης των ληξιπρόθεσμων οφειλών και μέσα σε αυτή την υπουργική απόφαση συμπεριλαμβάνονται και οι ατομικές ειδοποιήσεις, στις οποίες αναγράφονται αναλυτικά το είδος αλλά και το ποσό της οφειλής ανά πράξη βεβαίωσης οφειλής, με τα αναλογούντα πρόσθετα τέλη ή προσαυξήσεις και άλλες τυχόν επιβαρύνσεις, οι οποίες έχουν διαμορφωθεί κατά την ημερομηνία εκδόσεως ατομικής ειδοποίησης. 
Τονίζεται δε ότι η ατομική ειδοποίηση –και μου δίνεται εδώ η ευκαιρία να το ξεκαθαρίσω αυτό, κυρία Πρόεδρε- σε καμμία περίπτωση δεν συνιστά αναγκαστικό μέτρο είσπραξης, αλλά έχει κυρίως ενημερωτικό χαρακτήρα σχετικά με τις ληξιπρόθεσμες ασφαλιστικές οφειλές και βεβαίως την υποχρέωση να τακτοποιήσουν αυτές εντός είκοσι ημερών από την ημερομηνία παραλαβής της. Η αποστολή της ατομικής ειδοποίησης δεν αποτελεί μέρος της διαδικασίας ρύθμισης οφειλών. 
Κατά συνέπεια η υπαγωγή σε νεότερο και πιο ευνοϊκό σχήμα ρυθμίσεως -σήμερα μάλιστα αναμένεται να κατατεθεί η σχετική ρύθμιση, υλοποιώντας τη σχετική δέσμευση του Πρωθυπουργού- δεν παρεμποδίζεται από το γεγονός της αποστολής ατομικών ειδοποιήσεων πριν από την ψήφισή της. 
Εξάλλου, σύμφωνα και με το ισχύον σύστημα ρυθμίσεων, η μη υπαγωγή σε ρύθμιση εντός εικοσαημέρου από τη λήψη του ειδοποιητηρίου σε καμμία περίπτωση δεν οδηγεί σε καταναγκαστικά μέτρα εναντίον αυτών που οφείλουν. Αυτό συμβαίνει κυρίως για λόγους χρηστής διοίκησης, όταν δηλαδή κάποιος οφειλέτης, που δεν έχει την οικονομική δυνατότητα να υπαχθεί σε ρύθμιση, καταβάλει τρέχουσες εισφορές, με παράλληλη καταβολή βέβαια ανελλιπώς κάθε μήνα εύλογου ποσού έναντι της οφειλής του και για όσο χρονικό διάστημα διαρκεί η συγκεκριμένη συμπεριφορά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια–Τσαρουχά</Parlmember>): Ευχαριστούμε, κύριε Υπουργέ. 
Κυρία Χρυσοβελώνη, έχετε τον λόγο για να δευτερολογήσετε.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Υφυπουργέ, με όλον τον σεβασμό που τρέφω στο πρόσωπό σας, θέλω να πω ότι δεν μου απαντήσατε στα ερωτήματα που θέτω με την επίκαιρη ερώτησή μου. 
Είπατε κατ’ αρχάς, ότι η συγκεκριμένη μέθοδος που ακολουθείτε με το ΚΕΑΟ είναι ένας μηχανισμός που λειτουργεί για την είσπραξη, εισπρακτικός μηχανισμός.
Νομίζω, όμως, ότι κι εσείς θα συμφωνείτε ότι δεν εισπράττεται και, εν πάση περιπτώσει, δεν επιτυγχάνεται ο στόχος για τον οποίο προφανώς το δημιουργήσατε, γιατί οι άνθρωποι δεν έχουν τη δυνατότητα να σας τα καταβάλλουν πλέον. 
Τώρα, το πώς λειτουργεί το ΚΕΑΟ, στο οποίο αναφερθήκατε στο μεγαλύτερο μέρος της απάντησής σας, όλοι το γνωρίζουμε, αλλά δεν είναι αυτό το ζητούμενο. Αυτό το οποίο ισχυριστήκατε, ότι η αποστολή των ειδοποιητηρίων είναι μία απλή ενημέρωση, επειδή τυγχάνει να είμαι νομικός, θα σας πω ότι είναι το πρώτο βήμα, αλλά βεβαίως η εξέλιξη είναι η λήψη αναγκαστικών μέτρων. Και βεβαίως, θέλω να πω επίσης ότι τίποτα δεν διασφαλίζει τον κόσμο ότι δεν θα λάβετε αναγκαστικά μέτρα σε βάρος μάλιστα της περιουσίας του. 
Θέλω όμως να πω και κάτι άλλο, με αφορμή τη συγκεκριμένη ερώτηση. Άκουσα χθες τον κ. Βρούτση να λέει πως μόνο όσοι πληρώσουν όλες τις οφειλές τους, δηλαδή ασφαλιστικές εισφορές, ΕΝΦΙΑ, φόρο εισοδήματος, ΦΠΑ τον Οκτώβριο, θα μπορέσουν να ενταχθούν στη νέα ρύθμιση των ταμείων κι επομένως και του ΟΑΕΕ που μας απασχολεί στην προκειμένη περίπτωση.
Κύριε Υφυπουργέ, νομίζω ότι κι εσείς συμφωνείτε και όλοι γνωρίζουμε πόσο βαρύς φορολογικά θα είναι ο μήνας Οκτώβριος για ανθρώπους οι οποίοι είναι ήδη οικονομικά καθημαγμένοι, οπότε θεωρώ ότι από μόνη της αυτή η προϋπόθεση, την οποία εξήγγειλε χθες ο κύριος Υπουργός, πετάει έξω ένα πλήθος ελευθέρων επαγγελματιών.
Γι’ αυτό οφείλω να σας ρωτήσω ξανά και θα ήθελα να δώσετε επ’ αυτού μία συγκεκριμένη απάντηση σήμερα στη Βουλή, διότι αυτό περιμένουν οι ελεύθεροι επαγγελματίες να ακούσουν από εσάς. Με δεδομένο ότι έχετε εξαγγείλει αυτή έστω τη συγκεκριμένη ρύθμιση, τι πρόκειται να κάνετε με αυτά τα ειδοποιητήρια του ΚΕΑΟ τα οποία έχετε αποστείλει; Θα εξακολουθούν να είναι σε ισχύ;
Και εν πάση περιπτώσει, έχετε σκοπό εν όψει αυτής της ρύθμισης την οποία πρόκειται να καταθέσετε, όπως εσείς λέτε, εντός των ημερών, να αναστείλετε την αποστολή νέων ειδοποιητηρίων μέχρι την οριστική διευθέτηση των καινούργιων ρυθμίσεων που εσείς εξαγγείλατε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε τον λόγο, κύριε Υφυπουργέ, για να δευτερολογήσετε.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Επαναλαμβάνω, αγαπητή κυρία συνάδελφε, ότι στόχος της δημιουργίας του ΚΕΑΟ δεν ήταν άλλος από την εμπέδωση του κλίματος ασφαλιστικής συνειδήσεως καθώς και μιας νέας κοινωνικής αντίληψης και μιας νέας αρχής για το ασφαλιστικό μας σύστημα.
Μέχρι σήμερα, κυρία Πρόεδρε, η αντίληψη που υπήρχε περί καταβολής των ασφαλιστικών εισφορών ήταν τύπου εθελοντικού ή δυνητικού. Αυτό θα πρέπει να σταματήσει, διότι με αφορμή, αν θέλετε, αφ’ ενός τη βιωσιμότητα του ασφαλιστικού μας συστήματος και αφ’ ετέρου άλλη της αλληλεγγύης των γενεών, θα πρέπει η καταβολή των ασφαλιστικών εισφορών να είναι υποχρέωση των ασφαλισμένων.
Από εκεί και πέρα, αντιλαμβανόμαστε όλοι και το πρόβλημα ιδιαίτερα των ελευθέρων επαγγελματιών να καταβάλλουν τις ασφαλιστικές εισφορές τους. Στο πλαίσιο, λοιπόν, αυτό η Κυβέρνηση σήμερα θα καταθέσει σχετική ρύθμιση για την αντιμετώπιση του συγκεκριμένου ζητήματος. 
Αξίζει όμως να αναφερθεί ότι σύμφωνα με τα στοιχεία της 31-7-2014 που είχαν ενταχθεί στο ΚΕΑΟ συνολικές ληξιπρόθεσμες οφειλές ύψους 10.472.000.000 ευρώ, το 17% δημιουργήθηκε από οφειλέτες που ξεκίνησαν να δημιουργούν οφειλές μετά το 2009, ενώ το 83% δημιουργήθηκε από οφειλέτες που ξεκίνησαν να δημιουργούν οφειλές για πρώτη φορά από το 2009 και παλαιότερα. 
Άρα τα ποσοστά αυτά αποκαλύπτουν ανάγλυφα ότι σήμερα διαχειριζόμαστε τις επιπτώσεις της ασυνέπειας και του τιμήματος της ανευθυνότητας που αναπτύχθηκε κατά τις περιόδους της ευημερίας. 
Άρα, κύριοι συνάδελφοι, νομίζω ότι με τη ρύθμιση η οποία θα κατατεθεί σήμερα στη Βουλή, θα αντιμετωπιστεί σε έναν μεγάλο βαθμό το πρόβλημα και της ρευστότητας των επιχειρήσεων αλλά και των ασφαλισμένων και θα δώσουμε ανάσα και στα ασφαλιστικά μας ταμεία και βεβαίως στη βιωσιμότητα των επιχειρήσεων.
Ευχαριστώ πολύ.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Άρα τα πράγματα θα παραμείνουν ως έχουν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Η δεύτερη με αριθμό 160/20-10-2014 επίκαιρη ερώτηση πρώτου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Άννας Χατζησοφιά προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδος, δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 159/20-10-2014 επίκαιρη ερώτηση πρώτου κύκλου του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τους Υπουργούς Περιβάλλοντος, Ενέργειας και Κλιματικής Αλλαγής και Εσωτερικών, σχετικά με την κατασκευή μονάδας επεξεργασίας λυματολάσπης στα Ιωάννινα, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η πέμπτη με αριθμό 154/20-10-2014 επίκαιρη ερώτηση πρώτου κύκλου της Βουλευτού Β΄ Αθηνών του Λαϊκού Συνδέσμου-Χρυσή Αυγή κ. Ελένης Ζαρούλια προς τον Υπουργό Εξωτερικών, σχετικά με την «τουρκική αλυτρωτική προπαγάνδα» δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Κυρία Πρόεδρε, θα μπορούσα να έχω τον λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κυρία Ζαρούλια, έχετε το λόγο.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Σήμερα επρόκειτο να συζητηθεί ένα πάρα πολύ σοβαρό θέμα και άκρως επίκαιρο που αφορά την εθνική ασφάλεια της χώρας. Ωστόσο, κανένας από το αρμόδιο Υπουργείο δεν ευαισθητοποιήθηκε να έρθει να μας δώσει κάποιες εξηγήσεις. 
Το θέμα προς συζήτηση αφορά ένα συνέδριο που γίνεται σήμερα και αύριο στην Κωνσταντινούπολη, το οποίο διοργανώνουν οι Γκρίζοι Λύκοι με τίτλο: «Η δυτική Θράκη από το χθες στο σήμερα». Σε αυτό συμμετέχουν οι γνωστές και μη εξαιρετέες Δραγώνα και Φραγκουδάκη, οι υπεύθυνες του «Προγράμματος Εκπαίδευσης Μουσουλμανοπαίδων». Η δε ελληνική θέση που εκφράστηκε στο παρελθόν διά στόματος Φραγκουδάκη, υποψηφίας Βουλευτού του ΠΑΣΟΚ, συνοψίζεται στο εξής: «το άσχημο και μπάσταρδο εθνικό μας πρόσωπο».
Ενώ το λεγόμενο συνταγματικό τόξο δεν χάνει ευκαιρία να λασπολογήσει και να συκοφαντήσει τη Χρυσή Αυγή ότι τάχα έχει διασυνδέσεις με αυτούς τους ακραίους Τούρκους εθνικιστές, για το γεγονός ότι αυτές οι κυρίες συμμετέχουν στο εν λόγω συνέδριο δεν βρήκαν να πουν ούτε μία λέξη που να καταδικάζει αυτήν την πράξη τους. 
Όλα αυτά, μάλιστα, συμβαίνουν λίγες ώρες μετά τη νέα εθνική ταπείνωση στην Κύπρο, με τη νέα παραβίαση των εθνικών κυριαρχικών δικαιωμάτων της από τους Τούρκους και με το Υπουργείο Εξωτερικών της χώρας να παρακολουθεί αδιάφορο τις εξελίξεις. Όμως, τι να περιμένει κανείς, όταν στο Υπουργείο Εξωτερικών μας προΐσταται ένας «Τούρκογλου»;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κυρία Ζαρούλια.
Θα συζητηθεί τώρα η έκτη με αριθμό 164/20-10-2014 επίκαιρη ερώτηση πρώτου κύκλου της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα αναξιοποίητα ευρωπαϊκά κονδύλια για την καταπολέμηση της νεανικής ανεργίας.
Κυρία Ρεπούση, έχετε τον λόγο.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κυρία Πρόεδρε.
Όπως γνωρίζετε, κύριε Υπουργέ, η ανεργία των νέων είναι ένα πάρα πολύ σοβαρό πρόβλημα για το σύνολο των χωρών της Ευρωπαϊκής Ένωσης και γενικά για το όραμα αυτής της ενοποίησης της Ευρώπης. Σύμφωνα με τα στοιχεία της EUROSTAT, πέντε εκατομμύρια νέοι τον Ιούλιο του 2014 ήταν άνεργοι στην Ευρωπαϊκή Ένωση. Δυστυχώς, η χώρα μας έχει τη θλιβερή πρωτιά γι’ αυτό το ποσοστό, καθώς η επίσημα καταγεγραμμένη ανεργία των νέων βρίσκεται στο 27,2%, ενώ στο σύνολο της Ευρωζώνης ο μέσος όρος είναι 10,5%. Έχουμε, λοιπόν, θλιβερή πρωτιά στο θέμα της ανεργίας των νέων, όπως συνολικά στο ζήτημα της ανεργίας.
Η Ευρωπαϊκή Ένωση συζήτησε και εφάρμοσε δύο μεγάλα προγράμματα για την αντιμετώπιση της ανεργίας των νέων. Το πρώτο λέγεται «Εγγύηση για τη Νεολαία» -μπορούμε να επανέλθουμε στη δευτερολογία μας- και το δεύτερο λέγεται «Ευρωπαϊκό Πρόγραμμα για την Απασχόληση των Νέων».
Αφορμή γι’ αυτήν την ερώτηση ήταν η δήλωση του κ. Μάρτιν Σουλτς στην πρόσφατη έκτακτη Σύνοδο Κορυφής στο Μιλάνο. Όταν ρωτήθηκε για τα 6 δισεκατομμύρια ευρώ που διαθέτει η Ευρωπαϊκή Ένωση για την καταπολέμηση της ανεργίας των νέων, απάντησε ότι απ’ αυτά τα 6 δισεκατομμύρια ευρώ μόνο το 1% έχει ζητηθεί, καθώς μόνο η Γαλλία και η Ιταλία έχουν ειδικά προγράμματα αποκλειστικά για την απορρόφηση αυτών των κονδυλίων.
Η ερώτησή μας, λοιπόν, κατ’ αρχάς αποσκοπεί στο εξής: Γνωρίζουμε ότι τον Ιούλιο του 2014, με καθυστέρηση πολλών μηνών –παρ’ ότι ο Πρωθυπουργός είχε εξαγγείλει την κατάθεση του ελληνικού προγράμματος τον Ιανουάριο του 2014- κατατέθηκε ένα πρόγραμμα στο ένα σκέλος αυτής της χρηματοδότησης που αφορά τις εγγυήσεις για τη νεολαία.
Θέλουμε να ξέρουμε γιατί καθυστέρησε η ελληνική πολιτεία από τη στιγμή που η χώρα μας έχει, όπως είπα, τη θλιβερή πρωτιά στην ανεργία των νέων, τι περιλαμβάνει αυτό το πρόγραμμα και τι άλλες δράσεις προτίθεται να κάνει η ελληνική πολιτεία στο ζήτημα της απορρόφησης των ευρωπαϊκών κονδυλίων που αφορούν την ανεργία των νέων. Θέλουμε να ξέρουμε, δηλαδή, τι προτάσεις έχει καταθέσει και στο σκέλος «Εγγύηση για τη Νεολαία», αλλά και στο άλλος σκέλος που αφορά την ενίσχυση της απασχόλησης των νέων.
Θα επανέλθω στη δευτερολογία μου.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στην ερώτησή σας θα απαντήσει ο Υφυπουργός κ. Ιωάννης Πλακιωτάκης.
Κύριε Πλακιωτάκη, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Κυρία συνάδελφε, αναγνωρίζουμε ότι η ανεργία των νέων είναι αυτήν τη στιγμή το μεγαλύτερο οικονομικό και κοινωνικό πρόβλημα, όχι μονάχα στη χώρα μας, αλλά και πανευρωπαϊκά. Όμως, ειδικά στη χώρα μας βρίσκεται σε υψηλότερα επίπεδα και γι’ αυτό η δρομολόγηση δράσεων και πρωτοβουλιών θα γίνει το ταχύτερο δυνατό.
Συγκεκριμένα, τον Απρίλιο του 2013 η Ευρωπαϊκή Επιτροπή αποφάσισε τη σύσταση συμβουλίου για να τρέξει το πρόγραμμα «Εγγύηση για τη Νεολαία», για το σύνολο της Ευρωπαϊκής Ένωσης. Οι πόροι του συγκεκριμένου προγράμματος προέρχονται από το ειδικό πρόγραμμα «Πρωτοβουλία για την Απασχόληση των Νέων» και είναι ύψους 3,2 δισεκατομμυρίων ευρώ και αντίστοιχο ποσό από το Ευρωπαϊκό Κοινωνικό Ταμείο. Άρα οι πόροι ανέρχονται, περίπου, στα 6 δισεκατομμύρια ευρώ, όπως πολύ σωστά αναφέρατε.
Τώρα, το ελληνικό σχέδιο δράσης «Εγγύηση για τη Νεολαία» υπεβλήθη το Δεκέμβριο του 2013 -αναμορφωμένο τον Μάιο του 2014- και αναφέρεται σε νέους ηλικίας δεκαπέντε έως είκοσι τεσσάρων ετών, οι οποίοι βρίσκονται εκτός εκπαίδευσης, κατάρτισης απασχόλησης, οι επονομαζόμενοι NEETs.
Τώρα, για τη χώρα μας οι πόροι του συγκεκριμένου προγράμματος είναι 171,5 εκατομμύρια ευρώ από το πρόγραμμα «Πρωτοβουλία για την Απασχόληση των Νέων», συν τους πόρους από το Ευρωπαϊκό Κοινωνικό Ταμείο, συν την εθνική συμμετοχή. Ανέρχονται, δηλαδή, σε περίπου 393 εκατομμύρια ευρώ για τη χώρα μας.
Τώρα, αξιοποιώντας τη δυνατότητα των κανονισμών 1303/2013 και 1304/2013 της προγραμματικής περιόδου 2014-2020, η χώρα μας -απαντώ και στο ερώτημά σας- επέλεξε την ενσωμάτωση των πόρων του προγράμματος για την απασχόληση των νέων, σε άξονα προτεραιότητας του επιχειρησιακού μας προγράμματος «Ανάπτυξη Ανθρώπινου Δυναμικού, Εκπαίδευση και Δια Βίου Μάθηση». 
Εδώ, θέλω να σημειώσω -επειδή αναφέρεστε στην ερώτησή σας ότι η Γαλλία και η Ιταλία ακολούθησαν την επιλογή κατάρτισης ειδικού, ξεχωριστού επιχειρησιακού προγράμματος- ότι το πρόγραμμά μας, όπως σωστά είπατε, υπεβλήθη επίσημα στην Ευρωπαϊκή Επιτροπή στις 17 Ιουλίου του 2014.
Όσον αφορά τις δράσεις που ήδη η χώρα μας υλοποιεί, αυτήν τη στιγμή τρέχουν δύο δράσεις. Έχουν ολοκληρωθεί και έχουν βγει τα αποτελέσματα, πρώτα από όλα για την επιταγή εισόδου, τα γνωστά ως «TRAINING VOUCHER», για νέους από δεκαοκτώ έως είκοσι τεσσάρων ετών σε ιδιωτικές επιχειρήσεις για την απόκτηση εργασιακής εμπειρίας, αλλά και για την επιταγή εισόδου για νέους ηλικίας από είκοσι πέντε έως είκοσι εννέα ετών σε ιδιωτικές επιχειρήσεις για την απόκτηση εργασιακής εμπειρίας, προϋπολογισμού 108 εκατομμυρίων ευρώ. 
Άρα ήδη η χώρα μας υλοποιεί δράσεις του προγράμματος «Εγγύηση για τη Νεολαία», ενώ μέσα τον Οκτώβριο θα βγει και ειδικό, ξεχωριστό πρόγραμμα για τον τουρισμό οκτώ χιλιάδων θέσεων. 
Επίσης, προγραμματίζουμε δύο ακόμα δράσεις μέχρι το τέλος του έτους. Μία για εξειδικευμένες κατηγορίες των νέων αιχμής της ελληνικής μας οικονομίας περίπου δεκαπέντε χιλιάδων ωφελουμένων και μία άλλη ολοκληρωμένη παρέμβαση για δεκαπέντε χιλιάδες άτομα του ΟΑΕΔ, όπου και αυτή αναφέρεται στο πλαίσιο του προγράμματος της «Εγγύηση για τη Νεολαία». 
Άρα η χώρα μας στο πλαίσιο του προγράμματος «Εγγύηση για τη Νεολαία», ήδη εμπροσθοβαρώς, πριν δηλαδή την έγκριση των επιχειρησιακών προγραμμάτων, υλοποιεί δράσεις για την ανεργία των νέων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Ρεπούση, έχετε τον λόγο να δευτερολογήσετε.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κυρία Πρόεδρε.
Ευχαριστώ για την απάντησή σας. Ωστόσο, θα επανέλθω στο πρόγραμμα αυτό, γιατί οπωσδήποτε και η Ελλάδα, όπως και όλα τα κράτη, υλοποιούν δράσεις για τη νεολαία για να αντιμετωπίσουν την ανεργία. Τα κλασικά προγράμματα κατάρτισης, επιμόρφωσης, ενίσχυσης κ.λπ..
Στη σύλληψη αυτού του ευρωπαϊκού προγράμματος, όμως, βρίσκεται αυτό το τρίπτυχο, για πρώτη φορά. Δηλαδή, στη λογική του, είναι ότι κανένας νέος –μα, κανένας- δεν μένει άνεργος ή ανενεργός για περισσότερο από τέσσερις μήνες. Αυτός είναι ο κορμός του προγράμματος «Εγγύηση για τη Νεολαία».
Τι σημαίνει αυτό; Ότι σε όλους τους νέους ηλικίαw κάτω των είκοσι πέντε ετών, προσφέρεται μία ποιοτική θέση εργασίας ή πρακτικής άσκησης, μαθητείας ή επιμόρφωσης, από τη στιγμή που αυτός εντός τεσσάρων μηνών καθίσταται ανενεργός. Δηλαδή, ή έχει πάρει το πτυχίο του και δεν έχει βρει μία θέση απασχόλησης ή έχει απολυθεί από την εργασία  του, έχει χάσει τη δουλειά του κ.λπ.. 
Αυτή είναι η καινούργια, η διαρθρωτική αλλαγή που φέρνει το πρόγραμμα «Εγγύηση για τη Νεολαία». Αυτό δεν αφορά προγράμματα κατάρτισης το ένα μετά το άλλο, αλλά είναι ένα συνολικό σχέδιο για να μην μένει κανένας νέος εκτός απασχόλησης ή εκπαίδευσης για παραπάνω από τέσσερις μήνες.
Σας ρωτάω συγκεκριμένα, έχει υποβληθεί το εθνικό σχέδιο ένταξης σε αυτό το πρόγραμμα; Θα ήθελα –εάν έχετε την καλοσύνη- να μας πείτε ποιες δράσεις περιλαμβάνει το πρόγραμμα αντιμετώπισης της ανεργίας στο πλαίσιο του ευρωπαϊκού προγράμματος «Εγγύηση για τη Νεολαία». Δηλαδή, ποιες δράσεις θα κάνετε; Είναι και άλλα προγράμματα πληροφορικής; Είναι προγράμματα κατάρτισης σε τομείς καινοτομίας ή υψηλής τεχνολογίας; Ποια είναι η λογική του δικού μας εθνικού προγράμματος που θα ενταχθεί στο πρόγραμμα «Εγγύηση για τη Νεολαία».
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε ό,τι αφορά την ευρωπαϊκή πρωτοβουλία για την απασχόληση των νέων, θα θέλαμε να σας ρωτήσουμε αν έχετε υποβάλλει ή σκέφτεστε να υποβάλλετε συγκεκριμένη πρόταση για την αξιοποίηση των κονδυλίων αυτών. 
Κύριε Υπουργέ, θέλω -και σας παρακαλώ πολύ να μην μου απαντήσετε γενικόλογα- να μας ενημερώσετε για όλες τις δράσεις της Ελλάδας που αφορούν την ανεργία των νέων. Σας ρωτάω για τα δύο αυτά συγκεκριμένα ευρωπαϊκά προγράμματα που έχουν αρκετά μεγάλο budget. Απ’ ό,τι γνωρίζουμε, υπάρχουν χώρες που ζητούν την αύξηση του προϋπολογισμού, προκειμένου να αντιμετωπισθεί αυτό το πρόβλημα και θέλω να δω πώς η χώρα μας αξιοποιεί τα ευρωπαϊκά κονδύλια στο πλαίσιο αυτών των συγκεκριμένων δράσεων. 
Για παράδειγμα για το δεύτερο, που είναι το πρόγραμμα «Πρωτοβουλία για την Απασχόληση των Νέων», το λεγόμενο «ΠΑΝ», το οποίο ενισχύει την επιχειρηματικότητα των νέων, ποιες ειδικές δράσεις έχουν σχεδιαστεί από την ελληνική πολιτεία για να ενισχύσουν αυτό το θέμα της επιχειρηματικότητας, εκτός των προγραμμάτων γενικής ενίσχυσης της επιχειρηματικότητας και ποιο ποσό έχει ζητηθεί –εάν έχει ζητηθεί- για την ενίσχυση της επιχειρηματικότητας των νέων;
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ κι εγώ.
Ορίστε, κύριε Υπουργέ, έχετε τον λόγο για τη δευτερολογία σας.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κατ’ αρχάς επειδή ζητήσατε συγκεκριμένη απάντηση, θα σας απαντήσω συγκεκριμένα. 
Το Υπουργείο Εργασίας, ήδη, προχωράει και σε θεσμικό επίπεδο στη δημιουργία ενός μηχανισμού διάγνωσης των αναγκών της αγοράς. Θα μου πείτε, αυτονόητο. Το υλοποιούμε όμως. Δηλαδή, θέλουμε να γνωρίζουμε ποιες ειδικότητες μπορεί να απορροφήσει η αγορά και σε ποιους ειδικούς τομείς, θα πρέπει να στρέψουμε τους νέους μας. 
Απαντώντας, λοιπόν, στο ερώτημά σας, ήδη μέχρι τέλος του μηνός θα βγάλουμε ειδικό στοχευμένο πρόγραμμα για τον τουρισμό. Νομίζω ότι κανείς δεν αμφιβάλλει ότι η τουριστική βιομηχανία αποτελεί το μεγαλύτερο συγκριτικό πλεονέκτημα της χώρας μας. Άρα βλέπετε ότι είναι στοχευμένο και εξειδικευμένο.
Επίσης, μέσα στον Νοέμβριο θα βγουν εξειδικευμένες δράσεις σε συγκεκριμένους τομείς της οικονομίας μας, που είναι, για παράδειγμα, το εξαγωγικό εμπόριο, η ενίσχυση των μικρομεσαίων επιχειρήσεων, οι νέες τεχνολογίες. Όλα αυτά γίνονται στοχευμένα, εξειδικευμένα, διότι επιτέλους πρέπει να ξεφύγουμε από την προνοιακή λογική των προγραμμάτων. Δεν μας ενδιαφέρει απλά να κάνουμε ένα πρόγραμμα, να δώσουμε ένα επίδομα και να πούμε ότι απορροφήσαμε ευρωπαϊκά χρήματα. Εμάς μας ενδιαφέρει ο ωφελούμενος να πάρει τις απαραίτητες εκείνες εξειδικευμένες γνώσεις, ώστε τελικά να καταστεί ελκυστικός στην αγορά εργασίας.
Έχει υπολογιστεί –και αυτό σύμφωνα με μελέτη του ΕΚΚΕ, του Εθνικού Κέντρου Κοινωνικών Ερευνών- ότι ένα 20% των ωφελούμενων από τα συγκεκριμένα προγράμματα «TRAINING VOUCHER» τελικά βρίσκει μόνιμη θέση απασχόλησης. Άρα αυτό το ποσοστό είναι η βάση πάνω στο οποίο θα κτίσουμε, έτσι ώστε να μπορούμε να μιλάμε για ακόμη μεγαλύτερα ποσοστά απασχόλησης. 
Επίσης, θέλω να ενημερώσω ότι όλα τα προγράμματα βγαίνουν βάσει αξιολογήσεων των προηγούμενων προγραμμάτων. Άρα προσπαθούμε στην εισαγωγή των νέων μας προγραμμάτων να διορθώσουμε και να κάνουμε επιμέρους βελτιώσεις, ούτως ώστε τελικά να τα κάνουμε πιο ελκυστικά για την αγορά εργασίας. 
Επίσης, για την επιχειρηματικότητα των νέων, κάτι που σαφώς μας απασχολεί και εμάς στο πλαίσιο, για παράδειγμα της κοινωνικής επιχειρηματικότητας, θέλω να πω ότι μέχρι τα τέλη Νοεμβρίου τις ήδη υφιστάμενες -ή αυτές που θα δημιουργηθούν- κοινωνικές συνεταιριστικές επιχειρήσεις εμείς σκοπεύουμε να τις χρηματοδοτήσουμε. Πιλοτικά θα χρηματοδοτήσουμε τις κοινωνικές συνεταιριστικές επιχειρήσεις, στις οποίες υπάρχουν άτομα με ειδικές ανάγκες, με περίπου δέκα χιλιάδες ανά άτομο. Σε αυτά συμπεριλαμβάνονται χρήματα τόσο για μισθούς όσο και για εξοπλισμό. Σκοπεύουμε, μάλιστα, να ενεργοποιήσουμε και το Ταμείο Κοινωνικής Οικονομίας.
Ακόμη, απαντώντας στο ερώτημά σας, θέλω να σας πω ότι ήδη είμαστε σε συνεργασία και με την Ευρωπαϊκή Τράπεζα Επενδύσεων αλλά και με εμπορικές τράπεζες, έτσι ώστε είτε με τη μορφή μικροεγγυήσεων είτε με την καταβολή ποσού να μπορούμε να βοηθήσουμε την απασχόληση και ευρύτερα την επιχειρηματικότητα των νέων. Στόχος είναι να αλλάξει πραγματικά και η συνολική αντίληψη των συγκεκριμένων προγραμμάτων και από κοινωνικά επιδόματα να μπορούμε, εξοπλίζοντας και καταρτίζοντας τους νέους μας, τελικά να τους βοηθήσουμε να στήσουν και τη δική τους επιχείρηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υφυπουργέ.
Η έβδομη με αριθμό 166/20-10-2014 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Κομμουνιστικού Κόμματος Ελλάδος κ. Θεοδοσίου Κωνσταντινίδη προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδος, δεν θα συζητηθεί λόγω κωλύματος του κυρίου Υπουργού και διαγράφεται.
Η όγδοη με αριθμό 151/20-10-2014 επίκαιρη ερώτηση πρώτου κύκλου του Βουλευτή Β΄ Αθηνών των Ανεξάρτητων Δημοκρατικών Βουλευτών κ. Βασιλείου Καπερνάρου προς τον Υπουργό Υγείας, σχετικά με τον κίνδυνο για την παιδική υγεία στη χώρα μας, λόγω έλλειψης εμβολίων, δεν θα συζητηθεί λόγω κωλύματος του κυρίου Βουλευτή και διαγράφεται.
Η πρώτη με αριθμό 163/20-10-2014 επίκαιρη ερώτηση δευτέρου κύκλου της Βουλευτού Καρδίτσας της Νέας Δημοκρατίας κ. Ασημίνας Σκόνδρα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κλιμάκωση των υφιστάμενων προβλημάτων ύδρευσης και άρδευσης στο Νομό Καρδίτσας, δεν θα συζητηθεί λόγω κωλύματος του κυρίου Υπουργού και διαγράφεται. 
Επίσης, η δεύτερη με αριθμό 161/20-10-2014 επίκαιρη ερώτηση δευτέρου κύκλου της Βουλευτού Αχαΐας του Συνασπισμού Ριζοσπαστικής Αριστεράς κ. Μαρίας Κανελλοπούλου προς τους Υπουργούς Πολιτισμού και Αθλητισμού και Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των εργασιακών προβλημάτων των καλλιτεχνών και των εργαζομένων στο ελληνικό θέατρο, δεν θα συζητηθεί λόγω κωλύματος του κυρίου Υπουργού και διαγράφεται.
Εισερχόμαστε τώρα στη συζήτηση της τρίτης με αριθμό 156/20-10-2014 επίκαιρη ερώτηση δευτέρου κύκλου του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Υποδομών, Μεταφορών και Δικτύων, σχετικά με την αύξηση του κόστους του έργου κατασκευής του αυτοκινητόδρομου Πάτρα–Πύργος.
Έχετε τον λόγο, κύριε Νικολόπουλε.</ChairmanSpeech> 
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Είναι μια ιστορία με την οποία θα ασχοληθούν –είμαι σίγουρος- και στο μέλλον αρκετοί. 
Επικρατεί η αντίληψη τα τελευταία χρόνια στη χώρα πως όλοι στο τέλος κάπως γίνεται και τη γλιτώνουν και τελικά κανένας δεν πληρώνει. Βέβαια, ευτυχώς, διαπιστώνουμε όλοι ότι τον τελευταίο καιρό πολιτικά πληρώνουν όλοι, και δίκαια και όπως τους αξίζει. Γιατί ξέρετε στη συνταγή όταν πέσει περισσότερη κοροϊδία απ’ αυτήν που μπορεί να ανεχθεί ο ελληνικός λαός, πράγματι ακόμα και αυτός ο λαός, που τα τελευταία χρόνια δέχεται μονίμως την κατατρομοκράτηση από όλους τους βαστάζους της διαπλοκής, αντιδρά.
Σήμερα, λοιπόν, συζητούμε για ένα έργο που από το 1996 έχει ενταχθεί στα ευρωπαϊκά δίκτυα. Προφανώς επέλεξε η Κυβέρνηση σήμερα να έρθει και να μην απουσιάζει, γιατί νομίζει ότι οι πολίτες είναι ενθουσιασμένοι, είναι ευχαριστημένοι. Πρόκειται για ένα έργο που είχε ενταχθεί στην περίφημη σύμβαση που επί κυβέρνησης Καραμανλή προέβλεπε με εκείνα τα χρήματα να γίνει ο οδικός άξονας από την Ελευσίνα, στην Πάτρα, στον Πύργο, στην Αρχαία Ολυμπία και να φθάσει στο Καλό Νερό.
Όμως, όλα γίνονται εδώ. Ω του θαυματός! Ενώ υπήρχαν, όπως το υποψιάζεστε, εγγυητικές επιστολές, «εάν δεν τηρήσεις το έργο, θα πέσουν οι εγγυητικές επιστολές» κ.λπ., δεν έγινε τίποτα απ’ αυτά. 
Ήρθαμε στη Βουλή ξανά και κάναμε ερωτήσεις. Οι εργολάβοι, όμως, εισέπρατταν διόδια για ένα έργο που δεν γινόταν. Όσοι ταξιδεύετε Πάτρα-Αθήνα, έχετε δει ότι είναι μονόδρομος, λες και είσαι στην τελευταία μικρή επαρχιακή πόλη. 
Κυρία Πρόεδρε, ο κύριος Υπουργός έχει προφανώς μπροστά του την ερώτηση που καταθέσαμε. Για ένα έργο εβδομήντα πέντε χιλιομέτρων, θα πληρώνουμε 5,9 εκατομμύρια ευρώ για κάθε χιλιόμετρο. 
Δεν είναι όμως αυτό μόνο. Το εξαίρεσαν, το έβγαλαν από τη σύμβαση της Ολυμπίας Οδού και το δημοπράτησαν -έστω με καθυστέρηση- προχτές. Πρόκειται για ένα έργο το οποίο -ακούστε να δείτε!- εν έτη 2014 δεν θα συνδέεται με τη βιομηχανική περιοχή, δεν θα συνδέεται με τον Άραξο και θα δούμε πώς θα συνδεθούμε με την Ολυμπία και με το λιμάνι της Κυλλήνης. Και θα ακολουθήσουν άλλες δύο εργολαβίες, όχι, βέβαια, μέσα στα χρονοδιαγράμματα που έβαλε ο κύριος Υπουργός, ο οποίος πολλάκις έχει διαψευστεί. Και, βέβαια, δεν ακούει ούτε καν τους εκατοντάδες μεγάλους κατασκευαστές της χώρας που κι εκείνοι ζουν την ανέχεια και την απραξία. Βλέπετε, ίσως να μην έχει δει ο κύριος Υπουργός το πρωτοσέλιδο της φιλοκυβερνητικής εφημερίδας «ΔΗΜΟΚΡΑΤΙΑΣ», που τον απεκάλεσε στον πρώτο τίτλο: « ο «butler» των μεγαλοεργολάβων». 
Χθες πήρα ένα υπόμνημα από τον Πανελλήνιο Σύλλογο των Κατασκευαστικών Εταιρειών, το οποίο λέει στον Υπουργό και σε όλα τα κόμματα: «Γιατί κατ’ αυτόν τον τρόπο δημοπρατείται το έργο; Για να έλθουν πάλι οι γνωστοί, οι ελάχιστοι που μετριούνται στα δάκτυλα της μιας χειρός;». Μήπως τελικά όλα αυτά τα έργα, λοιπόν, γίνονται κυριότατα -και γι’ αυτό και ξεπερνιούνται προβλήματα, διαδικασίες, ψηφίζονται νόμοι - για ιδιωτικά δήθεν έργα;
Ευχαριστώ πολύ για την ανοχή σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα επανέλθετε, κύριε συνάδελφε.
Ο Υπουργός, κ. Μιχαήλ Χρυσοχοΐδης, έχει τον λόγο.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κυρία Πρόεδρε.
Επειδή το ψέμα έχει κοντά πόδια, ευτυχώς γίνονται ερωτήσεις για να αποκαλύπτεται όχι μόνο το ψέμα, αλλά και η διαβολή, η συκοφαντία και η σκόπιμη διαστρέβλωση. Και κάποιοι οι οποίοι εμφανίζονται ως «Ηρακλής» υποτίθεται του δημοσίου συμφέροντος, δεν ξέρω τίνος συμφέροντα υπηρετούν κατά καιρούς. 
Ξέρετε, εγώ έχω την αρετή και το προνόμιο να μιλάω με αυτόν τον τρόπο, διότι είμαι περήφανος που είμαι πολιτικός. Είμαι έντιμος άνθρωπος και πολιτικός και δεν επιτρέπω σε κανέναν, αν δεν έχει στοιχεία, να αμφισβητεί την εντιμότητά μου. Όσο για τους βαστάζους της διαπλοκής, υπάρχουν και οι βαστάζοι των εκβιαστών, ξέρετε. Ελπίζω να μην υπάρχουν κάποιοι εδώ μέσα.</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Όχι, θα πρέπει να πείτε, κύριε Υπουργέ.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Λέω, ελπίζω να μην υπάρχουν βαστάζοι εκβιαστών, γιατί όσο υπάρχει στο Υπουργείο η δική μου παρουσία, οι εκβιαστές δεν θα πάρουν ποτέ ούτε ένα ευρώ.</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Αυτό θέλουμε κι εμείς.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Όπως, επίσης -επειδή το θέλετε κι εσείς- δεν θα πάρει κανείς που δεν το δικαιούται ούτε ένα ευρώ παραπάνω όσο είμαι εγώ στο Υπουργείο. Αυτό να το έχετε υπ’ όψιν σας.
Ας προχωρήσουμε τώρα στην υπόθεσή μας, για να αποκαλύψουμε το μεγάλο ψέμα και τη μεγάλη διαστρέβλωση, όπως πάντα, δηλαδή. 
Θέλω να θυμίσω ότι πριν από δέκα μήνες, το Δεκέμβριο του 2013, ψηφίστηκαν στη Βουλή οι συμβάσεις επανεκκίνησης των έργων των αυτοκινητοδρόμων. Σήμερα, ως γνωστόν, οι εργασίες βρίσκονται σε πλήρη εξέλιξη. Δουλεύουν χιλιάδες άνθρωποι, δουλεύουν εκατοντάδες επιχειρήσεις σε όλη την Ελλάδα, αυξάνεται το ΑΕΠ της χώρας, υπάρχουν χιλιάδες μηχανήματα στους δρόμους και χιλιάδες επιχειρήσεις παραγωγής υλικών δουλεύουν. Γενικότερα, αυτήν τη στιγμή διαμορφώνονται και δημιουργούνται οι νέοι οδικοί άξονες της χώρας. 
Ορισμένα τμήματα των αρχικών συμβάσεων, όπως το τμήμα Πάτρα-Πύργος και Πύργος - Καλό Νερό-Τσακώνα, σταμάτησαν. Δεν εντάχθηκαν στις συμβάσεις που ψηφίσαμε το Δεκέμβριο και εξαιρέθηκαν λόγω έλλειψης χρηματοδοτικών πόρων της προηγούμενης περιόδου του ΕΣΠΑ.
Δεν υπήρχαν τα χρήματα από την πλευρά του ελληνικού δημοσίου και της Ευρωπαϊκής Επιτροπής, των τραπεζών και των παραχωρησιούχων, να συντάξουν ένα μοντέλο βιώσιμο και να το δώσουν στην Βουλή για να το ψηφίσει. Υπήρξε μια συμφωνία της Ελληνικής Δημοκρατίας, της Ευρωπαϊκής Επιτροπής της Ευρωπαϊκής Τράπεζας Επενδύσεων να πάει το έργο αυτό πίσω. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρία Πρόεδρε, θα πάρω και το χρόνο της δευτερολογίας.
Προσέξτε όμως. Στη Βουλή, όλοι οι Βουλευτές, όλων των κομμάτων, ψήφισαν ένα άρθρο, το άρθρο 5 του ν.4219/2013. Τι λέει αυτό; Λέει ότι ο οδικός άξονα «Αυτοκινητόδρομος Πάτρα-Πύργος-Τσακώνα» χαρακτηρίζεται ως έργο υποδομής και άμεσης προτεραιότητας, προκειμένου, αμέσως μετά την εξαίρεσή του από τη σύμβαση παραχώρησης του έργου να προκηρυχθεί κατά προτεραιότητα ως δημόσιο έργο. 
Λέει παρακάτω η παράγραφος 1 «το τμήμα από τον κόμβο Μιντιλογλίου, δηλαδή μετά το πέρας της παράκαμψης Πάτρας  μέχρι τον Πύργο, θα κατασκευαστεί με μελέτες του παραχωρησιούχου». 
Το καταθέτω στα Πρακτικά για να θυμηθεί ο κύριος συνάδελφος και όλη η Βουλή ότι το ψηφίσαμε όλοι εδώ μέσα. 
(Στο σημείο αυτό ο Υπουργός Υποδομών, Μεταφορών και Δικτύων, κ. Μιχαήλ Χρυσοχοΐδης  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Θέλει κανείς να μη γίνει το έργο;</Speech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Αν ο κύριος Νικολόπουλος δεν θέλει να κάνουμε δημόσιο έργο και θέλει να το δώσουμε στον παραχωρησιούχο –τώρα αγάπησε τον παραχωρησιούχο!- μπορούμε να το πάρουμε πίσω, αν συμφωνήσει το Σώμα.</Speech> 
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Αυτό σας ρωτήσαμε;</Speech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Να ρωτήσουμε και τους Βουλευτές της Αχαΐας, Ηλείας, Μεσσηνίας.</Speech> 
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Αυτό προσβάλλει τη νοημοσύνη.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ήταν με απόφαση της Ευρωπαϊκής Επιτροπής και της Ελληνικής Δημοκρατίας, με απόφαση του συνόλου των Βουλευτών όλων των κομμάτων. 
Η πρώτη απάντηση είναι ότι δεν μπήκε στην παραχώρηση γιατί το ζήτησε η Βουλή να μπει κατ’ εξαίρεσιν ως δημόσιο έργο.
Η δεύτερη υπόμνηση που θέλω να κάνω, την οποία δε γνωρίζει ο κύριος Νικολόπουλος, ή γνωρίζει και έρχεται εδώ να μας κάνει παραπλανητικές περιγραφές είναι ότι ο νέος άξονας «Πάτρα-Πύργος» δεν ακουμπάει στον παλιό άξονα. Είναι πέντε χιλιόμετρα ανατολικότερα. Είναι κατά 90% μια καινούρια χάραξη. Για να ενημερώσετε τους συμπολίτες σας, έχουμε ανακοινώσει ήδη ότι θα συνδεθεί και ο Άραξος και η βιομηχανική περιοχή με το δρόμο.</Speech> 
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Με άλλη εργολαβία.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Μέσα στην ίδια εργολαβία. 
Θέλω επίσης να θυμίσω ότι το έργο στην αρχική του μορφή δημοπρατήθηκε το 2006, πριν από οκτώ ολόκληρα χρόνια. Τότε ο σημερινός παραχωρησιούχος υπέβαλε προσφορά με έκπτωση και η τελική σύμβαση ήταν 340 εκατομμύρια. 
Προσέξτε, κυρίες και κύριοι συνάδελφοι. Η προσφορά του, επαναλαμβάνω, η τελική του έκπτωση και το τελικό συμβατικό αντικείμενο ήταν 340 εκατομμύρια. Μετά τη δημοπράτηση, μετά την έκπτωση, ήταν το τελικό κόστος του έργου. Αυτό είναι το τελικό κόστος του έργου. Τριακόσια σαράντα εκατομμύρια από τον παραχωρησιούχο, οκτώ χρόνια πριν. 
Το Φεβρουάριο του 2014 οι υπηρεσίες του Υπουργείου ζήτησαν την ένταξη του έργου στο Πρόγραμμα Δημοσίων Επενδύσεων. Εμπροσθοβαρώς, γιατί δεσμευθήκαμε εδώ στην επιτροπή και γιατί το λέει ο νόμος «κατά προτεραιότητα». Πριν την πλήρη έγκριση του νέου συγχρηματοδοτούμενου προγράμματος, προκειμένου να υλοποιηθεί η δέσμευση του νόμου, εστάλη στο Υπουργείο Ανάπτυξης για να πάρουμε ένα ενάριθμο έργο βάζοντας τον ενδεικτικό προϋπολογισμό των 340 εκατομμυρίων ευρώ. Πολύ σωστά και πολύ έντιμα έκανε η υπηρεσία. Στο μεταξύ ζήτησε η υπηρεσία όπως ορίζει ο νόμος, εδάφιο α΄ του άρθρου 5, τις μελέτες του 2006, να τις επικαιροποιήσουν ως προς τις ποσότητες. Είναι ακριβές, λοιπόν, αυτό που είπα ότι υπάρχουν πλήρεις μελέτες. 
Βγαίνει δημόσιο έργο, υπάρχει άλλο τιμολόγιο. Στα τιμολόγια του δημοσίου, κυρίες και κύριοι συνάδελφοι, υπάρχουν 9% απρόβλεπτες δαπάνες επί του συνόλου των εργασιών. Στην περίπτωσή μας υπάρχουν και 15 εκατομμύρια επιπλέον για τη νέα κατηγορία, το νέο είδος στηθαίων ασφαλείας, καλύτερης ποιότητας που απαιτείται. 
Είκοσι εννιά και δεκαπέντε λοιπόν, μας κάνουν σαράντα τέσσερα εκατομμύρια επιπλέον. 
Τι προβλέπει, λοιπόν, ο νόμος; Ο ν. 3669/2008 προβλέπει συγκεκριμένο τιμολόγιο εργασιών, προβλέπει 29 εκατομμύρια απρόβλεπτα, προβλέπει 15 εκατομμύρια για τα καινούργια στηθαία ασφαλείας. 
Κύριε Νικολόπουλε, εγώ αυτό που λέω το εννοώ και δεν γράφω ό,τι να ’ναι στα χαρτιά μου ούτε απευθύνω ερωτήσεις στους συναδέλφους μου, όταν είμαι Βουλευτής και τιμώ τη θέση μου ούτε δέχομαι από κανένα να μου υποδεικνύει και να μου καταγγέλλει πράγματα, τα οποία δεν ανταποκρίνονται στην πραγματικότητα. Αυτό που λέω το εννοώ. 
Θέλω, λοιπόν, να σας πω ότι επειδή είμαι αποφασισμένος το κάθε ευρώ που ξοδεύεται στο Υπουργείο μου να το τιμώ και να το σέβομαι, αν βρείτε ένα ευρώ που έφυγε κατά λάθος, χωρίς σεβασμό, να το πείτε. Μη λέτε αυτά που γράφουν οι εκβιαστές, αυτοί που είναι κάθε μέρα έξω από την πόρτα των εισαγγελέων και έχουν απλήρωτους τους εργάτες τους, αυτοί που έχουν παρατήσει τα έργα στη μέση, αυτοί που ζητούν μεροκάματα …</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Όνομα δεν έχουν; Ο κ. Σταμάτης ζήτησε ονόματα.</Speech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Αυτά τελειώσανε. Αποφασίστηκε …</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Ο παρά τω Πρωθυπουργώ είπε για ονόματα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Νικολόπουλε. Θα τα πείτε τώρα. Θα δευτερολογήσετε και θα πείτε ό,τι θέλετε.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Εδώ θα τα πούμε τώρα όλα.
Αποφασίστηκε να γίνει δημοπράτηση του έργου με κατ’ αποκοπήν τίμημα. Και αυτό τι σημαίνει, κυρίες και κύριοι συνάδελφοι; Ότι 29 εκατομμύρια δεν θα καταβληθούν. Γι’ αυτό αγαπάμε, σεβόμαστε και τιμάμε τον ιδρώτα του ελληνικού λαού. 
Έρχομαι, όμως, τώρα στο κρίσιμο, στην απάτη που πάτε να κάνετε, την παραπλάνηση. Η ερώτηση του κυρίου συναδέλφου -εγώ θα πω καλοπροαίρετα- επιχειρεί να συγκρίνει ανόμοια πράγματα, ανόμοια μεγέθη και τελικά οδηγεί σε παραπλάνηση εδώ μέσα. Συγκρίνει, λοιπόν, το ποσό των 340 εκατομμυρίων ευρώ, που είναι η τελική προσφορά του μειοδότη παραχωρησιούχου μετά το διαγωνισμό και την έκπτωση, με τον προϋπολογισμό του ίδιου έργου που δημοπρατείται μετά από οκτώ χρόνια. Τι κάνετε, λοιπόν, εσείς; Λέτε: «340 είναι. Γιατί δεν βάζετε 340;». Μα, διαγωνισμός γίνεται. Θα πάρουμε εκπτώσεις, θα υπάρξει ανταγωνισμός.
Θέλω, λοιπόν, επειδή αυτό που λέω γράφεται στα Πρακτικά, να σας πω το εξής. Το κόστος θα είναι μικρότερο από τα 340 εκατομμύρια, με 15 εκατομμύρια επιπλέον καινούργια στηθαία ασφαλείας, που είναι μία δαπάνη η οποία δεν μπορεί να αποφευχθεί λόγω του νέου κανονισμού της Ευρωπαϊκής Επιτροπής. 
Το έργο, λοιπόν, θα είναι φθηνότερο και τότε εσείς που βιάζεστε να προσδιορίσετε υψηλότερο κόστος κατηγορώντας την Κυβέρνηση κι εμένα, θέλω να σας πω να μου κάνετε μια ερώτηση, για να χαρούμε όλοι μαζί και όλο το Κοινοβούλιο, που σεβόμαστε με πάρα πολύ μεγάλη αφοσίωση το συμφέρον του ελληνικού λαού και τους πόρους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε. 
Κύριε Νικολόπουλε, έχετε τον λόγο, για να δευτερολογήσετε.</ChairmanSpeech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Κυρία Πρόεδρε, η επιχειρηματολογία –με συγχωρείτε- ήταν πολιτικού νηπιαγωγείου, αν θέλουμε ή όχι το έργο. Εντάξει, αντιλαμβάνεται κανένας σε ποια δυσκολία βρίσκεται τώρα ο άνθρωπος που ήθελε να γίνει αρχηγός του ΠΑΣΟΚ. Να σου λέει τώρα «θέλατε ή όχι να γίνει το έργο Πάτρας-Πύργου;»; Αν είναι δυνατόν!
Όμως, η ομιλία του σήμερα ακριβώς με γύρισε χρόνια πίσω, σε ό,τι έλεγε ο Κώστας Λαλιώτης, όταν γίνονταν τα μεγάλα έργα: «Ούτε ένα ευρώ!». Δεν έχει υπογράψει συμπληρωματικούς πίνακες ο κ. Χρυσοχοΐδης.
Είπε, όμως, κάτι πολύ πιο συγκλονιστικό και θα το στείλω στον κ. Δημήτρη Σταμάτη, στον παρά τω Πρωθυπουργώ, όταν θα πάρω τα Πρακτικά αυτής της κουβέντας. Είπε ότι είναι εκβιαστές στο Υπουργείο που τον εκβιάζουν και δεν τους αποκάλυψε με ονόματα. 
Εμένα, ξέρετε, όταν ένας γνωστός στο πανελλήνιο τόλμησε με sms να μου στείλει ένα τέτοιο μήνυμα, απειλητικό και εκβιαστικό, κύριε Υπουργέ, του έκανα μήνυση και μου είπε ότι θα μου κόψει το πόδι με πριόνι! Και αν με ρωτήσετε το όνομα, θα σας το πω. Εσάς, που σας έγραψε μια μεγάλη εφημερίδα, έτσι στο πρωτοσέλιδο, τι κάνατε;  Και ήταν η πρώτη φορά; Αυτό «έβγαζε μάτι»! 
Δεν έχετε δει τον κοινοβουλευτικό έλεγχο; Δεν βλέπετε κάθε μέρα τι λένε οι εφημερίδες; Και εν πάση περιπτώσει, εσείς τι έχετε πει. Έχετε δει για το συγκεκριμένο τι έχετε πει; «Άκου, Μιχάλη μου, το χάλι σου», λέει ένα τραγούδι. Στη συνέχεια ο κ. Χρυσοχοΐδης στις 20-6-2014 με ανακοίνωση λέει «σε δεκαπέντε μέρες θα δημοπρατηθεί και το τμήμα Πάτρα-Πύργος με 300 εκατομμύρια». Καλά, αφήστε τις δεκαπέντε μέρες! Αυτά είναι λόγια του κ. Χρυσοχοΐδη. Θα το καταθέσω για τα Πρακτικά. 
Ο κ. Χρυσοχοΐδης μάς είπε ότι αυτό το έργο ανερχόταν στα 340 εκατομμύρια, με βάση τη μελέτη της Ολυμπίας Οδού. Και έχει εγκριθεί, πράγματι, από τη Βουλή. Το κόστος εκτινάχθηκε στα 443 εκατομμύρια ευρώ ή στα 475 εκατομμύρια ευρώ, συμπεριλαμβανομένων των δαπανών για απαλλοτριώσεις και αρχαιολογικές έρευνες. Αυτός είναι που και σήμερα επανέλαβε όσα μας είχε διαβεβαιώσει, ότι οι μελέτες είναι πλήρεις, οριστικές κ.λπ.. Τι μεσολάβησε, λοιπόν, και εκτινάχθηκαν τα κόστη εκεί που πήγαν; 
Όμως εγώ ειλικρινά θα φύγω ενθουσιασμένος. Δεν πιστεύω για το Μιχάλη Χρυσοχοΐδη ότι εκτελεί εντολές ή συμβόλαια κάποιων. Και το λέω ευθέως και επισήμως. Αλλά ξέρετε, μετά από τόσα χρόνια εδώ στην Αίθουσα, έχω την εντύπωση ότι εκείνοι που ήταν πολλά υποσχόμενοι –όχι ότι οι ίδιοι υπόσχονταν πολλά- και ο Μιχάλης Χρυσοχοΐδης υπήρξε ένας από τους πολλά υποσχόμενους, πολλές φορές, έχουν και περισσότερες ευθύνες. 
Και το λέω και με σεβασμό και με εκτίμηση και με αγάπη. Συγγνώμη, θα το πω όπως το νιώθω: Είναι φτηνό να λέει ο Μιχάλης Χρυσοχοΐδης -και να καταλαβαίνουμε τι λέει- ότι ασκούνται πιέσεις και είναι προφανές, ότι υπάρχουν αυτά τα τρωκτικά και το ξέρουμε. 
Αλλά, ξέρετε, κύριε Χρυσοχοΐδη; Προχθές, την Πέμπτη, ο κ. Μπόμπολας καταδικάστηκε από ένα Βουλευτή, από τον ομιλούντα. Γιατί, όταν παραιτήθηκα από την Κυβέρνηση, γιατί νόμιζα ότι η συνείδησή μου δεν το επέτρεπε να κάνω άλλα από εκείνα που έλεγα προεκλογικά, μαζί με τον αντιμνημνονιακό Αντώνη Σαμαρά, ο κ. Μπόμπολας -δεν ξέρω ποιανού συμβόλαιο εκτελούσε- έγραψε σε πρωτοσέλιδο στο «ΈΘΝΟΣ» μύρια όσα για μένα, για το ΣΔΟΕ κ.λπ. Και πρωτοδίκως τον καταδίκασα, και στο Εφετείο τον καταδίκασα. Και εγώ δεν είχα δικηγόρους. Εκείνος είχε ένα γιο παλιού Υπουργού Δικαιοσύνης και άλλους πολλούς. Και καλά έκανε, δικαίωμά του είναι. Και βέβαια δεν ήρθε στο δικαστήριο.
Τολμώ, λοιπόν και αναφέρθηκα σε αυτό για να πω στον Μιχάλη Χρυσοχοΐδη ότι διαβάζω πως ακόμα και μέσα στα όργανα του κόμματός του λένε οι Βενιζέλοι και οι λοιποί: «Εδώ, Μιχάλη, δεν στα λέει η Αντιπολίτευση, στα λένε και οι άλλοι ότι αυτά έγιναν κατά τα έργα σου». Και όλοι κρινόμαστε κατά τα έργα μας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί συνοδοί τους από το 7ο Γενικό Λύκειο Περιστερίου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)</ChairmanSpeech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Κυρία Πρόεδρε, επειδή θα πάρει τον λόγο ο Υπουργός, θα ήθελα να μας πει και κάτι ουσιαστικό για τις συνδετήριες οδούς. Γιατί, όντως, είναι εξαιρετικά σημαντικό και ξέρετε ότι όλη η περιοχή πιέζει. Αν έχετε να πείτε κάτι και για τα καινούργια διόδια, τα οποία δεν θέλουμε να μπουν ούτε στην Πάτρα ούτε στην Ηλεία καθώςν και για τη νότια χάραξη.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κυρία Πρόεδρε.
Ευχαριστώ πολύ τον κύριο συνάδελφο για τα καλά του λόγια. Εγώ δεν είμαι κλαψιάρης, κύριε Νικολόπουλε, για να έρχομαι να λέω ότι με εκβιάζουν. Δεν εννοώ ότι με εκβιάζει κανένας. Δεν μπορεί να με εκβιάσει. Δεν τολμάει να με εκβιάσει. Αλίμονο, αν γινόταν, μετά από τόσα χρόνια στην πολιτική. Απλώς λέω ότι είναι ένας χώρος με έναν ανταγωνισμό ο οποίος καλλιεργήθηκε άρρωστα για πολλές δεκαετίες.  
Πιστεύουν ορισμένοι ότι έχουν τη δυνατότητα μέσα από διάφορες υπόγειες διαδικασίες να εκβιάζουν. Αυτό δεν με αφορά.
Όσο γι’ αυτούς που γράφουν, επειδή είμαι πολιτικός και δεν μου αρέσουν τα δικαστήρια, αν και είμαι νομικός, πιστεύω ότι οι απαντήσεις δίνονται πολιτικά. Έδωσα, λοιπόν, την απάντησή μου εδώ. Αν ξαναϋπάρξει, να είστε βέβαιος ότι και δημόσια θα δώσω την απάντηση που πρέπει και θα κάνω ό,τι χρειάζεται για να προστατέψω την τιμή μου. Αυτά που έγραφαν αυτοί οι κύριοι δεν είναι αποδεκτά, είναι απαράδεκτα και στοχεύουν αλλού. Πού στοχεύουν; Άμα χρειαστεί, θα ανοίξουμε και τέτοια κουβέντα.
Θέλω να πω το εξής και παρακαλώ πολύ κρατήστε το αυτό: Θα περιμένω απ’ τον κύριο συνάδελφο ή όποιον άλλο συνάδελφο θέλει, όταν θα ολοκληρωθεί ο διαγωνισμός, να έρθει να μου κάνει μια ερώτηση πόσο θα έχει κοστίσει το έργο.</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Θα είμαστε εδώ στη Βουλή ή θα πάμε σε κανένα καφενείο;</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Αυτό θα το αποφασίσει ο λαός. Σας απαντώ πολύ σοβαρά.
Σε ό,τι αφορά αυτό καθαυτό τον δρόμο, πρώτον, κύριε Νικολόπουλε, στον δρόμο αυτό δεν θα υπάρξουν διόδια, δηλαδή στον δρόμο Πάτρας-Πύργου. Δεύτερον, θα γίνει συνδετήριος, πλήρης, κανονικός δρόμος μεταξύ του δρόμου αυτού και της βιομηχανικής περιοχής.</Speech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Και άξονας.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Επίσης, θα γίνει συνδετήριος άξονας «Πάτρας-Πύργου-Αράξου».
Αυτά συμπεριλαμβάνονται μέσα στην εργολαβία κανονικά, όπως έχουμε πει.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Την πήρατε την απάντησή σας, κύριε Νικολόπουλε, μην έχετε παράπονο.
Εισερχόμαστε στην έκτη με αριθμό 158/20-10-2014 επίκαιρη ερώτηση δευτέρου του Βουλευτή Κιλκίς των Ανεξάρτητων Δημοκρατικών Βουλευτών κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα προβλήματα που απασχολούν τον αγροτικό πληθυσμό της χώρας όπως καταρροϊκός πυρετός, επιδοτήσεις βιολογικής γεωργίας και κτηνοτροφίας, απόδοση ειδικού φόρου πετρελαίου.
Τον λόγο έχει ο κ. Παραστατίδης.</ChairmanSpeech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, δεινή είναι η θέση στην οποία έχουν περιέλθει οι γεωργοί και οι κτηνοτρόφοι της χώρας, εξαιτίας βέβαια της αδιαφορίας που επέδειξε η Κυβέρνηση για την επίλυση των έντονων προβλημάτων που απασχολούν τον αγροτικό πληθυσμό της χώρας.
Για παράδειγμα, στο Νομό Κιλκίς έχουν καταγραφεί επίσημα δεκαέξι περιοχές εμφάνισης της νόσου του καταρροϊκού πυρετού, απειλώντας με ολοκληρωτική καταστροφή έναν από τους πιο παραγωγικούς κλάδους της οικονομικής ζωής του νομού, όπως είναι η κτηνοτροφία. Δεν υπήρξε επαρκής, δυστυχώς, ενημέρωση και αντιμετώπιση του προβλήματος, με αποτέλεσμα να έχει προσβληθεί σχεδόν το σύνολο των κοπαδιών και ως εκ τούτου ο Νομός Κιλκίς να βρίσκεται σε κατάσταση σχεδόν καραντίνας. 
Βέβαια, στα ιδιαιτέρως σημαντικά προβλήματα που απασχολούν τον αγροτικό πληθυσμό πρέπει επίσης να καταγράψουμε τη μη επιστροφή του ειδικού φόρου πετρελαίου όπως επίσης τη μη καταβολή των επιδοτήσεων βιολογικών καλλιεργειών του 2012 και 2013 καθώς και τις χρηματικές αποζημιώσεις για τους αμπελώνες της περιοχής, των πρώην καποδιστριακών Δήμων Μουριών και Δροσάτου, αλλά και άλλων περιοχών που υπέστησαν μια ολοκληρωτική καταστροφή από τη βροχόπτωση και χαλαζόπτωση. 
Κύριε Υπουργέ, σας ερωτώ, σε ποιες ενέργειες προτίθεστε να προβείτε άμεσα για την αντιμετώπιση των προβλημάτων αυτών, προκειμένου να αποφευχθεί η ολοκληρωτική καταστροφή της κτηνοτροφίας κατ’ αρχάς και πότε θα προβεί το Υπουργείο σε πληρωμές των οφειλομένων αποζημιώσεων προς τους αγρότες των παραπάνω περιπτώσεων;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στην ερώτηση θα απαντήσει ο Αναπληρωτής Υπουργός, κ. Πάρις Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Για το συνεκτικό της απάντησης, κυρία Πρόεδρε, θα απαντήσω, αν δεν έχει αντίρρηση ο κύριος συνάδελφος, πρώτα για το θέμα που αφορά τη φυτική παραγωγή και στη συνέχεια για το θέμα του καταρροϊκού πυρετού. Αν χρειαστεί, θα επανέλθω βέβαια στη δευτερολογία μου.
Σε ό,τι αφορά τις ζημιές –η ερώτηση είναι εστιασμένη στην περιφερειακή ενότητα του Κιλκίς- θέλω να σας πω ότι έχει ολοκληρωθεί η διαδικασία καταγραφής, έχουν γίνει οι τελικές δηλώσεις και δεν υπάρχει καμμία εκκρεμότητα. Δηλαδή, τρέχει η διαδικασία από την πλευρά του ΕΛΓΑ, προκειμένου να αποζημιωθούν οι εκατοντάδες παραγωγοί που έχουν κάνει τις σχετικές δηλώσεις, έχει διαπιστωθεί οριστικά και αμετάκλητα η καταστροφή στην καλλιέργειά τους και ούτω καθεξής.
Επίσης, για το ζήτημα της βιολογικής γεωργίας και κτηνοτροφίας –που ρωτάτε- θέλω να σας πω πολύ καθαρά ότι γίνεται μία προσπάθεια. Το έχουμε πει παντοιοτρόπως ακόμη και σε μέσα ενημέρωσης. Εδώ, όμως, νομίζω ότι έχει κορυφαία σημασία, γιατί εδώ είναι το πλέον επίσημο βήμα και έχουν νόημα και σημασία οι δεσμεύσεις. 
Η προσπάθεια που γίνεται για τα προγράμματα βιολογικής γεωργίας και κτηνοτροφίας είναι να αποπληρωθεί –για να ακριβολογώ- μέχρι τα τέλη του έτους η εκκρεμότητα του ’12 για να πάμε στο νέο έτος και να πληρώσουμε και το ’13. Υπήρχε μεγάλη καθυστέρηση σε αυτές τις πληρωμές. Έχετε απόλυτο δίκιο. Γίνεται μία προσπάθεια να καλυφθεί αυτό το χαμένο έδαφος. 
Θέλω να πιστεύω ότι είναι δύο ζητήματα. Δικαιολογώ απόλυτα την ευαισθησία. Τόσο η έγκυρη καταβολή αποζημιώσεων όσο και η κάλυψη του μεγάλου κενού που υπάρχει σε πρότυπα και καινοτόμα προγράμματα, όπως αυτά της βιολογικής, όπως ακόμη, θα έλεγα, και στα προγράμματα των νέων αγροτών -που κουβαλάμε δυστυχώς και εκκρεμότητες από το ’09 όπως ξέρετε- είναι ζητήματα που πρέπει οπωσδήποτε να λυθούν, γιατί έχουν και πρακτική σημασία για τους δικαιούχους, όπου έχουμε καθυστερήσεις.
Κυρίως όμως –και αυτό πιστεύω, νομίζω ότι συμφωνούμε όλοι στην Αίθουσα- εκπέμπουν έναν έντονο συμβολισμό. Η βιολογική γεωργία και κτηνοτροφία είναι το επιπλέον, είναι αυτό που κάνει τη διαφορά στην ελληνική παραγωγή. Δεν μπορείς, λοιπόν, να απογοητεύεις τον παραγωγό που έχει προσχωρήσει σε μια τέτοια μέθοδο, έχει ακολουθήσει μια συγκεκριμένη καλλιεργητική πρακτική και να σημειώνει μόνο καθυστερήσεις η εξυπηρέτησή του. Δεν μπορείς να ζητάς ηλικιακή ανανέωση και να καθυστερούν τα προγράμματα νέων αγροτών. 
Σε ό,τι αφορά τις αποζημιώσεις του ΕΛΓΑ –για να ολοκληρώσω, γιατί για το θέμα του καταρροϊκού θα απαντήσω στη δευτερολογία, για να υπάρχει μία συνεκτικότητα στην απάντηση- μιας και έχω την αρμοδιότητα του ΕΛΓΑ, θέλω να σας πω, κύριε συνάδελφε, ότι το μεγάλο ζητούμενο είναι ότι έχουμε κάνει μια κοινή προσπάθεια όλες οι υπηρεσίες του Υπουργείου και οι εποπτευόμενοι οργανισμοί και έχουμε καταλήξει στα εξής. 
Κάνουμε μία προσπάθεια –θέλω να πιστεύω ότι θα αποδώσει- το ΟΣΔΕ φέτος να ανοίξει τέλη Γενάρη, αρχές Φλεβάρη. Και θέλω να σας πω με απόλυτη πεποίθηση ότι είναι το μεγάλο στοίχημα πρώτ’ απ’ όλα για τους παραγωγούς και για το Υπουργείο φυσικά. Εάν ανοίξει εγκαίρως το ΟΣΔΕ, τότε θα καταφέρουμε να φέρουμε μπροστά και το θέμα των αποζημιώσεων. Ο ΕΛΓΑ δηλαδή είναι απολύτως βέβαιο με το βαθμό οργάνωσης που έχει –όχι πως δεν έχει προβλήματα, για τον Θεό- και την καλή συνεργασία και την on line σύνδεση που έχει με τον ΟΠΕΚΕΠΕ, θα μπορεί να καταβάλλει αποζημιώσεις πολύ πιο γρήγορα. Και αυτό είναι το ζητούμενο βέβαια.
Γιατί, όπως ξέρετε, χρόνια ολόκληρα, παρ’ ότι ο ΕΛΓΑ έχει όντως εξυγιανθεί  και δεν έχει καμμία σχέση με μία νοσηρή κατάσταση που υπήρχε πριν το ’09, παρ’ ότι με το νομοσχέδιο του ’10 που ψηφίσαμε –νομίζω μαζί τότε- ο ΕΛΓΑ έχει μπει σε ένα δρόμο πραγματικά εξυγίανσης, το μεγάλο πρόβλημα που συνοδεύει τις αποζημιώσεις είναι ότι δίνονται προς το τέλος του έτους και πολλές φορές το επόμενο καλλιεργητικό έτος. Νομίζω ότι αυτό είναι ένα πρόβλημα που πρέπει να λυθεί. Αλλά δεν μπορεί να επιλυθεί παρά μόνο με την επίσπευση του ΟΣΔΕ.
Γι’ αυτό θέλω να σας πω –θα το αναφέρω και μετά- ότι είναι κεντρική προσπάθεια από την πλευρά του Υπουργείου και είναι η κεντρική απαίτηση από την πλευρά των παραγωγών, γιατί είναι αυτό που αλλάζει πάρα πολλά δεδομένα, για να μην πω όλα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πείτε μας, κύριε Υπουργέ, και για τον καταρροϊκό πυρετό, για να μπορεί και ο κύριος συνάδελφος να ανταπαντήσει.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Εγώ, λόγω του χρόνου, κυρία Πρόεδρε, σεβόμενος το χρόνο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε την ανοχή του Προεδρείου.
Ορίστε, κύριε Υπουργέ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Για τον καταρροϊκό πυρετό θέλω να σας πω, αγαπητέ συνάδελφε, ότι τα στοιχεία, όταν καταθέσατε την ερώτηση, ήταν αυτά. Ήδη στο Κιλκίς είναι εξήντα εννέα εστίες καταγεγραμμένες στο επίσημο μητρώο του Υπουργείου. Είπατε έναν μικρότερο αριθμό. Προφανώς, όταν κάνατε την ερώτηση, ήταν λιγότερες.</Speech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Τις περιοχές είπα.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Περιοχές είπατε; Με συγχωρείτε. Ο αριθμός των εκτροφών, ναι.
Ξεκινάω από αυτό για να σας πω το εξής σχετικά με το θέμα του καταρροϊκού πυρετού. Σήμερα σε δύο ώρες από τώρα γίνεται μια μεγάλη σύσκεψη των κτηνιατρικών υπηρεσιών του Υπουργείου με εκπροσώπους και των περιφερειακών υπηρεσιών, με την πανεπιστημιακή κοινότητα, με σοβαρούς επιστήμονες και κτηνιάτρους που έχουν γνώμη και άποψη και για το θέμα του εμβολιασμού και για το θέμα λοιπών ελέγχων, έτσι ώστε να αποτρέψουμε την περαιτέρω εξάπλωση της νόσου και να δούμε τι επιπρόσθετα μέτρα να πάρουμε το επόμενο διάστημα.
Επίσης, πριν από λίγες μέρες ολοκληρώθηκε το πλαίσιο και οι σχετικές εγκύκλιοι, τόσο προς περιφερειακές υπηρεσίες όσο και προς τους δήμους της χώρας, για την ταφή θανόντων ζώων από καταρροϊκό πυρετό, όταν δεν επαρκούν οι εγκαταστάσεις καύσης, οι οποίες σε κάποιες περιοχές επαρκούν, σε κάποιες δεν επαρκούν ως γνωστόν. 
Ξεκίνησα έτσι για να πω ότι από την ημέρα που εμφανίστηκε η νόσος, η επιδημία, στην Ελλάδα δεν έχει υπάρξει παρά μία κατάσταση, είναι σε κατάσταση συναγερμού κυριολεκτικά το Υπουργείο και οι αρμόδιες περιφερειακές υπηρεσίες των δεκατριών περιφερειών της χώρας. Ωστόσο, νιώθω την ανάγκη να βάλω τα πράγματα σε μια σειρά και με αυτό θα ολοκληρώσω το πρώτο σκέλος της απάντησης, κυρία Πρόεδρε. 
Θέλω να πω ότι υπάρχουν τρία πράγματα και θέλω να τα έχουμε καλά όλοι στο μυαλό μας. Δεν ισχυρίζομαι βέβαια πως ο αγαπητός κύριος συνάδελφος είπε κάτι αντίθετο -για τον Θεό. Πρώτον, δεν θα σταματήσω να τονίζω κάθε φορά που απαντάω για τον καταρροϊκό πυρετό ότι δεν υπάρχει κανένα πρόβλημα για τη δημόσια υγεία. Ούτε κι εσείς είπατε κάτι τέτοιο φυσικά. Γιατί πολλές φορές βλέπω ότι προκαλείται μια αναστάτωση στον πληθυσμό.</Speech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Για την καταστροφή των περιουσιών είπα.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Όχι, προς Θεού, δεν είπα ότι είπατε εσείς κάτι τέτοιο. 
Το δεύτερο που θέλω να πω, για να έχουμε ένα σαφές πλαίσιο στον διάλογο, είναι ότι το πρόβλημα είναι ιδιαίτερα σοβαρό, γιατί αφορά το πιο ευαίσθητο και πιο πολύτιμο, αν θέλετε, κομμάτι του ζωικού κεφαλαίου, που είναι η κτηνοτροφία των μικρών ζώων. Αφορά τη γαλακτοπαραγωγή και την κρεατοπαραγωγή σε αυτόν τον τομέα. Αφορά φυσικά και το εισόδημα των κτηνοτρόφων, για το οποίο προσδοκούμε τα μέγιστα και άρα πρέπει να βρούμε τρόπο να το στηρίξουμε. Άρα, λοιπόν, το πρόβλημα είναι ιδιαίτερα σημαντικό. 
Τρίτον, θέλω να σας πω, για να έχουμε μία βάση συζήτησης, ότι το μέγεθος του προβλήματος πανελλαδικά -γιατί είναι πανελλαδικό, δεν αφορά μόνο το Κιλκίς ή τις Σέρρες το φαινόμενο, όπως ξέρετε- έχει ως ακολούθως: Σύμφωνα με τα στοιχεία των κτηνοτροφικών συλλόγων και των δύο Ενώσεων, του Συνδέσμου Ελληνικής Κτηνοτροφίας και της Πανελλήνιας Ένωσης Κτηνοτρόφων, ΣΕΚ και ΠΕΚ αντιστοίχως, έχουμε προσβολή από τη νόσο περίπου του 5% των αιγοπροβάτων της χώρας και έχουμε θνησιμότητα σε ποσοστό περίπου 0,25%. Επειδή υπάρχει υστέρηση στην καταγραφή στοιχείων στη βάση δεδομένων του Υπουργείου, που συμπληρώνεται κάθε μέρα από τις περιφερειακές κεντρικές υπηρεσίες, τα στοιχεία στο Υπουργείο έχουν μια υστέρηση, όπως σας είπα, και αυτά τα νούμερα που σας είπα είναι καταγεγραμμένα περίπου κατά το ήμισυ.
Αυτό, λοιπόν, δεν το λέω για να αναιρέσω το δεύτερο, γιατί σε κάθε εκτροφή που υπήρξε πρόβλημα το πρόβλημα είναι πολύ μεγάλο και έτσι κινούμαστε. Τα υπόλοιπα θα τα πω στο δεύτερο μέρος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παραστατίδη, έχετε τον λόγο για τη δευτερολογία σας.</ChairmanSpeech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Πραγματικά, κυρία Πρόεδρε και κύριε Υπουργέ, δεν θα ήθελα να έρθω σε αντιπαράθεση με εσάς προσωπικά. Θεωρώ όμως πως τις απαντήσεις που δώσατε δεν θα τις κρίνω εγώ, τις αφήνω να τις κρίνουν οι γεωργοί και οι κτηνοτρόφοι που μας ακούνε και που έχουν υποστεί πραγματικά όλες αυτές τις επιπτώσεις των προβλημάτων που προανέφερα. 
Δεν μπορώ όμως να μην επισημάνω, κυρία Πρόεδρε και κύριε Υπουργέ, πως τόσο το Υπουργείο Αγροτικής Ανάπτυξης όσο και η πολιτεία θα έπρεπε να δίνετε άμεσες και συγκεκριμένες λύσεις στα προβλήματα αυτά, που δεν είναι λίγα και απασχολούν τον αγροτικό πληθυσμό, και όχι να δίνετε απαντήσεις γενικώς και αορίστως. 
Έτσι κι αλλιώς τα προβλήματα αυτών των ανθρώπων είναι και έντονα και διαχρονικά. Αισθάνονται εγκαταλειμμένοι στο έλεος των καρτέλ και των διαφόρων επιχειρηματιών, οι οποίοι εκμεταλλεύονται τον κόπο και τον μόχθο τους. Δυστυχώς, οι συνθήκες κάτω από τις οποίες -είναι γνωστό- προσπαθούν να επιβιώσουν δεν είναι αυτές που θα μπορούσαν να εξασφαλίσουν ένα ελάχιστο εισόδημα, προκειμένου να αντεπεξέλθουν αξιοπρεπώς στα οικογενειακά τους έξοδα.
Κύριε Υπουργέ, πρέπει να συμφωνήσετε κι εσείς μαζί μου πως το κράτος πραγματικά επέδειξε πλήρη αδιαφορία προκειμένου να αντιμετωπιστεί η πανδημία του καταρροϊκού πυρετού στα αιγοπρόβατα του Νομού Κιλκίς και όχι μόνο, όπως επισημάνατε πολύ σωστά. Το κράτος απεδείχθη ανίκανο, θα έλεγα, να ελέγξει τη ραγδαία μετάδοση της νόσου, αφού δεν προχώρησε έγκαιρα στην καταπολέμηση των κουνουπιών, που είναι και οι φορείς μετάδοσης της νόσου.
Αποτέλεσμα της καθυστέρησης αυτής είναι να απειλείται ένας από τους πιο παραγωγικούς κλάδους της οικονομικής ζωής του νομού, αλλά και της χώρας. Αυτά, σε ό,τι αφορά την κτηνοτροφία. 
Είναι γνωστό πως ήδη έχει ξεκινήσει η καλλιεργητική περίοδος, όπως γνωρίζουμε όλοι, και δεν καταβλήθηκε ο ειδικός φόρος πετρελαίου και οι επιδοτήσεις των βιολογικών καλλιεργειών του 2012 και του 2013, όπου και εσείς δεχθήκατε ότι υπάρχει μια σχετική καθυστέρηση. 
Αναρωτηθήκατε πώς αυτοί οι άνθρωποι θα μπορέσουν πραγματικά να ανταπεξέλθουν στα καλλιεργητικά έξοδα; Θεωρείτε πως έτσι μπορείτε να δώσετε προοπτική ανάπτυξης στον πρωτογενή τομέα στη χώρα μας; 
Τέλος, υπάρχει ένα σοβαρό πρόβλημα, κύριε Υπουργέ, με τους αμπελώνες περιοχών του Νομού Κιλκίς, όπως αναφέρω, για παράδειγμα, των Μουριών και του Δροσάτου, αλλά και άλλων περιοχών. Λόγω των συνεχών βροχοπτώσεων και χαλαζοπτώσεων, οι αμπελώνες αρκετών περιοχών του νομού έχουν υποστεί ολοκληρωτική καταστροφή. 
Θα μου πείτε ότι ο ΕΛΓΑ θα προβεί σε αποζημιώσεις μέσα από τις διαδικασίες που προβλέπει ο νόμος, μέσω ΟΣΔΕ κ.λπ.. Υπάρχουν, όμως, και πάρα πολλοί οι οποίοι δεν είναι ενταγμένοι στο πρόγραμμα ΟΣΔΕ, δεν κάνουν ΟΣΔΕ. 
Αντιλαμβάνεστε ότι όλοι αυτοί δεν είναι σε θέση σήμερα να πληρώσουν τις ασφαλιστικές εισφορές στον ΕΛΓΑ, να καταβάλουν εφάπαξ όλες τις οφειλές, έτσι ώστε ο ΕΛΓΑ να προβεί σε αποζημίωση. Αντιλαμβάνεστε ότι αυτό δημιουργεί ένα σοβαρό πρόβλημα σε μια σημαντική κατηγορία αγροτών. 
Σας ερωτώ, λοιπόν, πώς προτίθεστε να αντιμετωπίσετε όλα αυτά που προανέφερα και θα σας παρακαλούσα οι απαντήσεις να είναι πιο πειστικές και πιο ειλικρινείς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουκουλόπουλε, έχετε τον λόγο.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κυρία Πρόεδρε, μόνο για έλλειψη ειλικρίνειας δεν μπορούμε να κατηγορηθούμε. 
Ο φόρος πετρελαίου θέτει πολύ συγκεκριμένες απαντήσεις και είναι ζήτημα ελαχίστων ημερών να επιστραφεί η δεύτερη δόση του. Καθυστερεί λίγες ημέρες για κάτι που θέλω να πιστεύω ότι συμφωνείτε και εσείς. Δεν επιστρέφουμε ή επιστρέφουμε λιγότερο ειδικό φόρο κατανάλωσης σε αυτούς που έχουν οφειλές στον ΟΓΑ. Τους κρατάμε μια ετήσια δόση. Φαντάζομαι συμφωνείτε. 
Τα εθνικά λεφτά, που με αίμα κυριολεκτικά μαζεύει και αθροίζει το Γενικό Λογιστήριο του Κράτους και το κρατικό ταμείο, δεν μπορεί να τα επιστρέφει σε αυτούς που χρωστάνε σε ασφαλιστικό φορέα. Έτσι δεν είναι; Νομίζω ότι συμφωνείτε και εσείς. 
Το ίδιο ισχύει και για τον ΦΠΑ. Είναι δύο λογαριασμοί στους οποίους υπάρχουν συμψηφισμοί με βάση νόμο που ψηφίσαμε πριν από έξι μήνες, εξ ου και η μικρή καθυστέρηση. Σας τονίζω ότι είναι ζήτημα ελαχίστων ημερών για το φόρο πετρελαίου, το ίδιο και για τον ΕΛΓΑ. 
Αυτό που είπατε τώρα είναι μία ειδική περίπτωση. Ωστόσο, πρέπει να το δούμε. Πρέπει να σας πω ότι αυτό που αναφέρατε ως πρόβλημα είναι ο θεμέλιος λίθος της εξυγίανσης του ΕΛΓΑ, ότι αποζημιώνει μόνο τους ασφαλιστικά ενήμερους, όπως γίνεται και για το αυτοκίνητό σας, όπως γίνεται σε κάθε σύγχρονο ασφαλιστικό οργανισμό. Πώς μπορεί να αποζημιώνει διαφορετικά ένας οργανισμός;</Speech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Κύριε Υπουργέ, ξέρετε πολύ καλά ότι υπάρχει ποσόστωση…</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Αυτήν τη στιγμή, ο ΕΛΓΑ έχει παραλάβει αναλογιστική μελέτη και βλέπει προϊόν-προϊόν, περιοχή-περιοχή, ξεχωρίζει ακόμα και τα συμβάντα μεταξύ τους, για να υπάρχει ένα τοπίο ακόμα πιο σύγχρονης και λογικής αντιμετώπισης κάθε μιας περίπτωσης ζημιάς. Σε αυτήν την πορεία είναι ο ΕΛΓΑ. 
Δεν ξέρω αν υπάρχει κάποια δυνατότητα να ιδωθεί κάτι. Πάντως, επ’ ουδενί κάποιος που οφείλει, σύμφωνα με τον κανονισμό και το νόμο, δεν μπορεί να αποζημιωθεί. 
Έρχομαι τώρα στο θέμα του καταρροϊκού πυρετού. Γενικότερα για την κτηνοτροφία, κύριοι συνάδελφοι, θέλω να σας πω το εξής. Ακούει και ο Υπουργός Οικονομικών και, προφανώς, γνωρίζει. Θέλω να ξέρετε ότι μέχρι τις 31 Δεκεμβρίου -φέτος, το 2014, όχι άλλη χρονιά- μέσω του ΥΠΑΤ στον πρωτογενή τομέα, δηλαδή σε γεωργούς και κτηνοτρόφους, τόσο από τον Πυλώνα Ι όσο και από τον Πυλώνα ΙΙ, από τις επιστροφές ειδικού φόρου κατανάλωσης στο πετρέλαιο και ΦΠΑ και από τις αποζημιώσεις στον ΕΛΓΑ, οι πληρωμές προς τους αγρότες, γεωργούς και κτηνοτρόφους, θα ξεπεράσουν τα 2,8 δισεκατομμύρια ευρώ. Θα πάνε όλα στην πραγματική οικονομία. Αν αυτό λέγεται αδιαφορία, τότε μάλλον ή μιλάμε άλλη γλώσσα ή καταλαβαίνουμε διαφορετικά την ίδια γλώσσα. 
Το δεύτερο που θέλω να σας πω, για να ολοκληρώσω, αφορά ειδικότερα την κτηνοτροφία, όπου εστιάζεται το ενδιαφέρον σας με αφορμή τον καταρροϊκό πυρετό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κυρία Πρόεδρε, θέλω λιγότερο από ένα λεπτό, για να μνημονεύσω δέκα σημεία που δείχνουν ακριβώς το ανάποδο από αδιαφορία.</Speech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Είναι τα δικαιώματά τους, δεν τους κάνετε χάρη.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε συνάδελφε, δεν σας διέκοψα.</Speech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Μην το παρουσιάζετε σαν να τους κάνετε χάρη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Πρώτον, η κτηνοτροφία είναι ο μεγάλος κερδισμένος της εθνικής πρότασης για τη νέα ΚΑΠ.
Δεύτερον, το θέμα των βοσκοτόπων που ταλανίζει τους κτηνοτρόφους από την 1-1-2015 θα έχει επιλυθεί οριστικά. 
Τρίτον, η στελέχωση των κτηνιατρικών υπηρεσιών είναι πρώτη προτεραιότητα και έχουμε αποτελέσματα. Δεν έχω τον χρόνο, για να σας πω ποια είναι αυτά. 
Τέταρτον, ο κτηνίατρος εκτροφής με τη συνδρομή και των ιδιωτών κτηνιάτρων μπαίνει μπροστά από την 1-1-2015, όπως είναι προγραμματισμένο. 
Πέμπτον, το πρόγραμμα «ΑΡΤΕΜΙΣ», με το οποίο βάζουμε φραγμό στις παράνομες ελληνοποιήσεις εισαγομένων κρεάτων, μπαίνει άμεσα σε εφαρμογή. Έχω την αρμοδιότητα και μπορώ να σας το εγγυηθώ. 
Έκτον, τα σχέδια βελτίωσης κτηνοτροφικών εγκαταστάσεων που κατά κανόνα κάνουν τρία έως τριάμισι χρόνια να εγκριθούν τα τελευταία τριάντα χρόνια, κύριε συνάδελφε, αποκεντρώνονται στις περιφέρειες με αφορμή το νέο ΕΣΠΑ.
Έβδομον, στα τέλη Οκτωβρίου, δηλαδή στα τέλη της άλλης εβδομάδας, ολοκληρώνουμε και θα παραδώσουμε και στον Υπουργό Οικονομικών τον οδικό χάρτη, για να κλείσουν πόρτες και παράθυρα για καταλογισμούς που έχουν σχέση με την κτηνοτροφία. Δισεκατομμύρια έχουμε πληρώσει όλοι οι φορολογούμενοι όλα αυτά τα χρόνια από καταλογισμούς.
Όγδοον, διυπουργική επιτροπή, μετά την τοποθέτηση του Πρωθυπουργού στη ΔΕΘ, για τα ζητήματα της παράνομης απασχόλησης αλλοδαπών και τα παράλογα πρόστιμα ασχολείται και θα έχει πολύ σύντομα αποτελέσματα. 
Ένατον, φέτος δίνουμε για πρώτη φορά εξισωτική δύο ετών, για το 2013 και το 2014. 
Δέκατον, παρά τις γνωστές σε όλους ιδιαίτερα δύσκολες δημοσιονομικές συνθήκες, σε ό,τι αφορά τον κωδικό που έχει σχέση με τον καταρροϊκό πυρετό και όχι μόνο με την εξυγίανση του ζωικού κεφαλαίου έχουν γίνει δυο πράγματα. Πρώτον, το 2015 είναι αυξημένο σχεδόν κατά 50% σε σχέση με το 2014 και πρέπει να σας πω ότι σε κανέναν άλλον κωδικό δεν υπάρχει μια τέτοια εξέλιξη. Δεύτερον, έχει ενισχυθεί από την προηγούμενη εβδομάδα με 6,5 εκατομμύρια ευρώ ο συγκεκριμένος κωδικός, εξ ου και ξεκίνησε το πρώτο κύμα αποζημιώσεων και συνεχίζεται σε όλους τους κτηνοτρόφους. Εάν όλα αυτά συνιστούν αδιαφορία, όπως σας είπα, είτε μιλάμε άλλη γλώσσα είτε καταλαβαίνουμε διαφορετικά την ίδια γλώσσα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί- συνοδοί τους από το 43ο Δημοτικό Σχολείο Πειραιά. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η πέμπτη με αριθμό 167/20-10-2014 επίκαιρη ερώτηση δευτέρου κύκλου του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τους Υπουργούς, Εργασίας, Κοινωνικής Ασφάλισης και Πρόνοιας και Υγείας, σχετικά με τους ειδικευμένους γιατρούς εργασίας. 
Κύριε Λαμπρούλη, έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κυρία Πρόεδρε.
Είναι γνωστό ότι οι ειδικευμένοι γιατροί εργασίας που υπάρχουν σήμερα δεν επαρκούν για την κάλυψη του τεράστιου αριθμού των χώρων δουλειάς, ακόμη και με τα δεδομένα του υπάρχοντος νομοθετικού πλαισίου, που δεν αντιστοιχούν όμως στις πραγματικές ανάγκες. Στην πράξη, οι εργαζόμενοι μαζί με την επιδείνωση των όρων και των συνθηκών δουλειάς, που έχουν σαν αποτέλεσμα την άμεση, αλλά και μακροπρόθεσμη επίπτωση στην υγεία τους, στερούνται σε μεγάλο βαθμό τις υπηρεσίες υγείας και ασφάλειας της εργασίας, για τις οποίες εκπαιδεύονται και εξειδικεύονται οι γιατροί αυτής της ειδικότητας.
Με ευθύνη όλων των κυβερνήσεων, οι θέσεις για ειδικότητα «ιατρικής της εργασίας» είναι ελάχιστες, ενώ οι λεγόμενες «μεταβατικές» ρυθμίσεις για την αντιμετώπιση του προβλήματος, δηλαδή της έλλειψης ειδικευμένων ιατρών εργασίας, πρακτικά έχουν αποκτήσει ένα μόνιμο χαρακτήρα και βεβαίως στην πράξη παραβιάζονται, καθιστώντας πάρεργο την ειδικότητα της ιατρικής εργασίας. Έτσι, για παράδειγμα, δεν έχει διαμορφωθεί από το Υπουργείο Εργασίας ο «ειδικός κατάλογος» στον οποίον θα εγγράφονταν οι γιατροί, εκτός των ειδικευμένων ιατρών εργασίας που το 2005 ασκούσαν καθήκοντα ιατρού εργασίας και εφόσον το επιθυμούσαν, θα μπορούσαν, όπως έλεγαν τότε, να λάβουν την ειδικότητα της ιατρικής εργασίας με συμπληρωματική εκπαίδευση. 
Επίσης, οι επιχειρήσεις που προσλαμβάνουν ως γιατρό εργασίας ανειδίκευτο γιατρό ή γιατρό άλλης ειδικότητας οφείλουν να αποδεικνύουν ότι έχουν αναζητήσει και δεν έχουν βρει ειδικευμένο ιατρό εργασίας, διαφορετικά θα έχουν κυρώσεις. Στην πράξη, ωστόσο, ούτε αυτή η διάταξη εφαρμόζεται. 
Έτσι, λοιπόν, ενώ για όλες τις πτυχές της υγείας του ανθρώπου είναι απαραίτητη η αξιοποίηση ειδικευμένων γιατρών και άλλων υγειονομικών για τον επαγγελματικό κίνδυνο, το κράτος συνειδητά δεν εξασφαλίζει ούτε αυτήν τη στοιχειώδη προϋπόθεση. Αντίθετα, εξασφαλίζει στον εργοδότη τη δυνατότητα να παρέχει φθηνές και ψευδεπίγραφες υπηρεσίες, ακόμα και εικονικές στους εργαζόμενους, με αρνητικές επιπτώσεις στην πρόληψη και αντιμετώπιση του επαγγελματικού κινδύνου. 
Συνεπώς τα ερωτήματα προς τον Υπουργό και την Κυβέρνηση είναι τα εξής: 
Πρώτον, τι μέτρα θα λάβει η Κυβέρνηση για την απόκτηση ειδικότητας ιατρικής της εργασίας από ικανό αριθμό ιατρών για την πλήρη κάλυψη όλων των αναγκών με γιατρούς  που έχουν την ειδικότητα του ιατρού εργασίας; 
Δεύτερον, τι μέτρα θα λάβει η Κυβέρνηση για να σταματήσει η απαράδεκτη πρακτική των μειοδοτικών διαγωνισμών, των συμβάσεων ορισμένου χρόνου και της προώθησης των ΕΞΥΠΠ για την παροχή υπηρεσιών υγείας και ασφάλειας της εργασίας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Μαρία Κόλλια – Τσαρουχά</Parlmember>): Θα απαντήσει στην ερώτησή σας ο Υπουργός Υγείας κ. Μαυρουδής Βορίδης. 
Έχετε τον λόγο κύριε Υπουργέ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Ευχαριστώ πολύ, κυρία Πρόεδρε. 
Θέλω να πω λίγο δύο κουβέντες για το τι ισχύει νομικά. Υπάρχει πράγματι αυτή η ειδικότητα, έχει ρυθμιστεί.
Τώρα, καθήκοντα γιατρού εργασίας, κύριε συνάδελφε, με βάση μια υπουργική απόφαση του 2009 ασκούν: 
Πρώτον, ιατροί που έχουν την ειδικότητα τη συγκεκριμένη. 
Δεύτερον, ιατροί οι οποίοι κατά τη δημοσίευση του ν. 3762/2009 εκτελούν καθήκοντα γιατρού εργασίας, χωρίς να κατέχουν ή να ασκούν τον τίτλο της ειδικότητας ιατρικής εργασίας, αλλά τίτλο άλλης ειδικότητας. 
Τρίτον, γιατροί χωρίς ειδικότητα, οι οποίοι κατά τη δημοσίευση του ν. 3762/2009 έχουν συνάψει συμβάσεις παροχής υπηρεσιών γιατρού εργασίας με επιχειρήσεις και αποδεικνύουν την άσκηση των καθηκόντων αυτών επί επτά τουλάχιστον έτη. Αυτές οι τρείς κατηγορίες. 
Βεβαίως, η κατηγορία Β΄ και Γ΄ ασκεί τα καθήκοντα αυτά επικουρικώς και μόνο υπό την προϋπόθεση ότι οι επιχειρήσεις πρέπει να αναζητούν ειδικούς γιατρούς εργασίας και σε νομούς που δεν υπάρχουν εγγεγραμμένοι ειδικοί γιατροί εργασίας στους ιατρικούς συλλόγους, οι επιχειρήσεις απευθύνονται στους όμορους νομούς. 
Σε περίπτωση τώρα που δεν εκδηλωθεί ενδιαφέρον από τους όμορους νομούς, μετά από βεβαίωση των οικείων ιατρικών συλλόγων, αναλαμβάνουν καθήκοντα γιατρού εργασίας με ετήσιες συμβάσεις γιατροί των περιπτώσεων Β και Γ΄.
Με την εγγραφή των ειδικευμένων γιατρών εργασίας στους αντίστοιχους ιατρικούς συλλόγους οι ειδικευμένοι γιατροί εργασίας αναλαμβάνουν τις θέσεις αυτές. 
Τι σημαίνει τώρα όλο αυτό; Αυτό στην πραγματικότητα για να δούμε πώς λειτουργεί κατά πώς τα λέει η απόφαση του 2009 σημαίνει ότι πρέπει να υπάρχει κατάλογος ιατρών εργασίας που να τηρείται στους οικείους ιατρικούς συλλόγους. Οι οικείοι ιατρικοί σύλλογοι, επίσης, πρέπει να έχουν καταλόγους από τις άλλες δύο υποκατηγορίες που είπα, τις Β΄ και Γ΄, που ουσιαστικά είναι μεταβατικές και θα εξακολουθούν να ισχύουν εφόσον μιλάμε για μια επταετία από το 2009 μέχρι το 2016 και θα πρέπει να αναζητούν οι επιχειρήσεις γιατρούς εργασίας, προκειμένου να διαπιστωθεί αν υπάρχουν ή δεν υπάρχουν. Αν υπάρχουν τους προσλαμβάνουν, αν δεν υπάρχουν να πηγαίνουν στην κατηγορία Β΄ και Γ΄. Αυτή είναι η διαδικασία.  
Τι έχει κάνει το Υπουργείο Υγείας; Εκείνο το οποίο έχει κάνει το Υπουργείο Υγείας είναι ότι έχει κάνει δύο έγγραφα προς τους ιατρικούς συλλόγους από 22-7-2014, με τα οποία έχει ζητήσει από τον Πανελλήνιο Ιατρικό Σύλλογο και τους ιατρικούς συλλόγους της χώρας την αποστολή στοιχείων σχετικά με τον αριθμό των γιατρών και την τήρηση του σχετικού καταλόγου. Και το ίδιο έχει κάνει και με το Υπουργείο Εργασίας. Από 31-7-2014 έχει ζητήσει από το Υπουργείο Εργασίας κατάλογο για το ποιοι γιατροί έχουν δικαίωμα έως το 2017 να ασκούν την ειδικότητα του γιατρού εργασίας. Είναι αυτοί που μπαίνουν στις δύο μεταβατικές. Αυτά, λοιπόν, έχουν γίνει. 
Από κει και πέρα, σε ότι αφορά το Υπουργείο Υγείας, η αλήθεια είναι ότι δεν μπορεί να κάνει πολύ περισσότερα πράγματα από αυτά. Γιατί δεν μπορεί να κάνει πολύ περισσότερα πράγματα από αυτά; Διότι αφ’ ενός δεν εποπτεύει τις επιχειρήσεις και αφ’ ετέρου πιέζει τους ιατρικούς συλλόγους να ρυθμίσουν τον συγκεκριμένο κατάλογο και να ενεργοποιηθεί η διαδικασία. 
Σε ό,τι αφορά το άλλο τμήμα της ερωτήσεώς σας, το δεύτερο ερώτημα σας είναι εάν υπάρχει αύξηση ή σκέψη αυξήσεως για τους γιατρούς εργασίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Τα υπόλοιπα στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Μαρία Κόλλια – Τσαρουχά</Parlmember>): Ο κ. Λαμπρούλης έχει τον λόγο για να δευτερολογήσει.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Δεν ξέρω αν ο Υπουργός θα σχολιάσει κάποια ζητήματα που μπήκαν εισηγητικά ή τουλάχιστον στην πρωτομιλία μου σε ό,τι αφορά τους γιατρούς. Αυτό που μας περιγράψατε τώρα είναι το υφιστάμενο καθεστώς. Η ερώτηση και τα χρονικά περιθώρια, αν θέλετε, μιας τέτοιας κουβέντας στη Βουλή δεν μας επιτρέπουν σε αυτήν την κατεύθυνση εσείς τουλάχιστον να δώσετε απαντήσεις σε αυτά που βάζουν οι Βουλευτές εδώ. 
Τώρα μας αναφέρατε το τι υπάρχει σε ό,τι αφορά το Υπουργείο Υγείας. 
Όπως αφήσατε να εννοηθεί, το Υπουργείο Εργασίας και Κοινωνικής Ασφάλισης εμπλέκεται και αυτό. Όμως, στο κομμάτι που αφορά το Υπουργείο Υγείας –εάν θέλετε- που το προτάσσουμε μέσα από την ερώτηση, το ζήτημα είναι ποιο; Θα αυξηθούν οι θέσεις των ειδικευόμενων ιατρών εργασίας, ναι ή όχι;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας) : Όχι!</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Όχι, λοιπόν. Και γιατί το όχι αυτό; Πού το εδράζετε;
Εμείς θεωρούμε ότι είναι αναγκαίο αυτή η ειδικότητα να αναπτυχθεί περαιτέρω, να αυξηθεί ο αριθμός των ιατρών εργασίας που έχουν συγκεκριμένο αντικείμενο και συγκεκριμένη κατεύθυνση και –εάν θέλετε- είναι και επαγγελματική η ενασχόλησή τους. 
Έτσι, λοιπόν, δεν μπορούν για παράδειγμα να απασχολούνται μαιευτήρες –τα ξέρετε πολύ καλά αυτά τα στοιχεία- στην παραγωγή. Γιατί τα σφραγίζουν και φεύγουνε. Το ίδιο γίνεται και με παιδιάτρους κ.λπ.. Αναφέρω κάποιες συγκεκριμένες ειδικότητες που έχουν υποπέσει στην αντίληψή μας εδώ και πολλά χρόνια και το ξέρετε και εσείς πολύ καλά. Άσχετα αν μπορεί να περιορίζονται στην πορεία. 
Εμείς, λοιπόν, θεωρούμε ότι όλα αυτά –και το ζήτημα που αναδεικνύουμε σήμερα με την ερώτησή μας- είναι απότοκα της επιχειρηματικής δραστηριότητας που αναπτύσσεται και στις υπηρεσίες υγείας και ασφάλειας της εργασίας. Όπως και το καθεστώς των αιτήσεων συμβάσεων εργασίας των ιατρών εργασίας μέσω μειοδοτικών διαγωνισμών, το οποίο βεβαίως αξιοποιείται και ως μοχλός εκβιασμού τους, είναι και αυτό απότοκο και μέρος της αντιλαϊκής πολιτικής που συσχετίζει την παροχή των υπηρεσιών υγείας και ασφάλειας της εργασίας με το κριτήριο του κόστους-οφέλους, για τους επιχειρηματίες και το κράτος.
Βέβαια, το σημερινό καθεστώς, στην άσκηση καθηκόντων ιατρών εργασίας και έλλειψης μέτρων για την πρόληψη και αντιμετώπιση του επαγγελματικού κινδύνου συνδέεται με την πολιτική της Ευρωπαϊκής Ένωσης για την προώθηση της ανταγωνιστικότητας των επιχειρήσεων. 
Έτσι, τα όποια μέτρα λαμβάνονται επιλέγονται με κριτήριο να μην αφαιρούν από την κερδοφορία των επιχειρηματιών και να κοστίζουν όσο το δυνατό λιγότερο στις υπηρεσίες που διατηρεί το κράτος. 
Βασικός, λοιπόν, παράγοντας που καθορίζει τις επιλογές κάθε εργοδότη σε σχέση με τις συνθήκες εργασίας είναι η επίδραση που θα έχουν αυτές στα κέρδη της επιχείρησης. Να γιατί δεν θέλετε, τόσο οι επιχειρηματίες όσο και εσείς, την περαιτέρω ενίσχυση με ιατρούς εργασίας στη χώρα μας. Και αυτή η πρακτική δεν είναι τυχαία, αλλά αποτέλεσμα των αντιεργατικών επιλογών της σημερινής και των προηγούμενων κυβερνήσεων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό, κυρία Πρόεδρε. Ήσασταν ανεκτική με όλους τους προηγούμενους συναδέλφους.
Οι παραπάνω επιλογές απορρέουν από τις κατευθύνσεις της Ευρωπαϊκής Ένωσης που από κοινού έχουν συναποφασίσει διαχρονικά οι κυβερνήσεις, όπως και η σημερινή. Για παράδειγμα, ευελιξία, διευθέτηση του χρόνου εργασίας, αύξηση των ορίων συνταξιοδότησης και –εάν θέλετε- εν γένει αναδιαρθρώσεις που προωθούνται στο ζήτημα των εργασιακών και ασφαλιστικών δικαιωμάτων που χτυπούν τα εργασιακά δικαιώματα και ταυτόχρονα αυξάνουν τους κινδύνους επαγγελματικών ασθενειών και εργατικών ατυχημάτων. 
Στην ίδια κατεύθυνση βρίσκεται και η εμπορευματοποίηση της υγείας και ασφάλειας, η απουσία δημόσιων υποδομών υποστήριξης των διαδικασιών για την αντιμετώπιση του επαγγελματικού κινδύνου και η παράδοσή του στις ιδιωτικές ΕΞΥΠΠ, καθώς η υποβάθμιση σχετικών ερευνητικών και υποστηρικτικών φορέων, όπως για παράδειγμα του ΕΛΙΝΥΑΕ.
Για το Κομμουνιστικό Κόμμα Ελλάδος, ουσιαστικές λύσεις μπορεί να υπάρξουν μόνο εάν τα ζητήματα αυτά της ασφάλειας στην εργασία αποτελέσουν πεδίο πάλης και διεκδίκησης των εργαζομένων και των σωματείων, ενταγμένα στην πάλη για αναχαίτιση της αντιλαϊκής επίθεσης, για πλήρη εργασιακά και ασφαλιστικά δικαιώματα για να μην πληρώνουν την κρίση οι εργαζόμενοι, αλλά το μεγάλο κεφάλαιο. Οι εργαζόμενοι μπορούν να επιβάλουν την προστασία της υγείας και της ασφάλειάς τους, κόντρα στο φόβο της απόλυσης και της ανεργίας. 
Με βάση, λοιπόν, τα ανωτέρω θεωρούμε πως επιβάλλεται να σταματήσει η απαράδεκτη πρακτική των μειοδοτικών διαγωνισμών, των συμβάσεων ορισμένου χρόνου και της προώθησης των ΕΞΥΠΠ, για την παροχή των υπηρεσιών υγείας και ασφάλειας της εργασίας. Αυτό που αναδεικνύεται είναι η αναγκαιότητα για την ανάπτυξη δημόσιων υπηρεσιών υγείας και ασφάλειας, που θα είναι ενταγμένες στις δομές του δημοσίου συστήματος υγείας και στελεχωμένες με το απαραίτητο επιστημονικό προσωπικό, το οποίο θα εργάζεται με σχέση πλήρους και αποκλειστικής εργασίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε. 
Κύριε Υπουργέ, έχετε τον λόγο για να δευτερολογήσετε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας) : Δεν ανέπτυξα το νομοθετικό μας περιβάλλον, για να ξέρουμε λίγο πού βρισκόμαστε και πού κινούμαστε. Αυτό κατά τη γνώμη μου έχει μια σημασία για το εξής. 
Νομίζω ότι το σημείο όπου θα περιοριστεί και θα εξαντληθεί η συμφωνία μας με τον κύριο συνάδελφο και το Κομμουνιστικό Κόμμα είναι ότι πρέπει οι ειδικευμένοι γιατροί εργασίας να απασχολούνται σύμφωνα με τον νόμο και να αξιοποιούνται οι γνώσεις τους, η εξειδίκευσή τους και οι δυνατότητές τους στο χώρο εργασίας από τις επιχειρήσεις. Νομίζω ότι ως εκεί συμφωνούμε. Θα έλεγα να βάλουμε μια τελεία εκεί στη συμφωνία μας. 
Όσον αφορά τα υπόλοιπα, υπάρχουν διάφορες τοποθετήσεις και από εκεί ξεκινάει η διαφωνία μας. 
Το πρόβλημα που εμείς προσπαθούμε να αντιμετωπίσουμε εδώ –εσείς θέσατε μία σειρά από ζητήματα, αλλά σας λέω τι προσπαθούμε να αντιμετωπίσουμε εμείς- είναι το ότι στην πραγματικότητα υπάρχει μια μεταβατική περίοδος, κατά την οποία από τη χρονική στιγμή που ουσιαστικά έχουμε την ειδικότητα, την έκδοση της υπουργικής απόφασης του 2009, υπάρχει μία διαμορφωμένη κατάσταση στις επιχειρήσεις. Υπάρχουν οι γιατροί που, ήδη, δουλεύουν και σε αυτούς ουσιαστικά προτείνουμε έναν τρόπο με τον οποίο πρέπει, για να μην έχουμε το φαινόμενο που αναφέρετε εσείς –που πράγματι υπάρχει- άσχετες ειδικότητες να απασχολούνται στο χώρο της εργασίας, να απασχοληθούν. 
Για να γίνει αυτό πρέπει, πρώτα από όλα, να λειτουργήσουν ορισμένα βασικά πράγματα. Ποια είναι τα πράγματα που πρέπει να λειτουργήσουν; Πρέπει, για να εκπληρώσουν την υποχρέωσή τους και να υπάρχει η δυνατότητα εκπληρώσεως της υποχρεώσεως από πλευράς των επιχειρήσεων, να τηρείται αυτός ο κατάλογος, διότι αλλιώς θα πηγαίνουν οι επιχειρήσεις και θα ζητούν έναν κατάλογο για να απασχολήσουν γιατρούς εργασίας και οι ιατρικοί σύλλογοι θα λένε «εμείς δεν έχουμε κανένα κατάλογο». Ή θα απασχολούν έναν άλλο από τις δύο άλλες μεταβατικές κατηγορίες και έτσι οι γιατροί θα εξακολουθούν να απασχολούνται και θα λένε «εμείς καλώς απασχολούμεθα γιατί έχουμε συμβάσεις». 
Άρα, λοιπόν, πρέπει να ενεργοποιηθεί το ζήτημα της συντάξεως του καταλόγου. Γι’ αυτό σας απασχόλησα με αυτό που έχω την εντύπωση ότι σας φάνηκε ήσσονος σημασίας. Όμως, από εκεί πρέπει να ξεκινήσουμε, για να μπορέσουμε να έχουμε ενεργοποίηση των διατάξεων που θα οδηγήσουν σε προστασία τελικώς και ενεργοποίηση του θεσμού του γιατρού εργασίας για όλα αυτά τα σωστά που είπατε κατ’ αρχάς που προσδίδουν την προστιθέμενη αξία της συγκεκριμένης ειδικότητας. 
Με ρωτήσατε αν θα αυξήσουμε τον αριθμό και δεν θέλω να αφήσω αυτό το ζήτημα αναπάντητο. Η απάντηση εδώ είναι ότι από το 2011 αυξήθηκαν οι θέσεις. Για να καταλάβετε, οι θέσεις που έβγαιναν ήταν είκοσι και διπλασιάστηκαν, έγιναν τριάντα πέντε. Αν με ρωτάτε αν στην παρούσα φάση εξετάζω το αντικείμενο να τις αυξήσω περαιτέρω, σας απαντώ αρνητικά, δεν υπάρχει τέτοιο ενδεχόμενο στην παρούσα φάση. Θα σας πω ότι για εμένα το σημαντικό στην παρούσα φάση είναι το να ενεργοποιηθούν οι συγκεκριμένες διατάξεις. Εδώ, λοιπόν, θέλει μια συντονισμένη δράση. Χρειάζεται, αφ’ ενός οι ιατρικοί σύλλογοι να καταρτίσουν τις συγκεκριμένες καταστάσεις και αφ’ ετέρου να ενεργοποιηθεί η πίεση…</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Το θέμα είναι ότι δεν υπάρχουν γιατροί εργασίας, κύριε Υπουργέ. Και μην φέρνετε ως παράδειγμα εδώ την Αττική. Στην επαρχία δεν υπάρχουν. Άρα, λοιπόν, δεν είναι ζήτημα καταλόγων μέσα από τους ιατρικούς συλλόγους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας απαντά ο κύριος Υπουργός, κύριε συνάδελφε. 
Κύριε Υπουργέ, ολοκληρώστε την απάντησή σας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Δεν με πειράζει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, πειράζει εμένα και δεν ακολουθείται η διαδικασία.  
Σας παρακαλώ, προχωρήστε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Απλώς, λέω το εξής ως προς το θέμα του πού απασχολούνται: Από τους τριάντα πέντε που σας είπα οι τριάντα ένας απασχολούνται στη βόρειο Ελλάδα. Ένα μεγάλο τμήμα των  καινούριων ειδικοτήτων, θέσεων που βγαίνουν πάνε στη βόρειο Ελλάδα. 
Το ζήτημα, όμως –γιατί επιμένετε στο θέμα της αυξήσεως των θέσεων- και το βασικό πρόβλημα που απασχολεί τους γιατρούς εργασίας είναι ότι στην πραγματικότητα δεν υπάρχει ένας αποτελεσματικός μηχανισμός ελέγχου, προκειμένου και οι επιχειρήσεις να έχουν τη δυνατότητα να τους προσλάβουν και αυτοί να αξιοποιηθούν κατά την ειδικότητά τους. Αυτή είναι η βασική συζήτηση προτού φθάσουμε στο «δεν μας φθάνουν και θέλουμε και άλλους». 
Άρα, λοιπόν, κατά τη γνώμη μου, σε αυτό πρέπει να εστιάσουμε και γι’ αυτό σας περιέγραψα τις ενέργειες που έχει κάνει το Υπουργείο Υγείας, παρά το ότι πρέπει να απασχολήσει την Κυβέρνηση εν τω συνόλω αυτό το ζήτημα και χρειάζονται συντονισμένες δράσεις. 
Ευχαριστώ πολύ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι επτά μαθητές και μαθήτριες και δύο εκπαιδευτικοί-συνοδοί τους από το 7ο Δημοτικό Σχολείο Αγίας Βαρβάρας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμαστε τώρα στη συζήτηση της τέταρτης με αριθμό 165/20-10-2014 επίκαιρης ερώτησης δευτέρου κύκλου της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Υγείας, σχετικά με την υποβάθμιση του Κέντρου Υγείας Σαλαμίνος. 
Ορίστε, κυρία συνάδελφε, έχετε τον λόγο.</ChairmanSpeech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Σας ευχαριστώ πολύ, κυρία Πρόεδρε. 
Θα ξεκινήσω ακριβώς από εκεί που σταμάτησε ο συνάδελφος από το Κομμουνιστικό Κόμμα κ. Λαμπρούλης και θα τον ενημερώσω ότι, δυστυχώς, γιατροί δεν υπάρχουν ούτε στην Αττική, όχι μόνο στην περιφέρεια.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Σε εμένα το λέτε;</Speech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ναι, δεν υπάρχουν πουθενά. 
Κύριε Υπουργέ, σας ευχαριστώ πάρα πολύ που ήρθατε να απαντήσετε στην ερώτηση. Και γιατί το λέω αυτό; Γιατί δεν είναι αυτονόητο και μη με κοιτάζετε παράξενα. 
Η συγκεκριμένη ερώτηση, με ανάλογο περιεχόμενο, είχε κατατεθεί από εμένα πριν από πολλούς μήνες στον προκάτοχό σας Υπουργό τότε Υγείας, τον κ. Γεωργιάδη, ο οποίος δεν είχε καταδεχθεί καν να ασχοληθεί μαζί της. Η ερώτηση είχε μείνει κάπου σε ένα συρτάρι. 
Φυσικά εγώ δεν παρεξηγώ. Κατανοώ ότι δεν είχε χρόνο να ασχοληθεί. Ελπίζω να μην τον παρεξηγήσουν, με τον ίδιο τρόπο, και οι κάτοικοι της Σαλαμίνας.
Το Κέντρο Υγείας Σαλαμίνας αποτελεί τον μοναδικό δημόσιο φορέα παροχής ιατρικών υπηρεσιών πάνω σε ένα νησί που έχει σαράντα χιλιάδες κατοίκους, αλλά κατά τους θερινούς μήνες και τις γιορτές και λόγω της οικονομικής κρίσης υπερτετραπλασιάζεται ο πληθυσμός πάνω στο νησί και φτάνει στις διακόσιες πενήντα χιλιάδες κατά μετριοπαθείς υπολογισμούς. Όπως, λοιπόν, καταλαβαίνετε, το Κέντρο Υγείας Σαλαμίνας επιτελεί ένα τεράστιο έργο, όπως δείχνουν και τα στατιστικά για το 2013. 
Αντί, λοιπόν, να ενισχυθεί στις μονάδες και στο ιατρικό του προσωπικό από το αρμόδιο Υπουργείο, έχουμε ακριβώς την αντίθετη πορεία και κατεύθυνση: 
Κατ’ αρχάς, έχουμε μεταφορά ολόκληρων τμημάτων στο Νοσοκομείο της Νίκαιας. Για να φτάσει κανείς εκεί, μεσολαβεί θάλασσα, όπως γνωρίζετε, και αρκετά χιλιόμετρα. Αφήνω το γεγονός και δεν το σχολιάζω. Είναι θέμα μίας άλλης ερώτησης. Για το θέμα της μεταφοράς θα επικαλεστείτε όμως τη γραφειοκρατία, ότι εξαρτάται από τον προϋπολογισμό του Νοσοκομείου της Νίκαιας.
 Από την άλλη μεριά, έχουμε καθημερινή μετακίνηση από το ήδη ανεπαρκές προσωπικό είτε ενός γενικού γιατρού είτε ενός παθολόγου, προκειμένου να στελεχωθεί το νεοσύστατο ΠΕΔΥ Σαλαμίνας.
Και βεβαίως υπάρχει και το θέμα με τα αναλώσιμα, το οποίο από τη μία μεριά χαρακτηρίζει γενικά όλες τις υποδομές υγείας της χώρας και οφείλω να ομολογήσω -γιατί δεν επιθυμώ καθόλου να λαϊκίσω, αλλά να κάνουμε μια ουσιαστική συζήτηση- ότι έχει βελτιωθεί τον τελευταίο καιρό, τους τελευταίους μήνες, σε σχέση με το πώς ήταν στο παρελθόν. 
Θα ήθελα, λοιπόν, να μου απαντήσετε σε δύο πολύ συγκεκριμένα ερωτήματα με έναν πάρα πολύ συγκεκριμένο τρόπο. 
Το πρώτο είναι εάν σκοπεύετε πραγματικά να ανακαλέσετε την εσφαλμένη απόφαση να μετακινείται γιατρός, ενώ θα έπρεπε να στελεχώσετε το νεοσυσταθέν ΠΕΔΥ Σαλαμίνας και όχι να παίρνετε από εκεί ιατρικό προσωπικό.
Δεύτερον, τι σκοπεύετε γενικότερα να κάνετε και όσον αφορά και στις υποδομές, οι οποίες είναι σε πολύ χαμηλό επίπεδο.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Στην ερώτηση θα απαντήσει ο Υπουργός Υγείας κ. Βορίδης.
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Θα ήθελα να κάνω μία εισαγωγική παρατήρηση. Πράγματι καμμιά φορά υπάρχουν κωλύματα Υπουργών, αλλά σήμερα, λόγου χάριν, άκουσα και για κωλύματα Βουλευτών. Επομένως, νομίζω ότι όλοι πρέπει να δείχνουμε κατανόηση στα ζητήματα αυτά.</Speech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Στην ερώτηση αυτήν ούτε εσείς ούτε εγώ είχαμε κώλυμα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Έτσι είναι, αλλά μπορεί να τύχει. Εντάξει τώρα, εσείς δεν είχατε, εγώ δεν είχα, αλλά έτυχε σε άλλο συνάδελφό μας στο Κοινοβούλιο να έχει καταθέσει ερώτηση σήμερα και να έχει κώλυμα. Κάποιες στιγμές έχουν κωλύματα οι Υπουργοί. Κάποιες στιγμές έχουν κωλύματα οι Βουλευτές. Με συνεννόηση και αγάπη νομίζω ότι θα τα λύσουμε τα θέματα αυτά. Λίγη υπομονή θέλει και όλα θα γίνουν.
Πάμε τώρα στην ουσία του ερωτήματός σας. Με την υπ’ αριθμόν 83440/29-9-2014 προκήρυξη προκηρύχθηκαν ήδη για το Κέντρο Υγείας Σαλαμίνας μία θέση ακτινοδιαγνωστικής, μία θέση ιατρού παθολόγου, μία θέση καρδιολόγου και μία θέση παιδιάτρου. Άρα έχουν προκηρυχθεί οι θέσεις και προχωράμε στην πλήρωσή τους. 
Το δεύτερο ερώτημα ήταν εάν πρόκειται να ανακληθεί η μετακίνηση του γιατρού. Όχι, δεν πρόκειται να ανακληθεί, γιατί οι αποφάσεις της υγειονομικής περιφέρειας για την εν γένει χρησιμοποίηση των γιατρών λαμβάνουν υπ’ όψιν τους γενικότερα κριτήρια και ανάγκες που προκύπτουν και πρέπει να καλυφθούν στην υγειονομική περιφέρεια και δεν βλέπουν μόνο ένα συγκεκριμένο κέντρο υγείας μίας περιοχής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία συνάδελφε, έχετε τον λόγο για να δευτερολογήσετε.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, ήσασταν πάρα πολύ σαφής νομίζω και πάρα πολύ σύντομος. 
Όμως, δεν μας εξηγείτε -πιθανόν θα το κάνετε στη δευτερολογία σας- πώς ένα κέντρο υγείας, το οποίο έρχεται και αντιμετωπίζει -και θα σας δώσω πολύ συγκεκριμένα νούμερα και στατιστικά για το 2013- έναν τέτοιο όγκο πληθυσμού -ιδιαίτερα στους καλοκαιρινούς μήνες και στις γιορτές -και αντίστοιχο πρόβλημα αντιμετωπίζουν και περιφερειακά νοσοκομεία- και ενώ το λογικό, αυτό που καταλαβαίνει ο καθένας μετά από τη συζήτηση που θα κάνουμε, είναι να δημιουργηθεί ένα κέντρο υγείας αστικού τύπου -που γνωρίζετε πολύ καλύτερα από εμένα τι σημαίνει αυτό και ότι είναι μία λογική απαίτηση-, μου λέτε ότι απλώς έχουν προκηρυχθεί κάποιες θέσεις.
Έρχομαι, λοιπόν, να σας πω ότι το γνώριζα και θα το έλεγα στη δευτερολογία μου, όπως είπα και για τα αναλώσιμα. Έχουν προκηρυχθεί αυτές οι θέσεις, ξέρετε όμως πόσο αργές είναι οι διαδικασίες. Αυτό δεν οφείλεται σε κάποια δική σας αμέλεια. Οφείλεται και σε γραφειοκρατικούς λόγους και σε συνθήκες, οι οποίες πολλές φορές είναι πέρα από εμάς.
Τι σκοπεύετε να κάνετε μέχρι τότε και πώς θα καλύψετε τις ανάγκες ενός κέντρου υγείας που εφημερεύει σε εικοσιτετράωρη βάση; Πώς θα κληθεί το υπάρχον προσωπικό να καλύψει τα περιστατικά που θα αναφέρω και αφορούν το 2013; Βέβαια και η εικόνα που έχουμε μέχρι τώρα για το 2014 δεν είναι πολύ διαφορετική. 
Υπήρξαν δεκαεπτά χιλιάδες διακόσια είκοσι παθολογικά περιστατικά, οκτώ χιλιάδες περιστατικά, δύο χιλιάδες είκοσι ενέσιμες θεραπείες, γύρω στα χίλια οκτακόσια παιδιατρικά περιστατικά που περιλαμβάνουν εμβόλια κ.λπ. Θα συμφωνήσετε μαζί μου ότι αυτό είναι πάρα πολύ σημαντικό, ειδικά την περίοδο της οικονομικής κρίσης, που πάρα πολλές οικογένειες αδυνατούν να αντιμετωπίσουν διαφορετικά τον εμβολιασμό των παιδιών τους. Υπήρξε και φιλοξενία τρεισήμισι χιλιάδων ασθενών στο τμήμα βραχείας νοσηλείας. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Επίσης, υπάρχει ένα άλλο θέμα στο οποίο πρέπει να πάρετε θέση. Δεν μου είπατε, κύριε Υπουργέ, παρ’ όλο που δεν με ακούτε, γιατί είστε απασχολημένος…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Ακούω, ακούω.</Speech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: …τι θα κάνετε με το ΕΚΑΒ, που το 2013 αντιμετώπισε χίλιες εκατό διακομιδές κατά τις οποίες, λόγω έλλειψης γιατρού διασώστη στη μονάδα του ΕΚΑΒ, είχαμε την ανάγκη να μετακινείται πάλι γιατρός -θα το επαναλάβω για ακόμη μία φορά- από το ήδη ανεπαρκές προσωπικό. 
Επίσης, τι σκοπεύετε να κάνετε με τις ελλείψεις στα αναλώσιμα που παρατηρούνται; Βέβαια, θα μου απαντήσετε ότι λόγω της οικονομικής κρίσης αυτό υπάρχει παντού. Όμως, στο πολύ συγκεκριμένο κέντρο υγείας -και λόγω των ιδιαιτεροτήτων που υπάρχουν- αυτό είναι ακόμα πιο ανησυχητικό και πιο έντονο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε. 
Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υγείας): Κυρία συνάδελφε, οι ελλείψεις στα αναλώσιμα –θα πω το εξής πολύ γρήγορα- νομίζω ότι μεγεθύνονται από ένα σημείο και μετά. Μπορεί να εμφανιστούν μία συγκεκριμένη στιγμή, αλλά άμεσα καλύπτονται. Δεν υπάρχουν σε διάρκεια ελλείψεις στα αναλώσιμα. Μπορεί μία στιγμή πράγματι για λόγους συγκυριακούς να εμφανιστεί μία έλλειψη κάποιου συγκεκριμένου αναλώσιμου σε ένα συγκεκριμένο σημείο. Αυτό άμεσα –και όταν λέω άμεσα, εννοώ μέσα στις επόμενες δύο ή τρεις ημέρες το αργότερο- έχει καλυφθεί. 
Θέλω να διευκρινίσω ότι αυτό είναι ένα ζήτημα περισσότερο διοικητικό παρά οικονομικό, είναι περισσότερο ένα ζήτημα συντονισμού παρά ένα ζήτημα ελλείψεων εξαιτίας της οικονομικής πιέσεως. Τώρα αν εννοείτε ότι δεν διαμορφώνονται π.χ. τεράστια αποθέματα κάπου, με αυτήν την έννοια, όχι, δεν διαμορφώνονται. Όμως, είμαι βέβαιος ότι δεν εννοείτε αυτό. Η απάντηση για τα αναλώσιμα είναι αυτή.
Όσον αφορά το θέμα του προσωπικού, σας εξήγησα -και θεωρώ ότι είναι ικανοποιητική η απάντησή μου- υπό την έννοια ότι προκηρύσσονται αυτές οι θέσεις. Πρέπει να σας πω όταν λέμε πως προκηρύσσονται κάποιες θέσεις, είναι κάτι που το θεωρούμε εύκολο και αυτονόητο και πάμε παρακάτω. Όμως, για να προκηρυχθούν αυτές οι θέσεις σημαίνει ότι έχει υπάρξει οικονομική πρόβλεψη, σημαίνει ότι έχει τακτοποιηθεί το ζήτημα του προϋπολογισμού, σημαίνει ότι ουσιαστικά έχουν καλυφθεί και τακτοποιηθεί οικονομικά αυτές οι θέσεις στο πλαίσιο της υγειονομικής περιφέρειας. 
Άρα δεν προκηρύσσονται έτσι, ούτε τις προκηρύσσουμε απλώς για να τις προκηρύξουμε. Όμως, θα σας έλεγα ότι υπάρχουν τέτοια ενδεχόμενα να μην μπορούμε να προκηρύξουμε τις θέσεις και να λειτουργήσουμε με το υφιστάμενο προσωπικό. Όμως, δεν σας είπα αυτό. Σας είπα ότι προκηρύσσουμε τέσσερις θέσεις και κινείται η διαδικασία. 
Με ρωτήσατε τι γίνεται εν τω μεταξύ. Εκεί, δηλαδή στο «εν τω μεταξύ», είναι προφανές ότι η υγειονομική περιφέρεια και η διοίκησή της θα κάνουν το καλύτερο δυνατό που μπορούν για το «εν τω μεταξύ», προκειμένου να αντιμετωπισθούν οι ανάγκες. Εγώ νομίζω ότι εδώ θα έπρεπε να πούμε περισσότερο πως είναι σημαντικό το ότι προκηρύσσονται οι θέσεις και επομένως ενισχύεται το κέντρο υγείας. 
Με αυτήν την έννοια και στα δύο ζητήματα θεωρώ ότι είναι η πλήρης η απάντηση, κύριε Πρόεδρε. Δεν είμαι βέβαιος αν έχει ικανοποιήσει την κυρία συνάδελφο, αλλά εν πάση περιπτώσει το Υπουργείο Υγείας αυτή την απάντηση δίνει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρεμβαίνει και το Προεδρείο σε αυτό το σημείο, κύριε Υπουργέ, για να διευκρινίσει ορισμένα πράγματα ειδικά για τη νήσο Σαλαμίνα. 
Μπορεί η Σαλαμίνα να φαίνεται ότι έχει σαράντα πέντε χιλιάδες εγγεγραμμένους, αλλά κατά τους μεν θερινούς μήνες οι κάτοικοι είναι πάνω από τριακόσιες χιλιάδες και το χειμώνα πάνω από εκατό χιλιάδες. 
Επομένως, πρέπει αυτήν την ιδιαιτερότητα να τη λάβουμε υπ’ όψιν σε ό,τι αφορά και το προσωπικό για το κέντρο υγείας, αλλά και όλες τις άλλες υποδομές που χρειάζονται, γιατί δεν πρέπει να φαίνεται ότι το νησί είναι αποκομμένο. Και αυτήν τη στιγμή, η αίσθηση που υπάρχει στους κατοίκους του νησιού είναι ότι το νησί είναι αποκομμένο. 
Θα θέλαμε λοιπόν κι εμείς από τη μεριά μας να ζητήσουμε να γίνει το καλύτερο δυνατό σε ό,τι αφορά ειδικά τη Σαλαμίνα, γι’ αυτές τις ιδιαιτερότητες που έχει.
Ευχαριστώ πολύ.
Θα συζητηθεί τώρα η πρώτη με αριθμό 162/20-10-2014 επίκαιρη ερώτηση πρώτου κύκλου του Γ΄ Αντιπροέδρου της Βουλής και &#160;Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Οικονομικών, σχετικά με την ανάγκη παραχώρησης κτηρίου για τη μεταστέγαση των υπηρεσιών του Κεντρικού Λιμεναρχείου Χανίων.
Κύριε Πρόεδρε, έχετε τον λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Πρόεδρε, γνωρίζοντας τον φόρτο εργασίας που κυρίου Υπουργού Οικονομικών, είναι αλήθεια ότι με πολύ δισταγμό κατέθεσα αυτήν την επίκαιρη ερώτηση. Όμως, πιστεύω πως εάν δεν γίνει διάλογος σε αυτήν εδώ την Αίθουσα, το πρόβλημα το οποίο αναφέρω στην επίκαιρη ερώτησή μου δεν πρόκειται να λυθεί.
Κύριε Υπουργέ, θα ξεκινήσω την τοποθέτησή μου με δύο παραδοχές που δεν πιστεύω ότι τις αμφισβητεί κανένας: πρώτον, ότι το κράτος είναι ενιαίο και δεν έχει κανείς το δικό του «βιλαέτι» πουθενά και, δεύτερον, ότι το κράτος έχει συνέχεια. Υιοθετώντας αυτές τις δύο παραδοχές, πιστεύω ότι το πρόβλημά μας θα λυθεί αυτομάτως και εξηγούμαι.
Στα Χανιά λειτουργούσε μέχρι πρότινος το κεντρικό Λιμεναρχείο Χανίων, το οποίο ήταν έξω από το λιμάνι της πόλης των Χανίων και το Α΄ Λιμενικό Τμήμα που ήταν στη Σούδα. 
Στο πλαίσιο αναδιάρθρωσης των υπηρεσιών και με δεδομένο ότι το Α΄ Λιμενικό Τμήμα, που είναι το λιμάνι της Σούδας, είχε τον περισσότερο φόρτο εργασιών, έγινε μία ανταλλαγή, θα έλεγα, εδρών. Έφυγε το κεντρικό Λιμεναρχείο και πήγε στη Σούδα και το Α΄ Τμήμα πήγε στα Χανιά. 
Όσον αφορά το τμήμα που πήγε στα Χανιά, δεν υπάρχει κανένα πρόβλημα. Οι εγκαταστάσεις αρκούν για το προσωπικό το οποίο υπηρετεί σε αυτό. 
Όμως, το κεντρικό Λιμεναρχείο, το οποίο είχε ενενήντα υπηρετούντες, έχει ένα χώρο περίπου εκατόν είκοσι τετραγωνικών μέτρων, που ασφαλώς είναι πολύ λίγος, για να μπορούν να εξυπηρετηθούν οι άνθρωποι αυτοί και να κάνουν τη δουλειά τους σωστά. Γι’ αυτό και βρίσκονται σε αναζήτηση ενοικίασης άλλου κτηρίου και -απ’ ό,τι πληροφορούμαι- επειδή δεν υπάρχει δημόσιο κτήριο στην περιοχή της Σούδας, έχει εγκριθεί ένα ποσό της τάξεως των 3.200 ευρώ μηνιαίως ως μίσθωμα.
Εδώ όμως συμβαίνει το εξής παράδοξο. Στο λιμάνι της Σούδας, σε μία απόσταση λιγότερη των εκατό μέτρων από την προβλήτα, υπάρχει το παλαιό Τελωνείο Χανίων, το οποίο είχε γνωρίσει παλιά μεγάλες δόξες, λόγω του υφισταμένου καθεστώτος των δασμών. Τώρα τα πράγματα έχουν αλλάξει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, μισό λεπτό ακόμη.
Υπηρετούν μόλις δώδεκα υπάλληλοι, εκ των οποίων οι τρεις εκτός του χώρου του τελωνείου, διότι ασχολούνται με τα καύσιμα και είναι σε άλλα κτήρια. Έχουν μείνει εννέα άνθρωποι σε ένα κτήριο εξακοσίων τετραγωνικών μέτρων, κύριοι συνάδελφοι. Το κτήριο στο οποίο πήγε το κεντρικό λιμεναρχείο έχει εμβαδόν εκατόν είκοσι τετραγωνικών μέτρων, με ενενήντα πέντε ανθρώπους και πολλές υπηρεσίες, λόγω της φύσεως της δουλειάς τους. Αντίθετα, το τελωνείο έχει ελάχιστη εργασία. 
Αυτό που έχω προτείνει και είναι λογικό -και το ζητάει και ο Υπουργός Εμπορικής Ναυτιλίας με την επιστολή που σας έχει στείλει- είναι να πάει το λιμεναρχείο στο τελωνείο και το τελωνείο να μεταφερθεί εκεί που είναι σήμερα το λιμεναρχείο. Έτσι θα εξυπηρετηθούν και οι δύο. 
Υπάρχει μία περίεργη αντίληψη και αντίρρηση ως προς τούτο, καθώς επικαλούνται οι υπηρετούντες στο τελωνείο, αλλά και στο Υπουργείο σας, κύριε Υπουργέ, ότι υπάρχουν διάφοροι χώροι που χρειάζονται ως αποθήκες και άλλα. Αυτό δεν είναι αληθές. Το ερεύνησα το θέμα.
 Ένας χώρος που είδα με κατασχεμένα αυτοκίνητα είναι εκτός τελωνείου, με λαμαρίνες από πάνω, ο οποίος θα παραμείνει ασφαλώς στη διάθεση του τελωνείου –άλλωστε εγγύς είναι οι δύο εγκαταστάσεις- και η φύλαξη θα είναι δεδομένη και θα κάνουν και οι μεν και οι δε τη δουλειά τους. 
Διαφορετικά, θα δώσουμε 3.200 ευρώ για μίσθωμα «αέρα», τζάμπα, σε ένα κτήριο που θα παραδοθεί μετά από ενάμισι χρόνο διότι -απ’ ό,τι πληροφορούμαι- ήδη έχει εντοπιστεί και το κτήριο, το οποίο θα μισθωθεί εν τέλει, ενώ με τις 3.200 ευρώ τη σημερινή εποχή με τις δυσκολίες που αντιμετωπίζει το κράτος στα οικονομικά του, πιστεύω ότι θα πληρώνονταν τέσσερεις υπάλληλοι το μήνα. Μόνο αυτό φτάνει, αλλά προπάντων είναι και σημειολογικό αυτό το οποίο λέω, διότι θα δείξει το κράτος ότι πραγματικά αυτό που λέει με την περιστολή των δαπανών το εννοεί, το κάνει πράξη με συμπεριφορές οι οποίες βρίσκονται στο πλαίσιο της λειτουργίας του κράτους ως ενιαίο σύνολο. 
Παρακαλώ, κύριε Υπουργέ, λοιπόν, για τη θέση σας πάνω σε αυτό το ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΓΚΙΚΑΣ ΧΑΡΔΟΥΒΕΛΗΣ</Parlmember> (Υπουργός Οικονομικών): Ευχαριστώ, κύριε Πρόεδρε.
Κύριε Αντιπρόεδρε, η επίκαιρη ερώτησή σας πράγματι αναδεικνύει το γενικότερο ζήτημα της στέγασης των δημόσιων υπηρεσιών. Βάσει των διαθέσιμων στοιχείων και της σχετικής ενημέρωσης από τη Διεύθυνση Τεχνικών Υπηρεσιών και Στέγασης της Γενικής Γραμματείας Δημόσιας Περιουσίας, το Τελωνείο Χανίων στεγάζεται εντός της χερσαίας ζώνης λιμένα σε διώροφο δημόσιο ακίνητο  πράγματι συνολικής επιφάνειας εξακοσίων τετραγωνικών μέτρων και απασχολεί συνολικά δεκαεννέα υπαλλήλους, οι οποίοι ωστόσο αναμένεται να αυξηθούν εν όψει της αναδιοργάνωσης των τελωνειακών υπηρεσιών.
Το Λιμεναρχείο Χανίων στεγάζεται σήμερα σε παρακείμενο διώροφο ακίνητο και συγκεκριμένα στον πρώτο όροφο αυτού. Ο ισόγειος χώρος του κτηρίου χρησιμοποιείται ως αποθήκη από το τελωνείο για τα υποκείμενα σε δασμούς και φόρους εμπορεύματα για τα κατασχεμένα. Βέβαια, αυτή είναι η πληροφόρηση που έχω από τις αρμόδιες υπηρεσίες.
Εσείς, κύριε Αντιπρόεδρε, προφανώς ξέρετε πολύ καλύτερα το χώρο και μπορείτε να τα επιβεβαιώσετε αυτά τα στοιχεία. Είναι πάρα πολύ πιθανό, όπως είπατε, να απαιτείται ορθολογικότερη αξιοποίηση των εν λόγω δημόσιων ακινήτων προς τη βελτίωση τόσο της λειτουργικότητας των υπηρεσιών που στεγάζονται σε αυτά, όσο και των πολιτών και επαγγελματιών που εργάζονται σε αυτά.
Όμως, πρέπει να επισημάνω κάτι. Όπως προανέφερα, τα εν λόγω ακίνητα βρίσκονται εντός χερσαίας ζώνης λιμένα και, συνεπώς, σύμφωνα με την κείμενη νομοθεσία, αρμόδιος φορέας διαχείρισής τους είναι το Λιμενικό Ταμείο Νομού Χανίων. Συνεπώς η αρμοδιότητα για την παραχώρηση των ακινήτων ανήκει στο Λιμενικό Ταμείο και οι όποιες ενέργειες από την πλευρά του Υπουργείου Οικονομικών θα πρέπει να γίνουν σε συνεργασία μ’ αυτό. Γενικότερα πάντως, οι υπηρεσίες και τα όργανα του Υπουργείου Οικονομικών μερίμνησαν άμεσα, μόλις τέθηκε στην κρίση του το θέμα της καλύτερης χρήσης των εν λόγω κτηρίων, για την εξεύρεση λύσης προς αυτήν την κατεύθυνση.
Η αρμόδια Κτηματική Υπηρεσία προέβη σε αυτοψία και γνωμοδότησε σχετικά για το εν λόγω θέμα, ενώ και η Διεύθυνση Τεχνικών Υπηρεσιών και Στέγασης επεξεργάστηκε εναλλακτικές λύσεις για την ικανοποίηση του αιτήματος του Λιμεναρχείου Χανίων.
Πρόθεση του Υπουργείου Οικονομικών είναι σε συνεργασία με όλους τους εμπλεκόμενους φορείς να πραγματοποιηθεί η καλύτερη κατανομή του χώρου, όπως ζητήσατε, με τρόπο που δεν θα προκαλέσει μεγάλη δημόσια δαπάνη, θα διασφαλίζει τη λειτουργικότητα και αποτελεσματικότητα των δημόσιων υπηρεσιών και δεν θα υποβιβάζει το κρίσιμο για τα δημόσια έσοδα ελεγκτικό έργο του τελωνείου των Χανίων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε, κύριε Υπουργέ.
Κύριε Αντιπρόεδρε, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Υπουργέ, πριν φθάσουμε στο σημείο να κατατεθεί η επίκαιρη ερώτηση για να συζητήσουμε το θέμα στη Βουλή, είχα την ευκαιρία να το συζητήσω επανειλημμένα με τον Γενικό Γραμματέα κ. Γούναρη που ξέρω ότι έχει την αρμοδιότητα επί των θεμάτων αυτών. Περίπου αυτά που μου είπατε σήμερα μου είπε και ο ίδιος, εκτός από το θέμα της αρμοδιότητας του Λιμενικού Ταμείου Χανίων, στο οποίο δεν αναφέρθηκε.
Εγώ χαίρομαι που τοποθετείστε σ’ αυτή τη βάση. Όμως, είμαι βέβαιος ότι οι αντιρρήσεις οι οποίες προβάλλονται έχουν ως βάση αυτήν την κακή νοοτροπία που υπάρχει σε ορισμένους υπαλλήλους της δημόσιας διοίκησης που λέει «αυτά είναι δικά μας κι εκείνα είναι δικά σας» ή «αυτά ανήκουν στο Υπουργείο Υγείας κι αυτό στο Δημόσιας Τάξης», κ.λπ., ενώ είναι όλα του κράτους και του ελληνικού λαού για την εξυπηρέτηση της κοινωνίας.
Από την άλλη μεριά, εσείς γνωρίζετε καλύτερα από κάθε άλλον Έλληνα –ακόμα και από τον ομιλούντα- τις δυσκολίες που αντιμετωπίζει το κράτος στα οικονομικά του και τον αγώνα που δίνετε για να φέρετε τα πράγματα σε έναν δρόμο. Κανείς δεν το παραγνωρίζει αυτό. Μπορεί να υπάρχουν διαφορετικές απόψεις για τον δρόμο που πρέπει να ακολουθήσουμε, αλλά όσον αφορά τον στόχο νομίζω ότι όλοι οι Έλληνες και όλες οι πολιτικές δυνάμεις του τόπου έχουμε τον ίδιο. 
Με δεδομένο αυτό, είμαι απόλυτα βέβαιος ότι αν γίνει μία αντικειμενική εκτίμηση με τους συναρμόδιους παράγοντες που αναφέρατε, θα βρεθεί λύση. Ούτως ή άλλως, εμένα δεν με ενδιαφέρει, κύριε Υπουργέ, αν θα είναι το Λιμενικό στο άλφα κτήριο ή στο βήτα κτήριο. Εμένα με ενδιαφέρει αυτή τη στιγμή ότι αν μέσα σε ένα κτήριο εξακοσίων τετραγωνικών μέτρων κάθονται μέσα είτε εννέα είτε δεκαεννέα υπάλληλοι και μάθει ο πολίτης ότι για μία άλλη Υπηρεσία, που έχει εκατό υπαλλήλους και στενάζει σε έναν μικρό χώρο, θα πληρώνει το κράτος 3.200 ευρώ τον μήνα, θα βάλει πολλά στο μυαλό του.
Πρώτα από όλα, θα πει «αυτή είναι η περιστολή των δαπανών;». Δεύτερον, θα πει «μήπως αυτό έγινε για να εξυπηρετηθεί κάποιος φίλος;». Αυτά με ενδιαφέρουν εμένα. Γνωρίζω πάρα πολύ καλά ότι τις ευαισθησίες αυτές τις μοιράζεστε κι ότι εσείς προσωπικά τις έχετε κάνει σημαία. 
Παρακαλώ πάρα πολύ, προσωπικά να δώσετε εντολή να ερευνηθεί το θέμα. Είμαι βέβαιος ότι θα βρεθεί λύση. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε Πρόεδρε. 
Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΓΚΙΚΑΣ ΧΑΡΔΟΥΒΕΛΗΣ</Parlmember> (Υπουργός Οικονομικών): Ευχαριστώ, κύριε Πρόεδρε. 
Κύριε Αντιπρόεδρε, με αυτά που είπατε νομίζω ότι συμφωνούμε. Κανένας δεν διαφωνεί. Όπως σας είπα και στην πρωτολογία μου, πρόθεση του Υπουργείου Οικονομικών είναι σε συνεργασία με όλους τους εμπλεκόμενους φορείς να βρεθεί η βέλτιστη δυνατή λύση. Πιστεύω ότι θα τη βρούμε τη λύση. 
Το θέμα της διάθεσης κάποιων από τους χώρους που αξιοποιεί το τελωνείο, ενδεχομένως να είναι υπό προϋποθέσεις εφικτό, αλλά έχει και κάποιες τεχνικές δυσκολίες που θα ήθελα να αναφέρω. 
Ενδεικτικά να σας πω ότι στην τελωνειακή υπηρεσία έχει εγκατασταθεί το σύγχρονο πληροφοριακό σύστημα ICISnet. Μια ευρεία μετακόμιση της υπηρεσίας θα απαιτούσε μετεγκατάσταση του πληροφοριακού συστήματος που κρίνεται ιδιαίτερα ακριβή.
Επιπλέον, μια μετακόμιση του τελωνείου ενδεχομένως να απαιτεί τον επανακαθορισμό του τελωνειακού περίβολου, μέσα στον οποίο διεξάγεται ο τελωνειακός έλεγχος. Ο χώρος αυτός έχει συγκεκριμένες προδιαγραφές που δεν μπορούμε να αγνοήσουμε. Και οι αποθηκευτικοί και λοιποί χώροι του τελωνείου, όμως, όπου εκτελωνίζονται τα προϊόντα, είναι κρίσιμες υποδομές για την αποστολή της τελωνειακής υπηρεσίας. 
Θα συμφωνήσω μαζί σας, όμως, στο γεγονός ότι η συνεργασία ανάμεσα στους δημόσιους φορείς πρέπει να βελτιωθεί. Όλες οι δημόσιες υπηρεσίες έχουν έναν πρωταρχικό στόχο που δεν είναι άλλος από την προάσπιση του δημόσιου συμφέροντος. Για τον λόγο αυτό νομίζω ότι θα βρεθεί η χρυσή τομή στο θέμα που θίξατε. Ήδη έχουν δοθεί οι σχετικές κατευθύνσεις προς τις αρμόδιες υπηρεσίες του Υπουργείου. 
Με αφορμή αυτά, όμως, θέλω να πω ότι από πλευράς του Υπουργείου Οικονομικών καταβάλλεται γενικότερα η προσπάθεια στο πεδίο της στέγασης δημόσιων υπηρεσιών να επιτευχθούν οι μέγιστες δυνατές εξοικονομήσεις, όπως κι εσείς αναφέρατε. Αυτή είναι μια δύσκολη και επίπονη διαδικασία. 
Στο Υπουργείο Οικονομικών εμπίπτει η αρμοδιότητα για τη στέγαση ακινήτων όλων των φορέων της κεντρικής διοίκησης, δηλαδή της Προεδρίας της Δημοκρατίας, των Υπουργείων, των αποκεντρωμένων διοικήσεων και των ανεξάρτητων αρχών. 
Νομίζω ότι η ευρεία αναδιοργάνωση των Υπουργείων, η οποία βρίσκεται σε εξέλιξη, θα οδηγήσει μεταξύ άλλων και σε οικονομικότερη, αποτελεσματικότερη και αποδοτικότερη χρήση των δημόσιων ή μισθωμένων κτηρίων που στεγάζουν τις υπηρεσίες της κεντρικής διοίκησης. Στο πλαίσιο αυτό, το Υπουργείο Οικονομικών είναι διατεθειμένο να συνεργαστεί με όλους τους εμπλεκόμενους δημόσιους φορείς, αλλά και να ακούσει τις απόψεις των Βουλευτών και των τοπικών κοινωνιών που έχουν καλύτερη εικόνα για τη στέγαση των δημόσιων υπηρεσιών των περιοχών τους. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Κι εμείς σας ευχαριστούμε. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για τις υπηρεσίες υγείας σε περιπτώσεις καταστροφών».
Το νομοσχέδιο ψηφίστηκε στη Διαρκή Επιτροπή κατά πλειοψηφία και εισάγεται για συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν τον λόγο όσοι Βουλευτές έχουν αντίρρηση επί της κυρώσεως αυτής της συμφωνίας. 
Θα ήθελα να ανακοινώσω στο Σώμα ότι το αίτημα, το οποίο υπέβαλε χθες ο κ. Δρίτσας για να έχουμε και αυριανή συνεδρίαση, έγινε δεκτό από το Προεδρείο. Επομένως ζητώ τη συναίνεση του Σώματος, ώστε αύριο μετά την ολοκλήρωση της εορτής των υπαλλήλων της Βουλής για την 28η Οκτωβρίου, στις 12.30΄ να έχουμε συζήτηση επί των άρθρων και των τροπολογιών του νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις».
Συμφωνεί το Σώμα;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Όχι, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς η πρόταση έγινε δεκτή κατά πλειοψηφία.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Δρίτσα, έχετε να πείτε κάτι; Ορίστε παρακαλώ.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, ποιος το αποφάσισε; Δεν έπρεπε να ενημερωθούν τα κόμματα; Είμαστε Βουλευτές της περιφέρειας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καθίστε κάτω σας παρακαλώ. Τι θέλετε;</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν μπορώ να καθίσω κάτω, κύριε Πρόεδρε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τι δεν μπορείτε να καθίσετε; Θα καθίσετε κάτω επειδή το λέω εγώ!
Έχω δώσει τον λόγο στον κ. Δρίτσα.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν μου δώσατε τον λόγο προηγουμένως;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Στον κ. Δρίτσα έδωσα τον λόγο. Δεν το είπα σε εσάς.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, πράγματι, εχθές για μια ακόμη φορά διαμαρτυρηθήκαμε έντονα για το φαινόμενο των ακατάσχετων –να χρησιμοποιήσω αυτή τη λέξη- τροπολογιών που έρχονται μέχρι την τελευταία στιγμή. 
Ζητήσαμε την παρέμβαση του Προεδρείου για να σταματήσει αυτό. Και σε αυτό επιμένουμε. Εναλλακτικά, όντως προτείναμε τουλάχιστον να υπάρξει τρίτη συνεδρίαση για τις τροπολογίες. Το Προεδρείο το κάνει δεκτό. Εμείς δεν ορίσαμε την αυριανή ημέρα. Την αποδεχόμαστε, αλλά θα μπορούσε να πάει και την επόμενη εβδομάδα. Παρ’ όλα αυτά αποδεχόμαστε να γίνει αύριο η συζήτηση επί των τροπολογιών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επομένως την αποδέχεστε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όμως ούτε αυτό είναι η ορθότερη λύση. Είναι λύση έκτακτης ανάγκης, γιατί είναι τεράστιος ο αριθμός των τροπολογιών. Πρέπει να δοθεί λύση, επιτέλους, σε αυτό το ζήτημα και να μη συνεχίζεται έτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πάρα πολύ. 
Άρα κατά πλειοψηφία πράγματι το Σώμα αποφάσισε ώστε η συνεδρίαση να συνεχιστεί αύριο στις 12.30΄.
Επί της κυρώσεως του σχεδίου νόμου του Υπουργείου Υγείας θέλει κάποιος συνάδελφος να λάβει το λόγο; Κανένας.
Συνεπώς επειδή συζήτηση δεν έγινε, το νομοσχέδιο του Υπουργείου Υγείας…</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κύριε Πρόεδρε, μισό λεπτό! Δεν θα συζητηθεί;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφού δεν είδα κανέναν να σηκώνει το χέρι του.</ChairmanSpeech> 
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Πρόεδρε, τι λέτε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό! Όπως γνωρίζετε εσείς καλύτερα από εμένα, σύμφωνα με τον Κανονισμό τον λόγο στις κυρώσεις παίρνουν όσοι έχουν αντίρρηση. Και εγώ αυτό ρώτησα: «Έχει κανείς συνάδελφος αντίρρηση; Θέλει να λάβει τον λόγο;». Κανένας δεν σήκωσε το χέρι του. Μάλιστα, κοιτούσα και τον εισηγητή της Αξιωματικής Αντιπολίτευσης. 
Επαναλαμβάνω, λοιπόν: Έχει κανείς Βουλευτής αντίρρηση επί της κύρωσης για να λάβει τον λόγο για πέντε λεπτά;</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τον κ. Ξανθό ρωτάτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, δεν είναι ο κ. Ξανθός εισηγητής. Είναι ο κ. Ζερδελής. 
Θέλετε, κύριε Ζερδέλη, τον λόγο; Ωραία. Έχετε τον λόγο για πέντε λεπτά.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Σε εμένα λέτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι.</ChairmanSpeech> 
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Μια στιγμή. Περιμένετε.
Στην Επιτροπή Κοινωνικών Υποθέσεων, στην οποία συζητήθηκε το νομοσχέδιο, είχαμε εκφράσει τις επιφυλάξεις μας και ότι θα τοποθετηθούμε εδώ. Άρα νομίζω ότι το Σώμα πρέπει να γνωρίζει ποια είναι η τελική μας απόφαση. Και σε εμένα και στους συναδέλφους των άλλων κομμάτων, οι οποίοι είχαν εισηγηθεί το νομοσχέδιο στην Επιτροπή των Κοινωνικών Υποθέσεων και είχαν επιφυλαχθεί να διατυπώσουν την τελική άποψη του πολιτικού τους χώρου στην Ολομέλεια, νομίζω ότι πρέπει να δοθεί ο λόγος, έστω και για πέντε λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ. 
Υπάρχει άλλος συνάδελφος που να έχει αντίρρηση και θέλει να λάβει τον λόγο;
Ορίστε, κύριε Λαμπρούλη.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Έχω τον λόγο τώρα ή θα προηγηθούν οι άλλοι συνάδελφοι;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ποιος άλλος συνάδελφος, κύριε Λαμπρούλη; Εσείς έχετε αντίρρηση. Εσείς θα πάρετε τον λόγο για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Για να διευκρινίσουμε κάτι, επειδή δεν θυμάμαι καλά από τη διαδικασία της επιτροπής. Εμείς ως Κομμουνιστικό Κόμμα είχαμε εκφράσει τις επιφυλάξεις μας και δεσμευτήκαμε στην επιτροπή ότι τοποθετούμενοι στην Ολομέλεια για τη συγκεκριμένη κύρωση θα καταθέσουμε και το τι θα ψηφίσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πολύ ωραία.
Σας έδωσα, λοιπόν, τον λόγο για να τοποθετηθείτε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Άρα η τοποθέτηση έχει να κάνει επί της κυρώσεως στο σύνολο. Δεν ξέρω ποια σειρά θα υπάρξει. Αυτό ήταν το ερώτημά μου. Αν μου δίνετε τον λόγο, πολύ ευχαρίστως να τοποθετηθώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε τον λόγο για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ωραία, ευχαριστώ πολύ.
Είπαμε και στην επιτροπή, κύριε Πρόεδρε, ότι το Κομμουνιστικό Κόμμα, όχι μόνο δεν θα είχε αντίρρηση, αλλά θεωρεί αναγκαία τη διακρατική συνεργασία για την ανταλλαγή γνώσεων και πείρας στον τομέα των υπηρεσιών υγείας, αλλά και στην αντιμετώπιση καταστροφών, όπως για παράδειγμα, σεισμοί, πλημμύρες πυρκαγιές, βιομηχανικά ατυχήματα και άλλα, που έχουν όμως οδυνηρές συνέπειες όχι μόνο για τους λαούς της Ελλάδας και της Τουρκίας αλλά και για τους άλλους λαούς.
Όμως, το ζήτημα που προκύπτει και για το οποίο καταθέσαμε τις επιφυλάξεις μας στην επιτροπή και γεννάει ερωτηματικά είναι το αντικείμενο του πρωτοκόλλου, το οποίο αναφέρεται σε συνεργασία των δύο χωρών, Ελλάδας-Τουρκίας, και αφορά τη διαχείριση κρίσης σε περιπτώσεις καταστροφών από ατυχήματα φυσικών ή προκλητών, μετά από ηθελημένη απελευθέρωση ραδιολογικών, χημικών, πυρηνικών, βιολογικών παραγόντων.  
Και, βεβαίως, σ’ αυτήν την κατεύθυνση και με βάση αυτή την τοποθέτηση, υποβάλαμε κάποια ερωτήματα, όπως ποιος είναι ο λόγος που επιβάλλει την υπογραφή μιας τέτοιας συμφωνίας, που αφορά όμως ραδιολογικά, πυρηνικά και βιολογικά υλικά και πώς προσδιορίζονται οι συγκεκριμένοι κίνδυνοι των προκλητών καταστροφών, μετά από ηθελημένη απελευθέρωση τέτοιων υλικών. Και, βέβαια, υπάρχει και η αντίστοιχη ερώτηση σχετικά με το επίπεδο που καθορίζει την τεχνική συνεργασία και αφορά βεβαίως το ιατρικό επίπεδο και αν προβλέπεται εμπλοκή ή όχι ενόπλων δυνάμεων ή ακόμα και των Νατοϊκών μηχανισμών. 
Και τα σημειώνουμε όλα αυτά, γιατί τόσο η Ελλάδα όσο και η Τουρκία είναι μέλη του ΝΑΤΟ και, όπως έχουμε καταγγείλει ως κόμμα, έχουν εμπλακεί και οι δύο χώρες στις επικίνδυνες επεμβάσεις στην περιοχή μας και όχι μόνο. Συνεπώς και, κατά τη γνώμη μας, έχει σημασία να εκφράσουμε την ανησυχία μας για τον σχεδιασμό στον οποίο είναι ενταγμένο το συγκεκριμένο πρωτόκολλο. 
Αυτή η ανησυχία παίρνει υπ’ όψιν της το περίφημο Νατοϊκό δόγμα περί ασύμμετρων κινδύνων που επικαιροποιήθηκε στη Λισαβόνα και επεκτείνεται στις μέρες μας, σε συσχετισμό και με τη δολοφονική δράση του λεγόμενου Ισλαμικού Κράτους. Και, βέβαια, περιλαμβάνει απειλές που μπορούν να αξιοποιηθούν σαν πρόσχημα για κάθε λογής επεμβάσεις στο εσωτερικό χωρών, αλλά και στη δημιουργία μηχανισμών στο όνομα της τρομοκρατίας ή, αν θέλετε, και της εσωτερικής ασφάλειας κ.λπ.. 
Στη βάση, λοιπόν, αυτών των επιφυλάξεων που καταθέσαμε και στην επιτροπή, αλλά και από αυτό το Βήμα για το χαρακτήρα του πρωτοκόλλου, αυτό που καθορίζει τη στάση μας –η οποία τελικά θα είναι θετική- είναι η προστασία του λαού και των υγειονομικών -αυτό είναι που κυριαρχεί, κατά τη γνώμη μας- από κάθε περίπτωση ατυχήματος, που αφορά βεβαίως την απελευθέρωση επικίνδυνων υλικών. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Κυρίες και κύριοι συνάδελφοι, προς ενημέρωσή σας, θα ήθελα να σας ανακοινώσω ότι στην περίπτωση που υποβληθεί πρόταση για ονομαστική ψηφοφορία, αυτή θα γίνει αύριο.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Ζερδελή, με συγχωρείτε, αλλά έχετε αντιρρήσεις για το πρωτόκολλο; Διότι και ο κ. Λαμπρούλης τελικά ήταν υπέρ του πρωτοκόλλου. Σύμφωνα, λοιπόν, με τον Κανονισμό, αν δεν υπάρχουν αντιρρήσεις, δεν παίρνει κανείς τον λόγο επί της διαδικασίας. Ο Κανονισμός είναι σαφής ότι ο λόγος δίνεται μόνο στην περίπτωση που υπάρχουν αντιρρήσεις. 
Σας ρωτώ, λοιπόν, αν έχετε αντιρρήσεις.</ChairmanSpeech>  
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Να απαντήσω, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Ζερδελή, εγώ θα σας δώσω τον λόγο. Μάλιστα, παρά το γεγονός ότι σας έδωσα τον λόγο πριν, περιοριστήκατε σε ένα δίλεπτο. Θα σας δώσω, λοιπόν, και άλλα τρία λεπτά, αλλά για να εκφράσετε τις αντιρρήσεις σας. Εκτός αν συμφωνήσετε και εσείς, οπότε μπορείτε να πείτε για τη συμφωνία σας, για να μην έχετε παράπονο. 
Ορίστε, έχετε τον λόγο.</ChairmanSpeech> 
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, οι απαντήσεις και οι τοποθετήσεις δεν είναι νόμος «όλον ή ουδέν», ψηφίζουμε ή καταψηφίζουμε. Έχουμε ορισμένες επιφυλάξεις οι οποίες είναι καλό να ακουστούν στο Σώμα, στο πλαίσιο της δημοκρατίας, για να ενημερωθούν και οι συνάδελφοι. Επομένως θα είμαι πάρα πολύ σύντομος. 
Όλοι, κύριε Πρόεδρε, ζούμε σε ένα πλανητικό χωριό και, άρα, η πυρηνική απειλή μάς αφορά όπου κι αν βρισκόμαστε. Επομένως, κάθε διακρατική και διεθνής συμφωνία σ’ αυτό το πλαίσιο είναι επιθυμητή. 
Όμως, στις αντιλήψεις που έχουμε, θα πρέπει να προσθέσω ότι στα παραπάνω άρθρα του νόμου –στα οποία δεν θα αναφερθώ- είναι εμφανής η απουσία αναφοράς στη συνεργασία μεταξύ των μερών για την πρόληψη ατυχημάτων και τη μείωση των επιπτώσεων με αμοιβαία απαγόρευση της πυρηνικής ενέργειας και της κατασκευής πυρηνικών αντιδραστήρων και για τη σταδιακή απομάκρυνση από ευαίσθητες οικολογικά ζώνες και από ζώνες με εγγύτητα σε κατοικημένες περιοχές και στις δύο χώρες δραστηριοτήτων που αποβάλλουν ή μπορεί να απελευθερώσουν στο περιβάλλον για οποιαδήποτε αιτία τοξικές, χημικές ενώσεις, βαρέα μέταλλα και μεταλλαξιογόνους παράγοντες. 
Επίσης, σ’ αυτό το νομοσχέδιο, σ’ αυτήν την κύρωση της σύμβασης, δεν υπάρχει αναφορά στην από κοινού προσπάθεια των δύο χωρών για περιορισμό της πυρηνικής ενέργειας σε γείτονες χώρες και την ασφαλή διαχείριση ραδιενεργών και τοξικών καταλοίπων. 
Επίσης, θέλω να αναφέρω ότι το Πανεπιστήμιο Αιγαίου, με ανακοίνωση που υπογράφουν ο πρύτανης και οι τρεις αντιπρυτάνεις, ζητεί την ανάληψη πρωτοβουλιών για να μην κατασκευαστούν τα πυρηνικά εργοστάσια στο Ακούγιο και στη Σινώπη της Τουρκίας, λόγω της εξαιρετικά επικίνδυνης σεισμικότητας της περιοχής και της εγγύτητας στο Αιγαίο, έναν χώρο με παγκόσμιας σημασίας πολιτισμικούς και περιβαλλοντικούς πόρους. 
Και σεβόμενος τον χρόνο που μου δώσατε, κύριε Πρόεδρε, θα σας διαβάσω και τι ακριβώς έχει το δελτίο Τύπου το οποίο εξέδωσε η τότε Υπουργός ΥΠΕΚΑ κ. Τίνα Μπιρμπίλη σε ερώτηση που αφορούσε το ίδιο θέμα. 
Το δελτίο Τύπου, λοιπόν, αναφέρει τα εξής: «Στο πλαίσιο της εξωτερικής ενεργειακής πολιτικής θα ήταν σκόπιμο η Ευρωπαϊκή Ένωση να καταβάλει κάθε προσπάθεια με σκοπό να διασφαλιστούν και οι γειτονικές χώρες: 
Θα προσχωρήσουν στην κοινή σύμβαση για την ασφάλεια διαχείρισης αναλωθέντων καυσίμων και ραδιενεργών αποβλήτων, της Βιέννης του 1997. Θα διαβουλεύονται με τη EURATOM και με τις χώρες που συνορεύουν, αναφορικά με τα σχέδιά τους να εγκαταστήσουν πυρηνικούς σταθμούς, σύμφωνα με τη σύμβαση για την πυρηνική ασφάλεια. Θα εξασφαλίσουν την πλήρη εναρμόνιση με την οδηγία 85/337 «περί εκτίμησης επιπτώσεων ορισμένων δημόσιων και ιδιωτικών έργων στο περιβάλλον «EIA-directive»» η οποία προβλέπει ότι για την κατασκευή πυρηνικών εγκαταστάσεων πρέπει να προηγείται η εκπόνηση σχετικής έκθεσης που θα αξιολογεί τις άμεσες και έμμεσες επιπτώσεις, από την υλοποίησή τους, στο περιβάλλον και συμπεριλαμβανομένων και των σεισμικών κινδύνων». Και ξέρετε ότι είμαστε σε σεισμική περιοχή. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Από ό,τι έχω ερευνήσει μέχρι στιγμής και γνωρίζω, δεν έχουν γίνει βήματα προς την κατεύθυνση αυτή. Εάν έχουν γίνει και τα γνωρίζει ο κύριος Υπουργός, είναι καλό να μας τα αναφέρει. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε, είστε πολύ ευγενής. Πράγματι, αναφέρατε μερικά πράγματα τα οποία αγγίζουν και το νησί μας, γιατί είμαστε κοινής καταγωγής οι δυο μας. 
Τον λόγο έχει ο κ. Ζησιμόπουλος για πέντε λεπτά.</ChairmanSpeech> 
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κύριε Πρόεδρε.
Το συγκεκριμένο σχέδιο νόμου υποτίθεται ότι επιδιώκει τη συνεργασία με την Τουρκία σε θέματα υγείας, όσον αφορά τις περιπτώσεις καταστροφών, συνεργασία σε επίπεδο διαχείρισης κρίσεων και διάφορα άλλα παρεμφερή ζητήματα. 
Η άποψή μας για το συγκεκριμένο θέμα -όπως και για άλλα πρωτόκολλα και σχέδια και οποιοδήποτε άλλο είδος συνεργασίας με τους Τούρκους- είναι δεδομένη. Όσο η Τουρκία κατέχει τη μισή Κύπρο, όσο καθημερινά δείχνει την επεκτατική της διάθεση εναντίον της χώρας με παραβιάσεις του εθνικού εναέριου χώρου, όσο τα πολεμικά της πλοία φτάνουν έξω από τα νησιά μας, όσο η πολιτική των Τούρκων απέναντι στους λιγοστούς Έλληνες που μένουν στην Κωνσταντινούπολη συνεχίζει να είναι απαράδεκτη, όσο υπάρχουν -και δυστυχώς θα υπάρχουν- ζητήματα με τους Τούρκους, τι να συζητήσουμε για πρωτόκολλα και συνεργασίες και υπηρεσίες υγείας σε περιπτώσεις καταστροφών; 
Ας προσπαθούν κάποιοι να μας πείσουν ότι αίρεται επιτέλους η απειλή κηρύξεως πολέμου από την Τουρκία σε περίπτωση επεκτάσεως των χωρικών μας υδάτων στα δώδεκα ναυτικά μίλια. Το περίφημο «casus belli» τελικά δεν απαλείφθηκε από το επίσημο τουρκικό δόγμα και οι Τούρκοι εξακολουθούν να προκαλούν σε όλα τα επίπεδα. Δυστυχώς τα γεγονότα μιλούν από μόνα τους. 
Εδώ και λίγο διάστημα οι Τούρκοι αμφισβητούν ανοιχτά την κυπριακή αποκλειστική οικονομική ζώνη, αμφισβητούν ανοικτά όλα τα κυριαρχικά δικαιώματα της Κύπρου. Το τουρκικό σεισμογραφικό σκάφος «Μπαρμπαρός» πλέει με κατεύθυνση τη Λεμεσό σε απόσταση περίπου είκοσι οκτώ ναυτικών μιλίων από τη Λάρνακα και μεταξύ των οικοπέδων 2 και 1 της αποκλειστικής οικονομικής ζώνης σύμφωνα με τις κυπριακές αρχές. Το σεισμογραφικό σκάφος συνοδεύει φρεγάτα του τουρκικού πολεμικού ναυτικού και άλλα πλοία συνοδείας. 
Βγαίνει, λοιπόν, ο Πρωθυπουργός Νταβούτογλου και δηλώνει ότι η Τουρκία με βάση συμφωνίες –ποιες συμφωνίες βέβαια; Τις συμφωνίες με το «ψευδοκράτος»- έχει δικαίωμα να κάνει έρευνες φυσικού αερίου στα ανοιχτά της Κύπρου και αυτό το δικαίωμα θα το χρησιμοποιεί πάντα. Και κατηγορεί την ελληνοκυπριακή πλευρά ότι εκμεταλλεύεται μονομερώς τις πηγές ενέργειας στην Κύπρο. 
«Η πρόκληση είναι χειρότερη από τα Ίμια. Φανταστείτε τι θα είχε γίνει εάν η Κύπρος ήταν άλλο κράτος και είχε στείλει στο σημείο το Πολεμικό Ναυτικό της. Θα είχαμε σύρραξη». Αυτές είναι δηλώσεις του εκπροσώπου του Δημοκρατικού Συναγερμού, Προδρόμου Πρόδρομου, στενού συνεργάτη του Προέδρου της Κυπριακής Δημοκρατίας Νίκου Αναστασιάδη. Να σταλεί έστω ένα πολεμικό πλοίο στην αποκλειστική οικονομική ζώνη για να υπάρξει μια minimum αποτροπή από ελληνικής πλευράς και να φανεί ότι δεν έχει ξεχάσει την Κύπρο τώρα που το «Μπαρμπαρός» και οι τουρκικές φρεγάτες αλωνίζουν στην κυπριακή νότια  αποκλειστική οικονομική ζώνη. Ζήτησε  η Λευκωσία από την Αθήνα, αλλά η απάντηση της Ελλάδας ήταν αρνητική, σε μια επανάληψη του 1974 όταν η κυβέρνηση Καραμανλή αρνήθηκε να στείλει βοήθεια στην Κύπρο. Από τη Λευκωσία τέθηκε το ζήτημα τουλάχιστον μια φρεγάτα του Πολεμικού Ναυτικού να έρθει στην περιοχή, «για να μη νομίζει η Τουρκία ότι είμαστε μόνοι μας», αλλά κατόπιν διαβούλευσης στο Υπουργείο Εξωτερικών απορρίφθηκε το ενδεχόμενο. Μάλιστα, το θέμα συζητήθηκε στο κυπριακό Εθνικό Συμβούλιο με βασικό ερώτημα: «Ποια είναι η απάντηση της Αθήνας;». «Είναι ανάγκη η Ελλάδα να στείλει φρεγάτα στην περιοχή, για να λειτουργήσει τούτο αποτρεπτικά, να δείξει ότι υπάρχει και η Ελλάδα». 
Από την πλευρά του το Πολεμικό Ναυτικό δηλώνει έτοιμο να ανταποκριθεί σε μια  τέτοια αποστολή και μάλιστα  με επιτυχία. Όμως φαίνεται ότι για άλλη μια φορά η Κύπρος κείται μακριά. Αυτά κάνει η ελληνική Κυβέρνηση: Θα καταγγείλει τους Τούρκους στους διεθνείς οργανισμούς, θα καταθέσει ψηφίσματα κ.λπ.. Το αποτέλεσμα ποιο θα είναι; Μηδέν.
Πού είναι το δόγμα του Ενιαίου Αμυντικού Χώρου; Μήπως το έχουμε καταργήσει; Αναρωτιέται κανείς: Γιατί, κύριοι της συγκυβέρνησης, δεν ανταποκρίνεστε στο αίτημα της Κύπρου για στήριξη και ουσιαστική συμπαράσταση;  Γιατί απλά δεν σας ενδιαφέρει, γιατί απλά δεν έχετε ούτε ένα στοιχειώδες ίχνος πατριωτισμού μέσα σας.        
Δηλώνουμε σαφώς ότι καταψηφίζουμε το εν λόγω νομοσχέδιο. Για εμάς η Τουρκία ήταν, είναι και θα είναι μια χώρα που η στάση της εναντίον της πατρίδας μας ήταν και θα είναι εχθρική. Για εμάς η Κύπρος είναι Ελλάδα. Για εμάς η Κύπρος δεν υπήρξε ούτε θα είναι ποτέ μακριά. 
Κλείνοντας θα τονίσω ότι πάγιοι στόχοι του Λαϊκού Συνδέσμου-Χρυσή Αυγή είναι η άμεση ανακήρυξη της ελληνικής ΑΟΖ, η εκμετάλλευση των ενεργειακών μας κοιτασμάτων και η εφαρμογή, επιτέλους, του δόγματος του ενιαίου αμυντικού χώρου Ελλάδας-Κύπρου. 
Σας ευχαριστώ.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κύριε Πρόεδρε, θα ήθελα τον λόγο για πολύ λίγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κυρία Ρεπούση, έχετε τον λόγο για πέντε λεπτά.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Εμείς είχαμε ταχθεί υπέρ της κύρωσης. Είχαμε δηλώσει ότι συμφωνούμε με το πρωτόκολλο. Απλώς είχαμε εκφράσει μία επιφύλαξη στην επιτροπή και θέλω να μιλήσω λίγο γι’ αυτήν την επιφύλαξη. Κατά τα άλλα συμφωνούμε πλήρως ότι χρειάζεται η συνεργασία ανάμεσα στις χώρες, για να βελτιωθεί η διαχείριση των κρίσεων σε περιπτώσεις καταστροφών. Αυτό, όμως, που δεν προβλέπει και δεν είναι στο αντικείμενό του, κύριε Υπουργέ, είναι πως θέλουμε να δούμε πρωτόκολλα συνεργασίας και σε ό,τι αφορά το θέμα της πρόληψης των ατυχημάτων.
Καλώς ή κακώς –κακώς, κατά τη γνώμη μας- η χώρα μας αυτή τη στιγμή ζώνεται από πυρηνικά εργοστάσια στις γύρω χώρες και η πρόκληση ατυχημάτων είναι ενδεχόμενη. Εδώ τα εθνικά σύνορα δεν ωφελούν σε κάτι, για να προφυλάξουν. Όλοι άνθρωποι είμαστε και πάνω απ’ όλα είναι η ανθρώπινη ταυτότητα. Μετά είμαστε Έλληνες, Βούλγαροι, Τούρκοι κ.ο.κ.. Ωστόσο, θα πρέπει από τη μεριά της χώρας μας να υπάρξουν πρωτοβουλίες, δηλαδή πρωτόκολλα για την πρόληψη ανάλογων ατυχημάτων, καθώς ένα ατύχημα στη γύρω περιοχή έχει άμεσες επιπτώσεις και στη χώρα μας. 
Να αναφέρω εδώ –τα είπαμε και στην επιτροπή- ότι σε όλη τη γύρω μας περιοχή στις βαλκανικές χώρες υπάρχουν τρία εν λειτουργία πυρηνικά εργοστάσια -στη Βουλγαρία, στη Ρουμανία και στη Σλοβενία- ενώ σχεδιάζονται τρία στη γειτονική Τουρκία –σε τρεις περιοχές- άλλο ένα στο Μπέλενε της Βουλγαρίας, ένα στην Αλβανία και ένα στο Μορίεβο της πρώην Γιουγκοσλαβικής Δημοκρατίας της Μακεδονίας. Άρα είναι επιτακτική ανάγκη για να προλάβουμε ενδεχομένως ατυχήματα. Αυτή την επιφύλαξη είχαμε εκφράσει σχετικά με την υπογραφή του πρωτοκόλλου. Κατά τα άλλα είμαστε υπέρ. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για τις υπηρεσίες υγείας σε περιπτώσεις καταστροφών».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το νομοσχέδιο του Υπουργείου Υγείας: «Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για τις υπηρεσίες υγείας σε περιπτώσεις καταστροφών» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 
(Να φωτογραφηθεί το νομοσχέδιο σελ. 124α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα παρέσχε τη ζητηθείσα εξουσιοδότηση. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄ 57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. 
Τον λόγο έχει ο εισηγητής της Νέας Δημοκρατίας κ. Λάζαρος Τσαβδαρίδης. Είστε έτοιμος, κύριε συνάδελφε;</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Δεν είμαι ακόμη έτοιμος, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θέλετε να προηγηθεί ο κ. Μητρόπουλος;</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, δώστε μας ένα πεντάλεπτο να ετοιμαστούμε, γιατί αιφνιδιαστήκαμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο αιφνιδιασμός από πού προήλθε;
Υπάρχει κάποιος άλλος; Κυρία Χρυσοβελώνη, είστε έτοιμη;</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Να πάμε με τη σειρά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν είστε έτοιμη ούτε εσείς. Ας πάμε με τη σειρά.
Κύριε Κυρίτση, είστε έτοιμος;</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πολύ ωραία. 
Τον λόγο έχει ο ειδικός αγορητής της ΔΗΜΑΡ κ. Κυρίτσης.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ, κύριε Πρόεδρε.   
Κυρίες και κύριοι συνάδελφοι, έχουμε κάνει μία δουλειά πάνω στο νομοσχέδιο. Πριν, όμως, θα ήθελα να ξεκαθαρίσουμε κάποια πράγματα. Εμείς ποτέ δεν είπαμε ότι στηρίζουμε όσους είχαν πλαστά έγγραφα ή διορίστηκαν με παράνομο τρόπο. Θέλω μόνο να κάνω μία ερώτηση. Γι’ αυτούς οι οποίοι πλαστογράφησαν το μέλλον αυτής της χώρας, αυτούς που πλαστογράφησαν το μέλλον των παιδιών μας -η κυβέρνηση Καραμανλή μας είπε ότι είναι θωρακισμένη όταν κατέρρεε η οικονομία με την κατάρρευση της «LEHMAN BROTHERS» και η κυβέρνηση Παπανδρέου μας είπε ότι υπάρχουν λεφτά- γι’ αυτούς οι οποίοι πλαστογράφησαν την αλήθεια και την ιστορία, εσείς τι θα κάνετε; Θα έρθετε πάνω στο Βήμα να τους καταδικάσετε; 
Εμείς καταδικάζουμε αυτούς που χρησιμοποιούν πλαστά έγγραφα. Από εσάς, όμως, δεν άκουσα ποτέ να έρθετε εδώ και να πείτε: Πλαστογραφήσατε την αλήθεια. Πλαστογραφήσατε την ιστορία. Η χώρα είναι σε ανθρωπιστική κρίση. Το καταδικάζω. Και όταν εγώ ζητάω από κάποιον που χρησιμοποίησε πλαστό έγγραφο να μου δώσει και τα λεφτά και τον διώχνω, θα ζητήσουμε τίποτα από αυτούς; Αυτά, για να ξεκαθαρίζουμε τι μας γίνεται. 
Θα ξεκινήσω με μία επισήμανση που έγινε και από άλλους συναδέλφους. Είναι απαράδεκτο να συνεχίζεται το φαινόμενο των τροπολογιών που δεν έχουν και καμμία σχέση με το νομοσχέδιο. Μάλιστα, κατατίθενται και εκπρόθεσμα. Είναι απαράδεκτος αυτός ο μόνιμος αιφνιδιασμός του Σώματος και δείχνει την απαξία της Κυβέρνησης προς την κοινοβουλευτική διαδικασία. 
Σε κάποιες περιπτώσεις, μάλιστα, η τακτική αυτή δείχνει ότι υπάρχει σαφής στόχευση και σπουδή, ακόμη, να περάσουν απαράδεκτες ρυθμίσεις, όπως αυτή που επί της ουσίας ακύρωνε τη «ΔΙΑΥΓΕΙΑ». 
Μάλιστα, μας λέτε, κυρία Υπουργέ, ότι η συγκεκριμένη παράγραφος παρεισέφρησε από λάθος.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Όχι δικό μου, πάντως!</Speech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Δεν είναι, βέβαια, η πρώτη φορά, γιατί έχει ξανασυμβεί να προσπαθείτε –όπως τώρα- εν κρυπτώ να ακυρώσετε τη «ΔΙΑΥΓΕΙΑ» και μετά να μας λέτε ότι έγινε λάθος. 
Εκτός αν θέλετε εμείς να πιστέψουμε το εξής σουρεαλιστικό, ότι διατάξεις, ειδικά αυτές που αφορούν τη «ΔΙΑΥΓΕΙΑ», αυτονομούνται -έτσι από μόνες τους- και περνάνε μέσα σε νομοσχέδια και τροπολογίες. Κλείστε την πόρτα. Απλώς μη μας πείτε μετά ότι «ο όφις μάς απάτησε»! 
Όλες, λοιπόν, οι πλευρές διατυπώσαμε ότι οι κανόνες ανοικτής διακυβέρνησης στη δημόσια διοίκηση αποτελούν αναγκαίο βήμα για τη δημιουργία ενός σύγχρονου και ανοικτού κράτους που λογοδοτεί με όρους διαφάνειας. 
Θα επαναλάβω ότι η προσθήκη δεκαοκτώ άρθρων στο νομοσχέδιο την τελευταία στιγμή χωρίς διαβούλευση, όπως και οι εκπρόθεσμες τροπολογίες, μας στέρησαν τη δυνατότητα να επικεντρωθούμε στα ζητήματα διαφάνειας και ανοικτότητας των δεδομένων. Όταν, μάλιστα, συζητάμε ένα νομοσχέδιο για τη διαφάνεια, δεν μπορεί το αρμόδιο Υπουργείο να προσπαθεί να κλείσει εκκρεμότητες χωρίς διαβούλευση. 
Ας αναφερθώ, όμως, στα άρθρα του νομοσχεδίου. Κατ’ αρχάς εκφράζω την ικανοποίησή μου που η ηγεσία του Υπουργείου ενσωμάτωσε αρκετές από τις προτάσεις μου για τα ανοιχτά δεδομένα. Όμως, παρ’ όλα αυτά έχω μερικές παρατηρήσεις. 
Στην παράγραφο 3 του άρθρου 5 θα μπορούσε να απαλειφθεί αυτή η εξαίρεση για τις βιβλιοθήκες. 
Η παράγραφος 1 του άρθρου 6 θεωρώ ότι θα έπρεπε να επαναδιατυπωθεί ως εξής: «Η διάθεση να γίνεται στον διαδικτυακό τόπο και στην ιστοσελίδα του φορέα». 
	 Στο άρθρο 7 θεωρώ ότι θα έπρεπε να επαναφέρετε τη διατύπωση της διαβούλευσης που έθετε μέσα την προϋπόθεση της υπουργικής απόφασης για τη χρήση αδειών ως εξαίρεση στην εξ ορισμού ανοιχτότητα της πληροφορίας. Τέτοιες αποφάσεις θα πρέπει να έχουν νομιμοποίηση.
	Στην παράγραφο 3 του άρθρου 9 θα έπρεπε να προστεθεί η φράση: «…είτε από την ιστοσελίδα που παρέχονται τα δεδομένα, είτε από τη www.data.gov.gr». 
	Στην παράγραφο 5 του άρθρου 10 θα πρέπει να υπάρχει ρητή πρόβλεψη ότι τα στοιχεία θα επικαιροποιούνται σε ετήσια βάση. Μόνο έτσι θα μπορέσει να λειτουργήσει το νομοσχέδιο. 
Στην παράγραφο 2α του άρθρου 11 θα μπορούσε να μειωθεί η περίοδος από τα δέκα στα πέντε έτη. Η περίοδος που προτείνετε είναι εξαιρετικά μεγάλη, κύριοι συνάδελφοι. Η κριτική που διατυπώνεται είναι ότι οι μεγάλες προθεσμίες μπορούν να οδηγήσουν σε αποκλειστικές συμφωνίες, που καταργούν την πρόσβαση του κοινού στο εθνικό ψηφιακό πολιτιστικό απόθεμα. 
Το Κεφάλαιο Β΄ του νομοσχεδίου βρίσκεται στη σωστή κατεύθυνση, καθώς η δημοσίευση των στοιχείων και η προσβασιμότητα τους, συμβάλλει στη διαφάνεια και στην ορθή λειτουργία της διοίκησης. 
Στο Κεφάλαιο Γ΄ εξακολουθώ να έχω επιφυλάξεις για τις αλλαγές στον διαγωνισμό εισαγωγής στην Εθνική Σχολή Δημόσιας Διοίκησης και Αυτοδιοίκησης. Άκουσα και τις παρατηρήσεις των εκπροσώπων της σχολής. Σε καμμία περίπτωση δεν πρέπει να υπάρξει υποβάθμισή της. Στόχος της σχολής είναι η δημιουργία ανώτατων στελεχών, που θα στελεχώσουν επιτελικά τη δημόσια διοίκηση. 
Πέραν της κατάργησης της εξέτασης ξένης γλώσσας, δεν αμφισβητεί κανείς ότι οι εξετάσεις θα πρέπει να καταλήξουν στην επιλογή των πλέον ικανών υποψηφίων, που θα αναβαθμίσουν τη δημόσια διοίκηση. Οι τυχόν αλλαγές στον εισαγωγικό διαγωνισμό, θα πρέπει να αποτελέσουν αντικείμενο ξεχωριστής διαβούλευσης.
	Στο Κεφάλαιο Δ΄ χρειάζεται να επαναλάβω ότι η Κυβέρνηση έχει αποδιοργανώσει πλήρως τη δημόσια διοίκηση. Δεν υπάρχει κανένα σχέδιο, ενώ οι ρυθμίσεις που εφαρμόζονται αφορούν κυρίως τις περικοπές και τις απολύσεις. Παρ’ όλα αυτά, είναι θετική η ρύθμιση του άρθρου 24 για την αναγνώριση προϋπηρεσίας στους υπαλλήλους των ΚΕΠ. Κάτι ανάλογο θα πρέπει, όμως, να γίνει και για τους υπαλλήλους του ΟΑΕΔ. Είναι απολύτως δίκαιο αυτό που λέμε, κύριε Υπουργέ. 
Θετικές είναι οι ρυθμίσεις των άρθρων 26 και 27 για τις άδειες νοσηλείας και ανατροφής ανηλίκων τέκνων και για τις διευκολύνσεις των υπαλλήλων ΑΜΕΑ. 
Θέλω, όμως, να αναφερθώ ιδιαίτερα στον επανέλεγχο των συμβάσεων που μετατράπηκαν σε αορίστου χρόνου. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, οκτώ λεπτά είναι; Δώδεκα είχαμε. Οκτώ είναι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Οκτώ λεπτά έχετε επί των άρθρων. Συνεχίστε.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Πουθενά δεν ορίζεται ο τρόπος με τον οποίο εξετάζεται η διαδικασία της μετατροπής. Και, βεβαίως, δεν παρέχονται εγγυήσεις ότι θα ελεγχθεί το νόμιμο της μετατροπής. Το Υπουργείο μέχρι στιγμής δεν έχει εξηγήσει με σαφήνεια τον τρόπο ελέγχου. Δηλαδή, η προσκόμιση της σύμβασης είναι επαρκές στοιχείο; Προσωπικά θεωρώ πως όχι. Η λύση θα ήταν να γίνει πραγματικός έλεγχος του τρόπου ασφάλισης –παραδείγματος χάριν, ένσημα- ώστε να αποδειχθεί ο πραγματικός χρόνος εργασίας, αλλά και το status του κάθε εργαζόμενου ανά περίοδο. 
Θεωρώ ότι οι νέοι οργανισμοί των Υπουργείων και ιδιαίτερα του Υπουργείου Πολιτισμού, έχουν δημιουργηθεί με προχειρότητα και θα πρέπει να επανεξετάσουμε τη διάρθρωση του Υπουργείου, με τρόπο που να εξυπηρετεί τη δυνατότητα παραγωγής έργου. Το πρόβλημα δεν αφορά μόνο το Υπουργείο Πολιτισμού. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Περιμένετε λίγο, κύριε Πρόεδρε. Άλλωστε, πρώτος μίλησα, εξυπηρέτησα τους άλλους, δικαιούμαι λίγο χρόνο παραπάνω. 
Ενώ υπήρχε χρόνος, τα οργανογράμματα διακρίνονται από προχειρότητα. Χαρακτηριστικό παράδειγμα είναι αυτό που έγινε με τον νέο οργανισμό του ΥΠΕΚΑ. το σχετικό προεδρικό διάταγμα εκδόθηκε στις 28 Αυγούστου και σε αυτό το νομοσχέδιο, δύο μήνες μετά, συζητάμε για νέες αλλαγές με τροπολογίες. 
Όσον αφορά στα άρθρα 34 και 35 ως ΔΗΜΑΡ έχουμε εκφράσει την ευθεία και σοβαρή αντίθεσή μας με τον υπερσυγκεντρωτισμό και τον τρόπο που λειτουργεί το Υπουργείο Τουρισμού. 
Εδώ θα σταθούμε. Το είχαμε επισημάνει από πέρυσι το καλοκαίρι, κατά τη συζήτηση του ν. 4279/2013, όταν αποψιλώθηκε ο ΕΟΤ από βασικές αρμοδιότητες. Θυμίζω ότι μεταφέρθηκε στο Υπουργείο Τουρισμού από τον ΕΟΤ ως σύνολο υπηρεσιών, αρμοδιοτήτων, θέσεων και προσωπικού η ειδική Υπηρεσία Προώθησης και Αδειοδότησης Τουριστικών Επενδύσεων. Τότε είχαμε προτείνει την εφαρμογή της γενικής αρχής, οι επιλεκτικές αρμοδιότητες να ανήκουν στο Υπουργείο Τουρισμού και οι εκτελεστικές στον ΕΟΤ, με τη λογική ότι η εκτελεστική εξουσία χρειάζεται πάντα ενδιάμεσους φορείς για την άμεση επικοινωνία με την κοινωνία και τη ρύθμιση των κανόνων της αγοράς. Και ο ΕΟΤ διαθέτει τεράστια εμπειρία γύρω από τα θέματα και είναι το απαραίτητο εργαλείο.
Δεν εισακουστήκαμε. «Αφαιμάξατε» τον ΕΟΤ και μάλιστα πολύ πριν ολοκληρωθεί το νέο οργανόγραμμα του οργανισμού. Αποσυντέθηκε και αποψιλώθηκαν πλήρως οι αρμοδιότητές του. Στον αντίποδα, παρατηρείται υπερσυγκεντρωτισμός στο Υπουργείο Τουρισμού. Όπως, όμως, έχει διαμορφωθεί η κατάσταση τώρα, οι ρυθμίσεις αυτές είναι μονόδρομος. 
Ειδικότερα -για παράδειγμα- στην παράγραφο 1, του άρθρου 35, αναγκαστικά θα πρέπει να παραχωρηθούν κατά χρήση στο Υπουργείο Τουρισμού τα ακίνητα κυριότητας ΕΟΤ που καλύπτουν στεγαστικές ανάγκες των περιφερειακών υπηρεσιών του και οι οποίες μεταφέρθηκαν στο Υπουργείο Τουρισμού με τις διατάξεις του ν. 4254/2014.
Η τάση να χτίζουμε ένα «νόμο-κέλυφος» και μετά να περιμένουμε να ενεργοποιηθεί με πλήθος υπουργικές αποφάσεις και προεδρικά διατάγματα, μάς βρίσκει αντίθετους γιατί δεν συνάδει με τις αρχές της καλής νομοθέτησης, όπως αποτυπώνονται στον ν. 4048/2012. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πρέπει να ολοκληρώσετε.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Τελειώνω σε λίγο, κύριε Πρόεδρε. Υπάρχουν πολλά άρθρα τα οποία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι σίγουρο ότι θα χρειαστείτε και τη δευτερολογία σας, οπότε αφήστε χρόνο για τη δευτερολογία σας.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Θα αφήσω χρόνο για τη δευτερολογία μου, ώστε να τα αναφέρω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με μια φράση ολοκληρώστε, σας παρακαλώ.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Εντάξει. 
Θέλω να πω απλώς ότι αυτό δεν συνάδει με τις αρχές της καλής νομοθέτησης. Και αυτά αποτυπώνονται στον ν. 4048/12. 
Στον τελευταίο νόμο του Υπουργείου Τουρισμού, στον ν. 4276/14, μέτρησα –ακούστε το κι εσείς, κύριε Πρόεδρε- είκοσι τρεις υπουργικές αποφάσεις και δεκατέσσερις ΚΥΑ, για την ενεργοποίησή του. 
Είναι νόμοι αυτοί που ψηφίζουμε, κύριοι συνάδελφοι, όταν χρειάζονται όλα αυτά για να μπορέσουν να σουλουπωθούν; 
Θα πω τα υπόλοιπα στη δευτερολογία μου.
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα ήθελα να κάνω μία παρατήρηση προς το Σώμα. Παρουσιάζεται το φαινόμενο –και θα ήθελα να το προσέξετε αυτό- Βουλευτές απ’ όλα τα κόμματα οι οποίοι δεν εμφανίστηκαν στην Αίθουσα να είναι εγγεγραμμένοι στον κατάλογο ομιλητών. 
Θα ήθελα να παρακαλέσω τους κυρίους συναδέλφους να είναι πολύ προσεκτικοί σ’ αυτό, γιατί αν άλλη φορά Βουλευτής ο οποίος δεν είναι παρών, παρουσιαστεί εγγεγραμμένος στον κατάλογο, δεν θα γίνεται δεκτή η εγγραφή του. Νομίζω ότι συμφωνούμε όλοι. Έτσι δεν είναι;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όλοι συμφωνούμε και σας ευχαριστώ πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθήτριες και μαθητές και τέσσερις εκπαιδευτικοί-συνοδοί τους από το 16ο Γυμνάσιο Περιστερίου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει ο εισηγητής της Νέας Δημοκρατίας κ. Λάζαρος Τσαβδαρίδης.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, στη χθεσινή μου εισήγηση είχα την ευκαιρία να παραθέσω επιγραμματικά τα σημαντικότερα σημεία του παρόντος σχεδίου νόμου που η Κυβέρνηση φέρνει προς επεξεργασία και ψήφιση στη Βουλή. Είναι ένα νομοσχέδιο που ως μοναδικό στόχο έχει να θεμελιώσει τάχιστα ένα νέο, σύγχρονο και ισχυρό πλαίσιο διαφάνειας, αξιοκρατίας και «νοικοκυρέματος» της δημόσιας διοίκησης προς όφελος και εξυπηρέτηση των πολιτών της ελληνικής κοινωνίας. 
Η σημερινή μου εισήγηση θα είναι εστιασμένη στην περαιτέρω ανάλυση των βασικών άρθρων του σχεδίου νόμου, για τα οποία θα έχουμε την ευκαιρία να συζητήσουμε ενδελεχώς με τους αξιότιμους συναδέλφους.
Ειδικότερα, με το άρθρο 1 του παρόντος σχεδίου νόμου θεσπίζεται σαφής υποχρέωση των φορέων του δημοσίου τομέα να προσφέρουν τα έγγραφα, τις πληροφορίες και τα δεδομένα τους ανοικτά για περαιτέρω χρήση, εκτός αν η πρόσβαση περιορίζεται ή απαγορεύεται βάσει των εξαιρέσεων που προβλέπονται στον νόμο και αιτιολογούνται ειδικώς. 
Με το άρθρο 2 συγκεκριμενοποιείται εννοιολογικά ο όρος «ανοικτά δεδομένα» και κατατάσσονται σε τέσσερις κατηγορίες τα σύνολα εγγράφων και πληροφοριών.
Με το άρθρο 3 και τις σχετικές παραγράφους του ορίζεται η δημόσια αποστολή των οικείων φορέων και συγκεκριμενοποιούνται τα κριτήρια εξαίρεσης ορισμένων εγγράφων, πληροφοριών και δεδομένων του δημοσίου τομέα από το πεδίο εφαρμογής του νόμου, ιδίως για λόγους προστασίας δεδομένων προσωπικού χαρακτήρα. Ειδικές προβλέψεις υπάρχουν τόσο στην παράγραφο 3 όσο και στην παράγραφο 5. 
Από το πεδίο εφαρμογής του νόμου εξαιρούνται έγγραφα, πληροφορίες και δεδομένα που αφορούν στην εθνική ασφάλεια, στην άμυνα, στη δημόσια τάξη, στο φορολογικό και στο στατιστικό απόρρητο, στο εμπορικό, βιομηχανικό, επιχειρηματικό, επαγγελματικό ή εταιρικό απόρρητο, έγγραφα, πληροφορίες και δεδομένα για τα οποία απαιτείται από ειδικές διατάξεις η απόδειξη ειδικού εννόμου συμφέροντος από τους πολίτες ή τις επιχειρήσεις και τμήματα εγγράφων, πληροφοριών ή δεδομένων που περιέχουν μόνο λογότυπα, εμβλήματα ή σήματα.
Ειδική εξαίρεση προβλέπεται για την προστασία της πολιτιστικής κληρονομιάς από κλοπή, λεηλασία, βανδαλισμό, λαθρανασκαφή, αρχαιοκαπηλία. 
Επισημαίνεται ότι αντίστοιχη πρόβλεψη υφίσταται στον ν.3882/2010 για τα γαιοχωρικά δεδομένα.
Με τις παραγράφους του άρθρου 4 προστίθενται στους υπόχρεους φορείς ρητώς οι ανεξάρτητες διοικητικές αρχές, τόσο οι συνταγματικά κατοχυρωμένες όσο και οι νομοθετικά θεσπισμένες. 
Διευκρινίζεται ότι ως έγγραφο εν τη ερμηνεία του νόμου νοείται όχι μόνο το καθ’ εαυτό έγγραφο, αλλά και τμήμα εγγράφου, πληροφορία ή δεδομένο που ορίζεται ότι η υποχρέωση χορήγησης προς περαιτέρω χρήση βαρύνει τον φορέα που εκδίδει ή στον οποίον έχουν ανατεθεί προς διαχείριση και όχι εκείνον στον οποίον έγινε απλή κοινοποίηση, ο οποίος απλώς θα χρησιμοποιεί ως στοιχείο του φακέλου χωρίς να έχει άλλη αρμοδιότητα σχετικά με το έγγραφο. 
Στο άρθρο 5 διευκρινίζονται ζητήματα που σχετίζονται με απορριπτική απόφαση, διοικητική προσφυγή και δικαστική προστασία κατά τη διαδικασία υποβολής αίτησης για πρόσβαση και περαιτέρω χρήση των εγγράφων, των πληροφοριών ή των δεδομένων. 
Στο άρθρο 7 ανάμεσα σε άλλα ζητήματα που αφορούν στις άδειες και στους όρους για την περαιτέρω χρήση εγγράφων, απλουστεύεται η διαδικασία λήψης των σχετικών αποφάσεων και καθορίζεται ότι αρμόδιο όργανο για την επιβολή των όρων μέσω αδειοδότησης, καθώς και για την επιβολή τελών, είναι ο οικείος Υπουργός στην περίπτωση των κεντρικών και περιφερειακών κρατικών αρχών και το αρμόδιο όργανο διοίκησης στις ανεξάρτητες διοικητικές αρχές και στα νομικά πρόσωπα που συνιστούν δημόσιους φορείς που εμπίπτουν στο πεδίο εφαρμογής του νόμου. 
Το άρθρο 10 αναφέρεται στη συγκρότηση του Μητρώου Ανοικτών Δεδομένων του Δημοσίου το οποίο τηρείται στην αρμόδια υπηρεσία και ήδη με βάση το νέο οργανισμό στη Διεύθυνση Ηλεκτρονικής Διακυβέρνησης του Υπουργείου Διοικητικής Μεταρρύθμισης και Ηλεκτρονικής Διακυβέρνησης είναι διαθέσιμο στο διαδικτυακό τόπο www.data.gov.gr. 
Σκοπός του μητρώου είναι η συγκέντρωση σε ένα μοναδικό σημείο των διαρθρωμένων συνόλων δεδομένων των δημοσίων φορέων είτε συνδέσμων προς τους διαδικτυακούς τόπους των φορέων, όπου αυτά τηρούνται. 
Παράλληλα, καθορίζεται η συγκεκριμένη διαδικασία για την εφαρμογή των διατάξεων του παρόντος νόμου και την άμεση και αποτελεσματική υλοποίηση της αρχής της ανοιχτής διάθεσης και περαιτέρω χρήσης των εγγράφων, πληροφοριών ή δεδομένων του δημοσίου τομέα, η τήρηση της οποίας ελέγχεται από το Σώμα Επιθεωρητών Ελεγκτών Δημόσιας Διοίκησης. 
Στο άρθρο 11 καθορίζονται τα κριτήρια για τυχόν αναγκαιότητα ύπαρξης αποκλειστικών συμφωνιών μεταξύ των φορέων του δημοσίου και ιδιωτών εταίρων για περαιτέρω χρήση συγκεκριμένων εγγράφων, πληροφοριών ή δεδομένων.
Με τα άρθρα 15 και 16 του νομοσχεδίου επιχειρείται η περαιτέρω ενίσχυση της διαφάνειας, όσον αφορά στη διαχείριση του δημοσίου χρήματος, με την πρόβλεψη της ανάρτησης στο πρόγραμμα «ΔΙΑΥΓΕΙΑ» στοιχείων εκτέλεσης των προϋπολογισμών, των δημοσίων φορέων και απολογιστικών στοιχείων δαπανών μη κερδοσκοπικών φορέων που επιχορηγούνται καθ’ οιονδήποτε τρόπο από τους φορείς της γενικής κυβέρνησης με ποσό άνω των 3.000 ευρώ ετησίως. Η διάταξη καταλαμβάνει αστικές, μη κερδοσκοπικές εταιρείες, σωματεία, ιδρύματα, κοινωνικές συνεταιριστικές επιχειρήσεις και λοιπούς μη κερδοσκοπικούς φορείς. 
Η διάταξη του άρθρου 15 συμπληρώνει την εικόνα που εμφανίζεται ήδη στο πρόγραμμα «ΔΙΑΥΓΕΙΑ» για τα οικονομικά στοιχεία κάθε υπόχρεου φορέα, προσθέτοντας την περιοδική απεικόνιση της εκτέλεσης του προϋπολογισμού του. 
Μια άλλη σημαντική πτυχή του σχεδίου νόμου που συζητούμε σήμερα περιλαμβάνει και συγκεκριμένες αλλαγές στη διαγωνιστική διαδικασία για την είσοδο στην Εθνική Σχολή Δημόσιας Διοίκησης -άρθρα 17, 18 και 19- στοχεύοντας στην απλούστευση της διαγωνιστικής διαδικασίας και την ενοποίηση των σταδίων της σε ένα, προκειμένου να αρθούν τα εμπόδια που επί του παρόντος την καθιστούν χρονοβόρα και επιβαρυντική τόσο για τους υποψηφίους όσο και για τη διοίκηση. 
Μια ακόμη κομβική νομοθετική ρύθμιση που προβλέπει το παρόν σχέδιο νόμου στα άρθρα 28 και 29 αναφέρεται στους υποχρεωτικούς ελέγχους για τη γνησιότητα των πτυχίων, των πιστοποιητικών και λοιπών δικαιολογητικών που περιλαμβάνονται στους ατομικούς φακέλους των ήδη εργαζομένων στο δημόσιο ή όσων πρόκειται να προσληφθούν σε αυτό από εδώ και πέρα, προκειμένου να αποφεύγονται οριστικά πια οι αδικίες και οι παρανομίες του παρελθόντος και να παγιωθεί το κύρος η αξιοκρατία και η διαφάνεια στη δημόσια διοίκηση.
Με τις προτεινόμενες διατάξεις για πρώτη φορά προβλέπεται ως πειθαρχικό παράπτωμα η κατάθεση, η χρήση, η συμπερίληψη και η διατήρηση στον ατομικό υπηρεσιακό φάκελο υπαλλήλου πλαστού, νοθευμένου ή παραποιημένου πιστοποιητικού ή τίτλου ή βεβαίωσης. Λόγω, δε, της σοβαρότητας του πειθαρχικού παραπτώματος προτείνεται η τυχόν παραπομπή του υπαλλήλου στο πειθαρχικό συμβούλιο με την ως άνω κατηγορία να αποτελεί λόγο αυτοδίκαιης θέσης σε αργία. 
Στο σημείο αυτό, κυρίες και κύριοι συνάδελφοι, θα ήθελα να κάνω μερικές παρατηρήσεις: 
Με προσοχή άκουσα χθες τον εισηγητή του ΣΥΡΙΖΑ για το σημαντικό αυτό ζήτημα. Με προσοχή παρατηρούσα όλο το προηγούμενο χρονικό διάστημα την επιχειρηματολογία της Αξιωματικής Αντιπολίτευσης αλλά -και ας μου επιτραπεί η έκφραση- το αντάρτικο που έχει σηκώσει αναφορικά με το ζήτημα της αξιολόγησης στο δημόσιο και της ενδεχόμενης απομάκρυνσης υπαλλήλων που αποδεδειγμένα έχουν προσληφθεί με πλαστά δικαιολογητικά ή παράνομες αποφάσεις.
Η λογική της επιχειρηματολογίας τους, όπως αναπτύχθηκε χθες, κυμαίνεται μέσες-άκρες στα εξής: Δεν γίνεται οι Πρωθυπουργοί, οι Υπουργοί και οι Βουλευτές, που ψήφιζαν τα μνημόνια, να είναι στο απυρόβλητο και να εστιάζεται η προσοχή σε παραγραφέντα αδικήματα υπαλλήλων. 
Θα μου επιτρέψετε να πω ότι η συγκεκριμένη συλλογιστική είναι αφ’ ενός ισοπεδωτική και αφ’ετέρου επικίνδυνη. Οδηγεί σε μονοπάτια κατάλυσης κάθε έννοιας δικαιοσύνης και αξιοκρατίας. Και ειλικρινά απορώ και διερωτώμαι αν με αυτό το μυαλό και με αυτή τη λογική φιλοδοξείτε, κύριοι του ΣΥΡΙΖΑ, να κυβερνήσετε, παίζοντας παιχνίδια με τη νομιμότητα, χαϊδεύοντας αυτιά και κλείνοντας τα μάτια στο αυτονόητο.
Εμείς, κυρίες και κύριοι, είμαστε της λογικής, όποιος παρανόμησε αποδεδειγμένα, να πληρώσει. Σε όλους τους τομείς της πολιτείας, πρέπει επιτέλους να σταματήσουμε τις εκπτώσεις και τα μισόλογα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Κυρίες και κύριοι συνάδελφοι, το παρόν σχέδιο νόμου έχει το βλέμμα στραμμένο στο μέλλον. Ευελπιστώ και εύχομαι ότι θα τύχει της εγκρίσεως της Ολομέλειας της Βουλής των Ελλήνων, προκειμένου η δημόσια διοίκηση να καταστεί αποτελεσματικότερη και λειτουργικότερη και να ισχυροποιηθεί στη συνείδηση των Ελλήνων πολιτών ως ένας μηχανισμός που στέκεται κοντά στις ανάγκες και στις απαιτήσεις τους, ως αξιόπιστος σύμμαχος και όχι ως κουρασμένος συνοδοιπόρος. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς σας ευχαριστούμε. 
Τον λόγο έχει ο εισηγητής του ΣΥΡΙΖΑ κ. Αλέξης Μητρόπουλος.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, χθες επιχειρήθηκε να γίνει διαστρέβλωση των θέσεών μας και της δικής μου, προσωπικής θέσης, αναφορικά με τους συμβασιούχους. Στην αρχή προσπάθησε ο κύριος Υπουργός να με φέρει σε αντίφαση με τη δική μου στάση, διότι όντως το 2005 ήταν κατ’ αντίθεση με γνωμοδότηση -την οποία είχε αποδεχθεί ο κ. Παυλόπουλος- του Νομικού Συμβούλου του Υπουργείου Εσωτερικών τότε. Ενώ εγώ ήμουν αυστηρός στην τήρηση των προϋποθέσεων, ο κ. Παυλόπουλος ήταν αντίθετος και είχε δεχθεί τότε –και σωστά μετά- τη γνωμοδότηση του Νομικού Συμβουλίου του Κράτους, που έλεγε και για ελλιπή ακόμα προσόντα, εφόσον τέτοια δεν αξιώθηκαν ούτε από τις προκηρύξεις των θέσεων ορισμένου χρόνου ούτε από τις συμβάσεις που στη συνέχεια καταρτίστηκαν. Όλα δε αυτά είχαν ειπωθεί με το σκεπτικό και τη λογική να παρακαμφθεί η αυστηρή προσήλωση στον τύπο και αντ’ αυτού να προκριθεί η πλησιέστερη και συναφέστερη προς τον κατεχόμενο τίτλο θέση. 
Την καταθέτω. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά την προαναφερθείσα γνωμοδότηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Άρα, λοιπόν, εμείς τότε είπαμε «ανοίξτε τις προϋποθέσεις, διότι αποκλείονται οι μισοί και πλέον συμβασιούχοι» και σήμερα τους λέμε «δεν μπορείτε να απαιτείτε για τους ΑΜΕΑ του Κερατσινίου». Προς τιμήν του ο Κώστας Καραμανλής με δική του παρέμβαση στην τηλεόραση είχε δεχθεί για τους ΑΜΕΑ που μετέτρεψαν τις συμβάσεις τους, αντί για είκοσι τέσσερις μήνες προϋπηρεσία, δεκαοκτώ μήνες και μπήκε στο υπ’ αριθμόν 164 προεδρικό διάταγμα. Κατ’ εξαίρεση οι ΑΜΕΑ με δεκαοκτώ μήνες μπορούν να μονιμοποιούνται. 
Καταθέτω το υπ’ αριθμόν 164 προεδρικό διάταγμα.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν προεδρικό διάταγμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πώς γίνεται, λοιπόν, ενώ μονιμοποιήθηκαν με ανοχή ΑΣΕΠ, με ανοχή Υπουργείου, με ανοχή της κυβέρνησης της Νέας Δημοκρατίας με δεκαοκτώ μήνες, σήμερα με εκατόν πενήντα οκτώ μήνες προϋπηρεσία να απολυθούν; Αυτό είναι το αιτούμενο σήμερα. 
Ο Μητρόπουλος, συνεπής στον όρκο του, τότε είπε «όχι, κάποιοι δεν έχετε τις προϋποθέσεις». Και σήμερα γίνεται να συναινέσει η Αριστερά, ο ΣΥΡΙΖΑ, εγώ, να απολυθούν οι εργαζόμενοι του Κερατσινίου ή του Ασπροπύργου με δέκα και δώδεκα και δεκαπέντε χρόνια προϋπηρεσία; Οι δικοί σας τότε συναίνεσαν. Δικές σας γνωμοδοτήσεις εφήρμοσαν οι δήμαρχοι. Αυτοί πήραν και είπαν «δεν υπάρχει σχολαστική εφαρμογή των προϋποθέσεων». 
Σε κάθε περίπτωση είσαστε δέσμιοι, όπως είπα, του όρκου σας. Δεν υπάρχει προηγούμενο στα εξακόσια χρόνια σύγχρονου βίου ή -ας πούμε λιγότερα- μετά τη Γαλλική Επανάσταση, να λέει πολιτικό προσωπικό κυρίαρχου κράτους στην τρόικα «παραμένουμε πιστοί στη δέσμευσή μας να μειώσουμε κατά εκατόν πενήντα χιλιάδες θέσεις μέχρι το 2015». 
Καταθέτω τον ν. 4046.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τον προαναφερθέντα νόμο, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δεν υπάρχει πολιτικό προσωπικό που να δέχεται σε νόμο ότι θα έχει δαπάνες για τη λειτουργία του κράτους τις μικρότερες στον πλανήτη, όπως αναφέρεται στη σελίδα 698 του ν. 4046/2012: «Σκοπεύουμε να μειώσουμε τις δαπάνες στο 9% επί του ΑΕΠ, τη μικρότερη δαπάνη για χώρες του ΟΟΣΑ». Θα καταθέσω το σχετικό έγγραφο στα Πρακτικά. 
Δεν μπορείτε εσείς, κυρία Υπουργέ, όταν προχθές η εφημερίδα «ΤΟ ΒΗΜΑ» έγραφε «Ανατροπή στο δημόσιο με βασικό μισθό 586 ευρώ», να αποκρύπτετε και να αφήνετε τους συνεταίρους σας του ΠΑΣΟΚ να έχουν την άποψη ότι δεν έχουν υπογράψει νόμο και να μην ξέρουν ότι το μνημόνιο σας έχει υποχρεώσει και το έχετε αποδεχτεί να εξισώσετε τους μισθούς ιδιωτικού τομέα, δημόσιου τομέα και ΔΕΚΟ από την 1-1-2015.   
Σας διαβάζω το δεύτερο μνημόνιο: «Βάσει του απλοποιημένου μισθολογικού συστήματος, θα έχουμε αρμονία των μισθών του ιδιωτικού τομέα με το δημόσιο τομέα». Συνεχίζει στη σελίδα 13: «Οι μισθοί των εργαζομένων κατ’ ακολουθία στις ΔΕΚΟ θα είναι και αυτοί σε αρμονία με το νέο μισθολόγιο του δημοσίου τομέα».  
Γιατί δεν αφήνετε την κοκορομαχία; Γιατί δεν τους λέτε ότι υπάρχει η δεύτερη επικαιροποίηση του μνημονίου για απόλυτη εξίσωση εισαγωγικού μισθού σε ΔΕΚΟ, δημόσιο και ιδιωτικό τομέα στο ποσό των 586 ευρώ από 1-1-2015; Γιατί δεν τα λέτε αυτά; 
Επίσης, γιατί δεν λέτε ότι με άλλο νόμο, που θα σας καταθέσω, η αξιολόγηση κατά την τρόικα είναι μηχανισμός εξεύρεσης μόνο προς απόλυση υπαλλήλων; Σας διαβάζω: «Η προγραμματισμένη λειτουργική αξιολόγηση, συγχώνευση, συρρίκνωση θα μας βοηθήσει να προσδιορίσουμε τους υπεράριθμους δημοσίους υπαλλήλους». Πριν, όμως, έχει πει ότι πρέπει να τους απολύσουμε. 
Γιατί δεν λέτε ότι έχετε παραιτηθεί και από τις φορολογικές ελαφρύνσεις; Είναι στη σελίδα 703 του ν. 4046/2012. Ο τίτλος του άρθρου είναι: «Η Κυβέρνηση αναλαμβάνει να εφαρμόσει πλήρως την εγκατάλειψη κάθε φορολογικής αμνηστίας». Έχετε δεσμευτεί, έχετε ψηφίσει, εσείς που φωνάζετε και θέλετε και παρακαλείτε την τρόικα για φορολογικές ελαφρύνσεις. 
Επίσης, αναφέρεται ότι; «Δεδομένης της σημασίας, θα εξαλείψουμε…» -θα εξαλείψουμε!- «…την παράταση των χρόνων πληρωμής φορολογικών χρεών και ληξιπρόθεσμων συνδρομών κοινωνικής ασφάλισης και την αναστολή ποινικής δίωξης και πάγωμα περιουσιακών στοιχείων». Το έχετε υπογράψει! Τι θέλετε τώρα και παραπονείστε που η τρόικα δεν έχει την άποψη ότι πρέπει να δεχθεί; Αφού έχετε παραιτηθεί των φορολογικών ελαφρύνσεων, σύμφωνα με τον ν. 4046/2012. 
Υπ’ αυτήν την έννοια, μη μας εγκαλείτε για ζητήματα τα οποία θέτουμε. 
Καταθέτω όλα τα παραπάνω έγγραφα στα Πρακτικά. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Μας ρωτήσατε πού θα καταλήξουμε, κυρία Υπουργέ. Στο άρθρο 29. Απολύσατε προχθές μια κυρία με τον νόμο που προωθείτε. Την απολύσατε, επειδή είχε διαπράξει αδίκημα. Καλώς! Της λέτε, όμως, ότι η υπηρεσία θα υπολογίσει τις αχρεωστήτως καταβληθείσες αποδοχές της οκταετίας. Πού το βρήκατε αυτό; 
Την απολύσατε. Καλώς, λέω εγώ. Διότι η Αριστερά δε συναινεί σε παρανομίες. Η Αριστερά δεν συναινεί σε παρατυπίες τέτοιου είδους. Η Αριστερά δεν δέχεται ένας υπάλληλος να παίρνει με πλαστό πτυχίο τη θέση του άλλου. Όμως, δούλεψε. Μάζευε σκουπίδια. Η κυρία δούλευε σε όμορο δήμο των Αθηνών. Την απολύσατε. Πώς ζητάτε πίσω τις αποδοχές οκτώ χρόνων από την καθαρίστρια; Και πώς στο άρθρο 29, κυρία Χριστοφιλοπούλου, λέτε ότι θα κάνετε επανέλεγχο όλων των διορισμών, δηλαδή τα πτυχία;</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΥΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Δεν λέει αυτό. Διαβάστε το.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Διαβάστε το παρακαλώ πολύ εσείς και να απαντήσετε. 
Αν κάνετε επανέλεγχο και μάλιστα τον κάνετε από τον Ιούνιο 2013 -προσέξτε τις σας λέω, για να απαντήσετε- σε κάποιον ο οποίος έκανε αίτηση για να φύγει ή που βγήκε στη σύνταξη, θα του ακυρώσετε τον διορισμό; Διαβάστε το άρθρο 29, παράγραφος 5. Τι θα τον κάνετε; Πείτε στους συναδέλφους. Θα του ακυρώσετε τον διορισμό; Θα του πάρετε τη σύνταξη πίσω μετά από είκοσι εννέα χρόνια; Αυτό θα κάνετε; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Κυρίες και κύριοι συνάδελφοι, έχουμε πει ότι αναφορικά με πλαστότητες και όλες αυτές τις παρανομίες, δεν συναινεί η Αριστερά. Όμως, δεν θα ζητήσουμε και δεν θα επανέλθουμε σε προδημοκρατικές εποχές. 
Δεν θα επανέλθουμε στο jus talionis, το δίκαιο της ανταπόδοσης, το δίκαιο των σπηλαίων. Δεν θα ζούμε τα δράματα των αναπήρων του Κερατσινίου. Δεν θα ζούμε τα δράματα των εργαζομένων του Ασπροπύργου. 
Θα πρέπει να αλλάξουμε σελίδα, να πούμε ότι το πολιτικό προσωπικό που έφερε στα χείλη της καταστροφής την πατρίδα δεν μπορεί να εφαρμόζει ασύμμετρα μέτρα κατά απλών ανθρώπων, που λόγω απόγνωσης, ανάγκης, οικογένειας, παιδιών, ασθενειών, έπεσαν σε μία παρατυπία. 
Ο ανθρωπισμός, το δίκαιο, η δημοκρατία έχουν λήθη, έχουν συγγνώμη, έχουν συγχώρεση. Δεν πρέπει να καταστρέψουμε, επειδή κάποιοι παρέδωσαν την πατρίδα, την κυριαρχία, παρέδωσαν τα δικαιώματα, συμφώνησαν να δανειστούν με ρήτρα κατεδάφισης των κοινωνικών υποδομών, να την πληρώσει ο απλός καθημερινός άνθρωπος της ανάγκης και της απόγνωσης.
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο ειδικός αγορητής του ΠΑΣΟΚ κ. Σαλτούρος.</ChairmanSpeech> 
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, κάποιος πολύ σοφότερος εμού είχε πει ότι «οι σοφοί είναι εκείνοι που ακούνε τη μυστική βοή των πλησιαζόντων γεγονότων, σε αντίθεση με τον λαό, που δύσκολα αντιλαμβάνεται τα μελλούμενα». 
Και σε αυτό, κυρίες και κύριοι συνάδελφοι, είναι σαφές ότι μέγιστη -αν όχι αποκλειστική- ευθύνη έχει το Κοινοβούλιο, έχουμε όλοι εμείς, οι οποίοι, υποτίθεται, αντιπροσωπεύουμε τον λαό με τον καλύτερο, τον αξιότερο, τον προσφορότερο τρόπο. 
Εδώ, αυτό που διαπιστώνεται επανειλημμένως είναι ένας εκφοβισμός του λαού, μια παραπλάνηση αυτού, τουλάχιστον σε όλους εκείνους που μας παρακολουθούν και μία διαρκής και συνεπής προσπάθεια να απευθύνονται από συγκεκριμένες παρατάξεις -και ειδικότερα από την Αξιωματική Αντιπολίτευση- σε μέσα ενημέρωσης και λιγότερο στο Κοινοβούλιο ή πολύ περισσότερο στον ίδιο τον λαό.  
Μιλάτε με έναν τρόπο απαξιωτικό, σε καθαρά αξιακό, θεμελιακό επίπεδο, για την αξιολόγηση. Την αξιολόγηση των δομών θα έπρεπε να επισημάνετε, την οποία έχουμε ήδη νομοθετήσει και προχωρήσει, για να δούμε ποιοι είναι αυτοί που είναι υπεράριθμοι, ενώ θα έπρεπε, ούτως ή άλλως, να είστε ξεκάθαρα σύμφωνοι και με την αξιολόγηση του προσωπικού. Είναι μία διαδικασία η οποία συνάδει πλήρως και απολύτως -και δυστυχώς εξέλιπε- με τα δημοκρατικά ιδεώδη. 
Θα ήθελα να κάνω ένα σύντομο σχόλιο σε ό,τι αφορά τα όσα δήλωσε ο κ. Κυρίτσης για το πόσο εμείς είμαστε συνεπείς στις αρχές της δημοκρατίας, της δικαιοσύνης που είναι ταυτισμένη και της οποίας προηγείται η δημοσίευση, όπως δήλωσα και εχθές. 
Κύριε Κυρίτση, ήταν ο Αρχηγός του κόμματός σας ο οποίος δεν ψήφισε τη «ΔΙΑΥΓΕΙΑ», όταν αυτή ήρθε προς ψήφιση στη Βουλή. Ήταν το ΠΑΣΟΚ αυτό που εισήγαγε αυτό το τεράστιο μεταρρυθμιστικό και εκδημοκρατικό μέσο. Ήταν το ΠΑΣΟΚ που έφερε και ψήφισε τη «ΔΙΑΓΕΙΑ ΙΙ», σε αντίθεση με εσάς. Και ήταν το ΠΑΣΟΚ που πρωτοστάτησε στο να αποσυρθεί η συγκεκριμένη τροπολογία, ώστε να μην έχουμε καμμία μα καμμία αμφιβολία για το πού πηγαίνουμε, σε τι στοχεύουμε. 
Απευθυνόμενος, όπως είπα, στη Βουλή και όχι στα μέσα ενημέρωσης, θα προχωρήσω στην κατ’ άρθρο συζήτηση του νομοσχεδίου και εν τάχει θα αναφέρω τα εξής: 
Με τα άρθρα 1 έως 14 καθιερώνεται η υποχρέωση των φορέων του δημόσιου φορέα για ανοιχτή διάθεση και περαιτέρω χρήση εγγράφων, πληροφοριών και δεδομένων που βρίσκονται στην κατοχή τους, τα οποία διατίθενται πλέον ελεύθερα προς χρήση και αξιοποίηση για εμπορικούς και μη σκοπούς, χωρίς να απαιτείται καμμία ενέργεια από τον ενδιαφερόμενο ή τη διοίκηση, εφόσον διατίθενται στο διαδίκτυο. 
Επαναπροσδιορίζονται οι κατηγορίες των εγγράφων, πληροφοριών και δεδομένων, για τα οποία δεν έχουν εφαρμογή οι προτεινόμενες ρυθμίσεις.
Ορίζεται ότι επιτρέπεται εφεξής η πρόσβαση σε έγγραφα, πληροφορίες και δεδομένα που κατέχουν βιβλιοθήκες, μουσεία, αρχεία και οι βιβλιοθήκες ΑΕΙ. Απλοποιείται η διαδικασία διοικητικής προσφυγής κατά απορριπτικών αποφάσεων του οικείου φορέα.
Επανακαθορίζονται θέματα σχετικά με την υποχρέωση και τον τρόπο διάθεσης των εγγράφων, πληροφοριών και δεδομένων των φορέων του δημόσιου τομέα, προκειμένου να διατίθενται με την υπάρχουσα μορφή από σταθερό σημείο απόθεσης στον οριζόμενο διαδικτυακό τόπο ή φυσικά στην ιστοσελίδα του φορέα, χωρίς να τους υποχρεώνει να τα εκδίδουν ή να τα προσαρμόζουν, όταν απαιτείται δυσανάλογη προσπάθεια. 
Προβλέπεται η τήρηση στο Υπουργείο Διοικητικής Μεταρρύθμισης μητρώου ανοιχτών δεδομένων του δημοσίου που διατίθενται στον καθορισμένο διαδικτυακό τόπο, όπου και αναρτάται το σύνολο των εγγράφων, πληροφοριών και δεδομένων. 
Επανακαθορίζονται οι περιπτώσεις για την παροχή αποκλειστικών δικαιωμάτων και ειδικότερα όταν αφορούν στη ψηφιοποίηση πολιτιστικών πόρων, για τα οποία η περίοδος αποκλειστικότητας δεν μπορεί να υπερβαίνει τα δέκα έτη, με δυνατότητα επανεξέτασης κάθε επτά έτη. Τέλος, παρέχονται οι απαιτούμενες εξουσιοδοτήσεις για την εφαρμογή στην πράξη των προβλεπόμενων ρυθμίσεων και για τη ρύθμιση των λεπτομερειών. 
Με τα άρθρα 15 έως 16 επιβάλλεται στους φορείς του ευρύτερου δημόσιου τομέα η υποχρέωση δημοσίευσης των στοιχείων εκτέλεσης των προϋπολογισμών τους στην ιστοσελίδα τους και στο πρόγραμμα «ΔΙΑΥΓΕΙΑ».
Ομοίως, επιβάλλεται στις αστικές μη κερδοσκοπικές εταιρείες, σωματεία, ιδρύματα, κοινωνικές, συνεταιριστικές επιχειρήσεις και λοιπούς μη κερδοσκοπικούς φορείς που επιχορηγούνται καθ’ οιονδήποτε τρόπο από τους φορείς της γενικής κυβέρνησης με ποσό άνω των 3.000 η υποχρέωση να δημοσιεύουν στην ιστοσελίδα του προγράμματος «ΔΙΑΥΓΕΙΑ» απολογιστικά στοιχεία δαπανών. Η παράλειψη της δημοσίευσης των ανωτέρω καταστάσεων συνεπάγεται τον αποκλεισμό των υπόχρεων φορέων από παντός είδους περαιτέρω επιχορήγηση ή χρηματοδότηση από τους φορείς της γενικής κυβέρνησης. 
Με τα άρθρα 17 έως 19 εισάγονται ρυθμίσεις για την Εθνική Σχολή Δημόσιας Διοίκησης και Αυτοδιοίκησης. Ορίζεται ότι διενεργείται ανά έτος εισαγωγικός διαγωνισμός στην ΕΣΔΔΑ. Ο αριθμός εισακτέων προσδιορίζεται με υπουργική απόφαση και δεν μπορεί να υπερβεί τους διακόσιους. Με όμοια απόφαση καθορίζονται οι θέσεις των υπηρεσιών, όπου διορίζονται οι απόφοιτοι των τμημάτων της ΕΣΔΔΑ. 
Επαναπροσδιορίζεται ο αριθμός των μελών της Κεντρικής Επιτροπής Εξετάσεων, η οποία ορίζει και τα μέλη της Ειδικής Επιτροπής Θεμάτων από την οποία επιλέγονται τα θέματα του διαγωνισμού. Προσδιορίζεται εκ νέου ο τρόπος διενέργειας του εισαγωγικού διαγωνισμού, ο οποίος γίνεται εφεξής σε ένα στάδιο και περιλαμβάνει πλέον μόνο υποχρεωτική γραπτή διαδικασία των υποψηφίων.
Έχουμε ήδη τοποθετηθεί ως προς την ανάγκη να θεσπιστεί μεταβατική διάταξη ως προς τον επερχόμενο διαγωνισμό, ώστε να μην αποκλειστούν από αυτόν όσοι υποψήφιοι δεν έχουν πτυχίο άριστης γνώσης της αγγλικής, αλλά έχουν άριστη γνώση μίας εκ των γλωσσών που μέχρι σήμερα εξετάζονταν για την εισαγωγή στη σχολή, δηλαδή τα αγγλικά, τα γαλλικά, τα γερμανικά, τα ιταλικά και τα ισπανικά. Θα καταθέσουμε στα Πρακτικά τη σχετική νομοθετική βελτίωση.
Επανακαθορίζεται η συγκρότηση του Διοικητικού Συμβουλίου του Εθνικού Κέντρου Δημόσιας Διοίκησης και Αυτοδιοίκησης και αυξάνεται κατά έναν εμπειρογνώμονα ο συνολικός αριθμός των μελών αυτών. Επεκτείνεται η συνεργασία του ΕΚΔΔΑ και με ελληνικούς και ξένους ακαδημαϊκούς φορείς. 
Στο άρθρο 20 ορίζεται αποκλειστική προθεσμία πέντε μηνών μετά την έκδοση της εγκριτικής απόφασης της διυπουργικής επιτροπής για τη σύναψη των σχετικών συμβάσεων κ.λπ..
Με το άρθρο 21 ορίζεται ότι το καθεστώς διαθεσιμότητας των μονίμων υπαλλήλων του δημοσίου τομέα αίρεται με την ανάληψη υπηρεσίας αυτών στον νέο φορέα μετά την έκδοση της πράξης μετάταξης ή μεταφοράς. 
Με το άρθρο 22 ο αριθμός των καταργούμενων θέσεων σύμφωνα με τη παράγραφο 2 του άρθρου 90 του ν. 4172/2013 παραμένει αμετάβλητος. 
Επιτρέπεται η υποβολή ένστασης από τους ενδιαφερομένους στον ΑΣΕΠ κατά των προσωρινών πινάκων κατάταξης και διάθεσης εντός της οριζόμενης αποκλειστικής προθεσμίας. Τέλος, ορίζεται ότι οι τρίτεκνοι και οι πολύτεκνοι υπάλληλοι μετατάσσονται, μεταφέρονται κατά προτεραιότητα. 
Με το άρθρο 23 ανατίθεται στον προϊστάμενο γενικής διεύθυνσης ή διεύθυνσης κάθε Υπουργείου που είναι αρμόδια για θέματα προσωπικού, η ευθύνη για την ορθή διαχείριση του ανθρωπίνου δυναμικού.
Με το άρθρο 24 παρέχεται η δυνατότητα στους υπαλλήλους των κλάδων διεκπεραίωσης υποθέσεων πολιτών των ΚΕΠ που υπηρετούν κατά την έναρξη ισχύος των προτεινόμενων ρυθμίσεων στα ΚΕΠ να αναγνωρίσουν για τη βαθμολογική και μισθολογική τους ένταξη τυχόν προϋπηρεσία στα ΚΕΠ με σύμβαση μίσθωσης έργου.
Στο άρθρο 25 καταργούνται οι υφιστάμενες συνολικά πέντε θέσεις βοηθών του Γενικού Επιθεωρητή Δημόσιας Διοίκησης και κάθε σχετική με τις θέσεις αυτές διάταξη.
Το άρθρο 26 παρέχει πρόσθετες διευκολύνσεις στους υπαλλήλους γονείς, όταν πρόκειται για νοσηλεία ή ανατροφή τέκνου κατά τα ειδικότερα οριζόμενα.
Με το άρθρο 27 διευρύνεται η παροχή πρόσθετων διευκολύνσεων, δηλαδή μείωση ωραρίου, σε υπαλλήλους γονείς παιδιών ή συζύγους ΑΜΕΑ.
Με το άρθρο 28 καθιερώνεται η διενέργεια αυτεπάγγελτου ελέγχου της γνησιότητας των δικαιολογητικών που υποβάλλει ο υποψήφιος πριν από την υπογραφή της πράξης διορισμού ή πρόσληψης προσωπικού και τα οποία απαιτούνται για την πρόσληψή του ή επηρεάζουν τη βαθμολογική και μισθολογική του κατάταξη. Ομοίως, ελέγχονται υποχρεωτικά τα προαναφερόμενα δικαιολογητικά κατά την υποβολή αίτησης παραίτησης υπαλλήλου καθώς και κατά τη διενέργεια μετατάξεων ή μεταφορών προσωπικού.
Με το άρθρο 29 συμπληρώνονται οι διατάξεις του Υπαλληλικού Κώδικα σχετικά με το πειθαρχικό δίκαιο των δημοσίων υπαλλήλων και των υπαλλήλων νομικών προσώπων δημοσίου δικαίου, το οποίο εφαρμόζεται και για τους δημοτικούς υπαλλήλους και ορίζεται ότι η κατάθεση, η χρήση, η συμπερίληψη και η διατήρηση στον ατομικό υπηρεσιακό φάκελο υπαλλήλου πλαστού, νοθευμένου ή παραποιημένου πιστοποιητικού ή τίτλου ή βεβαιώσεως συνιστά πειθαρχικό παράπτωμα και ο υπάλληλος τίθεται σε αυτοδίκαιη αργία.
Τέλος, με το άρθρο 34 συμπληρώνονται οι διατάξεις του ν. 4276 σχετικά με τον καθορισμό του τρόπου και της διαδικασίας κατάταξης των υφιστάμενων τουριστικών καταλυμάτων.
Και κλείνω, κύριε Πρόεδρε, με το άρθρο 35. Ορίζεται, κατ’ εξαίρεση ειδικά για το σχολικό έτος 2014-2015, η σύναψη συμβάσεως μίσθωσης έργου με τις σχολικές καθαρίστριες χωρίς την εγκριτική απόφαση της επιτροπής της ΠΥΣ 33/2006.
(Χειροκροτήματα από την πτέρυγα του ΠΑΣΟΚ)
(Στο σημείο αυτό ο Βουλευτής κ. Δημήτριος Σαλτούρος καταθέτει για τα Πρακτικά το προαναφερθέν έγγραφο, το οποίο έχει ως εξής:
(Να καταχωρισθεί η σελ. 163)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Ο Υπουργός Υποδομών, Μεταφορών και Δικτύων κ. Χρυσοχοΐδης έχει τον λόγο για κάποια τροπολογία.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Θέλω σε ένα λεπτό να παρουσιάσω στη Βουλή την τροπολογία την οποία κατέθεσα εκτάκτως και κατεπειγόντως, διότι υφίσταται ένα ζήτημα άμεσης αποκατάστασης των πληγέντων από τον σεισμό της Κεφαλλονιάς της 26ης Ιανουαρίου και της 3ης Φεβρουαρίου 2014. 
Ως γνωστόν, εκεί έχει πληγεί ένας οικισμός, ο οποίος είναι αποκλειστικά με εργατικές κατοικίες. Ο οικισμός αυτός κατεδαφίστηκε ουσιαστικά πλήρως από τον σεισμό και οι άνθρωποι αυτήν τη στιγμή είναι άστεγοι. Αποφασίσαμε, λοιπόν, μαζί με τους κατοίκους, την τοπική κοινωνία, τη δημοτική αρχή και την Περιφέρεια Ιονίων Νήσων να προβούμε σε αυτήν τη ρύθμιση, προκειμένου να κατασκευάσουμε ως Γενική Γραμματεία Δημοσίων Έργων διά της Υπηρεσίας Αποκατάστασης Σεισμοπλήκτων όλον αυτόν τον οικισμό από την αρχή με πόρους του Προγράμματος Δημοσίων Επενδύσεων, όπως άλλωστε θα γινόταν και αν οι άνθρωποι το έκαναν ο καθένας από μόνος του. Αλλά αυτό αντιλαμβάνεστε ότι θα έπαιρνε πάρα πολύ χρόνο και είναι πάρα πολύ φτωχοί άνθρωποι, δεν έχουν άλλους πόρους για να καλύψουν τις δικές τους ανάγκες και έτσι τελικώς ανέλαβε η Γενική Γραμματεία Δημοσίων Έργων και η Υπηρεσία Αποκατάστασης Σεισμοπλήκτων να πραγματοποιήσει αυτό το έργο. Ξεκινάμε αμέσως την ανέγερση των κατοικιών.
Επίσης, εδώ στην Αττική, στον Δήμο Ταύρου-Μοσχάτου υπάρχουν πολυκατοικίες οι οποίες ανεγέρθηκαν μετά τον πόλεμο, δηλαδή το 1950 και το 1960, οι οποίες δεν έχουν, κύριε Πρόεδρε, ασανσέρ, ζουν πάρα πολλοί ηλικιωμένοι άνθρωποι και δεν μπορούν πια να κινηθούν. Θα τοποθετήσουμε κάποια ασανσέρ μετά από μελέτη. Εντάσσεται και αυτό στο Πρόγραμμα Δημοσίων Επενδύσεων. Γι’ αυτό, κύριε Πρόεδρε, υποβάλλω και μια νομοτεχνική βελτίωση, προκειμένου να υπάρχει και μια κοινή υπουργική απόφαση του Υπουργού Υποδομών και του Υπουργού Ανάπτυξης, μιας και όλα αυτά θα μπουν στο Πρόγραμμα Δημοσίων Επενδύσεων.
Τέλος, υπάρχει μια κατεπείγουσα ρύθμιση που αφορά τη ρύθμιση των πτυχίων. Σε λίγες μέρες, όπως ξέρετε, είμαστε υποχρεωμένοι να ρυθμίσουμε το νέο καθεστώς των πτυχίων, το νέο τρόπο με τον οποίο θα γίνεται ο ανταγωνισμός στον χώρο των κατασκευών και των εργοληπτικών πτυχίων. Η χώρα θα αποκτήσει μια νέα τάξη πραγμάτων σε ό,τι αφορά το ζήτημα του ανταγωνισμού στα δημόσια έργα, που ελπίζω και εύχομαι και θα κάνουμε ό,τι είναι δυνατόν αυτός ο ανταγωνισμός να είναι ακόμη πιο έντονος, ακόμα πιο συμφέρων για το δημόσιο και για τις υγιείς επιχειρήσεις.
Έτσι, λοιπόν, φέρνουμε μια διάταξη η οποία αφορά επιχειρήσεις, οι οποίες για διάφορους λόγους είχαν φορολογικές διαφορές με το δημόσιο. Αυτές οι διαφορές ελύθησαν αμετακλήτως με δικαστικές αποφάσεις και ξεκινούν με την τροπολογία αυτή, για λόγους ίσης μεταχείρισης, και αυτές οι επιχειρήσεις από το ίδιο σημείο που ξεκινούν όλες οι άλλες. Κατ’ αυτήν την έννοια, ζητώ από την Εθνική Αντιπροσωπεία να ψηφίσει αυτές τις διατάξεις. 
Τις καταθέτω στα Πρακτικά.
Ευχαριστώ πάρα πολύ.
(Στο σημείο αυτό ο Υπουργός Υποδομών, Μεταφορών και Δικτύων κ. Μιχαήλ Χρυσοχοΐδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθεί η σελ. 168)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. Παρακαλώ να διανεμηθεί η νομοτεχνική βελτίωση που κατατέθηκε.
Τον λόγο έχει η ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, κυρία Υφυπουργέ, όπως δήλωσα και χθες εκ μέρους των Ανεξάρτητων Ελλήνων, καταψηφίζουμε επί της αρχής το συζητούμενο νομοσχέδιο. 
Επίσης, σε ό,τι αφορά τα άρθρα 1 έως 16 για τα ανοιχτά δεδομένα και τη διαφάνεια δηλώνουμε ότι θα τα ψηφίσουμε, με την ελπίδα ότι δεν θα μείνουν στα χαρτιά. Παρουσίασα χθες αναλυτικά την υπάρχουσα αρνητική εμπειρία από την μη εφαρμογή του ισχύοντος νόμου για την περαιτέρω εκμετάλλευση των πληροφοριών της ελληνικής δημόσιας διοίκησης. Θέλω ειλικρινά να πιστεύω πως δεν θα ξαναδούμε την παθητικότητα και τα λάθη του παρελθόντος.
Σε σχέση τώρα με τα άρθρα 17 έως 19, που αφορούν το Εθνικό Κέντρο Δημόσιας Διοίκησης, δηλώνουμε ότι τα καταψηφίζουμε, καθώς διαπνέονται, όπως είπα και χθες, από τη λογική του ελάχιστου κοινού παρονομαστή. 
Σε ό,τι αφορά τον εισαγωγικό διαγωνισμό για την Εθνική Σχολή Δημόσιας Διοίκησης, δεν καταλαβαίνω για παράδειγμα γιατί περιορίζετε την άριστη γνώση ξένης γλώσσας στα αγγλικά και δεν διευρύνετε το πεδίο επιλογής και σε άλλες γλώσσες οι οποίες χρησιμοποιούνται παγκοσμίως, όπως είναι τα Γαλλικά, τα Ισπανικά κ.λπ.. Ειλικρινά, γιατί αυτή η φωτογράφηση, κυρία Υφυπουργέ;
Κύριε Πρόεδρε, στα άρθρα 20 και 21 θα δηλώσουμε «παρών». 
Στο άρθρο 22 θα πούμε «όχι». Θεωρούμε ότι πρόκειται για μια άδικη αναδιατύπωση της ήδη κριθείσας ως αποτυχημένης ρύθμισης για την κινητικότητα των δημόσιων υπαλλήλων. Το ότι είναι άδικη σας το είπε χθες μέχρι και ο εισηγητής του νομοσχεδίου εκ μέρους της Νέας Δημοκρατίας. Θέλω λοιπόν να ελπίζω ότι τελικά θα την αποσύρετε. 
Στο άρθρο 23 θα δηλώσουμε «παρών». 
Τα άρθρα 24 έως 27 θα τα υπερψηφίσουμε, καθώς αφορούν το πολύ ουσιαστικό ζήτημα αναγνώρισης προϋπηρεσίας των ανθρώπων στα ΚΕΠ και κάποιες διευκολύνσεις, μικρές αλλά σε κάθε περίπτωση θετικές, υπαλλήλων με προβλήματα οικογενειακά ή προβλήματα υγείας. 
Για τα άρθρα 28 και 29, για τον επανέλεγχο της γνησιότητας των δικαιολογητικών, θα δηλώσουμε «παρών». Όπως γνωρίζετε, έχω ήδη τοποθετηθεί δημόσια υπέρ των ελέγχων πιστοποιητικών και ασφαλώς υπέρ του επανελέγχου μετατροπής συμβάσεων των υπαλλήλων αορίστου χρόνου. Αυτό όμως δεν σημαίνει ότι πρέπει να προκαλέσουμε χάος και στις δημόσιες υπηρεσίες με αλλεπάλληλους επανελέγχους. Γνωρίζετε πολύ καλά τα παράπονα που έχουν διατυπώσει οι αρμόδιες διευθύνσεις διοικητικού πλήθους φορέων στο Υπουργείο Διοικητικής Μεταρρύθμισης για τις εγκυκλίους που εκδώσατε, με οδηγίες ελέγχου που αποδείχθηκαν είτε λανθασμένες είτε εκτός πραγματικότητας. 
Αποτέλεσμα ήταν να έχει δημιουργηθεί ήδη ένας τεράστιος διοικητικός φόρτος στο δημόσιο, ο οποίος προκαλεί στην κυριολεξία ίλιγγο. Αλληλογραφία επί αλληλογραφίας με ξένους φορείς που είτε δεν απαντούν καθόλου είτε απαντούν ότι δεν έχουν τη δυνατότητα τελικά να απαντήσουν. Σε αυτή τη χαώδη κατάσταση έρχεστε να προσθέσετε επάλληλους και συχνά διαδοχικούς ελέγχους, οι οποίοι έχουν το στοιχείο της επικάλυψης. 
Εμείς θέλουμε τον έλεγχο, όχι όμως και την πρόκληση περισσότερου χάους μέσα στις δημόσιες υπηρεσίες. Γι’ αυτόν τον λόγο δηλώνουμε ότι δεν θα συνεργήσουμε σε τέτοιες ανορθολογικές παρεμβάσεις. 
Για τα άρθρα 30 μέχρι 34 θα ψηφίσουμε «όχι», καθώς, όπως δήλωσα και χθες, πρόκειται για ένα διαρκές «γράψε-σβήσε». Θα ήθελα ειλικρινά να ρωτήσω την κυρία Υφυπουργό σε σχέση με τις νέες αλλαγές στα οργανογράμματα των Υπουργείων τι συμβαίνει τελικά. Υποτίθεται ότι έχετε στα χέρια σας, εδώ και πάρα πολύ καιρό, εκθέσεις αξιολόγησης των δομών τους. Έτσι λοιπόν δεν είναι; Γιατί δεν τις δίνετε στη Βουλή όμως, αν και εγώ προσωπικά σας τις έχω ζητήσει επανειλημμένα; Άλλαξαν μήπως τα δεδομένα και φέρνετε τις αλλαγές αυτές; Εάν ναι, πέρασαν άραγε από το Κυβερνητικό Συμβούλιο Μεταρρύθμισης; Εγκρίθηκαν, όπως ορίζει ο δικός σας νόμος;
Στο άρθρο 36 που αφορά τις σχολικές καθαρίστριες θα ψηφίσουμε «ναί», ενώ για το άρθρο 35 που είναι παντελώς άσχετο για το νομοσχέδιο θα δηλώσουμε για τους λόγους που είπα και χθες «παρών».
Με το ίδιο ακριβώς σκεπτικό, κύριε Πρόεδρε, θα τοποθετηθούμε και στον ορυμαγδό των υπουργικών τροπολογιών. Πρόκειται για τροπολογίες, οι οποίες κατατέθηκαν εμβαλωματικά και αρκετές απ’ αυτές εκπρόθεσμα από την πλευρά της συγκυβέρνησης. 
Για τις τροπολογίες 1932/118, 1918/111, 1931/117, 1919/112 που περιέχουν και άλλες αλλαγές επί αλλαγών στα νέα οργανογράμματα των Υπουργείων, όπως προείπα, λέμε «όχι», αφού κινούνται στην ίδια χαοτική κατεύθυνση με τις προηγούμενες ρυθμίσεις. 
Για τις τρεις άσχετες και εκπρόθεσμες τροπολογίες και αναφέρομαι στην τροπολογία 1933/119, στην τροπολογία 1934/120 και στην τροπολογία 1936/122 του Υπουργείου Οικονομικών λέμε, προφανώς, «όχι».
Για την τροπολογία 1920/113 του κ. Μητσοτάκη, πέραν της προφανούς καταψήφισής της, πρέπει να δηλώσω και την απορία μου. Δεν γνωρίζει τελικά η δεξιά τι ποιεί η αριστερά; Δεν έλεγε το Υπουργείο σας εδώ και δύο χρόνια ότι προβλέπεται συγχώνευση του Γενικού Επιθεωρητή και του Σώματος Επιθεώρησης; Τι έγινε τελικά με αυτή την ιστορία; Προφανώς την ξεχάσατε και επανέρχεστε στο ίδιο αποτυχημένο μοντέλο που φέρεται να κρίθηκε αρνητικά και κατά την αξιολόγηση δομών του ίδιου του Υπουργείου σας.
Για την τροπολογία 1922/115 για τους σεισμόπληκτους της Κεφαλλονιάς δηλώνουμε ότι ασφαλώς και θα την υπερψηφίσουμε με την ελπίδα ότι το κράτος θα έρθει επιτέλους να βοηθήσει τους κατοίκους με τα κατεστραμμένα σπίτια. Την ψηφίζουμε, κύριε Πρόεδρε, έχοντας πλήρη γνώση των αδυναμιών των αρμοδίων κρατικών υπηρεσιών, τις οποίες ελπίζουμε ότι θα προσπαθήσετε, έστω και τώρα, να υπερβείτε, γιατί πρόκειται για εξαιρετικά ταλαιπωρημένους ανθρώπους, τους οποίους δεν χρειάζεται να τους ταλαιπωρούμε άλλο.
Για την τροπολογία του Υπουργού Υγείας κ. Βορίδη, η οποία ήρθε πάρα πολύ καθυστερημένα -χθες το απόγευμα, νομίζω- τι να πει κανείς; Πραγματικά, εδώ δεν ξέρω τι υπερισχύει. Υπερισχύει η υποκρισία ή τελικά η σύγχυση; Θυμίζω, λοιπόν, ότι ο κ. Βορίδης έχει ισχυριστεί και μάλιστα κατά την ανάληψη των καθηκόντων του ως Υπουργός Υγείας εδώ στην Ολομέλεια πως δεν θα συνυπογράψει ποτέ τροπολογίες σε άσχετα νομοσχέδια που κατατίθενται εκπρόθεσμα, εκτός βέβαια των απρόβλεπτων θεμάτων. Εδώ ισχύει το «δάσκαλε που δίδασκες και νόμο δεν εκράτεις», όπως λέει και ο ελληνικός λαός. 
Η χρηστομάθεια, όμως, του κ. Βορίδη φεύγει από το παράθυρο και μπαίνει στην Ολομέλεια η χθεσινή εκπρόθεσμη και άσχετη τροπολογία με αριθμό 1937/123. Παρ’ όλη, λοιπόν, την απολύτως προβλέψιμη, αλλά και ασυναγώνιστη πλέον υποκρισία του κ. Βορίδη, εμείς δεν θα καταψηφίσουμε την τροπολογία του, αλλά θα δηλώσουμε «παρών». 
Ειδικά για τις δύο τροπολογίες που κατέθεσε ο Βουλευτής των Ανεξάρτητων Ελλήνων κ. Αβραμίδης, στις οποίες θα αναφερθεί ο ίδιος ενδελεχώς, θέλω να πω ότι σαφέστατα και τις στηρίζουμε και ζητούμε να γίνουν δεκτές. 
Τελειώνοντας, θέλω να πω το εξής. Επειδή φημολογείται πολύ έντονα -και τούτο συμβαίνει, όπως πάντοτε βέβαια, μέσω των μέσων μαζικής ενημέρωσης- ότι θα φέρετε στη Βουλή μέσα στην ημέρα, ίσως και αργά το βράδυ, εν κρυπτώ, όπως συνήθως πράττετε, τροπολογία για τις ρυθμίσεις αποπληρωμής οφειλών σε ΔΟΥ, ταμεία κ.λπ., εμείς δηλώνουμε το εξής, ότι ασφαλώς και δεν μπορούμε να είμαστε αντίθετοι σε κάτι τέτοιο, πλην όμως –και το τονίζουμε, για να μην υπάρχουν παρανοήσεις- υπό την απαρέγκλιτη προϋπόθεση ότι δεν θα υπάρχουν αστερίσκοι, περίεργα «παράθυρα» ή προϋποθέσεις σαν και αυτές στις οποίες αναφέρθηκε ο κ. Βρούτσης, ο οποίος λέει ότι τίθεται ως προϋπόθεση να έχουν εκπληρώσει οι ενδιαφερόμενοι όλες τις υποχρεώσεις τους μέχρι το τέλος Οκτωβρίου, διότι, όπως κατανοείτε, κάτι τέτοιο θα στερήσει τη δυνατότητα στη συντριπτική πλειοψηφία των ενδιαφερομένων να λάβουν μέρος σε αυτές τις ρυθμίσεις. Σε αυτή την περίπτωση, λοιπόν, εμείς δηλώνουμε ότι θα είμαστε απολύτως αντίθετοι.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο ειδικός αγορητής της Χρυσής Αυγής κ. Γρέγος.</ChairmanSpeech> 
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Ευχαριστώ, κύριε Πρόεδρε.
Όπως είπαμε και χθες, καταψηφίζουμε το νομοσχέδιο και εξήγησα και χθες τους λόγους γι’ αυτή μας την απόφαση.
Θα αναφέρω τι ψηφίζουμε κατ’ άρθρο, γιατί υπάρχουν και κάποιες ρυθμίσεις που θέλουμε να τις ψηφίσουμε. 
Όσον αφορά το Α΄ Κεφάλαιο του νομοσχέδιου, τα άρθρα 1 έως 14, ψηφίζουμε «παρών». Η καθιέρωση της αρχής της ανοικτής διάθεσης εγγράφων και πληροφοριών του δημοσίου τομέα, είπαμε ότι είναι θετική εξέλιξη. Από την άλλη δεν έχουμε πεισθεί ότι έχουν γίνει οι απαραίτητες ενέργειες ούτε υπάρχει το απαιτούμενο πλαίσιο, για να προχωρήσουν αυτές οι ρυθμίσεις αποτελεσματικά και χωρίς προβλήματα. 
Υπερψηφίζουμε τα άρθρα 15 και 16 που επιβάλλουν τη δημοσίευση των στοιχείων για την εκτέλεση του προϋπολογισμού στη διαύγεια των Υπουργείων των νομικών προσώπων δημοσίου δικαίου και των ΟΤΑ, όπως και την υποχρέωση δημοσίευσης των απολογιστικών στοιχείων των δαπανών και άλλων στοιχείων των οργανισμών που επιχορηγούνται από φορείς του δημοσίου με τουλάχιστον 3.000 ευρώ ετησίως. 
Στα άρθρα 17 έως 19 που αλλάζουν τον διαγωνισμό για την είσοδο στην Εθνική Σχολή Δημόσιας Διοίκησης, ψηφίζουμε «όχι» για τους λόγους που αναφέραμε χθες. 
Τώρα, από τις λοιπές διατάξεις καταψηφίζουμε τα άρθρα 20, 21, 22, 23, 25 καθώς και τα άρθρα 30 έως 35. 
Όπως αναφέραμε και στη συζήτηση επί της αρχής, θεωρούμε θετικές ρυθμίσεις και υπερψηφίζουμε τα άρθρα 24, 26 καθώς και τα άρθρα 27 έως 29. 
Τώρα θα ήθελα να αναφερθώ στις τροπολογίες που έχουν κατατεθεί στο νομοσχέδιο, οι οποίες έφτασαν τις δέκα τον αριθμό μέχρι στιγμής με τις περισσότερες απ’ αυτές να έχουν κατατεθεί εκπρόθεσμα. 
Για μια ακόμη φορά θα ζητήσουμε από την Κυβέρνηση να μην προχωράει στην κατάθεση πολλών τροπολογιών άσχετων με τα νομοσχέδια που συζητάμε και κυρίως αν πρέπει να κατατεθεί κάποια τροπολογία να κατατίθεται σε χρόνο που επιτρέπεται και επιβάλλει ο Κανονισμός της Βουλής. 
Όσον αφορά την τροπολογία 1918/111 με την οποία ρυθμίζονται ζητήματα που αφορούν τη διάρθρωση υπηρεσιών επιμελητών κοινωνικής αρωγής, θεωρούμε ότι θα πρέπει οι συγκεκριμένες δομές να ενισχύονται αποφασιστικά. 
Βέβαια, το γεγονός ότι βάζετε τους επιμελητές ανηλίκων και τους επιμελητές κοινωνικής αρωγής να ασκούν πέρα από τα καθήκοντά τους και καθήκοντα άλλου κλάδου, θα μπορούσε αυτό να διευθετηθεί αλλιώς. Σε κάθε περίπτωση και με δεδομένο το ότι οι υπηρεσίες αυτές συνδέονται με ένα ευαίσθητο κοινωνικό ζήτημα, θα ψηφίσουμε «παρών».
Σχετικά με την τροπολογία 1920/113, θα δηλώσουμε πως ενώ στο νομοσχέδιο υπάρχει κατάργηση βοηθών επιθεωρητών δημόσιας διοίκησης, με την τροπολογία δημιουργούνται θέσεις τεσσάρων ειδικών επιθεωρητών και αυξάνονται οι θέσεις των αποσπασμένων δημοσίων υπαλλήλων προς υποβοήθηση του έργου του Γενικού Επιθεωρητή Δημόσιας Διοίκησης. Από μόνο του, όμως, όλο αυτό δημιουργεί μια αντίφαση. 
Είμαστε θετικοί γενικότερα στον θεσμό του Γενικού Επιθεωρητή της Δημόσιας Διοίκησης. Σίγουρα, αν θέλουμε ο θεσμός αυτός να παραμείνει επιτυχημένος, θα πρέπει να ενισχύεται έτσι ώστε να παράγεται σημαντικό έργο. Για να λειτουργήσει, όμως, αποτελεσματικά θα πρέπει να μείνει πέρα και έξω από κυβερνητικές ή κομματικές παρεμβάσεις και εδώ θα ψηφίσουμε και πάλι «παρών».
Σχετικά τώρα με την τροπολογία 1922/115 που αφορά τα ζητήματα για τις εργατικές κατοικίες στο Ληξούρι και τους ανελκυστήρες στις εργατικές πολυκατοικίες Ταύρου και Μοσχάτου, πρόκειται για θέματα τα οποία έπρεπε προ πολλού να έχουν επιλυθεί. 
Όσον αφορά την παράταση και την ισχύ των βεβαιώσεων εγγραφής στο Μητρώο Εργοληπτικών Επιχειρήσεων, το θεωρούμε τυπικό ζήτημα και ψηφίζουμε «παρών».
Τυπικά ζητήματα ρυθμίζει και η τροπολογία 1919/112 όπως είναι η διόρθωση σφαλμάτων στο νέο οργανισμό του Υπουργείου Παιδείας και Θρησκευμάτων, η ρύθμιση θεμάτων που προκύπτουν λόγω της συγχώνευσης υπηρεσιών και εποπτευόμενων από το Υπουργείο Πολιτισμού και Αθλητισμού νομικών προσώπων και τα οποία εκ παραδρομής δεν ρυθμίστηκαν με το σχετικό προεδρικό διάταγμα. 
Πρόκειται για ακόμη μια τροπολογία που έρχεται να διορθώσει σφάλματα και παραλείψεις που οφείλονται στην προχειρότητα και στην έλλειψη σοβαρότητας που επιδεικνύει η Κυβέρνηση όταν νομοθετεί. Την καταψηφίζουμε.
Η τροπολογία 1931/117 αναφέρεται σε τεχνικά ζητήματα της νομοθεσίας περί σημάτων. Η διαδικασία περί σημάτων ακολουθεί εν πολλοίς τις διατάξεις της αντίστοιχης ευρωπαϊκής νομοθεσίας που αποτελούσαν ύλη του Υπουργείου Εμπορίου πριν αυτό ενσωματωθεί με το Υπουργείο Ανάπτυξης. 
Ο εκσυγχρονισμός της σχετικής νομοθεσίας, όχι μόνο στο κομμάτι της διοίκησης των υπηρεσιών που ασχολείται με τα εμπορικά σήματα, βιομηχανική ιδιοκτησία, αλλά και το νομοθετικό, ήταν ανέκαθεν ζητούμενο. 
Η προστασία των δικαιούχων και εμπορικών σημάτων, δηλαδή των ελληνικών επιχειρήσεων που υποβάλλουν στην αρχή αίτηση για κατοχύρωση σήματος, είναι απαραίτητο να λειτουργεί με σύγχρονους όρους, ώστε να είναι αποτελεσματική.
Θα περιμέναμε μία αντίστοιχη ρύθμιση και στα ζητήματα των ευρεσιτεχνιών, στις οποίες είναι γνωστό ότι χώρα μας διαπρέπει τόσο σε ιδέες όσο και σε ανθρώπινο δυναμικό, αλλά δεν είδαμε να καλύπτεται από την παρούσα τροπολογία. Σε κάθε περίπτωση, είμαστε υπέρ του σχετικού εκσυγχρονισμού και ψηφίζουμε υπέρ αυτής.
Η τροπολογία 1936/122 εξετάζει τη δυνατότητα διορισμού δικηγόρων από τις ανεξάρτητες αρχές για ζητήματα που αντιμετωπίζουν αυτές στο εξωτερικό με δικαίωμα παράστασης στην αλλοδαπή για την εκπροσώπησή τους. 
Κατ’ αρχάς, να διευκρινίσουμε ποια είναι η θέση της Χρυσής Αυγής για τις λεγόμενες ανεξάρτητες αρχές. Αυτές, όπως έχει αποδειχτεί επί της ουσίας, είναι κάθε άλλο παρά ανεξάρτητες. Υπάγονται απευθείας στην εκάστοτε κυβερνητική πλειοψηφία και αυτός είναι ο λόγος που έχουν δημιουργηθεί πλείστα όσα ζητήματα σχετικά με τη σύνθεση και λειτουργία τους, όπως έχει συμβεί για παράδειγμα με το ΕΣΡ, τα μέλη του οποίου δεν έχουν αντικατασταθεί και λειτουργεί με αυτόν τον παράνομο τρόπο εδώ και πάρα πολλά χρόνια για ευνόητους λόγους. 
Επομένως, οι κατ’ ευφημισμόν ανεξάρτητες αυτές αρχές είναι περισσότερο εξαρτημένες από την κυβέρνηση, ακόμη και από τις κατ’ εξοχήν κυβερνητικές υπηρεσίες, και είναι υπηρεσίες που προσφέρουν σε αυτήν οι πολύτιμες υπηρεσίες που όλοι γνωρίζουμε. 
Εμείς υποστηρίζουμε ότι πρέπει να τροποποιηθεί το θεσμικό πλαίσιο που διέπει αυτές τις αρχές, πριν μιλήσουμε για οποιεσδήποτε άλλες λειτουργίες και λεπτομέρειες που αφορούν αυτές τις υπηρεσίες. Η δυνατότητα να διορίζουν για υποθέσεις τους δικηγόρους στο εξωτερικό δεν μας βρίσκει σύμφωνους για τους λόγους που αναφέραμε. Γι’ αυτό ψηφίζουμε κατά αυτής της τροπολογίας.  
Με την τροπολογία 1934/120 η Κυβέρνηση επιδιώκει να περάσει ένα μίνι φορολογικό νομοσχέδιο. Σημαντικά ζητήματα τα εισάγει με μία τροπολογία την τελευταία στιγμή. Μειώνεται από 26% σε 13% ο φορολογικός συντελεστής με τον οποίο θα φορολογείται η διαφορά μεταξύ τεκμαρτού και συνολικού εισοδήματος, εφόσον ο φορολογούμενος έχει εισόδημα μόνο από ατομική αγροτική επιχείρηση ή εφόσον το μεγαλύτερο μέρος των εισοδημάτων του προκύπτει από ατομική αγροτική επιχείρηση. 
Τα αυτονόητα, δηλαδή, για μία ευνομούμενη πολιτεία συνιστούν εξαίρεση στην Ελλάδα της ανάπτυξης και παρουσιάζονται σαν φοροελαφρύνσεις. Φορολογεί η Κυβέρνηση τη διαφορά μεταξύ τεκμαρτού και πραγματικού εισοδήματος, εφόσον έχει φροντίσει να ορίσει ήδη βάσει δικών της κριτηρίων ποιο θα είναι κάθε φορά το τεκμαρτό εισόδημα. Εκτός, δηλαδή, από την πραγματική περιουσιακή κατάσταση του φορολογούμενου, το κράτος που αποκαθιστά αδικίες, ορίζει και ένα ποσό το οποίο θεωρεί ότι μετά βεβαιότητας οφείλει να έχει ένας πολίτης που ασκεί συγκεκριμένη δραστηριότητα, και αυτό δεν το ονομάζει φοροεισπρακτική πολιτική αλλά πάταξη της φοροδιαφυγής. 
Δεν μπορούμε να την καταψηφίσουμε ως αλλαγή αλλά από την άλλη πρόκειται για κάτι το οποίο είναι πάρα πολύ λίγο και εφαρμόζεται πάρα πολύ αργά. 
Με μία ακόμη εκπρόθεσμη τροπολογία, την 1932/118, το Υπουργείο Αγροτικής Ανάπτυξης ανάβει το πράσινο φως για τη διατήρηση της Γενικής Γραμματείας Αγροτικής Πολιτικής και Διεθνών Σχέσεων του Υπουργείου Αγροτικής Ανάπτυξης. 
Μόνο που η διατήρηση αυτή θα κοστίσει στον Έλληνα φορολογούμενο, σύμφωνα με την έκθεση του Γενικού Λογιστηρίου του Κράτους, 300.000 ευρώ για τη συνέχιση καταβολής αποδοχών στον Γενικό Γραμματέα. Ευτυχώς που κατατέθηκε η τροπολογία, έστω και εκπρόθεσμα, για να μη στερηθεί και την αμοιβή του ο Γενικός Γραμματέας.
Η Κυβέρνηση πιθανολογεί ότι από τα έσοδα που προκύπτουν από τη φορολογία εισοδήματος των αγροτών θα καταφέρει να καλύψει τις ανάγκες του Γενικού Γραμματέα και δέκα συνεργατών του. Την καταψηφίζουμε, φυσικά.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Σε σχέση με την τροπολογία 1933/119, ακούσαμε χθες μέσα σε αυτή την Αίθουσα το εξής: Παρεισέφρησε από λάθος παράγραφος τροπολογίας του Υπουργείου Οικονομικών, η οποία έθετε με τη διατύπωσή της εν αμφιβόλω το πρόγραμμα «ΔΙΑΥΓΕΙΑ», για την αντιμετώπιση σοβαρού προβλήματος που αφορούσε τη μεταφορά μαθητών. Το συγκεκριμένο σημείο της τροπολογίας δεν προωθεί το πρόγραμμα «ΔΙΑΥΓΕΙΑ» και μας βρίσκει απολύτως αντίθετους. 
Αυτό δεν συνιστά παρά την πιο τρανή απόδειξη της προχειρότητας με την οποία δράτε. Μιλάμε για μία τροπολογία την οποία συνυπογράφουν επτά Υπουργοί και κανείς τους δεν αντιλήφθηκε τυχόν λάθη. Και είναι λογικό και προφανές, γιατί οι Υπουργοί της παρούσας Κυβέρνησης δεν νομοθετούν, δεν ελέγχουν οι ίδιοι τα νομοσχέδια και τις τροπολογίες, όλα ελέγχονται από την τρόικα, και οι ίδιοι ως εκτελεστικά όργανα απλά βάζουν την υπογραφή τους για να ολοκληρωθεί το έργο τους και να μη δυσαρεστήσουν κανέναν από τα «αφεντικά» τους. 
Θα σταθώ μόνο στην ευνοϊκή για το δημόσιο τροποποίηση, όταν είναι διάδικος. Θεσπίζεται νέος νόμος επίδοσης από το ελληνικό δημόσιο ή οποιοδήποτε νομικό πρόσωπο δημοσίου δικαίου ένδικων βοηθημάτων και μέσων, κλήσης προς συζήτηση υπόθεσης, δικαστικής απόφασης, προσωρινής διαταγής για οποιαδήποτε απόφαση, σε οποιοδήποτε βαθμό ή στο πλαίσιο της αναιρετικής δίκης, ενώπιον οποιουδήποτε πολιτικού ή διοικητικού δικαστηρίου.
Θα θεωρείται εφεξής νόμιμη η επίδοση στο δικηγόρο που παραστάθηκε κατά την τελευταία συζήτηση για κάθε μεταγενέστερη επίδοση, ακόμη κι αν είναι πλέον αντίκλητος και θα φέρει αυτός το βάρος της παράδοσης του εγγράφου στον ενδιαφερόμενο. Όλα αυτά γιατί το ελληνικό δημόσιο, το οποίο έχει καρτέλα με τα στοιχεία κάθε Έλληνα και παρακολουθεί όλες τις κινήσεις του, στις περιπτώσεις που είναι διάδικος, ενδεχομένως τα διαθέσιμα στοιχεία για τη διαμονή των αντιδίκων είναι ανεπαρκή. Η ρύθμιση αυτή όμως δεν τυγχάνει εφαρμογής όταν διάδικοι είναι ιδιώτες. Σε αντίστοιχη περίπτωση θέτει προθεσμίες, αυστηρά κριτήρια επίδοσης και δεν λαμβάνει υπ’ όψιν του ο νομοθέτης –κι ορθώς δεν το πράττει- τυχόν δυσχέρειες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. 
Η δικονομία είναι σαφής και δεν μπορεί να αλλάζει κατά το δοκούν, επηρεάζοντας και μεταθέτοντας βάρος σε τρίτα πρόσωπα που έχουν ενδεχομένως απεμπλακεί από την εκάστοτε υπόθεση. Αυτά είναι αστείο πράγματα κι όλως αυθαίρετα, άρα δεν μας κάνουν τρομερή εντύπωση. Είναι συνήθης πρακτική σας και την καταψηφίζουμε. 
Τέλος, με την τροπολογία 1937/123 που κατατέθηκε πραγματικά την τελευταία στιγμή, παρατείνεται η θητεία των υπηρετούντων κατά την 31η Δεκεμβρίου 2013 καθώς κι όσων υπηρετούν η θα υπηρετήσουν μέχρι τις 31 Δεκεμβρίου 2014, επικουρικών φαρμακοποιών και βοηθών φαρμακείου σε εποπτευόμενους φορείς του Υπουργείου Υγείας. Η παράταση αυτή είναι από έξι έως δώδεκα μήνες. Το ίδιο ισχύει και για το επικουρικό προσωπικό που υπηρετεί κατά τη δημοσίευση του υπό ψήφισιν νόμου σε φορείς παροχής υπηρεσιών υγείας για ευνοϊκό διάστημα έως έξι μηνών από τη λήξη της θητείας του μέχρι και την κάλυψη των αναγκών από νέα πρόσληψη επικουρικού προσωπικού. 
Βλέπουμε πως για ακόμη μια φορά η Κυβέρνηση, αφού αφήνει μια κατάσταση να εξελιχθεί αρνητικά, έρχεται απλά να δώσει μια λύση προσωρινή με τροπολογία ίσα, ίσα για να κλωτσήσει το πρόβλημα κάποιους μήνες πιο μπροστά.  
Την καταψηφίζουμε την τροπολογία αυτή, γιατί ζητάμε να δίνονται σωστές λύσεις διαρκείας κι όχι να βάζουμε καταστάσεις κάτω από το χαλί. Επιπλέον, την καταψηφίζουμε, γιατί για λόγους αρχής είμαστε ενάντια σε κάθε είδους επικουρίας στις υπηρεσίες υγείας. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει ο κ. Χρήστος Κατσώτης.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Χθές κυριάρχησε στη συζήτηση η κατάσταση που διαμορφώθηκε στον δημόσιο τομέα με τους εργαζόμενους από τις πολιτικές παρεμβάσεις των κυβερνήσεων τα προηγούμενα χρόνια. Αναζητούνται εξιλαστήρια θύματα και αυτοί δεν είναι άλλοι από τους αδύναμους, από τους ωφελημένους –ναι-, από τις παρεμβάσεις σας- όλους αυτούς που προσπαθούσαν να ξεφύγουν από τον εφιάλτη της ανεργίας. 
Πριν περάσω στην κατ’ άρθρον τοποθέτησή μου, θα ήθελα αρχικά να διευκρινιστεί, κυρία Υφυπουργέ, κάτι με συγκεκριμένη τοποθέτηση από εσάς: Εκτός της απόλυσης όλων αυτών που από τον έλεγχο θα καταταχθούν στην κατηγορία των πλαστών δικαιολογητικών –που μπορεί να είναι και οι βεβαιώσεις προϋπηρεσίας- τι άλλο ζητάτε; Ζητάτε πίσω τις αποδοχές που καταβλήθηκαν όλα αυτά τα χρόνια που παρείχαν τη δουλειά τους οι εργαζόμενοι; Ζητάτε αυτά τα χρόνια να μην είναι συντάξιμα για όλους αυτούς τους εργαζόμενους; Τι είναι αυτό που θέλει η Κυβέρνηση; Αυτό πρέπει να το διευκρινίσετε, επειδή μας ακούν κι επειδή, εν πάση περιπτώσει, έχει γίνει πολλή συζήτηση στην Αίθουσα αυτή γύρω από αυτό. Ο Υπουργός εχθές είπε ότι 2,1 εκατομμύρια ευρώ μπήκε μέσα ο Δήμος Κερατσινίου από τους είκοσι επτά εργαζόμενους. Πρέπει να μας διευκρινίσετε τι ζητάτε από αυτόν τον κόσμο. 
Διευκρινίζω ότι ως ΚΚΕ θεωρούμε ως κύριους υπεύθυνους αυτής της κατάστασης τις κυβερνήσεις, τα διάφορα όργανα εξουσίας, το ίδιο το διεφθαρμένο σύστημα και όχι τους εργαζόμενους που προσπαθούν να ξεφύγουν από τον εφιάλτη της ανεργίας. 
Τα κόμματα που κυβέρνησαν εναλλακτικά και συγκυβερνούν σήμερα δημιούργησαν αυτόν τον δημόσιο τομέα με πανσπερμία εργασιακών σχέσεων με βάση και τις αποφάσεις της Ευρωπαϊκής Ένωσης για μεγαλύτερη ευελιξία στην αγορά εργασίας, ευελιξία που στηρίχθηκε και από την Αξιωματική Αντιπολίτευση, από τον ΣΥΡΙΖΑ και από τις άλλες δυνάμεις που λένε ότι θα κινηθούμε μέσα στα όρια της Ευρωπαϊκής Ένωσης. 
Βεβαίως, η κατάσταση στον ιδιωτικό τομέα δεν συγκρίνεται. Εκεί μιλάμε για εργασιακή ζούγκλα.
Επικαλείστε αξίες όπως «αξιοκρατία» και «διαφάνεια», που δεν θέλετε να υπάρχουν, γιατί είναι σε αντίθεση με ένα σύστημα που από τη φύση του είναι αδιαφανές, εκμεταλλευτικό και άδικο. Η επίκληση αυτών των αρχών γίνεται για να αποκρύψετε την επιλογή των απολύσεων στο δημόσιο, ώστε να σας επιτρέψει την αναμόρφωσή του με βάση τις αποφάσεις της Ευρωπαϊκής Ένωσης -ιδιαίτερα τη στρατηγική «Ευρώπη 2020»- και τις επιλογές συνολικά του κεφαλαίου.
Θέλετε κατάργηση δημόσιων δομών, ιδιωτικοποίηση υπηρεσιών που σήμερα είναι ακόμη δημόσιου χαρακτήρα και δημιουργία τέτοιου δημοσίου που με τις λειτουργίες του το στελεχικό δυναμικό θα υλοποιεί το νομοθετικό πλαίσιο που έχετε δημιουργήσει για να υπηρετηθεί η ανταγωνιστικότητα του κεφαλαίου, δηλαδή η κερδοφορία του. 
Θα τοποθετηθώ τώρα επί των άρθρων του παρόντος νομοσχεδίου. Για τις υπουργικές τροπολογίες θα μιλήσουμε αύριο. 
Το Κεφάλαιο Α΄ από τα άρθρα 1 έως 14 αφορά τα ζητήματα της ανοικτής διάθεσης και περαιτέρω χρήσης εγγράφων, πληροφοριών και δεδομένων του δημοσίου τομέα. Γίνονται αλλαγές στο υφιστάμενο νομοθετικό πλαίσιο και προσαρμόζεται στην Ευρωπαϊκή οδηγία 2013/37. 
Η θέση μας είναι ότι τα δημόσια έγγραφα, οι κάθε είδους πληροφορίες και άλλα δεδομένα στην υπηρεσία των επιχειρηματικών ομίλων δεν θα λειτουργήσουν μόνο ως νέοι δρόμοι κερδοφορίας του κεφαλαίου, αλλά και ως νέοι δρόμοι δυσκολιών για τους εργαζόμενους και τα άλλα λαϊκά στρώματα, ως νέοι τρόποι στέρησης προσωπικών δεδομένων και ατομικών ελευθεριών. 
Είμαστε υπέρ της διάχυσης των πληροφοριών και των γνώσεων σε όλους, αλλά εδώ δεν μιλάμε γι’ αυτό. Ο λόγος γίνεται κυρίως για την επιχειρηματική αξιοποίηση όλου αυτού του δημοσίου πλούτου. 
Σχετικά με το Κεφάλαιο Β΄ και τα άρθρα 15 και 16: Αυτά αφορούν τους προϋπολογισμούς του δημοσίου, των νομικών προσώπων δημοσίου δικαίου και των ΟΤΑ. Στο όνομα της διαφάνειας θα υπάρχει ασφυκτικότερος έλεγχος κυρίως στους Οργανισμούς Τοπικής Αυτοδιοίκησης με παρεμβάσεις που θα αξιοποιούν τα εργαλεία όπως το Παρατηρητήριο, ο Ελεγκτής Νομιμότητας και τα υπόλοιπα. 
Όπως είπε και ο Υπουργός χθες, στόχος είναι η εκτέλεση του προϋπολογισμού χωρίς υπέρβαση δαπανών. Τι σημαίνει, αλήθεια, αυτό; Ότι οι ισοσκελισμένοι προϋπολογισμοί με τη μεγάλη μείωση της κρατικής χρηματοδότησης –ιδιαίτερα στους ΟΤΑ- προϋποθέτουν περικοπές από δαπάνες που θα ικανοποιήσουν λαϊκές ανάγκες. Προϋποθέτουν επίσης νέους φόρους στον λαό, για να ισοσκελίσουν τα έσοδα με τις δαπάνες. Βεβαίως και δεν συμφωνούμε με αυτό το άρθρο και διαφωνούμε ριζικά. 
Για το Κεφάλαιο Γ΄ και τα άρθρα 17 έως 19: Αυτά αφορούν τις αλλαγές στην Εθνική Σχολή Δημόσιας Διοίκησης με προσαρμογή στο δημόσιο που θέλετε να δημιουργήσετε με τα χαρακτηριστικά που είπαμε παραπάνω. 
Στο κείμενο της εθνικής στρατηγικής αναφέρεται ότι οι στόχοι της ΕΣΔΔΑ θα αναθεωρηθούν. Το νέο έργο θα εξετάσει τη διαδικασία επιλογής, το πρόγραμμα σπουδών και τη διαχείριση σταδιοδρομίας των αποφοίτων, συμβαδίζοντας με τον νέο ρόλο της σχολής. 
Η υποβάθμιση της σχολής σχετίζεται με τις συνολικότερες αλλαγές του δημοσίου τομέα. Η λογική της ιδιωτικοποίησης, της παραχώρησης όσων υπηρεσιών είναι δυνατόν στην αγορά δεν συνάδει με την ύπαρξη μιας Εθνικής Σχολής Δημόσιας Διοίκησης, αλλά και των αντίστοιχων αποφοίτων που υπηρετούν το δημόσιο συμφέρον και το υπερασπίζονται χωρίς να μπορούν να ελεγχθούν απόλυτα από την εκάστοτε κυβέρνηση. 
Η σχολή δεν είναι αυτό που διακηρύσσουν οι εισηγητές για την ΕΣΔΔΑ, δηλαδή ένα «θερμοκήπιο ανώτερων στελεχών» που θα βάλουν δήθεν τις γνώσεις τους και τις δεξιότητές τους στην υπηρεσία του δημοσίου. Στην πραγματικότητα, είναι ένας προθάλαμος για τη δημιουργία ευέλικτου, χαμηλόμισθου δυναμικού γενικής κατάρτισης, ταχείας προσαρμογής, εύκολα μεταθέσιμο και μετακινούμενο. 
Συντασσόμαστε πλήρως με την απόφαση των σπουδαστών της Εθνικής Σχολής Δημόσιας Διοίκησης στη γενική τους συνέλευση, την οποία καταθέτουμε για τα Πρακτικά. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά την προαναφερθείσα απόφαση, η οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Το Κεφάλαιο Δ΄ με τίτλο «λοιπές διατάξεις» αφορά τις προσλήψεις συμβασιούχων (άρθρο 20), θέτοντας ασφυκτικούς χρόνους με σκοπό να περιορίσει ακόμα περισσότερο τον αριθμό τους. 
Σχετικά με το άρθρο 21 θέσαμε και χθες το ζήτημα, στο οποίο δεν τοποθετήθηκε ο κύριος Υπουργός. Μέχρι σήμερα ο εργαζόμενος από την απόφαση μετακίνησης αμειβόταν με το 75%.
Εσείς τώρα λέτε ότι αυτό θα γίνει με την απόφαση ανάληψης υπηρεσίας. Άρα, λοιπόν, αυξάνετε τον χρόνο που ο εργαζόμενος θα αμείβεται με λιγότερα έσοδα. Δικαιολογήστε το. Δηλαδή δεν υπάρχει τρόπος αυτό να καλυφθεί; 
Εμείς λέμε ότι από την απόφαση μετακίνησης η καινούργια υπηρεσία πρέπει να αμείβει τον εργαζόμενο, να του δίνει τις αποδοχές του κανονικά μέχρι να τοποθετηθεί. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό ακόμα, κύριε Πρόεδρε. 
Όσον αφορά το άρθρο 22, πρόκειται για τη δημιουργία μόνιμης δεξαμενής διαθέσιμων που οδηγεί και σε πρόσθετες απολύσεις. Πλεονάζον προσωπικό θα προκύπτει από τις εκθέσεις αξιολόγησης και τα λεγόμενα σχέδια στελέχωσης, δηλαδή από τους σχεδιασμούς για ιδιωτικοποιήσεις. Δεν αρκείστε στις μέχρι τώρα μειώσεις του αριθμού των δημοσίων υπαλλήλων. Ετοιμάζετε λίστα του προσωπικού που θα πλεονάζει, η οποία θα είναι μόνιμη. Έχετε συμφωνήσει ο αριθμός των διαθέσιμων να είναι συνεχής. Διαφωνούμε ριζικά με αυτό το άρθρο. 
Με το άρθρο 23 δίνετε υπερεξουσίες στους γενικούς διευθυντές ανθρώπινου δυναμικού και μάλιστα στον γενικό διευθυντή του Υπουργείου Εσωτερικών. Αυτό αποτελεί «καπέλο» στα δημοτικά συμβούλια που κατά τα άλλα είναι αυτοδιοικητικά, αλλά δεν θα έχουν την ευθύνη του προσωπικού. Αυτή θα είναι αρμοδιότητα του γενικού διευθυντή. 
Στο άρθρο 24 συμφωνούμε με την αναγνώριση της προϋπηρεσίας για τους εργαζόμενους των ΚΕΠ. Θα μπορούσε, όμως, να συμπεριληφθεί και άλλη μία κατηγορία, οι υπάλληλοι του ΟΑΕΔ. Καταθέτουμε την πρότασή τους και στα Πρακτικά. Νομίζω ότι την έχετε όλοι. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Νομίζω ότι εκεί μπορεί να γίνει μία τροποποίηση και εκεί που λέει «ΚΕΠ» να προστεθεί «και υπάλληλοι του ΟΑΕΔ». 
Όσον αφορά το άρθρο 25, εκεί προτείνετε να καταργηθούν οι βοηθοί του Γενικού Επιθεωρητή Δημόσιας Διοίκησης. Από τη μία λέτε να καταργηθούν οι βοηθοί και από την άλλη φέρνετε τροπολογία με αριθμό 1920, με την οποία ενισχύετε το Γενικό Επιθεωρητή της Δημόσιας Διοίκησης. Τι σημαίνει, άραγε, αυτό; Μήπως αυτοί οι βοηθοί δεν ήταν της αρεσκείας του Γενικού Επιθεωρητή κ. Ρακιντζή και θέλει να τους αλλάξει; Αυτό θέλουμε να μας το πείτε, τον λόγο που φέρνετε άλλη τροπολογία. 
Όσον αφορά το άρθρο 26, είναι θετική η επέκταση των αδειών νοσηλείας και ανατροφής. Όμως, δεν αντιμετωπίζει συνολικά τις ανάγκες που έχουν οι εργαζόμενοι υπάλληλοι που έχουν και ΑΜΕΑ ή είναι οι ίδιοι ΑΜΕΑ. Θεωρούμε ότι πρέπει να συνοδεύονται από άλλα μέτρα. Υπάρχουν αιτήματα που δεν τα έχετε λάβει υπ’ όψιν. 
Και όσον αφορά το άρθρο 27, πάλι είναι θετική η διευκόλυνση που κάνετε. 
Το άρθρο 28 και 29 είπαμε και χθες, κυρία Υπουργέ, ότι εμείς ζητάμε να αποσυρθούν. Είναι δύο άρθρα που θα δημιουργήσουν πολύ σοβαρά προβλήματα σε έναν κόσμο, αυτόν τον κόσμο που εσείς οδηγήσατε σε μία τέτοια λογική. Ήταν εθελοντικά σε μία υπηρεσία, για παράδειγμα, γιατί τους είχατε υποσχεθεί ότι θα γίνουν μόνιμοι και τους έδωσαν μία βεβαίωση προϋπηρεσίας. Αυτή, όμως, την περίοδο δεν έχουν ασφάλιση και τώρα θεωρείτε ότι αυτό το έγγραφο που προσκόμισαν δεν είναι γνήσιο, δεν είναι νόμιμο. Άρα, λοιπόν, ακυρώνεται ο διαγωνισμός τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε, σας παρακαλώ.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Θεωρούμε ότι αυτά τα δύο άρθρα πρέπει να αποσυρθούν ή να υπάρξει συγκεκριμένη ρύθμιση. 
Κύριε Πρόεδρε, είναι πολλά τα άρθρα, με συγχωρείτε που καθυστερώ λίγο. 
Θα ήθελα να τελειώσω με το άρθρο 34 που αφορά το Υπουργείο Τουρισμού. Το καταψηφίζουμε και καταψηφίσαμε και στο συγκεκριμένο νομοσχέδιο τα άρθρα. Είναι ξεκάθαρα «Γιάννης κερνάει, Γιάννης πίνει», αφού δίνει τη δυνατότητα στους ίδιους τους ξενοδόχους να βάζουν στα ξενοδοχεία τους όσα αστέρια θέλουν, στους εστιάτορες να βάζουν στα εστιατόριά τους όσα κλειδιά θέλουν, χωρίς να λάβουν υπ’ όψιν, βέβαια, τους εργαζόμενους στα ξενοδοχεία, στον τουρισμό και το τι πρέπει να γίνει με αυτούς, εάν θα παίρνουν κάποιο μόριο ή όχι ή αν θα είναι εκτός των διαδικασιών αυτών. 
Όσον αφορά το άρθρο 36, είπαμε και χθες για τις καθαρίστριες. Είναι όμηροι πολλά χρόνια, τα μεροκάματά τους είναι απαράδεκτα. Νομίζουμε ότι αυτό το θέμα πρέπει να αντιμετωπιστεί. 
Τέλος, εμείς καλούμε όλους τους εργαζόμενους στον ιδιωτικό και δημόσιο τομέα, επειδή η επίθεση και ο πόλεμος συνεχίζεται, να πάρουν μέρος στο συλλαλητήριο που καλεί το ΠΑΜΕ και επτακόσιες πενήντα ακόμη οργανώσεις εργαζομένων, αυτοαπασχολουμένων, αγροτών, γυναικών και νεολαίας την 1η Νοέμβρη στο Σύνταγμα. Εκεί στον δρόμο θα κριθεί το δίκαιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Υφυπουργός κυρία Χριστοφιλοπούλου έχει μια σύντομη παρέμβαση να κάνει.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε. 
Θα ήθελα να κάνω μερικές διευκρινίσεις. Άκουσα προσεκτικά όλους τους εισηγητές. Πριν συνεχιστεί η συζήτηση και οι συνάδελφοι πάρουν τον λόγο, θα ήθελα να επισημάνω τρία πράγματα.
Το πρώτο, κυρίες και κύριοι συνάδελφοι, είναι ότι άκουσα και πάλι επιχειρηματολογία για τις μετατροπές συμβάσεων. 
Ακούστε, σε ό,τι αφορά το παρόν νομοσχέδιο, που συζητούμε και θα ψηφίσουμε σε λίγο, η ρύθμιση αφορά και μόνο –και μόνο, το τονίζω- έλεγχο γνησιότητας, άρα έλεγχο της πλαστότητας. 
Οι συζητήσεις περί μετατροπής συμβάσεων αφορούν το γενικό πολιτικό πλαίσιο και άλλη ρύθμιση, άλλου νόμου, που είναι ήδη νόμος του κράτους.
Ας συζητήσουμε, λοιπόν. Επειδή άκουσα και από πολλά κόμματα –και της Αντιπολίτευσης- ότι είναι κατά των πλαστών, σας λέω, πρώτον, ότι η Κυβέρνηση περιμένει να ψηφιστούν αυτές οι ρυθμίσεις, διότι αφορούν πλαστά και μόνο. Και εδώ θα δείξετε εάν είστε κατά των πλαστών ή όχι. Δεύτερον, άκουσα πάλι από το Βήμα αυτό, με έναν ψηφοθηρικό λαϊκισμό εκτός ορίων, και από τον εισηγητή του ΣΥΡΙΖΑ κ. Μητρόπουλο, αλλά και από το ΚΚΕ τώρα, ότι η Κυβέρνηση συνδέει και πάλι την αξιολόγηση με τις απολύσεις.
Έλεος, κύριοι συνάδελφοι! Έλεος με τον πανικό που πάτε να σπείρετε στις τάξεις των δημοσίων υπαλλήλων!
Ήδη από τον Μάρτιο του 2014 η Κυβέρνηση διαπραγματεύτηκε ότι το 2015 δεν θα υπάρχει αριθμητικός στόχος απολύσεων, για να μην υπάρχει φόβος και ανασφάλεια στις τάξεις των υπαλλήλων. Φέραμε, κύριε Πρόεδρε και κύριοι συνάδελφοι, τροποποίηση των ρυθμίσεων για την αξιολόγηση υπαλλήλων και όχι φορέων, όπως είπε ο εισηγητής του ΣΥΡΙΖΑ διαστρέφοντας σκοπίμως τα πράγματα. Αξιολόγηση υπαλλήλων, λοιπόν, αφορά η ρύθμιση. Φέραμε, κύριε Μητρόπουλε, βελτιώσεις. Διαβάστε τη ρύθμιση που φέραμε. Όχι μόνο δεν επιφέρει απόλυση, αλλά ούτε καμμία βλαπτική μεταβολή υπηρεσιακού ή μισθολογικού χαρακτήρα.
Τέλος, προς τους όψιμους υποστηρικτές του «ΔΙΑΥΓΕΙΑ», θα ήθελα να διαβάσω από τα Πρακτικά της τότε εποχής, στις 29-6-2010, την τοποθέτηση του τότε εισηγητού του Συνασπισμού, όπου δυστυχώς, κύριοι συνάδελφοι, της ΔΗΜΑΡ -που ξέρω ότι ψηφίσατε το 2013 το «ΔΙΑΥΓΕΙΑ ΙΙ» που φέραμε εμείς- έλεγε τα εξής: «Κύριε Υπουργέ, το νομοσχέδιο» -που αφορούσε στη «ΔΙΑΥΓΕΙΑ»- «ώδινεν όρος και έτεκεν μυν. Πρόκειται για μία πρόχειρη νομοθετική πρωτοβουλία, η οποία, εκτός από απλά πρόσφορη, είναι πολύ πιθανόν να δημιουργήσει μία σειρά προβλημάτων στην καθημερινότητα των δημοσίων υπαλλήλων και του πολίτη» κ.λπ., κ.λπ..
Θέλω με αυτό να πω για όσους πολύ εύκολα και –το ξαναλέω- με ψηφοθηρικό λαϊκισμό εκτοξεύουν γενικώς και αορίστως μύδρους ότι πρέπει όλοι να κρίνονται και από τις τοποθετήσεις τους εδώ μέσα αλλά από τις πράξεις τους.
Η Κυβέρνηση συνεννοήθηκε. Υπήρξε πρόβλημα. Υπήρξε λάθος ρύθμιση και απεσύρθη. Είχαμε την ειλικρίνεια να αποδεχτούμε το λάθος. Και όπως επεσήμανε ο εισηγητής του ΠΑΣΟΚ, υπάρχουν κάποιοι εδώ μέσα που φυλάττουν Θερμοπύλες, σε ό,τι αφορά τη διαύγεια και τη διαφάνεια.
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, επειδή η κυρία Υπουργός είπε ότι διαστρέφω την αλήθεια, παρακαλώ να μου δώσετε τον λόγο επί προσωπικού για ένα λεπτό.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Δεν είπα ότι διαστρέφετε την αλήθεια. Είπα ότι διαστρέφετε τα πράγματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εξηγήστε, κύριε συνάδελφε, το προσωπικό.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Εξηγώ: Η κυρία Υφυπουργός είπε ότι με αυτό που είπα προηγουμένως στην ομιλία μου επιχειρώ να διαστρέψω την αλήθεια. 
Αξιότιμη κυρία Υπουργέ, αναφέρθηκα στο ότι οι δήμαρχοι, τους οποίους εγκαλείτε σήμερα, εφήρμοσαν τη γνωμοδότηση του Νομικού Συμβουλίου του Κράτους, την οποία έχει κάνει δεκτή ο κ. Παυλόπουλος –Υπουργός τότε της Κυβέρνησης- που έστειλε στους δημάρχους αυτούς την εξής οδηγία: «Θα έλεγε κανείς ότι, προκειμένου να υπάρξει συμμόρφωση προς το γράμμα και το πνεύμα του νόμου, δεν αποκλείεται κατάταξη και με ελλιπή ακόμα προσόντα συμβασιούχων, εφόσον τέτοια δεν αξιώθηκαν ούτε από τις προκηρύξεις των θέσεων ορισμένου χρόνου και από τις συμβάσεις που στη συνέχεια καταρτίστηκαν». Κυρία Υπουργέ, προσέξτε: «Όλα αυτά με το σκεπτικό και τη λογική να παρακαμφθεί η αυστηρή προσήλωση στον τύπο του προεδρικού διατάγματος». Το έχω καταθέσει.
Άρα,  ενώ εχθές με ενεκάλεσε -στην ουσία με επήνεσε ο κύριος Υπουργός!- γιατί είπα ότι δεν τηρήθηκαν οι προϋποθέσεις, η γνωμοδότηση της Κυβέρνησης που εξέδωσε το προεδρικό διάταγμα, έστειλε άλλο μήνυμα και οι εργαζόμενοι μονιμοποιήθηκαν. 
Κύριε Πρόεδρε, αναρωτιέμαι πώς τότε που είχαν δεκαοκτώ μήνες προϋπηρεσία οι ΑΜΕΑ του Κερατσινίου μονιμοποιήθηκαν, ενώ σήμερα που έχουν εκατόν πενήντα μήνες προϋπηρεσίας, απολύονται;
Και επειδή με ενεκάλεσε για δεύτερη φορά η κυρία Υπουργός, θέλω να πω το εξής. Κυρία Υπουργέ, στο άρθρο 28 –και αναφέρομαι και στον παριστάμενο Υπουργό και στον αξιότιμο κ. Τασούλα που έχει άποψη- κάνετε αναδρομική ανάκληση συνταξιοδοτήσεων. Θέλω την προσοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όμως, κύριε Μητρόπουλε, τώρα μπαίνετε στην ουσία του θέματος.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Όχι, κύριε Πρόεδρε, τελειώνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είστε εισηγητής. Θα μπορέσετε να τοποθετηθείτε στη δευτερολογία σας.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τελειώνω, κύριε Πρόεδρε. 
Πρέπει να το αποσύρετε. Το είπε και ο κ. Κατσώτης. Λέτε πως όποιος φύγει τώρα και κάνει αίτηση, του ανακαλείτε το διορισμό. Όμως, σε όποιον έχει φύγει από τις 9 Ιουλίου 2013, ξαναελέγχετε τη συνταξιοδότηση. Τι θα τον κάνετε, αν ανακαλέσετε το διορισμό και τη συνταξιοδότηση; 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εγώ σας ευχαριστώ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα παραβιάζουμε όλοι τον Κανονισμό. Ζήτησε ο κ. Μητρόπουλος να εξηγήσει σε τι συνίσταται το προσωπικό, μπήκε στην ουσία του θέματος…</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Δεν παραβιάζουμε τον Κανονισμό. Πρέπει να απαντήσω στο προσωπικό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, για ένα λεπτό μόνο, κυρία Υπουργέ, για να προχωρήσουμε.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, δεν θα μπω στην ουσία. 
Κύριε Μητρόπουλε, κάνετε κάποιο λάθος-παράλειψη ή δεν καταλάβατε τι εννοούσα. Όταν είπα ότι διαστρεβλώσατε, αυτό αφορούσε τα της αξιολόγησης. Εκεί αναφέρατε άλλο κομμάτι του μνημονίου, ενώ όπως σας είπα -και σας το ξαναλέω- αυτό δεν αφορά μετατροπές συμβάσεων. 
Το ξαναλέω, κυρίες και κύριοι συνάδελφοι, δεν αφορά αυτό το νομοσχέδιο. Αναφερθήκατε στα περί μνημονίου. Κραδαίνατε το κείμενο και αναφερόσασταν σε άλλο κείμενο, που αναφέρεται σε άλλου τύπου αξιολόγηση και όχι στην αξιολόγηση των υπαλλήλων.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το κατέθεσα.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Είπα, λοιπόν, ότι διαστρέψατε, μπορεί όχι ηθελημένα. Δεν ήταν προσωπική η αναφορά στο πρόσωπό σας. Ήταν διευκρίνιση ότι η Κυβέρνηση δεν συνδέει την αξιολόγηση με απολύσεις και ότι ήρθε βελτιωτική τροποποίηση του άρθρου για να καταστήσουμε σαφές έτι περαιτέρω ότι δεν συνδέεται η αξιολόγηση ούτε καν με απολύσεις. 
Το ξαναλέω, κύριε Πρόεδρε, ότι δεν υπήρχε κανένα προσωπικό προς τον κύριο συνάδελφο. Απλώς, κατάλαβα ότι -με την επαναφορά του διατάγματος Παυλόπουλου και την προηγούμενη μνεία σας στην κυβέρνηση του Κώστα Καραμανλή- όσοι λένε ότι μας πάτε πίσω, πραγματικά μας πάτε πάρα πολύ πίσω αλλά πάρα πολύ πίσω, κύριε Μητρόπουλε.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μα, είναι γνωμοδότηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ! Ολοκληρώθηκε το θέμα αυτό. 
Προχωρούμε στον κατάλογο των ομιλητών. Είναι εγγεγραμμένοι δεκαέξι ομιλητές.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Κύριε Πρόεδρε, είχα ζητήσει τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, να μιλήσετε αφού μιλήσουν κάποιοι ομιλητές; Αφού μίλησε η κυρία Υπουργός, είπαμε να μη μιλήσουν δύο Υπουργοί συνεχόμενα. Δεν ξέρω μήπως δεν έγινε σωστή συνεννόηση. Να δώσουμε τον λόγο σε δύο, τρεις Βουλευτές και έπειτα θα πάρετε το λόγο, κύριε Υπουργέ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Καλώς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννιά μαθητές και μαθήτριες και τρεις εκπαιδευτικοί από το 20ο Γυμνάσιο Πάτρας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει η κ. Φούντα για οκτώ λεπτά.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ πολύ, κύριε Πρόεδρε. 
Κυρία Υφυπουργέ, να ξέρετε κατ’ αρχάς ότι μιλάτε σε Βουλευτές της Δημοκρατικής Αριστεράς και όχι σε Βουλευτές του τότε Συνασπισμού. Αυτό σαν μια μικρή εισαγωγή, γιατί οφείλω να απαντήσω. Από τη στιγμή που ιδρύθηκε η Δημοκρατική Αριστερά έχουμε ψηφίσει όλους τους νόμους που αφορούν τη διαφάνεια, τη διαύγεια και οτιδήποτε έχει να κάνει με το έρθουν στο φως ουσιαστικά όσο γίνεται περισσότερα δεδομένα και στοιχεία που αφορούν τη δημόσια διοίκηση. Αυτό νομίζω ότι κανείς δεν μπορεί να το παραβλέψει. 
Όμως, να πούμε ότι σήμερα δυστυχώς συζητάμε ένα νομοσχέδιο που το ίδιο το Υπουργείο υποτιμά. Θέλει φαίνεται να το υποτιμήσει,γιατί, ενώ το θέμα της πρόσβασης στη δημόσια διαβούλευση και πληροφορία χωρίς προηγούμενο αίτημα ενδιαφερόμενου, η ανοικτή δηλαδή διάθεση των πληροφοριών είναι μια σημαντική θετική μεταβολή, έρχεται προς συζήτηση μαζί με άσχετες διατάξεις και πάλι και με μια πολύ αρνητική και προβληματική αλλαγή στον τρόπο εισαγωγής, το διαγωνισμό δηλαδή για την Εθνική Σχολή Δημόσιας Διοίκησης, με διατάξεις μάλιστα -και αυτό συγκρούεται με αυτό που λέγατε πριν για τη διαφάνεια και το πως θέλουμε να λειτουργούμε και ως Κοινοβούλιο και ως Υπουργείο- που δεν υπήρχαν καν στη διαβούλευση. Θέλω μια απάντηση σε αυτό. 
Αυτό συμβαίνει, δυστυχώς, γιατί θα μπορούσαμε να μιλάμε μόνο θετικά για τις προσδοκίες που δημιουργεί η πολιτική των ανοικτών δεδομένων στο πλαίσιο της Κοινωνίας της Γνώσης, που είναι για μας το ζητούμενο, τόσο για τις αναπτυξιακές και τις καινοτόμες συνδυαστικές δυνατότητες των πληροφοριών, όσο και για τις  λειτουργικές, με μειώσεις παραδείγματος χάρη των διοικητικών βαρών παράλληλα.
Πρόκειται για πραγματική και αναγκαία πρόοδο, όταν δηλαδή η δημόσια διοίκηση γίνεται αναπτυξιακό εργαλείο κι όχι τροχοπέδη. Έτσι υποκαθίσταται και αποκαθίσταται η εμπιστοσύνη των πολιτών προς το κράτος κι έχουμε διάφορα άλλα παράλληλα πλεονεκτήματα και οφέλη. 
Ενάμιση χρόνο όμως πριν, με αφορμή το νομοσχέδιο για το Κτηματολόγιο, μιλούσαμε σε αυτήν την Αίθουσα για την αναγκαιότητα να διασφαλιστεί και να επιταχυνθεί η πολιτική διαμοιρασμού των γεωχωρικών δεδομένων, σύμφωνα με τις επιταγές της οδηγίας 98/2003, της οδηγίας INSPIRE του ν. 3882/2010 και της ευρωπαϊκής πολιτικής για το ψηφιακό θεματολόγιο 2020. 
Τότε η ηγεσία του ΥΠΕΚΑ δεν δεχόταν, χωρίς καμμία αιτιολόγηση, τη διάθεση του συνόλου των γεωχωρικών δεδομένων της «ΕΚΧΑ Α.Ε.» σε φορείς του δημοσίου τομέα ή σε οποιονδήποτε τρίτο χωρίς περιορισμούς και δωρεάν, για μη κερδοσκοπικούς φυσικά και εμπορικούς σκοπούς. 
Αντίθετα, θεωρούσε ότι ο τεράστιος πλούτος δεδομένων, κρίσιμων για τον εθνικό σχεδιασμό, την εθνική οικονομία και την ανάπτυξη, την ασφάλεια, την προστασία και τη βιώσιμη διαχείριση του περιβάλλοντος, μπορούσαν να μεταβιβάζονται σε ένα νομικό πρόσωπο ιδιωτικού δικαίου, χωρίς να είναι ελεύθερα προσβάσιμα αυτά για όλους τους πολίτες, οι οποίοι πλήρωσαν τη δημιουργία αυτών των δεδομένων, γιατί να μην ξεχνάμε όλοι ότι οι πόροι του Κτηματολογίου προέρχονται αποκλειστικά από τους Έλληνες πολίτες. 
Καταθέσαμε, λοιπόν, τρεις φορές την εν λόγω τροπολογία και πιέσαμε το Υπουργείο για την ορθότητά της, επί πολλές συνεδριάσεις, για να μπορέσει να πειστεί την τρίτη φορά, μετά από πολύ μεγάλη προσπάθεια.
Σταδιακά, λοιπόν, αλλά βασανιστικά αργά, υπάρχει μία αποκατάσταση της εκδηλούμενης καχυποψίας, κόντρα σε αναχρονιστικές κι ενίοτε συντεχνιακές λογικές. Και αυτή, επίσης, η συντεχνιακή λογική έρχεται πάλι κόντρα σε αυτό που λέγαμε πριν για τη διαύγεια και για το πως πρέπει να περάσουμε σε άλλο επίπεδο άσκησης της πολιτικής. 
Το πρώτο μέρος του νομοσχεδίου, λοιπόν, που αφορά το κανονιστικό σκέλος της θεσμοθέτησης της ανοιχτότητας και της διαφάνειας, είναι σημαντικό ιδιαιτέρως στο βαθμό που δεν εξαντλείται σε μία απλή ενσωμάτωση της κοινοτικής οδηγίας. Είμαστε πίσω ούτως ή άλλως στις συζητήσεις αναφορικά με την πρόσβαση στα δεδομένα. 
Όπως είπαμε, στο ελληνικό δημόσιο επιμελώς ατημέλητα προωθείται με αργούς ρυθμούς ο εκσυγχρονισμός. Έχουμε ξανακάνει αυτήν τη συζήτηση σε νομοσχέδιο του Υπουργείου Πολιτισμού -και είναι και ο νέος Υπουργός εδώ- για την, ουσιαστικά, προάσπιση και υπεράσπιση των δεδομένων. Οι συνθήκες όμως αλλάζουν. 
Η δυναμική εμφάνιση κομμάτων στην Ευρώπη όπως οι Πειρατές, κυρίως αυτών της Γερμανίας και της Σουηδίας, έχει αναδείξει την αναγκαιότητα εκτενέστερων συζητήσεων για πιο προωθημένες πρακτικές που θα μπορούσαν να αναθεωρήσουν τη σχέση δημόσιας διοίκησης και πολιτών. 
Το δεύτερο μεγάλο θέμα όμως του νομοσχεδίου προφανώς αδικεί –να το πούμε έτσι- κατάφωρα το πρώτο. Δεν έχει γίνει σαφές για ποιον λόγο συρρικνώνεται και υποβαθμίζεται ο ρόλος της Εθνικής Σχολής Δημόσιας Διοίκησης -κι εδώ θα θέλαμε, επιτέλους, μία προφανή απάντηση, αφού όλα γίνονται τόσο εύκολα- αντί να ακολουθείται μία αντίστροφη πορεία, αυτή της ενίσχυσής του και παράλληλα της αναβάθμιση της σχολής και των αποφοίτων της.
Θέλετε να πιστέψουμε ότι είναι εμφανές ότι η Κυβέρνηση, λοιπόν, δεν επιθυμεί τη συμμόρφωση και τη διαμόρφωση μιας επιτελικής δημόσιας διοίκησης με κάθε ευκαιρία; Γιατί υπονομεύει τις τόσο αξιόλογες δομές της; 
Κι επειδή το θέμα των δομών του κράτους και της στελέχωσής του είναι πάγια προβληματικό, να επανέλθω και στο θέμα της κατάργησης οργανισμών, χωρίς καμμία διαδικασία αξιολόγησης της λειτουργίας και της προσφοράς τους, με μόνο κριτήριο τη βούληση του εκάστοτε Υπουργού. 
Ο Οργανισμός Ρυθμιστικού Σχεδίου Αθήνας –θα ήθελα, κύριε Υπουργέ, να μας ακούσετε μόνο σε αυτό, γιατί έχουμε καταθέσει μία τροπολογία- είναι μία από τις επιτυχημένες δομές, που είχε προσωπικό πολύ υψηλού μορφωτικού επιπέδου κι είχε παρουσιάσει πολύ αξιόλογο έργο. Με τη μεταφορά της αρμοδιότητας του ΟΡΣΑ και του ΟΡΘΕ, δηλαδή των Οργανισμών Ρυθμιστικού Σχεδίου Αθήνας και Θεσσαλονίκης στη Διεύθυνση Χωροταξίας του ΥΠΕΚΑ, υποβαθμίζεται εμφανώς η λειτουργία τους.
Πέρα από τα λοιπά θέματα, λοιπόν, που βρίσκονται σε εξέλιξη και διαχειρίζεστε, είναι αναγκαία η διατήρηση της συγκεκριμένης δομής, αφού απ’ αυτήν εξαρτάται η εύρυθμη υλοποίηση του Ρυθμιστικού της Αθήνας. Επίκειται, μάλιστα, η κατάθεση του Ρυθμιστικού και της Θεσσαλονίκης. Τα δύο ρυθμιστικά σχέδια, που ίσως είναι τα μοναδικά οραματικά νομοσχέδια που ήρθαν σ’ αυτήν τη Βουλή, σ’ αυτό το Κοινοβούλιο, τα τελευταία δυόμισι χρόνια, τείνουν να καταργηθούν. Δεν είναι σαφές πως θα μπορέσουν να υλοποιηθούν. Σας ζητάμε να αναθεωρήσετε και να κοιτάξετε με προσοχή τη συγκεκριμένη τροπολογία.
Ζητάμε, λοιπόν, να παραταθεί η λειτουργία αυτών των δύο οργανισμών μέχρι το 2021 που είναι η τελική ημερομηνία ουσιαστικά διεκπεραίωσης των ρυθμιστικών σχεδίων. Πραγματικά, θέλω να το σκεφτείτε.
Με την ευκαιρία θα ήθελα να κάνω ένα σχόλιο για την τροπολογία που αφορά τις αλλαγές στο νέο οργανισμό του ΥΠΕΚΑ. Το σχετικό προεδρικό διάταγμα εκδόθηκε στις 28 Αυγούστου, μόλις πριν από δύο μήνες. Προφανώς, κάποιες από τις τροποποιήσεις που εισηγείστε είναι διαδικαστικές και αφορούν κυρίως την εύλογη προσαρμογή στο νόμο για το χωροταξικό σχεδιασμό. Εκεί αναφέρονται η τροπολογία και τα σχόλια που κάναμε προηγουμένως για τον ΟΡΣΑ και τον ΟΡΘΕ. 
Όμως, υπάρχουν αλλαγές που δεν είναι διαδικαστικού χαρακτήρα και είναι ενδεικτικές μίας προχειρότητας που δεν αρμόζει σ’ αυτήν τη φάση και στην κρισιμότητα της κατάστασης στην οποία έχει επέλθει η δημόσια διοίκηση. Κατά τη γνώμη μας, πρόκειται –δυστυχώς- για μία τάση απορρύθμισης κάποιων δομών, πολύ σημαντικών πτυχών της δημόσιας διοίκησης στο όνομα του εκσυγχρονισμού ή ακόμα και της κακώς εννοούμενης μεταρρύθμισης. Όμως, είναι άλλο πράγμα το να είσαι μεταρρυθμιστής και άλλο πράγμα το να κάνεις αποσπασματικές κινήσεις καταδίκης της δημόσιας λειτουργίας των υφιστάμενων δομών του κράτους.
Σας ζητούμε να το σκεφτείτε ξανά.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Τον λόγο έχει η κ. Ευσταθία Γεωργοπούλου-Σαλτάρη και ακολουθούν η κ. Ρεπούση και μετά ο κύριος Υπουργός.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι Βουλευτές, θα τοποθετηθώ επί του άρθρου 36 του παρόντος νομοσχεδίου του Υπουργείου Διοικητικής Μεταρρύθμισης για τις συμβάσεις μίσθωσης σχολικών καθαριστριών, αρμοδιότητας Υπουργείου Παιδείας και Θρησκευμάτων.
Με το άρθρο αυτό, μεταξύ άλλων, παρακάμπτεται για τη φετινή σχολική χρονιά κατ’ εξαίρεση η χρονοβόρα διαδικασία της έγκρισης των συμβάσεων μίσθωσης έργου των σχολικών καθαριστριών από την τετραμελή επιτροπή που ορίζεται στη με αριθμό  33/2006 πράξη Υπουργικού Συμβουλίου, όπως ισχύει. 
Το γεγονός ότι προχωράτε στην εξαίρεση μόνο για τις συγκεκριμένες συμβάσεις που αφορούν την καθαριότητα των σχολικών μονάδων, αναδεικνύει το μέγεθος του προβλήματος που έχει ανακύψει, την προχειρότητα και την έλλειψη σχεδιασμού για ένα τόσο ευαίσθητο ζήτημα που αφορά την υγεία των μαθητών και των εκπαιδευτικών.
Για να καταλαβαίνουμε για τι μιλάμε, θα ήθελα να τονίσω ότι υπάρχουν νομοί στη χώρα μας όπου το 80% των καθαριστριών είναι με συμβάσεις μίσθωσης έργου. Πέρυσι, η κατάσταση έφθασε σε αδιέξοδο, όταν μετά από επτά μήνες δεν είχαν λάβει ούτε 1 ευρώ για τα δεδουλευμένα τους. Όλο αυτό το διάστημα ασκήθηκαν έντονες πιέσεις και από τις καθαρίστριες που είχαν φθάσει στα όρια επιβίωσης –θέλω ενδεικτικά να αναφέρω ότι πάρα πολλά σχολεία στο Νομό Ηλείας ήταν κλειστά- αλλά και από εμάς μεταξύ των άλλων στα πλαίσια του κοινοβουλευτικού ελέγχου. Βέβαια, ο προηγούμενος Υπουργός Παιδείας δεν καταδέχθηκε ως συνήθως να προσέλθει να απαντήσει σε σχετική επίκαιρη ερώτησή μου.
Επίσης, θέσαμε αυτό το ζήτημα εγκαίρως υπ’ όψιν του νυν Υπουργού Παιδείας, όταν ανέλαβε τα καθήκοντά του τον Ιούνιο. Την περυσινή χρονιά, το Ινστιτούτο Νεολαίας και Διά Βίου Μάθησης (ΙΝΕΔΙΒΙΜ), εποπτευόμενο από το Υπουργείο Παιδείας, ήταν υπεύθυνο για τη χρηματοδότηση των κατά τόπους σχολικών επιτροπών, οι οποίες συνάπτουν τις συμβάσεις έργου με τις σχολικές καθαρίστριες ή τα συνεργεία καθαρισμού.
Η περυσινή σχολική χρονιά ξεκίνησε το Σεπτέμβριο και η κοινή υπουργική απόφαση για την επιχορήγηση του Ινστιτούτου Νεολαίας και Διά Βίου Μάθησης (ΙΝΕΔΙΒΙΜ), για την καταβολή των δεδουλευμένων δημοσιεύτηκε τον Ιανουάριο, τέσσερις μήνες μετά και ενώ οι καθαρίστριες δούλευαν κανονικά προσφέροντας το τόσο σημαντικό έργο τους. Όμως, το Γενικό Λογιστήριο του Κράτους ζήτησε την έγκριση της επιτροπής της πράξης Υπουργικού Συμβουλίου, προκειμένου να χρηματοδοτηθούν οι σχολικές επιτροπές. Έτσι «πάγωσε» η όλη διαδικασία και για να παρακαμφθεί η πράξη Υπουργικού Συμβουλίου έπρεπε να υπογραφούν καινούργιες συμβάσεις.
Ξέρετε, κύριοι συνάδελφοι, πότε πληρώθηκαν τελικά τα δεδουλευμένα Σεπτεμβρίου-Δεκεμβρίου; Πληρώθηκαν τον Απρίλιο. Για τα δεδουλευμένα της υπόλοιπης χρονιάς είδαμε τραγελαφικά πράγματα, όπως για παράδειγμα να μην μπορεί να λάβει το Ινστιτούτο Νεολαίας και Διά Βίου Μάθησης (ΙΝΕΔΙΒΙΜ) φορολογική ενημερότητα για να επιχορηγηθεί. Τελικά, τα πληρώθηκαν τμηματικά μέσα στο καλοκαίρι, ενώ του Ιουνίου ακόμα δεν τα έχουν πληρωθεί.
Εν τω μεταξύ, μιλάμε για απολαβές περίπου 200 ευρώ για έξι αίθουσες συν 40 ευρώ η αίθουσα και γενικά μηνιαίες αμοιβές της τάξης των 400 ευρώ. Πρόκειται, πραγματικά, για μισθούς πείνας. 
Φέτος, έρχεστε, λοιπόν, να ρυθμίσετε νομικά την παράκαμψη της πράξης Υπουργικού Συμβουλίου στα τέλη Οκτώβρη και, κατόπιν πιέσεων, ορίζετε ότι ο μέγιστος αριθμός εργατοωρών απασχόλησης θα καθορίζεται με ΚΥΑ. 
Ελπίζουμε αυτό το μέγιστο όριο να μην αφήσει τα σχολεία χωρίς καθαρίστριες και θα δούμε αν η σημερινή σας ρύθμιση θα καλύψει όντως, όπως λέτε, άμεσα τις ανάγκες των σχολείων. 
Οι καθαρίστριες έχουν ήδη ξεκινήσει να εργάζονται από το Σεπτέμβρη, χωρίς να έχουν υπογράψει καινούργιες συμβάσεις, μόνο με την ελπίδα ότι κάποτε θα πληρωθούν. Αλήθεια, ποιος θα δεχόταν να εργάζεται χωρίς να αμείβεται; Είναι τέλος Οκτώβρη και είναι απλήρωτες. Έχει εξαντληθεί η υπομονή τους, αφού δεν μπορούν να αντεπεξέλθουν στις στοιχειώδεις ανάγκες της επιβίωσης αυτών και των οικογενειών τους. 
Κύριοι Υπουργοί, αντιλαμβανόμαστε ότι αν το δημόσιο δίνει αυτό το κακό παράδειγμα στο ζήτημα της εξόφλησης οφειλών και ασφαλιστικών εισφορών προς τους εργαζόμενους, αφήνοντάς τους απλήρωτους για τόσους μήνες και με την αγωνία αν τελικά θα καταβληθούν τα δεδουλευμένα και πότε, τότε δεν πρέπει να προκαλεί σε κανέναν εντύπωση γιατί έχετε νομοθετήσει την πλήρη διάλυση των εργασιακών σχέσεων στον ιδιωτικό τομέα.
Με όλο αυτό το πλέγμα των ενεργειών σας, δίνετε συνειδητά το σύνθημα και παρέχετε ντε φάκτο την πλήρη κάλυψη στον ιδιωτικό τομέα να σας ακολουθήσει στην αθέτηση των υποχρεώσεων που αναλαμβάνετε απέναντι στους εργαζόμενους, που μάλιστα παρέχουν τόσο σημαντικές υπηρεσίες στο δημόσιο σχολείο. Ελπίζουμε να το αναγνωρίσετε αυτό και να μη βγάλετε αντιπαραγωγικές ή αργόσχολες και τις σχολικές καθαρίστριες. 
Αν και αυτή η κατηγορία των εργαζομένων, θα γίνει θυσία στην ελληνική εκδοχή του success story της ανάπτυξης και της δημιουργίας πρωτογενούς πλεονάσματος με εντατικοποίηση της εργασίας, με ελαστικοποίηση του ωραρίου και των εργασιακών σχέσεων, με πληρωμές δεδουλευμένων στα όρια της πείνας και όποτε και όσο συμφέρει τον εργοδότη, ακόμα και αν αυτός είναι το δημόσιο, δηλαδή με εσωτερική στάση πληρωμών, να μας το πείτε να το ξέρουμε. 
Το ότι δουλεύουν, όπως όλοι οι εργαζόμενοι, από ανάγκη, δεν χρειάζεται να το αναλύσουμε. Το ότι δεν είναι διατεθειμένες να χαρίσουν την εργασία τους και θα προχωρήσουν και πάλι σε κινητοποιήσεις θεωρείται και αυτό αυτονόητο. Λάβετε, επίσης, υπ’ όψιν σας ότι οι γυναίκες αυτές υποχρεώνονται σε πολλές περιπτώσεις να υπογράφουν ότι καθαρίζουν λιγότερες αίθουσες από αυτές που καθαρίζουν. Νομίζω ότι ούτε και αυτό πρέπει να το ξέρουν οι κύριοι Υπουργοί. Αυτή η αδικία θα συνεχίσει να τους ακολουθεί στο μέλλον;  
Γνωρίζουμε, επίσης -και υπάρχουν και καταγγελίες γι’ αυτό- ότι εκβιάζονται πως αν διαμαρτυρηθούν, δεν θα επαναπροσληφθούν. Και φυσικά φοβούνται να μιλήσουν, καθώς δεν έχει σβήσει από τη συλλογική μνήμη η περιπέτεια στο παρελθόν της -Ευρωβουλευτού σήμερα του ΣΥΡΙΖΑ- Κωνσταντίνας Κούνεβα, η οποία τόλμησε να αντισταθεί στους εκβιασμούς και να διεκδικήσει τα νομίμως προβλεπόμενα.
Επίσης, θέλω να γνωστοποιήσω ότι ακόμα και σήμερα δεν έχουν συνεδριάσει σε πολλούς δήμους της χώρας οι σχολικές επιτροπές για να υπογραφούν και να σταλούν οι σχετικές συμβάσεις. Δεν είναι καθόλου τιμητική αυτή η κατάσταση για μια σύγχρονη, ευνομούμενη πολιτεία, για ένα πολιτισμένο κράτος. Δυστυχώς, αυτός ο χώρος λειτουργεί με απαράδεκτους όρους, πληρωμές όποτε θέλετε και εκβιασμός για σιωπή. 
Δεν αρκεί μόνο η παράκαμψη της επιτροπής της πράξης Υπουργικού Συμβουλίου που νομοθετείτε σήμερα, με αναδρομική ισχύ, λόγω του ότι δεν έχουν συναφθεί οι συμβάσεις, θα πρέπει να προχωρήσετε άμεσα στις απαραίτητες ενέργειες για να μετατραπούν οι υφιστάμενες σχέσεις εργασίας σε σταθερές, με αξιοπρεπείς μισθούς σε μηνιαία βάση.
Επίσης, το προσωπικό καθαριότητας είναι απαραίτητο να εργάζεται και κατά τη διάρκεια της λειτουργίας του σχολείου και όχι μόνο μετά το σχόλασμα, όπως ισχύει μέχρι σήμερα, κάτι το οποίο έχουν τονίσει οι ενώσεις γονέων.
Γνωρίζετε ότι οι ανάγκες είναι πάγιες και διαρκείς και αφορούν τη δημόσια υγεία, την υγεία των παιδιών μας. Όμως, μέχρι να αλλάξει το καθεστώς και να προσλαμβάνετε προσωπικό καθαριότητας με σταθερές σχέσεις εργασίας και επειδή η τρέχουσα σχολική χρονιά διανύει ήδη την πέμπτη εβδομάδα από την έναρξή της, απαιτούμε να προχωρήσετε σε άμεσες ενέργειες, ώστε να καταβάλλονται τα δεδουλευμένα τους, σε σταθερή, μηνιαία βάση, όπως ορίζει η νομοθεσία.
Από του χρόνου, έχετε σχεδιάσει να είναι αρμόδιο το Υπουργείο Εσωτερικών. Εάν λάβουμε υπ’ όψιν τη σημερινή κατάσταση στις υποχρεώσεις του για τις μεταφορές μαθητών, τη θέρμανση, αναλώσιμα και λειτουργικά έξοδα των σχολείων, μπορούμε να προβλέψουμε τι περιμένει τα σχολεία μας και στο ζήτημα της καθαριότητας.
Ελπίζουμε ότι δεν θα είναι στις προθέσεις σας να περάσει και αυτή η κατηγορία εργαζομένων στις ιδιωτικές εταιρείες, όπου κυριαρχεί η ασυδοσία και η άγρια εκμετάλλευση στο όνομα του κέρδους. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Εξάλλου, έχουμε το τρανταχτό παράδειγμα των καθαριστριών του Υπουργείου Οικονομικών, των οποίων η απόλυση δεν απέφερε και λογιστικο-δημοσιονομικό όφελος. Η μεθόδευση για ακύρωση της απόφασης του Μονομελούς Πρωτοδικείου Αθηνών που τις δικαιώνει και ο ανυποχώρητος αγώνας τους έχει πάρει μεγάλη δημοσιότητα σε Ευρώπη και Αμερική. Σύντομα η δικαίωσή τους θα γίνει πρωτοσέλιδο παντού. 
Όμως, αυτό που ελπίζουμε -και είμαστε βέβαιοι γι’ αυτό- είναι ότι ο ελληνικός λαός θα ανακόψει τη φόρα της μνημονιακής διαχείρισης που έχετε πάρει και μια κυβέρνηση της Αριστεράς θα επαναφέρει τις εργασιακές σχέσεις στο μέτρο και στις ανάγκες του ανθρώπου, με όρους αξιοπρέπειας και για τους εργαζόμενους αλλά και για τους μαθητές και τους εκπαιδευτικούς. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κυρία συνάδελφε. 
Τον λόγο έχει η κ. Μαρία Ρεπούση.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε. 
Κύριε Υπουργέ, θα ασχοληθώ μόνο με τρία άρθρα του σχεδίου νόμου που φέρνετε για συζήτηση στη Βουλή, με αυτά δηλαδή που αφορούν το διαγωνισμό για την Εθνική Σχολή Δημόσιας Διοίκησης και Αυτοδιοίκησης. Στο σημείο αυτό, θα ήθελα να πω ότι χαίρομαι πολύ που είναι εδώ και ο κύριος Υπουργός αλλά και η Υφυπουργός, στην ευθύνη της οποίας είναι η Εθνική Σχολή Δημόσιας Διοίκησης και Αυτοδιοίκησης. 
Και τώρα θα ήθελα να κάνω τρεις γενικές παρατηρήσεις με τη μορφή ερωτημάτων και είμαι σίγουρη ότι η κυρία Υφυπουργός θα τις κατανοήσει πλήρως και ελπίζω ότι θα κάνει τροποποιήσεις-βελτιώσεις. 
Το πρώτο ερώτημά μου είναι, αν μπορείς άραγε να θεσπίζεις ή να αλλάζεις ένα διαγωνισμό, ανεξάρτητα με το τι σπουδαστές θέλεις να μπουν σ’ αυτήν τη σχολή. Δεύτερον, μπορείς να θεσπίζεις ή να αλλάζεις ένα διαγωνισμό, ανεξάρτητα με το τι αποφοίτους θέλεις από αυτήν τη σχολή και ανεξάρτητα τελικά από το τι δημόσιο τομέα θέλεις; Υποτίθεται ότι η Εθνική Σχολή Δημόσιας Διοίκησης και Αυτοδιοίκησης, είναι πάρα πολύ σημαντική για να εκπαιδεύει στελέχη της δημόσιας διοίκησης, ενός δημόσιου τομέα που πολλοί από εμάς δεχόμαστε ότι είναι αναποτελεσματικός και ότι δεν εκπληρώνει τους σκοπούς για τους οποίους υπάρχει σήμερα.
Το τρίτο ερώτημά μου είναι, αν μπορείς να αλλάζεις το διαγωνισμό, χωρίς να ρωτάς τους ανθρώπους του πεδίου, δηλαδή τα στελέχη σου, τα στελέχη που εμπιστεύεσαι στη δημόσια διοίκηση, τους σπουδαστές, παλιούς και καινούργιους, τους εκπαιδευτές, αλλά και την ίδια τη σχολή. Αυτά ήταν τα τρία ερωτήματα που ήθελα να θέσω και στα οποία περιμένω να πάρω απαντήσεις. 
Μάλιστα, για να δείξω τη διαφορά, θα ήθελα να πάω σε μια σχολή Δημόσιας Διοίκησης και Αυτοδιοίκησης που είναι πολύ ψηλά στην αξιολόγηση, την ΕΝΑ, την Εθνική Σχολή Δημόσιας Διοίκησης της Γαλλίας, από την οποία αποφοιτούν πολύ υψηλά στελέχη του δημόσιου τομέα στη Γαλλία. 
Η Εθνική Σχολή Δημόσιας Διοίκησης της Γαλλίας, λοιπόν, έχει ανακοινώσει κάποιες αλλαγές-μεταρρυθμίσεις στο σύστημα εισαγωγής σ’ αυτήν τη σχολή από τις αρχές του 2015 και εξής. Η σχολή, λοιπόν, είχε ένα σύστημα εισαγωγής και το αλλάζει. Παράλληλα, όμως, υπάρχει και μια αιτιολογική έκθεση στην οποία εξηγεί γιατί κάνει αυτήν την αλλαγή, σε ποια κατεύθυνση την κάνει και τι είναι αυτό που θέλει να πετύχει μέσα από αυτήν την αλλαγή στο σύστημα των εξετάσεων. Εδώ θα ήθελα να σημειώσω ότι οι εξετάσεις αυτές είναι πάρα πολύ αυστηρές.
Θέλω, λοιπόν, να σας πω ότι η αλλαγή που κάνει η Εθνική Σχολή Δημόσιας Διοίκησης της Γαλλίας, κινείται ακριβώς στην αντίθετη κατεύθυνση από αυτήν στην οποία κινείται η αλλαγή που εισηγείστε εσείς. Για παράδειγμα, ενώ δεν είχε συνέντευξη, προσθέτει και τη συνέντευξη στον τρόπο εισαγωγής. Αντίθετα, εσείς την καταργείτε, ενώ υπήρχε. 
Ένα δεύτερο στοιχείο αυτής της μεγάλης αλλαγής που έχουν εξαγγείλει, είναι ότι μειώνουν πάρα πολύ την ύλη και τα εξεταζόμενα μαθήματα –δηλαδή το πεδίο των γνώσεων- και αυξάνουν πάρα πολύ σε συντελεστή βαρύτητας τις δεξιότητες των υποψηφίων με κυρίαρχες τρεις δεξιότητες, τη δεξιότητα του διαλόγου, τη δεξιότητα να ακούν τον άλλον και τη δεξιότητα να πείθουν τον άλλον. Αυτά δεν υπάρχουν στη δική σας αιτιολογική έκθεση.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Γιατί δεν υπάρχουν;</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Δεν υπάρχουν. Έχετε ένα μάθημα εδώ…</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Υπάρχουν δύο μαθήματα και ένα τεστ δεξιοτήτων.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ναι. Τι είναι το τεστ δεξιοτήτων; Το ορίζετε;</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Τι είναι το τεστ δεξιοτήτων;</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Δεν ορίζετε το τεστ δεξιοτήτων.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Διαβάστε το, κυρία συνάδελφε!</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Διαβάζω! Λέει «Οργάνωση και λειτουργία του κράτους»...</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δεν υπήρχε το τεστ δεξιοτήτων.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ένα λεπτό! Αν κάνω λάθος, δεν έχω πρόβλημα να ζητήσω συγγνώμη. Επίσης, λέει «Μικροοικονομική- Μακροοικονομική και Δημόσια Οικονομική» και «Γνώσεις και Δεξιότητες».
Εγώ σας είπα ποιες είναι οι δεξιότητες. Είναι οι εξής: Συνομιλώ, καταλαβαίνω τον άλλο και τον πείθω με τα επιχειρήματά μου. 
Ποιες είναι οι δικές σας δεξιότητες, όπως τις αναφέρετε στο νομοσχέδιο κι οι οποίες είναι αντικείμενο της εξέτασης; Είναι η ορθή χρήση της ελληνικής γλώσσας, η ικανότητα κατανόησης του γραπτού λόγου, η αναλυτική σκέψη. Προσέξτε πόσο γενικόλογα πράγματα είναι αυτά που πάτε εσείς να ελέγξετε.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Τα δικά σας δεν είναι γενικόλογα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, σας παρακαλώ μη διακόπτετε. 
Κυρία Ρεπούση, θέλετε διακοπή;</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Το «να κατανοώ τον άλλον» δεν είναι γενικόλογο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, μπορείτε να απευθύνεστε στο Προεδρείο, αν θέλετε να διακόπτετε;</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Οι δε εξεταστές που θα εξετάσουν αυτές τις δεξιότητες, είναι επίσης -αν δεν κάνω λάθος- υπάλληλοι του δημόσιου τομέα. Ελπίζω ότι θα το βελτιώσετε, ότι θα τους ορίσετε. 
Πάντως, ο τρόπος που αναλύονται εδώ αυτές οι δεξιότητες, που εισάγονται, είναι πάρα πολύ γενικός και δεν έχουν να κάνουν με το προφίλ των ανθρώπων που θέλετε να διαμορφώσετε μέσα από την Εθνική Σχολή Δημόσιας Διοίκησης. 
Περνάω στο επόμενο θέμα. Σύμφωνα με την αλλαγή που προτείνεται από την Εθνική Σχολή Δημόσιας Διοίκησης της Γαλλίας, όλες οι λεγόμενες γνώσεις εξετάζονται σε ένα συγκεκριμένο πλαίσιο, που έχει να κάνει με τη δημόσια δράση και τη γενική κουλτούρα του υποψηφίου. Δηλαδή, υπάρχει μια έμφαση στα θέματα των γενικών γνώσεων και της γενικής κουλτούρας. 
Τέλος, ορίζεται ότι όλη αυτή η διαδικασία αλλαγής, έγινε αφού μελετήθηκαν οι προτάσεις και των στελεχών της δημόσιας διοίκησης, των σπουδαστών, των καθηγητών κ.λπ. και αφού μελετήθηκαν και οι καλές πρακτικές που υπάρχουν τόσο στη Γαλλία όσο και στο εξωτερικό σχετικά με τις εισαγωγικές εξετάσεις αυτών των σχολών. 
Τι προτείνετε εσείς; Καταργείτε το ντοσιέ του υποψηφίου. Η γνώμη μου είναι -απαντήστε μου, αν κάνω λάθος- ότι το κάνετε με κριτήρια δημοσιονομικά, για να μειώσετε το κόστος.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης) : Όχι, δεν ισχύει αυτό. Θα σας απαντήσουμε.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Λέτε όχι. 
Πάντως, το ντοσιέ του υποψηφίου είναι μια πρακτική η οποία εφαρμόζεται αυτήν τη στιγμή και για τις υψηλής στάθμης σχολές, τις ανώτατες σχολές αλλά και σε πάρα πολλά από τα μεταπτυχιακά προγράμματα που έχουμε στα ελληνικά πανεπιστήμια, γιατί είναι μια ολοκληρωμένη απάντηση σε κάποια ερωτήματα που σου δίνει το προφίλ του υποψηφίου. 
Επίσης, καταργείτε τη συνέντευξη, ενώ είδαμε ότι σε μια σύγχρονη μεταρρύθμιση μιας σχολής δημόσιας διοίκησης, στην ΕΝΑ, εισάγεται, ενώ δεν υπήρχε, η συνέντευξη. 
Θα έλεγα ότι ίσως πάρετε υπ’ όψιν σας αυτές τις παρατηρήσεις. Επίσης, θα θέλαμε να μας δώσετε κάποιες απαντήσεις για το με ποιους διαβουλευτήκατε για την αλλαγή του τρόπου εισαγωγής στην Εθνική Σχολή Δημόσιας Διοίκησης. Θα θέλαμε να μας πείτε αν γι’ αυτήν την αλλαγή, εκτός από αυτό που αναφέρεται στην αιτιολογική έκθεση, που είναι η μείωση του χρόνου όλης αυτής της διαδικασίας, υπάρχει άλλο σκεπτικό που υποστηρίζει την πρότασή σας αυτή. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Τον λόγο έχει ο Υπουργός κ. Τασούλας για τρία λεπτά για να αναφερθεί στην τροπολογία.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Κύριε Πρόεδρε, στο κυρίως σώμα του συζητούμενου νομοσχεδίου, στο άρθρο 31, φιλοξενείται μια διάταξη που αφορά σε διόρθωση κάποιων αβλεψιών εν όψει του ότι έχουμε ένα νέο οργανισμό στο Υπουργείο Πολιτισμού, βάση του π.δ. 104 του 2014. Διορθώνονται, λοιπόν, κάποιες αβλεψίες και παραλείψεις στο κυρίως σώμα του νομοσχεδίου, σχετικά με την χωρική αρμοδιότητα των εφορειών αρχαιοτήτων, με την κατανομή του προσωπικού και την κατάταξη οργανικών θέσεων. Αυτά είναι ως προς το κυρίως σώμα. 
Κατατέθηκε μια τροπολογία, στην ίδια αντίληψη της διόρθωσης κάποιων παραλείψεων που υπήρξαν στο νέο οργανισμό, ο οποίος ήδη εφαρμόζεται και έχει δημοσιευθεί, τον οργανισμό βάσει του π.δ. 104 του 2014, οι οποίες τροποποιήσεις ρυθμίζουν θέματα που προκύπτουν ακριβώς λόγω της συγχώνευσης -με το νέο οργανισμό- οργανικών μονάδων και εποπτευομένων νομικών προσώπων -μουσείων σημαίνει αυτό- και τα οποία δεν ρυθμίστηκαν με τις διατάξεις του προαναφερθέντος προεδρικού διατάγματος.
Συγκεκριμένα, με την παράγραφο 1 καταργούνται και με τυπικό νόμο το Μουσείο Ελληνικών Λαϊκών Μουσικών Οργάνων και το Μουσείο Ελληνικής Λαϊκής Τέχνης, τα οποία ήδη στην ουσία είχαν καταργηθεί με το προαναφερθέν προεδρικό διάταγμα και είχαν συγχωνευθεί στο συσταθέν με το νέο Οργανισμό Μουσείο Ελληνικής Λαϊκής Τέχνης και Ελληνικών Λαϊκών Μουσικών Οργάνων – Συλλογή Φοίβου Ανωγειανάκη, το οποίο λειτουργεί ως δημόσιο μουσείο επιπέδου διεύθυνσης. 
Με την ίδρυση αυτού του καινούργιου φορέα, πέραν της οργανωτικής και λειτουργικής βελτίωσης της απόδοσης αυτού του οργανισμού έχουμε σε ετήσια βάση και εξοικονόμηση 150.000 ευρώ. 
Με τις παραγράφους 2 έως 9 της τροπολογίας αυτής, ρυθμίζονται θέματα αρμοδιοτήτων προσωπικού, περιουσίας και εκκρεμοτήτων δικαστικών, που ανακύπτουν από τη κατάργηση των δύο μουσείων και τη συγχώνευσή τους στο Μουσείο Ανωγειανάκη. 
Με την παράγραφο 10, αντικαθίσταται η παράγραφος 3 του άρθρου 65 του π.δ. 104/2014 και διαγράφεται η απαίτηση του μεταπτυχιακού τίτλου ως τυπικού προσόντος για το διορισμό σε θέσεις του κλάδου ΠΕ Αρχαιολόγων στις δύο βασικές και πολυπληθείς ειδικότητες αυτού του κλάδου, δηλαδή τις ειδικότητες των αρχαιολόγων προϊστορικών, κλασικών, βυζαντινών και μεταβυζαντινών αρχαιοτήτων, οι οποίες είναι και ο πυρήνας -πάνω από 90%- του δυναμικού των αρχαιολόγων του Υπουργείου. 
Η απαίτηση για κατοχή μεταπτυχιακού τίτλου διατηρείται για ειδικότητες καινούργιες, που δεν υπάρχουν μέχρι τώρα, του κλάδου αρχαιολόγων, για την πρόσβαση στις οποίες η ειδίκευση δεν αποδεικνύεται από τίτλο επιπέδου πτυχίου. Είναι οι ειδικότητες επιγραφολόγων, ζωοαρχαιολόγων κ.λπ., που είναι απολύτως εξειδικευμένες και γι’ αυτές απαιτείται μεταπτυχιακός τίτλος. 
Με την παράγραφο 11, διευκρινίζεται ότι το υπηρεσιακό και μισθολογικό καθεστώς των υπηρετούντων στο Υπουργείο δικηγόρων με έμμισθη εντολή εξομοιώνεται με όσα ισχύουν για τους λοιπούς δικηγόρους που απασχολούνται με έμμισθη εντολή στο υπόλοιπο δημόσιο. Υπάρχει μία ευθυγράμμιση μεταχείρισης αυτών των δικηγόρων που υπηρετούν στο Υπουργείο Πολιτισμού με τους υπόλοιπους που υπηρετούν στο δημόσιο. 
Με την παράγραφο 12, καταργείται η παράγραφος 4 του άρθρου 70 του π.δ. 104/2014 περί μεταβατικής διατηρήσεως των υπηρετούντων προϊσταμένων στις παλιές οργανικές μονάδες, δεδομένου ότι αυτό είναι άνευ αντικειμένου. Από την άμεση τοποθέτηση προϊσταμένων στις νέες οργανικές μονάδες, εκτιμάται ότι το δημοσιονομικό όφελος θα ανέλθει σε 600.000 ευρώ ετησίως.
Τέλος, στις παραγράφους 14 και 15 της τροπολογίας στην οποία αναφέρομαι, κύριε Πρόεδρε, γίνονται διάφορες διορθώσεις ανά κατηγορία προσωπικού σε επιμέρους θέσεις που προβλέπονται στον οργανισμό στο π.δ. 104/2014, χωρίς να μεταβάλλεται ο αρχικά προβλεφθείς συνολικός αριθμός οργανικών θέσεων.
Στην ουσία πρόκειται για νομοτεχνικές βελτιώσεις που υποβάλλονται με τη μορφή τροπολογίας, διασφαλίζουν την ενιαία διοικητική επιτελική δομή των υπηρεσιών, υπάρχει προφανές δημοσιονομικό όφελος και είναι απαραίτητο να ψηφιστούν για την απρόσκοπτη συνέχιση της λειτουργίας των υπηρεσιών του Υπουργείου. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε, κύριε Υπουργέ. Προχωρούμε στον κατάλογο των ομιλητών.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε, μου επιτρέπετε να κάνω μία μόνο ερώτηση στον κύριο Υπουργό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με την άδεια του Σώματος μπορείτε.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ. 
Κύριε Υπουργέ, στο άρθρο 31 το οποίο συζητήσαμε στην επιτροπή, έχετε πράγματι φέρει τροποποιήσεις. Αυτό συμβαίνει και για τα άλλα Υπουργεία. Εσείς, όμως, είστε εδώ αυτήν τη στιγμή. 
Έχετε, λοιπόν, φέρει τροποποιήσεις στο άρθρο 31 –είναι μιάμιση σελίδα, ίσως και παραπάνω- που αφορούν τον οργανισμό του Υπουργείου. Αμέσως μετά φέρνετε την τροπολογία αυτή, στην οποία έχετε νέες τροποποιήσεις. Αυτό θα ήθελα να σας το επισημάνω. Γιατί, πραγματικά, τόσα χρόνια εκτιμώ εσάς και το έργο σας κ.λπ.. Είναι διαδικασία αυτή; 
Το άρθρο 31, είχε τις τροποποιήσεις του προεδρικού διατάγματος του οργανισμού και τώρα έρχεται τροπολογία που έχει τροποποιήσεις, συμπληρώσεις κ.λπ. Γιατί έτσι;
Τι είναι αυτό το πράγμα; Γιατί καθυστερήσατε τόσο πολύ για τους οργανισμούς; Το έχουμε πει τόσες πολλές φορές! Ενώ βέβαια για άλλα θέματα δεν καθυστερείτε, όταν είναι να συγχωνεύετε, να καταργείτε, να απολύετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, θέλετε να κάνετε κάποιο σχόλιο;</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα ήθελα τον λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, έχετε τον λόγο.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία συνάδελφε, σας εκτιμώ πολύ και γνωρίζετε πολύ καλά τη μεγάλη δουλειά προεργασίας, η οποία χρειάστηκε να γίνει με το συντονισμό του Υπουργείου Διοικητικής Μεταρρύθμισης και Ηλεκτρονικής Διακυβέρνησης, για να αποκτήσει επιτέλους η διοίκηση οριζόντια καινούργιους οργανισμούς σε όλα τα Υπουργεία. Να συμφωνήσουμε κατ’ αρχάς ότι αυτό δεν είχε γίνει ποτέ στην ιστορία της διοίκησης. 
Να συμφωνήσουμε, επίσης, ότι ήταν ένα έργο το οποίο χρειάστηκε πολλή προετοιμασία. Είχε ξεκινήσει επί του προκατόχου μου, του κ. Μανιτάκη, με τις διαδικασίες αξιολόγησης των οργανισμών και κατέληξε σε μία σειρά από προεδρικά διατάγματα, δεκατέσσερα τον αριθμό, τα οποία προσδιορίζουν τους καινούργιους οργανισμούς.
Αυτή η άσκηση ήταν μία άσκηση πάρα πολύ μεγάλης πολυπλοκότητας, η οποία έγινε με το δικό μας συντονισμό και με κατευθύνσεις του Υπουργείου Διοικητικής Μεταρρύθμισης και Ηλεκτρονικής Διακυβέρνησης, εν πολλοίς πρωτόγνωρη για τα Υπουργεία, με σημαντικότατες αντιστάσεις σε επίπεδο της διοικητικής ιεραρχίας -διότι καταλαβαίνετε ότι δεν είναι εύκολο να συγχωνεύει κανείς δομές στο βαθμό που το κάναμε, τα ξέρετε πολύ καλά- και καταφέραμε επιτέλους να έχουμε αυτό το αποτέλεσμα.
Είναι το τέλειο; Όχι, δεν είναι το τέλειο. Και γι’ αυτό και εγώ λυπάμαι που αναγκαζόμαστε με νόμο να έρθουμε να διορθώσουμε ορισμένες μικρές νομοτεχνικές αστοχίες, οι οποίες προέκυψαν από το γεγονός ότι και τα Υπουργεία δεν ολοκλήρωσαν αυτήν τη δουλειά στο 100%.
Όμως, να μη χάνουμε τη μεγάλη εικόνα και να μη χάνουμε την πολύ μεγάλη σημασία που είχε και έχει αυτή η άσκηση για την αναδιάταξη των δυνάμεων της δημόσιας διοίκησης.
Εγώ, λοιπόν, για λογαριασμό του Υπουργείου Διοικητικής Μεταρρύθμισης και Ηλεκτρονικής Διακυβέρνησης που είχε και το συντονιστικό ρόλο, οφείλω να απολογηθώ για το γεγονός ότι αναγκαζόμαστε με κάποιες νομοτεχνικές βελτιώσεις να διορθώσουμε ήσσονος σημασίας ζητήματα. 
Σας ζητώ, όμως, να αναγνωρίσετε και δημόσια το γεγονός ότι αποτελεί πολύ μεγάλη τομή για τη δημόσια διοίκηση το γεγονός ότι μετά από δεκαετίες αποκτούμε οργανισμούς που έχουν μια στοιχειώδη ομοιομορφία, συρρικνώνουμε τμήματα, επανακαθορίζουμε αρμοδιότητες και μας επιτρέπουν να πάμε στο επόμενο βήμα, που είναι η τοποθέτηση των καινούργιων προϊσταμένων –και θα μιλήσω γι’ αυτό στη συνέχεια, κύριε Πρόεδρε, διότι μας έχει ασκηθεί μεγάλη κριτική για τις μεταβατικές διατάξεις του νόμου. Μας επιτρέπουν, λοιπόν, οι οργανισμοί να πάμε στο επόμενο στάδιο.
Επομένως, ναι, κάνουμε κάποιες νομοθετικές βελτιώσεις, που όμως δεν αλλάζουν τον πυρήνα, με μία εξαίρεση, αυτή του Υπουργείου Ανάπτυξης -που θα την εξηγήσει ο Υπουργός- όπου προστίθεται μία διεύθυνση. Δεν προστίθενται διευθύνσεις, τμήματα ή γενικές διευθύνσεις -και το αναγνωρίζετε, φαντάζομαι, αυτό- και υπάρχει μία μόνο εξαίρεση, για την οποία έχω ζητήσει από τον ίδιο τον Υπουργό να έρθει και να εξηγήσει γιατί έγινε και γιατί προσθέτουμε αυτήν τη στιγμή μία Διεύθυνση Σημάτων στο Υπουργείο Ανάπτυξης. 
Ήταν μία άσκηση αντίστοιχης περιπλοκότητας με τις ασκήσεις που έκανε η τοπική αυτοδιοίκηση στον «ΚΑΛΛΙΚΡΑΤΗ» και στον «ΚΑΠΟΔΙΣΤΡΙΑ». Μη βλέπετε που δεν της δώσαμε ένα τέτοιο όνομα για να τη σηματοδοτήσουμε. Και είναι τομή για τη δημόσια διοίκηση το ότι μπορέσαμε και αποκτήσαμε καινούργιους οργανισμούς, τομή διαχρονικά για οποιαδήποτε κυβέρνηση σε αυτόν τον τόπο, που κάποια στιγμή καλείται να επιβλέψει τη δημόσια διοίκηση και αυτό τουλάχιστον θα ήθελα να πιστωθεί και στην Κυβέρνηση και στο Υπουργείο Διοικητικής Μεταρρύθμισης στο βαθμό που άσκησε τον συντονιστικό του ρόλο. 
Το λέω, λοιπόν, αυτό για να δώσω και οριστικά μία απάντηση για το τι κάνουμε στο άρθρο 31 και για τις τροπολογίες. Αυτό δεν είναι ένα άλλοθι αλλά θέλω να κρατήσετε σε ένα λογικό ισοζύγιο την περιπλοκότητα της άσκησης, την οποία την γνωρίζετε πάρα πολύ καλά, και τις τεράστιες αντιστάσεις που αυτή εκ των πραγμάτων προκάλεσε. Ενδεικτικά αναφέρω ότι στο δικό μου Υπουργείο πήγαμε από τις δεκαοκτώ διευθύνσεις στις οκτώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, μην επεκταθείτε παρακαλώ, γιατί κατά παρέκκλιση είναι αυτή η διευκρίνιση που κάνετε.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, κάνω χρήση της πρωτολογίας μου. Μπορείτε να μου κρατήσετε το χρόνο από εκεί. Απλώς μου έδωσε την αφορμή η κυρία συνάδελφος να δώσω και μία απάντηση για το ζήτημα των οργανισμών. 
Σας ευχαριστώ πολύ για την ανοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Κύριε Πρόεδρε, θα ήθελα να συμπληρώσω κάτι, γιατί η κυρία συνάδελφος απευθύνθηκε σ’ εμένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Όντως, είναι έτσι όπως τα λέτε. Υπάρχει το άρθρο 31, που φιλοξενείται για λογαριασμό του Υπουργείου Πολιτισμού στο νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης και κυρίως εκεί διορθώνει αβλεψίες που έχουν να κάνουν με την εφαρμογή της χωρικής εφαρμογής του «ΚΑΛΛΙΚΡΑΤΗ», που δεν ελήφθη υπ’ όψιν στο προεδρικό διάταγμα από αβλεψία.
Με την τροπολογία ολοκληρώνονται οι τελικές διορθώσεις αβλεψιών, που σας εξήγησα τι είναι. Για παράδειγμα, συγχωνεύονται τρία μουσεία σε ένα αλλά δεν υπήρχε πρόβλεψη για τη λέξη καταργούνται και αυτό δημιούργησε μία εύλογη αμηχανία. Δεν μπορούσε να προχωρήσει. 
Θέλω να πω, όμως, από αυτήν την εμπειρία -και να πάρω τη σκυτάλη από όσα σωστά είπε ο κ. Μητσοτάκης γι’ αυτό το πρωτοφανές εγχείρημα, να υπάρξει μία ομογενοποίηση των ισχυόντων στη δημόσια διοίκηση- ότι φύγαμε από ένα σύστημα εξαιρέσεων και πάμε σε ένα σύστημα κανόνων. Αυτό που συμμαζέψαμε, δεν είναι κανόνες που τους επανακαθορίσαμε. Είναι εξαιρέσεις που τις κάναμε κανόνες. Εδώ υπήρχε ένα άθροισμα εξαιρέσεων, το οποίο ήταν απίστευτο σκορποχώρι και το οποίο έπρεπε να το μετατρέψεις σε κανόνες, ώστε να έχει έννοια και αξία η «εξαίρεση» κάποτε. Εδώ ο κανόνας, ήταν η εξαίρεση. Δεν ξέρω αν με καταλαβαίνετε. Συμμαζεύτηκε ένα σύνολο εξαιρέσεων και μετετράπη σε κανόνες και συμμαζεύτηκε η διοίκηση. Είχαμε στρατηγούς χωρίς στρατιώτες. Είχαμε προϊσταμένους, γενικούς διευθυντές, διευθυντές, εφόρους και από κάτω υπήρχε μία πλησμονή προϊσταμένων και μία υστέρηση υφισταμένων. 
Όλα αυτά τώρα αντεστράφησαν, η πυραμίδα ξαναέγινε πυραμίδα και έτσι όλο αυτό το σχήμα έπρεπε να γίνει μέσα σε μία χρονική προθεσμία, η οποία ήταν πάρα πολύ σύντομη. Έγινε η δουλειά και γι’ αυτό κάποια πρέπει να διορθωθούν και με αυτήν την τροπολογία. Αυτή είναι η δικαιολογία, της διόρθωσης αυτών των αβλεψιών.</Speech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Έπρεπε να κάνουμε διαβούλευση. Υπάρχουν πάρα πολλά πράγματα που δεν υπάρχουν εδώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ. Απεδείχθη ότι κακώς έδωσα τη δυνατότητα να υποβληθεί το ερώτημα, διότι διαλύεται έτσι η διαδικασία.
Τον λόγο έχει η κ. Ξουλίδου και ακολουθεί ο κ. Χριστογιάννης και η κ. Γιαταγάνα.
Ορίστε, κυρία Ξουλίδου.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Κύριε Πρόεδρε, η σειρά μου έρχεται αμέσως μετά τις διευκρινιστικές εξηγήσεις που έδωσε ο κ. Τασούλας στην τροπολογία, που θέλω συγκεκριμένα κι εγώ να τοποθετηθώ. Φυσικά, τελευταία στιγμή έτσι όπως ήρθε αυτή η αλλαγή, πρέπει να ελεγχθεί τι αλλάζει και τι μένει. Η αρχική, όμως, εικόνα που έχω για την τροπολογία θα είναι και η τοποθέτηση που θα κάνω. 
Μάλιστα, θα ήθελα να κάνω ένα σχόλιο μια και είναι και οι δύο Υπουργοί εδώ παρόντες. Θα προτιμούσα να ξεκινάμε να ελέγχουμε πρώτα απ’ όλα τους εαυτούς μας, αν εμείς ως δημόσια πρόσωπα, ως Βουλευτές αλλά και ως Υπουργοί, έχουμε τα τυπικά προσόντα να παίρνουμε αποφάσεις για τον απλό λαό και να τον «αποδεκατίζουμε» από τις υπηρεσίες, βρίσκοντας δυστυχώς, θα έλεγα, δικαιολογίες για να τους βάλουμε σε δύσκολη θέση. 
Κυρίες και κύριοι συνάδελφοι, στην ομιλία μου θα εστιάσω στην τροπολογία με αριθμό 1919/112 της 17 Οκτωβρίου του 2014 και ειδικότερα, στα άρθρα αρμοδιότητας του Υπουργείου Πολιτισμού και Αθλητισμού. Συγκεκριμένα με την παράγραφο 10, που προαναφέρατε κύριε Υπουργέ, του πρώτου άρθρου, τροποποιείται η παράγραφος 3 του άρθρου 65 του π.δ. 104/2014, όσον αφορά τα προσόντα του διορισμού ή πρόσληψης στον κλάδο ΠΕ Αρχαιολόγων. 
Σύμφωνα, λοιπόν, με το π.δ. 104, όπως ίσχυε μέχρι τώρα, απαραίτητο προσόν διορισμού ή πρόσληψης στον κλάδο ΠΕ Αρχαιολόγων οριζόταν εκτός του πτυχίου και επιπλέον μεταπτυχιακός τίτλος σπουδών αντίστοιχος με τις ειδικότητες του κλάδου. Η απαραίτητη προϋπόθεση κατοχής μεταπτυχιακού τίτλου, είναι κάτι που αντιβαίνει τόσο το γενικό προσοντολόγιο του δημοσίου τομέα, όσο και τη βασική αρχή ότι το ελληνικό δημόσιο αναγνωρίζει τα πτυχία των ελληνικών πανεπιστημίων. Σε όλο το δημόσιο τομέα, ο διορισμός ή η πρόσληψη γίνεται βάσει του βασικού πτυχίου και όχι του μεταπτυχιακού τίτλου,  ο οποίος μοριοδοτείται. 
Ορθώς, λοιπόν, με τη συγκεκριμένη τροπολογία διορθώνετε αυτήν τη στρέβλωση και απαλείφετε την προϋπόθεση κατοχής μεταπτυχιακού τίτλου για  τον κλάδο ΠΕ Αρχαιολόγων. Δεν εφαρμόζετε, όμως, το ίδιο για τους κλάδους ΠΕ Λαογράφων, Κοινωνικών Ανθρωπολόγων, Εθνολόγων και ΠΕ Ιστορικών, για τους οποίους η προϋπόθεση αυτή παραμένει, συνεχίζοντας την άδικη και άνιση μεταχείριση. Είναι σαφές ότι η προϋπόθεση του μεταπτυχιακού τίτλου αφαιρεί τα επαγγελματικά δικαιώματα από τα πτυχία που απονέμουν τόσο τα ελληνικά όσο και τα ξένα πανεπιστήμια και εφαρμόζεται καταχρηστικά για τους παραπάνω μόνο κλάδους μεταξύ των υπολοίπων κλάδων ΠΕ της δημόσιας διοίκησης.
Επιπλέον, δημιουργεί πρόσθετες δυσχέρειες στην πρόσληψη του έκτακτου προσωπικού, τη στιγμή μάλιστα που οι παραπάνω κλάδοι πλήττονται ιδιαίτερα λόγω των δύσκολων οικονομικών συνθηκών και της έλλειψης θέσεων εργασίας. 
Επίσης, δεν πρέπει να παραβλέψουμε ότι η εισαγωγή αυξημένων προσόντων ως απαραίτητη προϋπόθεση διορισμού ή πρόσληψης εκτός από την απαξίωση του βασικού πτυχίου σπουδών, ανοίγει και μία συζήτηση για τη μετεξέλιξη των κλάδων σε ειδικούς, χωρίς όμως τη θέσπιση ειδικού βαθμολογίου και μισθολογίου. 
Επιπλέον, σοβαρές αντιρρήσεις έχουν διατυπωθεί και για το άρθρο 69 του π.δ. 104 που αφορά στις θέσεις ευθύνης, καθώς θέτει ως προϋπόθεση την ειδικότητα-εξειδίκευση, οδηγώντας στη διάκριση των υπηρετούντων σήμερα αρχαιολόγων με δύο «ταχύτητες». Οι ειδικότητες των ιδιωτικού δικαίου αορίστου χρόνου, δεν αντιστοιχούν επακριβώς στις επιμέρους ειδικότητες του κλάδου των μονίμων και ο αποκλεισμός τους από τις θέσεις ευθύνης αποτελεί κατάφωρη παραβίαση της κείμενης νομοθεσίας. 
Βασικό, λοιπόν, αίτημα που δεν λαμβάνεται υπ’ όψιν είναι η αναδιατύπωση και του άρθρου 69 του Προεδρικού Διατάγματος 104, έτσι ώστε να αποκλειστούν παρερμηνείες σε βάρος των ΙΔΑΧ υπαλλήλων και να διασφαλιστεί η νομιμότητα και το δικαίωμα στις ίσες ευκαιρίες, ανεξαρτήτως σχέσης εργασίας. Οι κλάδοι των μονίμων και οι ειδικότητες των ΙΔΑΧ, πρέπει να περιγράφονται με τον ίδιο τρόπο και όχι με τη διαφοροποίηση που υπάρχει στο νέο οργανισμό. Φαίνεται ότι η αντιστοίχιση των ειδικοτήτων των ΙΔΑΧ με τις ειδικότητες των κλάδων των μονίμων έχει χαρακτηριστεί άμεσης προτεραιότητας από το 2011 για όλο το υπόλοιπο δημόσιο εκτός από το Υπουργείο Πολιτισμού. 
Τέλος, με την κατάργηση της παραγράφου 4 του άρθρου 70 του π.δ. 104, που είναι η μεταβατική διάταξη μέχρι την έναρξη ισχύος του νέου οργανογράμματος, διαφαίνεται μία επιμονή, θα έλεγα, για την εφαρμογή του στις 28-10-2014, δηλαδή σε λίγες μέρες, η οποία όμως θα προκαλέσει αναστάτωση στις υπηρεσίες, στα έργα του ΕΣΠΑ και στις σωστικές ανασκαφές και επιπλέον θα δημιουργήσει πρόβλημα και στις χρηματοδοτήσεις.
Ο νέος οργανισμός του Υπουργείου Πολιτισμού, έχει προκαλέσει πολλές αντιδράσεις και δεν έχει γίνει αποδεκτός γιατί μειώνει τις οργανικές θέσεις, αποδυναμώνει τις αρχαιολογικές υπηρεσίες και εξαλείφει τον επιστημονικό και ερευνητικό τους χαρακτήρα. 
Δυστυχώς, διαπιστώνουμε για άλλη μία φορά ότι η διαχείριση της πολιτιστικής μας κληρονομιάς γίνεται με πρόχειρο τρόπο, χωρίς όραμα, χωρίς σχέδιο, χωρίς στόχο και με μόνο μέλημα τη μείωση των δαπανών. 
Είναι ξεκάθαρο ότι η Κυβέρνηση εξαντλεί το ενδιαφέρον της για την προστασία και την ανάδειξη του πολιτισμού μας μόνο σ’ όσα θεωρεί ότι μπορεί να εξαργυρώσει για τη βελτίωση της επικοινωνιακής της εικόνας.
Γι’ αυτό την καλούμε να αφήσει αυτά τα παιχνιδάκια, να επιδείξει σοβαρότητα και ευθύνη και να ξαναγίνει ο πολιτισμός η βαριά μας πολιτιστική κληρονομιά και βιομηχανία, όχι μόνο για να αποτελέσει ένα σημαντικό εργαλείο στην προσπάθεια της χώρας μας για έξοδο από την κρίση αλλά κυρίως γιατί μόνον έτσι θα χτίσουμε στέρεα θεμέλια και για το μέλλον. Αυτό το οφείλουμε και στους προγόνους μας αλλά και στα παιδιά μας.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Τον λόγο έχει ο κ. Χριστογιάννης.</ChairmanSpeech>
<Speech><Parlmember>ΔΗΜΗΤΡΙΟΣ ΧΡΙΣΤΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, αγαπητοί συνάδελφοι, στην παράγραφο 2 του άρθρου 155 του ν. 3528/2007, έχω προτείνει μία τροπολογία-προσθήκη την οποία θα ήθελα να δούμε με ιδιαίτερη ευαισθησία. Αφορά τους πολύτεκνους και τους τρίτεκνους υπαλλήλους του δημοσίου οι οποίοι πρόκειται να βγουν σε σύνταξη και είναι γονείς τουλάχιστον τριών ανηλίκων τέκνων. 
Προκειμένου να βοηθήσουμε τις οικογένειες αυτές και στο πλαίσιο της δύσκολης οικονομικής συγκυρίας που περνά η χώρα, προτείνουμε να δοθεί η δυνατότητα στη συγκεκριμένη αυτή κατηγορία περιορισμένου αριθμού υπαλλήλων, να παραμείνουν στην υπηρεσία μέχρι την ενηλικίωση των παιδιών τους αλλά όχι πέραν του εξηκοστού εβδόμου έτους της ηλικίας του υπαλλήλου. 
Οι λόγοι για τους οποίους προτείνεται η εν λόγω τροπολογία είναι κοινωνικοί και οικονομικοί, ως απόρροια των νέων δεδομένων που επέφεραν οι διατάξεις για τον υπολογισμό των συντάξεων και τη μείωση αυτών, σε συνδυασμό με τη βούληση της Κυβέρνησης για την υποστήριξη των τρίτεκνων και πολύτεκνων οικογενειών με ανήλικα τέκνα, κάτι το οποίο υπαγορεύεται και συνταγματικά. Η παράταση παραμονής γίνεται προαιρετικά και μετά από την υποβολή σχετικής αίτησης από τους ενδιαφερόμενους στην αρμόδια διεύθυνση του Υπουργείου στο οποίο οργανικά ανήκουν.
Η επιλογή του χρονικού διαστήματος της επιπλέον παραμονής, γίνεται εντός  των ηλικιακών ορίων που ισχύουν ανάλογα με τις άλλες κατηγορίες υπαλλήλων του δημοσίου αλλά και των άλλων φορέων κύριας σύνταξης, έτσι ώστε να εξασφαλίζεται και η ομαλή συνταξιοδότηση των στελεχών που έχουν μεγάλες οικογένειες, όταν φτάσουν στην τελική ηλικία συνταξιοδότησής τους, μετά την ενηλικίωση των παιδιών τους.
Σας ευχαριστώ.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Θα αυξηθεί η σύνταξή τους. Επειδή κόβεται η σύνταξη θα πάει στα εξήντα επτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα, κύριε συνάδελφε, έχετε πάρει τον λόγο από τη σημαία!
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα εννιά μαθητές και μαθήτριες και δυο εκπαιδευτικοί-συνοδοί τους από το 3ο Λύκειο Χανίων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει η κ. Γιαταγάνα.</ChairmanSpeech>
<Speech><Parlmember>ΧΡΥΣΟΥΛΑ ΓΙΑΤΑΓΑΝΑ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ, στη σημερινή ομιλία μου θα επικεντρωθώ στα άρθρα 17 ως 19, που αφορούν στις εισαγωγικές εξετάσεις της Εθνικής Σχολής Δημόσιας Διοίκησης και Αποκέντρωσης τα οποία χρήζουν περαιτέρω νομοθετικής βελτίωσης.
Η ίδρυση της εθνικής αυτής σχολής αποτελεί το πρώτο και σημαντικό βήμα στην πορεία προς την αξιοκρατία και τη διαφάνεια στη δημόσια διοίκηση. Το θεσμό αυτό ακολούθησαν και ενίσχυσαν και άλλες καινοτομίες όπως, κυρίως, η ίδρυση του ΑΣΕΠ.
Σήμερα, βρισκόμαστε μπροστά σε μια πρωτοφανή προσπάθεια ευτελισμού αυτού του θεσμού.
Η υποβάθμιση του εισαγωγικού διαγωνισμού κρίνω ότι είναι ένα αποσπασματικό και λαθεμένο μέτρο. Έγινε, δε, με μεγάλη προχειρότητα, ενώ απουσίαζε το σχετικό κεφάλαιο από τη δημόσια διαβούλευση. 
Με τις προτεινόμενες διατάξεις, δεν επιχειρείται η μεταρρύθμιση του θεσμού αλλά μια εντελώς αδικαιολόγητη υποβάθμισή του.
Αυτό απειλεί με καθολική υποβάθμιση και την ίδια τη σχολή, της οποίας πολλά τμήματα καταργήσατε χωρίς λόγο.
Η υποβάθμιση της σχολής με τη σειρά της, δεν μπορεί παρά να σχετίζεται με την συνολικότερη απαξίωση και τον στοχευμένο ευτελισμό του δημόσιου τομέα. 
Η λογική της συρρίκνωσης του κράτους και της παραχώρησης σημαντικών τομέων του στην ιδιωτική αγορά, δεν συνάδει –κατά τους υπολογισμούς σας- με την ύπαρξη μιας εθνικής σχολής που θα υπερασπίζεται το δημόσιο συμφέρον και την αξιοκρατία και όχι τα συμφέροντα της κομματοκρατίας.
Από το νομοσχέδιο, απουσιάζει επίσης παντελώς ο σχεδιασμός του Υπουργείου για το μέλλον της σχολής. Πουθενά δεν αναφέρεται τι ακριβώς περιμένετε από αυτήν τη σχολή, το σκοπό της ύπαρξής της. Ο μακροπρόθεσμος όμως σχεδιασμός, είναι το πρωτεύον ζήτημα. Αυτό θα έπρεπε να απασχολεί τον Υπουργό και όχι ο εισαγωγικός διαγωνισμός, ο οποίος έχει διεξαχθεί μέχρι τώρα είκοσι τρεις φορές και δεν έχει δημιουργήσει κανένα ουσιώδες πρόβλημα.
Τη μεγαλύτερη απειλή για το κύρος και την ποιότητα του θεσμού της σχολής, συνιστούν οι εξής προτεινόμενες στο νομοσχέδιο αλλαγές.
Πρώτον, στο άρθρο 18 καταργείται το δεύτερο στάδιο του διαγωνισμού και η προφορική εξέταση των υποψηφίων σε φάκελο/μελέτη περίπτωσης, σχετικό με το γνωστικό αντικείμενο της επιλογής τους.
Αντ’ αυτού προτείνεται η εξέταση των ικανοτήτων των υποψηφίων σε ένα μόνο διαγωνιστικό στάδιο.
Η ειδική φύση όμως της σχολής, απαιτεί την ύπαρξη ενός αντίστοιχου κύρους εισαγωγικού διαγωνισμού.
Τόσο η ύπαρξη δεύτερου σταδίου, όσο και ο συγκεκριμένος τύπος εξέτασης με τη δημιουργία φακέλου για τον εξεταζόμενο, αποσκοπούν στην διακρίβωση συγκεκριμένων γνώσεων και ικανοτήτων των υποψηφίων. Σε αυτά, περιλαμβάνονται η συνθετική και αναλυτική ικανότητα, η αντίληψη, η δυνατότητα υψηλής απόδοσης σε συνθήκες περιορισμένου χρόνου αλλά και η ψυχική δύναμη και αντοχή.
Το ίδιο ισχύει και για την προφορική διαδικασία την οποία καταργείτε.
Θέλω εδώ να επισημάνω ως οξύμωρο ότι στον πρόσφατο νόμο, τον 4275/2014, του Υπουργείου σας για την επιλογή προϊσταμένων, η δομημένη συνέντευξη είναι καθοριστικής σημασίας για το τελικό αποτέλεσμα. Λαμβάνει, μάλιστα, ιδιαίτερα υψηλό συντελεστή βαρύτητας. 
Συνεπώς εγείρεται το ερώτημα, αν υπάρχει συνέχεια και συνέπεια της τεκμηρίωσης του Υπουργείου σας στα διάφορα νομοθετήματα. 
Δεύτερον, η κατάργηση της εξέτασης στην ξένη γλώσσα. Αντ’ αυτού προτείνεται η πιστοποίηση της αγγλικής μόνο γλώσσας. 
Στο σημείο αυτό, το Υπουργείο φαίνεται να έρχεται σε αντίθεση με τα όσα το ίδιο υποστήριζε πολύ πρόσφατα. Στο ν. 4275/2014, το Υπουργείο χαρακτήριζε τα πιστοποιητικά ως στατικά. Σήμερα, τα ίδια «στατικά» προσόντα επανέρχονται στο προσκήνιο ως προϋπόθεση για τους συμμετέχοντες στο διαγωνισμό της Εθνικής Σχολής Δημόσιας Διοίκησης!
Αντίθετη με βρίσκει και ο αποκλεισμός των υπολοίπων επισήμων ξένων γλωσσών της Ευρωπαϊκής Ένωσης και κυρίως της γερμανικής και της γαλλικής. Δεν πρέπει να λησμονείτε ότι εκατοντάδες νέοι έχουν προετοιμαστεί ήδη σε αυτές τις γλώσσες. Ο αποκλεισμός τους παραβιάζει την αρχή της προστατευμένης εμπιστοσύνης του διοικούμενου. 
Συμπερασματικώς, επειδή οι εισαγωγικές εξετάσεις λειτουργούσαν επιτυχημένα, δεν συντρέχει ουσιώδης λόγος αλλαγής τους, διότι αυτό που λειτουργεί, δεν καταργείται. Αυτό που λειτουργεί καλά, ενδυναμώνεται.
Για τους λόγους αυτούς, θα καταψηφίσω τα εν λόγω άρθρα ως έχουν.
Όσον αφορά τις ρυθμίσεις του άρθρου 28 για την πάταξη του φαινομένου του διορισμού στο δημόσιο με πλαστά ή νοθευμένα πιστοποιητικά, έχω να προβώ στις ακόλουθες παρατηρήσεις. Με τις εν λόγω διατάξεις, κυρίως της παραγράφου 8 του άρθρου 28, ρυθμίζεται ο επανέλεγχος όλων των διορισμών. Έτσι όπως το ρυθμίζετε, φέρονται όλοι οι δημόσιοι υπάλληλοι ως να έχουν προσληφθεί με πλαστά ή νοθευμένα πιστοποιητικά. Υπενθυμίζω ότι έλεγχος των πιστοποιητικών τους έχει γίνει από το ΑΣΕΠ ή τον αρμόδιο φορέα προ του διορισμού τους. Ήδη και προ της θεσπίσεως της εν λόγω διατάξεως έχει γίνει επανέλεγχος όλων των πτυχίων και πιστοποιητικών, τουλάχιστον στον ποιοτικό δημόσιο τομέα. 
Διερωτώμαι πο αποσκοπεί αυτή η διάταξη. Ρητά δηλώνω ότι είμαι κατά του φαινομένου του διορισμού με πλαστά πιστοποιητικά. Όσον αφορά, όμως, την πρόβλεψη της παραγράφου 5 του ίδιου άρθρου, ασφαλώς πρέπει να αποσυρθεί, διότι θα πρέπει να ρυθμιστεί το θέμα αυτό από το Υπουργείο Εργασίας ως καθ’ ύλην αρμοδίου. Το ζήτημα των συνταξιοδοτήσεων, θα κριθεί από το Ελεγκτικό Συνέδριο.
Τέλος, όσον αφορά τις προβλέψεις του άρθρου 29 με τις οποίες καθιερώνεται ως διαρκές πειθαρχικό αδίκημα και συνακόλουθα και ποινικό αδίκημα, το οποίο μάλιστα συνεπάγεται τη θέση σε υποχρεωτική αργία, πρέπει να γίνει διαβάθμιση της βαρύτητας της πράξης και της προβλεπόμενης πειθαρχικής ή ποινικής κύρωσης. Πρέπει, δηλαδή, να εφαρμοστεί η αρχή της αναλογικότητας, η οποία διαπνέει ολόκληρο το δικαιϊκό μας σύστημα. Παραδείγματος χάριν, η προσκόμιση ενός πλαστού πιστοποιητικού, -μεταγενέστερα της πρόσληψης του υπαλλήλου-, περί απόκτησης τίτλου ξένης γλώσσας, προκειμένου να του χορηγηθεί ένα επίδομα, όπως ανέφερε ο αξιότιμος συνάδελφος κ. Μητρόπουλος, δεν έχει την ίδια απαξία με τις περιπτώσεις, όπου αποδεικνύεται ότι απόφοιτος δημοτικού σχολείου ή γυμνασίου κατέθεσε πλαστό πτυχίο ιατρικής σχολής και υπηρετεί ως γιατρός ή πλαστό πτυχίο πανεπιστημίου και υπηρετεί ως δάσκαλος ή καθηγητής. Στις περιπτώσεις αυτές, ασφαλώς, πρέπει να τεθεί σε υποχρεωτική αργία.
Κατά τα λοιπά, αναφέρομαι στα όσα με ενάργεια ανέφερε ο συνάδελφος του ΣΥΡΙΖΑ, κ. Μητρόπουλος, προς αποφυγή ασκόπων επαναλήψεων και ζητώ να αποσυρθούν οι διατάξεις των παραγράφων 5 έως 8 του άρθρου 28, καθώς και το άρθρο 29. Άλλως, δηλώνω ότι καταψηφίζω τις διατάξεις αυτές. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κυρία Γιαταγάνα.
Επειδή ρωτήθηκε το Προεδρείο σχετικά με τη διαδικασία, η πρόβλεψη είναι να πάμε μέχρι τις 17.00΄ σήμερα και να συνεχίσουμε αύριο μετά την τελετή. Περίπου στις 12.00΄ – 12.30΄ ας είναι εδώ τουλάχιστον οι εισηγητές και οι Κοινοβουλευτικοί Εκπρόσωποι.
Τον λόγο έχει ο κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κύριε Πρόεδρε. 
Είχα σχεδιάσει μία τελείως διαφορετική ομιλία στο μυαλό μου, μέχρι που με ειδοποίησαν οι συνεργάτες μου ότι αυτή είναι η εκατοστή μου ομιλία μέσα στα δυόμισι αυτά χρόνια από του Βήματος αυτού. Πέρασαν δυόμισι χρόνια, όπου όταν τα αναπολείς, νομίζεις ότι σκιαμαχείς, νομίζεις ότι απλώς ξιφουλκείς στον αέρα προσπαθώντας να αλλάξεις λίγα πράγματα. Και δεν τα καταφέρνεις. Και δεν τα καταφέρνεις γιατί αυτά είναι νομοσχέδια, τα οποία ενώ έχουν σημαντικές ρυθμίσεις, καταλήγουν να είναι μία ανιαρή, πληκτική, γραφειοκρατική διαδικασία, στην οποία λες και δεν υπάρχει ψυχή, λες και ξαναβλέπουμε πάλι δεκαοκτώ άρθρα αδιαβούλευτα, βλέπουμε τροπολογίες της τελευταίας στιγμής.
 Άκουσα το κ. Τασούλα πριν από λίγο να λέει, για την ένατη παράγραφο της τροπολογίας, η οποία ήρθε και αυτή χωρίς να περάσει από κάποια άλλη διαδικασία. Άκουσα τον κ. Μητσοτάκη –δεν αμφιβάλω ότι έγινε μεγάλο έργο- να λέει για κοινοβουλευτική γυμναστική, για προσπάθεια να συντονίσετε κ.λπ.. 
Νομίζω ότι ξαναγυρίζουμε σε εκείνη την ιστορική μεσαιωνική για το «φύλο των αγγέλων», τότε που συζητούσαν αν είναι αρσενικοί, αν είναι θηλυκοί, αν είναι μια θεογονία, αν είναι θνητοί. Τίποτα! Έξω χάνεται ο κόσμος κι εμείς εδώ αναλωνόμαστε σε μια γραφειοκρατία απέραντη, χωρίς να αντιλαμβανόμαστε ότι τελειώνουν έξω τα πράγματα. Η κοινωνία, οι αρμοί αρχίζουν πια και χάνονται. Ο κόσμος δυσκολεύεται πάρα πολύ. Και αυτό φαίνεται να μην το αντιλαμβάνεστε. Γενιές θεολόγων ασχολήθηκαν για το «φύλο των αγγέλων». Κι εμείς δεν το καταλαβαίνουμε. 
Λέγαμε, λοιπόν, για παράδειγμα πριν από ένα χρόνο –και θέλω να φύγω προς το παρόν από το νομοσχέδιο- για εκείνον τον Ντιρκ Μιούλερ, που είναι γνωστός οικονομολόγος, χρηματιστής, συγγραφέας. Είχε γράψει εκείνο το βιβλίο το «Showdown», το οποίο έλεγε ότι σκοπός του Νομισματικού Ταμείου, ήταν να καταστρέψει την ελληνική οικονομία και τα ελληνικά κοιτάσματα να πωληθούν φθηνά στις πολυεθνικές. Το καταθέτω για τα Πρακτικά. 
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν έγγραφο, τα οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όταν σας το λέγαμε αυτό πριν από ένα χρόνο, δεν μας παίρνατε στα σοβαρά. Πιστεύατε ότι έχετε πραγματικό, εναλλακτικό σχέδιο; Πιστεύατε ότι δεν θα είναι έτσι τα πράγματα; Να το δεχθώ. 
Κοιτάξτε, όμως, πως έρχεται η επαλήθευση. Χθεσινά δημοσιεύματα, λοιπόν, από την εταιρεία «WEALTH-X» και από την ελβετική UBS, λέει ότι έντεκα έγιναν τελικά εκείνοι οι «μίδες» που υπάρχουν στην Ελλάδα και οι οποίοι κατέχουν πλούτο 10% της χώρας, 16 δισεκατομμύρια δολάρια. Σε αυτήν την ρημαγμένη χώρα! Αυτό το 10% που είναι το πλουσιότερο στην Ελλάδα, συγκεντρώνει –λέει- το 57% του εγχώριου πλούτου. Και μάλιστα οι άνθρωποι οι οποίοι έχουν 76 δισεκατομμύρια δολάρια εδώ στην Ελλάδα, είναι περίπου εξακόσιοι. Και 140 δισεκατομμύρια, δηλαδή περίπου το 80% του ΑΕΠ της χώρας, είναι εκτός της χώρας.  
Από τα στοιχεία της ΕΛΣΤΑΤ προκύπτει ότι σε αυτό το διάστημα της διακυβέρνησης, τα νοικοκυριά που έχουν μηνιαίο εισόδημα κάτω από 750 ευρώ αυξήθηκαν κατά 450%. Τα νοικοκυριά που δεν έχουν καθόλου θέρμανση –κι έρχεται χειμώνας- αυξήθηκαν κατά 252%. Οι άνεργοι αυξήθηκαν κατά 243%. 
Τώρα μας πιστεύετε; Τώρα τον πιστεύετε τον Ντιρκ Μιούλερ; Καταθέτω για τα Πρακτικά και αυτό το δημοσίευμα.     
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν δημοσίευμα, τα οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τώρα καταλαβαίνετε ότι πρέπει, επιτέλους, να συζητήσουμε σοβαρά, ότι δεν μπορούμε να έχουμε «ανθρώπους και ποντίκια», όπως θα έλεγε ο Τζον Στάινμπεκ, να περιφέρονται, να περιπλανώνται στη χώρα, αναζητώντας ένα μεροκάματο, να περιπλανώνται στη χώρα, αναζητώντας τη χαμένη τους αξιοπρέπεια; Τώρα το νοείτε αυτό το πράγμα; Μήπως ήρθε η ώρα να το δούμε και ακόμα σοβαρότερα; 
Και ποιο είναι το σοβαρότερο; Το σοβαρότερο είναι, όταν ο πρώην Υπουργός Άμυνας και νυν υπέρ-Πρωθυπουργός της Τουρκίας κ. Νταβούτογλου, με μία σουλτάνικη συμπεριφορά βγάζει τώρα στην ΑΟΖ της Κύπρου σκάφη να κάνουν δήθεν σεισμολογικές έρευνες και την ίδια στιγμή μιλάει για δύο κράτη στο νησί. 
Δεν θέλω να επεκταθώ. Η Μεγάλη Πύλη είχε ανέκαθεν πολύ ισχυρή εξωτερική πολιτική. Είναι πάρα πολύ σοβαρά πράγματα για να ασκεί πολιτική και κριτική ένας Βουλευτής από τούτο το σημείο. 
Είναι πολύ ευαίσθητη αυτή η χορδή για να την σκαλίζουμε έτσι επιπόλαια. Απλώς θέλω να καταδείξω –και καταθέτω το συγκεκριμένο δημοσίευμα χωρίς να επεκταθώ, σχετικά με τη συμπεριφορά στο εθνικό κομμάτι που είναι η ΑΟΖ και έρχεται και η ελληνική ΑΟΖ- την ανάγκη να μπορέσουμε να συνεννοηθούμε.
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Είναι πρόδηλη, ολοφάνερη, επιτακτική, είναι πια και εθνική η ανάγκη να συνεννοηθούμε, να καταλάβετε ότι όταν ασκούμε κριτική και όταν φωνάζουμε, δεν το κάνουμε γιατί ξαφνικά αποφασίσαμε να βγάλουμε κραυγές. 
Θα μπορούσα να μιλάω ώρες για αυτές τις κραυγές και βαθιά πληγωμένος, κυρίως από την Αξιωματική Αντιπολίτευση, η οποία με ένα θρασύτατο εκπρόσωπο μίλησε για τους Ανεξάρτητους Δημοκρατικούς Βουλευτές και γενικά για τους ανεξάρτητους Βουλευτές και είπε ότι εν’ όψει εκλογής Προέδρου Δημοκρατίας θα υπάρξουν πιέσεις, θα υπάρξουν –πώς το είπε ακριβώς;- ανοιχτοί κουμπαράδες. 
Αυτά τα πράγματα, κυρίες και κύριοι, δεν μπορεί να συμβαίνουν στην Ελληνική Δημοκρατία. Καταλαβαίνω ότι ήταν μόνο ένα στέλεχος. Καταλαβαίνω ότι θα μαζευτεί κιόλας. Να μαζευτεί, να τελειώνουμε. Είναι ντροπή μας να συζητάμε γι’ αυτό το πράγμα. Είναι ντροπή από την Αξιωματική Αντιπολίτευση –εν’ όψει μιας τέτοιας θεσμικής εξέλιξης που θα υπάρξει στο Κοινοβούλιο- να αφήνουμε υπονοούμενα ή να δίνουμε διαστάσεις που δεν υπάρχουν. Εγώ ντρέπομαι προσωπικά για αυτό το πράγμα.
Και αν θέλετε, είναι ένα crash test για την Αξιωματική Αντιπολίτευση όταν μιλάει με αυτόν τον τρόπο για τους ανεξάρτητους Βουλευτές -και έχουμε να παίξουμε ρόλο σε αυτήν την ψηφοφορία- για το πόσο είναι ικανή να κυβερνήσει, πόσο έχει ήδη αποπλανηθεί από την οσμή της εξουσίας.
Ξέρετε, όταν μιλάω με θρησκευτικούς όρους, καμμιά φορά με αποπαίρνουν από την Αξιωματική Αντιπολίτευση, γιατί δεν συμπαθούν πολύ τον χριστιανισμό.</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τι ωραίο!</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Να χρησιμοποιήσω, λοιπόν, ένα παράδειγμα που μου ήρθε τώρα στο μυαλό από τον βουδισμό. Λέει, λοιπόν, κάποια στιγμή ο Βούδας: «Όταν έρθει η ώρα να πάρεις την εξουσία, να ακολουθείς την τίγρη, να δεις τα χνάρια της. Ακολούθησε τα και θα βρεις τη φωλιά της». Και τα ακολουθείτε. Και όταν τελικά μπαίνετε μέσα στη φωλιά, δεν υπάρχουν τα χνάρια που θα σας οδηγήσουν έξω. 
Προσοχή, λοιπόν. Από εσάς και ο λαός και εμείς εδώ περιμένουμε πολλά περισσότερα. Περιμένουμε πολλά περισσότερα για να ενεργήσουμε επιτέλους όλοι μαζί ως προμηθείς και όχι ως επιμηθείς. 
Καταλαβαίνω αυτά που έλεγε ο κ. Τασούλας. Ήταν μια αντίστροφη κλίμακα. Ήταν έναν σκορποχώρι που έπρεπε κάποια στιγμή να δομηθεί και να γίνει μια δημόσια διοίκηση. Πώς ήρθε, όμως, έως εδώ το πράγμα; Κάποια στιγμή να κάνουμε και μια αυτοκριτική. Κάποιοι έφεραν τα πράγματα εδώ. 
Ξέρετε, όμως, μόνο όλοι μαζί θα βρούμε αυτό τον ανοιχτό ορίζοντα. Μόνο όλοι μαζί μπορούμε. Και υπάρχει ανοιχτός ορίζοντας. Καταλαβαίνω, ότι όπως θα έλεγε ας πούμε και ο Όσκαρ Ουάιλντ: «Είμαστε όλοι μαζί σε αυτόν τον βούρκο. Κάποιοι από εμάς, όμως, μπορούμε να κοιτάμε τον έναστρο ουρανό».
Ας δώσουμε, λοιπόν, μια ευκαιρία στη δημοκρατία, ας ενεργήσουμε όλοι μαζί, ας βοηθήσουμε όλοι μαζί και η δημόσια διοίκηση να βρει τις λύσεις της, να είναι αξιοκρατική, να είναι ένα κράτος αξιόπιστο, ένα κράτος φερέγγυο, ένα κράτος εχέμυθο, ένα κράτος δικαίου, ένα κράτος! Να γίνει επιτέλους κράτος! Και να βοηθήσουμε όλοι. Πρέπει, όμως, να δείξουμε την ώρα της ευθύνης ότι είμαστε έτοιμοι να αναλάβουμε όλη την ευθύνη και όχι μόνο εκείνα τα μικρά κομμάτια που απλώς θα κρύβουν τις ντροπές μας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Τον λόγο έχει ο Υπουργός, ο κ. Μητσοτάκης, για ορισμένες διευκρινίσεις.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μετά το λυρισμό του κ. Γιοβανόπουλου, τον οποίο εκτίμησα ιδιαίτερα, να επανέλθω σε κάτι λίγο πιο πεζό, κύριε Πρόεδρε. Να καταθέσω κάποιες νομοτεχνικές βελτιώσεις που αφορούν στην αποσαφήνιση της έναρξης ισχύος των τροποποιήσεων που εισάγονται νομοθετικά στα προεδρικά διατάγματα. 
Επίσης, θα καταθέσω και μια δεύτερη νομοτεχνική βελτίωση, λαμβάνοντας υπ’ όψιν μια παρατήρηση την οποία έκανε ο κ. Σαλτούρος, σχετικά με ένα μεταβατικό στάδιο, που να αφορά μόνο τον επερχόμενο, τον εικοστό τέταρτο διαγωνισμό της εθνικής σχολής. Επειδή αντιλαμβάνομαι ότι όντως έχει ξεκινήσει μια διαδικασία προετοιμασίας, θεωρώ δίκαιο το αίτημα -μόνο και μόνο για αυτήν τη σειρά- να απαιτείται άριστη γνώση αγγλικής, γαλλικής, γερμανικής, ιταλικής και ισπανικής γλώσσας, όπως αυτή αποδεικνύεται σύμφωνα με το άρθρο 28 του π.δ. 50/2001, του προσοντολογίου. 
Καταθέτω τις σχετικές νομοτεχνικές βελτιώσεις και παρακαλώ να διανεμηθούν στους συναδέλφους.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Μητσοτάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 262-264)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ.
Τον λόγο έχει ο κ. Κριτσωτάκης και μετά η κ. Κανελλοπούλου.
Ορίστε, κύριε συνάδελφε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ευχαριστώ, κύριε Πρόεδρε.
Θέλω να πω ότι δεν είναι κακό, αν προσέχει κανείς, να αναφέρεται σε προηγούμενους ομιλητές. Ήθελα να πω για τον κ. Γιοβανόπουλο ότι οι ίσες αποστάσεις καμμιά φορά, είναι αδικία και μάλιστα βαριά αδικία. Διότι ακούστηκαν και άλλα πράγματα, ακούστηκε και το ότι είναι σίγουροι οι εκατόν ογδόντα αλλά δεν εξανέστη κανείς, όμως, από την άλλη πλευρά να πει για τους Ανεξάρτητους. Αυτό ως παρατήρηση. Και δεύτερον, ο Βούδας είπε για την τίγρη. Κάποιος άλλος όμως είπε ότι στο σαφάρι, στο κυνήγι της τίγρης, μας έφαγαν άλλα πράγματα. Στους εκατό, οι ενενήντα εννιά δεν πέθαναν από τίγρεις. Ξέρετε από τι πέθαναν; Από την υγρασία και από τους ψύλλους. Να προσέξουμε, δηλαδή, να κρατήσουμε το βασικό και να ασχοληθούμε και με τα άλλα. Όχι να ασχοληθούμε με τα άλλα για να ξεχάσουμε το βασικό.
Κύριε Πρόεδρε, συζητάμε σήμερα ένα νομοσχέδιο για το οποίο έγινε πολύς λόγος τις τελευταίες μέρες και αφορά εκ νέου στην επονομαζόμενη αναδιάρθρωση του δημοσίου. Εγώ ισχυρίζομαι ότι αυτό είναι ψευδές, εντελώς ψευδεπίγραφο αλλά θα ήθελα να αναφερθώ για λίγο στα ζητήματα του τουρισμού που εντοπίζονται σε αυτό το νομοσχέδιο, καθώς σε μια ακόμα νομοθετική πρωτοβουλία εισάγονται διατάξεις για τον τουρισμό οι οποίες, ως συνήθως, εξειδικεύουν ή διορθώνουν προηγούμενα νομοσχέδια. Δηλαδή, η πολυνομία γίνεται, από χαώδης που ήταν, πιο χαώδης ακόμα.
Υπάρχουν αυτήν τη στιγμή υπάλληλοι που βρίσκονται σε διαθεσιμότητα στο Υπουργείο Τουρισμού και στον ΕΟΤ, όπως και σε άλλους φορείς του δημοσίου. Θα καταθέσω μετά και μία έγγραφη καταγγελία από το σωματείο τους. Υπάρχουν βάσιμες καταγγελίες και προσφυγές στη δικαιοσύνη, οι οποίες θέτουν με σαφήνεια ζήτημα αλλοίωσης των πινάκων κατάταξης. 
Είχαμε καταθέσει σχετική ερώτηση με ΑΚΕ το καλοκαίρι αλλά και προ ημερών. Μας απαντήσατε μετά από δύο μήνες αλλά δεν απαντήσατε τίποτα επί της ουσίας. Με αυτό το νομοσχέδιο, λοιπόν, ανάβετε πράσινο φως στον Υπουργό Διοικητικής Μεταρρύθμισης και Διακυβέρνησης, ώστε, για παράδειγμα, με την Υπουργό Τουρισμού να μπορεί να καθοριστεί η μοριοδότηση των γενικών κριτηρίων ή να ορίζονται επιπρόσθετα ειδικά κριτήρια. Πάνω, λοιπόν, στην καταγγελλόμενη αλλοίωση των πινάκων κατάταξης έρχεστε να προσθέσετε την απόλυτη ελευθερία των Υπουργών για τη μοριοδότηση των υπαλλήλων. Τη λύση φαίνεται ότι είτε θα τη δώσει η δικαιοσύνη, διότι είναι καταφανή ορισμένα πράγματα που εκφεύγουν των ορίων είτε ο πολιτικός αγώνας των εργαζομένων ή τελικά, αν δεν γίνουν αυτά, ίσως να τη δώσει μια κυβέρνηση ΣΥΡΙΖΑ. 
Διαλύσατε τον ΕΟΤ και συνεχίζετε να εγγράφετε στον προϋπολογισμό του τις δαπάνες των συμβάσεων για προμήθειες, υπηρεσίες, μισθώσεις και δαπάνες για υπηρεσίες κοινής ωφέλειας που αφορούν στις ΠΥΤ, που μεταφέρονται βάσει του π.δ. 112/2014 σε μία εβδομάδα.
Στο άρθρο 34, μεταβιβάζετε την ακίνητη και κινητή περιουσία των ΠΥΤ που πετσοκόψατε και μεταφέρατε στο Υπουργείο, όταν νομοθετήσατε την εργαλειοθήκη του ΟΟΣΑ. Όμως, αναφέρεται ρητά ότι η ακίνητη περιουσία των ΠΥΤ, μεταφέρεται στο Υπουργείο για όσο συνεχίζουν να λειτουργούν οι υπηρεσίες. 
Δεν είναι ο κύριος Υπουργός εδώ, δεν βλέπω και την κυρία Υφυπουργό αλλά έχω δύο ερωτήσεις. Πρώτον, η ακίνητη περιουσία του ΕΟΤ ετοιμάζεται να ακολουθήσει τη μοίρα των ακινήτων των υπολοίπων δομών του δημοσίου που απαξιώσατε, καταστρέψατε και τώρα σαλαμοποιείτε. Πρέπει να είμαστε καθαροί. Τι θα γίνει συγκεκριμένα με τα ιδιόκτητα κτήρια των ΠΥΤ στο Ηράκλειο, στη Ρόδο και αλλού; Ιδιαίτερα στο Ηράκλειο το κτήριο έχει ιδιαίτερη σημασία, καθώς είναι έκτασης διακοσίων είκοσι έως διακοσίων τριάντα τετραγωνικών μέτρων, στεγάζεται η Διεύθυνση Επιθεώρησης και το Γραφείο Πληροφοριών και βρίσκεται απέναντι από το Μουσείο Ηρακλείου στο κεντρικότερο σημείο της πόλης. Να σας πω ότι μου έχουν καταγγείλει προσωπικά ότι εμφανίστηκαν αγοραστές. Δεν νομίζω να ήταν τρελοί αυτοί που εμφανίστηκαν. Και εμφανίστηκαν και κάποιοι ειδικοί, οι οποίοι εκτιμούσαν την κατάσταση και έβλεπαν και το διπλανό οικόπεδο, το οποίο είναι διακόσια δεκαέξι τετραγωνικά μέτρα. Αυτό το κτήριο είναι σήμα κατατεθέν στην πόλη του Ηρακλείου και είναι απαλλοτριωμένο με σκοπό να λειτουργεί ως γραφείο του ΕΟΤ, δηλαδή εγγράφεται στην απαλλοτρίωση, που σημαίνει ότι δεν μπορείτε να το πουλήσετε. Θα αποτύχετε και εκεί, όπως και στα υπόλοιπα ξεπουλήματα, όπως λέει ο λαός, που έχετε περάσει στο ΤΑΙΠΕΔ.
Το δεύτερο που θέλω να ρωτήσω είναι, πού σκοπεύετε να μεταφέρετε τις υπηρεσίες των ΠΥΤ; Γιατί δεν λέτε ανοικτά ότι η μεταφορά των ΠΥΤ στο Υπουργείο, αποτελεί στην πραγματικότητα ενδιάμεσο σταθμό για την εκχώρηση στρατηγικών αρμοδιοτήτων στους ιδιώτες; 
Μιλήστε για τους περίφημους «διαπεριφερειακούς τουριστικούς οργανισμούς» που ιδρύονται εδώ και μερικούς μήνες σε Πελοπόννησο, Χαλκιδική, Στερεά, από ενώσεις ξενοδόχων και άλλων επιχειρήσεων καταλυμάτων, με κύριους καταστατικούς στόχους την προώθηση, προβολή, τουριστική ανάπτυξη και το τουριστικό μάρκετινγκ των περιφερειών, τόσο στο εσωτερικό της χώρας όσο και στο εξωτερικό και αντιπαραβάλλετέ το αυτό με τη διάλυση των ΠΥΤ, γιατί έχει σημασία όχι μόνο το ένα και το άλλο αλλά και τα δύο μαζί τι σημαίνουν. 
Μιλήστε για τα ταξίδια της διοίκησης του ΣΕΤΕ στις περιφέρειες, για να πουλήσει το προϊόν της «Marketing Greece» σε μικρούς και μεγάλους ιδιοκτήτες καταλυμάτων, πάλι με αντιπαραβολή με το τι γίνεται στον ΕΟΤ. Δείτε επίσης τέτοια προοικονομία για τη μοίρα των ΠΥΤ και της ακίνητης περιουσίας, που δεν ξέρω αν αποτελεί στοιχείο κυνισμού αλλά να σας ευχαριστήσουμε που μας ενημερώνετε μέσω άλλων νομοσχεδίων, για το τι θα επακολουθήσει και στα θέματα των εργαλείων και των υπηρεσιών του τουρισμού.
Στο άρθρο 35, έχουμε την επέκταση των υπεραρμοδιοτήτων -βλέπε υπουργικές αποφάσεις- που έτσι κι αλλιώς έχει εκχωρήσει η Υπουργός Τουρισμού στον εαυτό της. Συγκεκριμένα το καλοκαίρι, μπήκαν σε ισχύ διατάξεις του τουριστικού ν. 4276/2014, όπου η Υπουργός, με απόφαση ορίζει τον αριθμό των κατηγοριών κλειδιών, τις προδιαγραφές των ενοικιαζόμενων δωματίων και κατασκηνώσεων ή στην περίπτωση των ξενοδοχείων, εισηγείται για προεδρικό διάταγμα που θα λύσει αυτά τα θέματα και για τον τρόπο και τη διαδικασία κατάταξής τους, τα βαθμολογούμενα κριτήρια και τα υπόλοιπα. Με τις σημερινές διατάξεις, η Υπουργός, μέσα από αυτό το νομοσχέδιο επεκτείνει επιπλέον την αρμοδιότητα τη δική της και στα υφιστάμενα καταλύματα. Βλέπετε, λοιπόν, ότι ένα νομοσχέδιο ενός άσχετου με τον τουρισμό Υπουργείου περνάει θέματα του τουρισμού. Αν αυτό λέγεται ορθή ή ορθολογιστική νομοθέτηση, τότε νομίζω ότι εμείς ζούμε κάπου αλλού. 
Σκοπεύετε να υλοποιήσετε τον στόχο των εκατόν πενήντα νέων κλινών στα επόμενα επτά χρόνια, σύμφωνα με τον στρατηγικό σχεδιασμό του οδικού χάρτη του ΣΕΤΕ; Θα βαφτίζετε «πεντάστερα» ό,τι θα χτιστεί από εδώ και στο εξής; Υπάρχει μία χθεσινή δημοσίευση στο in.gr -δεν ξέρω αν επιβεβαιώνεται ή αν δεν επιβεβαιώνεται- που λέει ότι θα αλλάξει η οδηγία από την Ευρωπαϊκή Ένωση, που δεν επιτρέπει να χτιστούν πολύ μεγάλα ξενοδοχεία στις υπερκορεσμένες περιοχές. Πήρε -λέει- από τον Πρωθυπουργό το πράσινο φως και είπε «Θα το λύσουμε». Το λέω με πάσα επιφύλαξη αλλά δυστυχώς αυτές τις επιφυλάξεις τις παίρνει ο άνεμος. Έτσι σκοπεύετε να επαναλειτουργήσετε άλλες εκατό χιλιάδες νέες κλίνες, σύμφωνα με την ίδια στρατηγική, του ΣΕΤΕ δηλαδή;
Μια τελευταία πρόταση στο συγκεκριμένο ζήτημα. Αφού πλέον η κατάταξη των καταλυμάτων σε αστέρια και κλειδιά εξαρτάται απόλυτα από την Υπουργό, προτείνω να εντάξετε και άλλες προδιαγραφές για την αδειοδότησή τους, όπως νόμιμες θέσεις εργασίας. Είναι κακό; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε ένα λεπτό. 
Δεύτερον, ανταποδοτικά οφέλη στους τοπικούς δήμους. Δεν είναι παράλογο. Και μέτρα φιλικά προς το περιβάλλον, το οποίο βάλλεται διαρκώς. Βέβαια, δεν ξέρω πόσα πεντάστερα ξενοδοχεία θα αδειοδοτηθούν αλλά εν πάση περιπτώσει. 
Θα ήθελα επίσης να αναφερθώ σε μια από τις τροπολογίες που κατατέθηκε και την υπογράφουν έξι Υπουργοί. Φωτογραφίζετε δύο συγχρηματοδοτούμενα έργα, με δράσεις πάνω στην κατάρτιση του ανθρώπινου δυναμικού. Το ένα, αφορά την κατάρτιση και τη μετεκπαίδευση εργαζόμενων και εποχικά άνεργων εμπειροτεχνών με προϋποθέσεις στον τουριστικό τομέα, με στόχο την αναβάθμιση των τουριστικών παροχών, η οποία θα πραγματοποιηθεί σε υπάρχουσες υποδομές, στις οποίες λειτουργούν σήμερα ΕΠΑΣ και ΙΕΚ, υπό την εποπτεία του Υπουργείου. Πρόκειται για το έργο, το οποίο μεταφέρθηκε μετά από τη διάλυση του ΟΤΕΚ και τη μεταφορά των αρμοδιοτήτων στο Υπουργείο. 
Το άλλο αφορά -και τελειώνω, κύριε Πρόεδρε- σε υλοποίηση πράξεων-δράσεων καταρτίσεως σε θέματα τουρισμού και θα υλοποιηθεί σε οκτώ περιφέρειες και σε τρεις περιφέρειες σταδιακής εξόδου. Δηλαδή έχουν επιλογή όλες οι περιφέρειες, πλην του νοτίου Αιγαίου και της Στερεάς Ελλάδας. Το ύψος της δράσης είναι 4,6 εκατομμύρια ευρώ περίπου και αφορά ιδιωτικά ΚΕΚ, τα οποία επιλέχθηκαν βάσει διεθνούς διαγωνισμού και σήμερα είναι στο σημείο της συμβασιοποίησης για προγράμματα εκατόν είκοσι ωρών, που αντιστοιχούν σε τριάντα εργάσιμες ημέρες, δηλαδή τέσσερις ώρες κάθε μέρα, σε καθένα από αυτά τα ΚΕΚ. 
Η ερώτησή μου είναι. Με δεδομένο ότι σε λιγότερο από ένα χρόνο παύει -κακώς- η λειτουργία των ΕΠΑΣ και του πρώην ΟΤΕΚ, τι θα γίνει από το 2015 με τη δευτεροβάθμια επαγγελματική εκπαίδευση, κυρίως του τουρισμού; Καταθέτω, κύριε Πρόεδρε, την καταγγελία του Συλλόγου Υπαλλήλων του Υπουργείου Τουρισμού και την απόφαση των αποφοίτων της ΕΣΔΔΑ, που στην ουσία καταγγέλλει το συγκεκριμένο νομοσχέδιο. 
Ευχαριστώ πολύ.
 (Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Εάν υπάρχουν Κοινοβουλευτικοί Εκπρόσωποι που θα ήθελαν τον λόγο, μπορούν να τον ζητήσουν. 
Προχωρούμε στους ομιλητές. Τον λόγο έχει η κ. Κανελλοπούλου και μετά ακολουθεί ο κ. Κουτσούμπας και ο κ. Κουράκης.</ChairmanSpeech> 
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κατ’ αρχάς θα αναφερθώ στο άρθρο 11 του νομοσχεδίου. Επιλεκτικά για την ψηφιοποίηση πολιτιστικών πόρων, εισηγείστε την παραχώρηση σε ιδιώτες δικαιώματος αποκλειστικότητας διάρκειας δέκα χρόνων, τροποποιώντας την παράγραφο 2 του άρθρου 12 του προϋπάρχοντα νόμου 3448/2006, που προέβλεπε τριετείς συμβάσεις και επανέλεγχο. 
Με την τροποποίηση που εισηγείστε, οι συμβάσεις μετά την πρώτη δεκαετία θα επανελέγχονται ανά επταετία. Κάνετε, δηλαδή, ένα τεράστιο οικονομικό δώρο στους επιχειρηματίες, που υπό διάφορους μανδύες ορέγονται τον ψηφιοποιημένο πολιτισμό και το δώρο αυτό συνοδεύεται με την πρόβλεψη να μένει κι ένα δωρεάν αντίγραφο στο δημόσιο για χρήση, μετά το τέλος του δικαιώματος αποκλειστικότητας. 
Αν δεν ήταν τόσο σοβαρό το θέμα, θα γελούσαμε με το αντίγραφο αυτό, κύριε Υπουργέ. Δυστυχώς, δεν μπορούμε ούτε να μειδιάσουμε, βλέποντας να ξεπουλιούνται στην κυριολεξία οι πολιτιστικοί πόροι της χώρας. 
Εννοείται πως θα καταψηφίσουμε. 
Συνεχίζω με την τροπολογία που κατατέθηκε αναφορικά με το Υπουργείο Πολιτισμού, σε άσχετο νομοσχέδιο κατά την πάγια τακτική σας, τακτική που θα επιμένουμε να καταγγέλλουμε ως εξευτελιστική για το Κοινοβούλιο. 
Στην προκειμένη περίπτωση, η τροπολογία που φέρνετε αφορά κατά κύριο λόγο το π.δ. 104/2014 μόλις δύο μήνες μετά την ψήφισή του. Είναι δείγμα κι αυτό της προχειρότητας με την οποία νομοθετείτε. Πριν στεγνώσει το μελάνι στο ΦΕΚ, φέρνετε νόμο για να διορθώσετε μέρος μόνο από τα προβλήματα που θα δημιουργηθούν εξαιτίας της εφαρμογής του νέου οργανισμού του Υπουργείου Πολιτισμού και Αθλητισμού. Και λέω μέρος μόνο των προβλημάτων, γιατί η προσπάθεια του Υπουργείου και ελλιπής είναι και αντιφατική. 
Συγκεκριμένα, το Υπουργείο καταργεί ορθώς το μεταπτυχιακό ως προαπαιτούμενο για πρόσληψη στους κλάδους αρχαιολόγων, ειδικότητας Προϊστορικών, Κλασσικών και Βυζαντινών και Μεταβυζαντινών. Όμως, διατηρεί το μεταπτυχιακό ως προϋπόθεση για τις προσλήψεις σε άλλους κλάδους, όπως για παράδειγμα στον κλάδο των Ιστορικών. Η εξήγηση που επιχείρησε ο Υπουργός προηγουμένως δεν είναι για εμάς καθόλου πειστική. 
Ως ΣΥΡΙΖΑ είχαμε καταθέσει ερώτηση για το θέμα, επισημαίνοντας την απαράδεκτη υποβάθμιση του πανεπιστημιακού πτυχίου, η οποία αντίκειται σε βασικές αρχές της δημόσιας διοίκησης. Υπογραμμίσαμε έγκαιρα πως η απαίτηση μεταπτυχιακού, καθώς και η απαίτηση άριστης γνώσης ξένης γλώσσας, οδηγούν σε ταξικούς αποκλεισμούς από το δικαίωμα της εργασίας, καθώς δεν είναι το ίδιο εφικτά για όλους τα απαιτούμενα σχετικά έξοδα, ειδικά σε εποχές οικονομικής κρίσης. Επιχειρηματολογήσαμε πως δεν είναι δυνατόν να ακυρώνεται η εργασιακή εμπειρία των αρχαιολόγων μας, η οποία μέχρι πρότινος θεωρούταν, επίσης, μοριοδοτούμενο προσόν πρόσληψης. 
Υπάρχει μία σειρά ακόμη από προβλήματα. Ο περιορισμός εργασίας των έκτακτων αρχαιολόγων μόνο για εξήντα μήνες, η μη καταβολή του επιδόματος ανθυγιεινής εργασίας, οι τρίμηνες καθυστερήσεις πληρωμών κ.λπ.. 
Το Υπουργείο έρχεται σήμερα και νομοθετεί με εντελώς ημιτελή τρόπο. Δεν είναι δυνατόν να συναινέσουμε σε τέτοιες ρυθμίσεις. 
Εξαρχής υποστηρίξαμε, πως ο νέος οργανισμός του Υπουργείου είναι σε λάθος βάσεις και, βέβαια, δεν θα δώσουμε την ψήφο μας σε μπαλώματα που σήμερα επιχειρούνται. Πόσω μάλιστα, που με την τροπολογία σας καταργείτε τη μεταβατική διάταξη που προέβλεπε η παράγραφος 4 του άρθρου 70 του π.δ. 104/2014, σύμφωνα με την οποία, μέχρι να ενεργοποιηθούν οι νέες υπηρεσίες της Γενικής Διεύθυνσης Αρχαιοτήτων και Πολιτιστικής Κληρονομιάς, θα μπορούσαν να συνεχίσουν να λειτουργούν οι Εφορείες Προϊστορικών και Κλασσικών Αρχαιοτήτων και οι Εφορείες Βυζαντινών Αρχαιοτήτων. 
Ενώ γνωρίζετε πως στις 28 Οκτωβρίου πρόκειται να υπάρξουν σοβαρότατες δυσλειτουργίες ειδικά στις εφορείες της Αττικής και της Θεσσαλονίκης, ενώ άλλα Υπουργεία ήδη ζητούν την καθυστέρηση της εφαρμογής των οργανισμών τους, το Υπουργείο Πολιτισμού προχωρά στην κατάργηση κάθε μεταβατικής διάταξης για τη Γενική Διεύθυνση Αρχαιοτήτων  και Πολιτιστικής Κληρονομιάς, ενώ η αμέσως επόμενη παράγραφος, η παράγραφος 5, η αντίστοιχη δηλαδή μεταβατική παράγραφος για τις υπηρεσίες της Γενικής Διεύθυνσης Αναστήλωσης Μουσείων και Τεχνικών Έργων δεν καταργείται. Φοβούμαστε ότι θα μείνουν ή θα τιναχθούν στον αέρα πολλά από τα προγράμματα των ΕΣΠΑ. 
Η μόνη εξήγηση που μπορούμε να δώσουμε για την τόση σπουδή σας καθώς και για τη μεροληπτικότητα της σπουδής, είναι πως στην πραγματικότητα αυτό που με συνέπεια επεξεργάζεστε είναι ένα σχέδιο διάλυσης του έργου της Αρχαιολογικής Υπηρεσίας, προκειμένου πτυχές της δράσης της να παραχωρηθούν σε ιδιώτες. 
Δράττομαι, λοιπόν, της ευκαιρίας να σας προειδοποιήσω, πως δεν θα μείνουμε απαθείς θεατές τέτοιων σχεδίων, όπως για παράδειγμα το πιλοτικό σχέδιο αναβάθμισης και διαχείρισης των αρχαιολογικών χώρων της Βραυρώνας και του Κεραμεικού σε συνεργασία με το Ίδρυμα Σταύρος Νιάρχος και με μη κυβερνητικές οργανώσεις. Μέχρι χθες είχαμε το απαράδεκτο καθεστώς ενοικίασης κακοπληρωμένων εργαζομένων μέσω των μη κυβερνητικών οργανώσεων. Σήμερα προχωράτε ένα βήμα παρακάτω. Δίνετε στα ιδιωτικά ιδρύματα τη δυνατότητα να χαράσσουν την εθνική στρατηγική στον πολιτισμό. 
Θα είμαστε σαφείς: Για το ΣΥΡΙΖΑ, ο πολιτισμός και η πολιτιστική κληρονομιά είναι δημόσια αγαθά και θα τα υπερασπιστούμε όπως την παιδεία και την υγεία. Το οξύμωρο, αγαπητοί συνάδελφοι, είναι ότι όλα αυτά γενικώς τα ονομάζετε καινούργια, ενώ είναι τόσο παλιά, όσο ο καπιταλισμός. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κι εμείς ευχαριστούμε.
Τον λόγο έχει ο κ. Ανδρέας Κουτσούμπας. 
Αμέσως μετά θα ακολουθήσει ο κ. Κουράκης και στη συνέχεια θα λάβει τον λόγο ο κύριος Υπουργός. 
Ορίστε, κύριε συνάδελφε, έχετε τον λόγο.</ChairmanSpeech> 
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Ευχαριστώ, κύριε Πρόεδρε. 
Θα ξεκινήσω, απαντώντας στις αιτιάσεις συναδέλφων, κυρίως της Αντιπολίτευσης, χωρίς να διαφωνώ κατά βάση όταν γίνεται κατάχρηση αυτού του δικαιώματος, να φέρνει η Κυβέρνηση προσθήκες ή βελτιώσεις που βέβαια επιτρέπονται από το ισχύον θεσμικό πλαίσιο σε νομοσχέδια διαφορετικά. 
Η μία όψη του νομίσματος, είναι να λέμε ότι είναι πρόχειρα ή βεβιασμένα γραμμένα. Η άλλη όψη του νομίσματος όμως, η πιο σοβαρή, είναι ότι όταν ζούμε σε μια κοινοβουλευτική δημοκρατία, έχει αυτό το καλό: Να μπορείς να διορθώνεις, να συμπληρώνεις ατέλειες νόμων για την καλύτερη εφαρμογή αυτών. Και ένας νόμος, στην εφαρμογή του φαίνεται αν είναι καλός ή αν θέλει συμπλήρωση. Έχουμε υποχρέωση και καθήκον ως νομοθετικό σώμα, να διορθώνουμε αυτές τις ατέλειες ή να συμπληρώνουμε εκείνους τους νόμους που μπορούν να εφαρμοστούν καλύτερα για την καλύτερη –αν θέλετε- διοίκηση, για ένα καλύτερο μέλλον για τους πολίτες. 
Με αυτόν τον τρόπο θα ξεκινήσω την τοποθέτηση μου για μια τροπολογία-προσθήκη που φέρνουμε, που έχει βέβαια σχέση με το Υπουργείο Διοικητικής Μεταρρύθμισης. 
Το καλοκαίρι, με το ν.4250/2014 που ψηφίσαμε, μεταφέρθηκαν οι αρμοδιότητες του Οργανισμού Κωπαΐδος στην περιφέρεια. Απεδείχθη ότι το διάστημα που θέσαμε για να γίνει η απογραφή της περιουσίας δεν έφτανε και δώσαμε μια παράταση μέχρι το Νοέμβριο του 2014. Παρά ταύτα όμως, φαίνεται στην εφαρμογή του ότι απαιτείται καινούργια προσέγγιση με την τροποποίηση που φέρνουμε σχετικά με την εκκαθάριση του οργανισμού, ώστε να πάει ο Οργανισμός Κωπαΐδος στην περιφέρεια καθαρός κι όχι με το βεβαρυμμένο αμαρτωλό παρελθόν, χωρίς να επιβαρύνει τον προϋπολογισμό, αφού ο εκκαθαριστής ό,τι έσοδα έχει θα τα μεταφέρει στον κρατικό προϋπολογισμό. Θεωρώ, λοιπόν, ότι η τροποποίηση αυτή κινείται προς τη σωστή κατεύθυνση και πρέπει να γίνει δεκτή από το Σώμα. 
Θα μείνω σε μερικές σκέψεις, προβληματισμούς και ερωτηματικά σε σχέση με το υπό ψήφιση νομοσχέδιο. 
Αλήθεια, αναρωτιέμαι. Διαφωνείτε με αυτό που έθεσε ως πρωταρχική βάση ο Υπουργός, ότι «ελάτε όλοι μαζί να κάνουμε ρήξη με το παρελθόν» και με το «ελάτε να αφήσουμε στην άκρη το κακό παρελθόν, αυτές τις πρακτικές τις οποίες κατηγορούσατε ως φαύλες και σήμερα έρχεστε και τις αγκαλιάζετε»; Διαφωνείτε με αυτήν την πολιτική; Έχουν χάσει τελικά μέσα σε αυτήν την Αίθουσα –δεν μιλάω για τα πάνελ των τηλεοράσεων- οι λέξεις την έννοια και το περιεχόμενο τους; 
Όταν μιλάμε για κράτος δικαίου, τι κράτος δικαίου εννοούμε; Εννοούμε το κράτος δικαίου που νομιμοποιεί την παρανομία; Αυτό το κράτος θέλετε να επαναφέρετε; 
Εμείς, λοιπόν, σας καλούμε και σας λέμε «ελάτε να διορθώσουμε τα κακώς κείμενα και να δώσουμε ένα όραμα στη νέα γενιά. To όραμα των ίσων και πολλαπλών ευκαιριών, της συμμετοχής και της αξιοκρατίας».
Η δική σας αρνητική συμβολή και τοποθέτηση στο παρόν νομοσχέδιο οδηγεί –εάν θέλετε- στην παραπέρα απαξίωση του πολιτικού συστήματος και βεβαίως δεν διορθώνει τις παθογένειες του όλου πολιτικού συστήματος ή τις αδυναμίες που έχει η διοίκηση. 
Το νομοσχέδιο, κυρίες και κύριοι συνάδελφοι, μπορεί να μη λύνει όλα τα προβλήματα, λύνει όμως τα συγκεκριμένα και είναι ένα λιθάρι προς τον εκσυγχρονισμό. 
Αλήθεια αναρωτιέμαι, ενθυμούμενος την τοποθέτηση του Αρχηγού της Αξιωματικής Αντιπολίτευσης, κύριε Υπουργέ, που είπε ότι «το παλιό φεύγει και το καινούργιο έρχεται». Ποιο είναι το παλιό που φεύγει και ποιο το καινούργιο που έρχεται; Το καινούργιο που έρχεται, είναι αυτό που υιοθετεί πρακτικές του παρελθόντος; Εκεί θέλετε να μας γυρίσετε; Δηλαδή δεν θέλετε να επαναφέρουμε τη νομιμότητα και να κινηθεί ένα κράτος από εδώ και πέρα αξιοκρατικά;
Νομίζω ότι έχετε μια ηθική πολιτική υποχρέωση, κυρίες και κύριοι συνάδελφοι. Ο ΣΥΡΙΖΑ πρέπει να απεμπλακεί από τη λαϊκή υστερία και τον ευκαιριακό επαναστατισμό. Πρέπει να πάψει να είναι διπρόσωπος και να πει στον ελληνικό λαό τι πραγματικά πρεσβεύει και τι διοίκηση θέλει από εδώ και πέρα. Πρέπει να πάψει να αγκαλιάζει τις παρανομίες, γιατί έτσι σπέρνει ανέμους και θα θερίσει θύελλες!
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κ. Κουράκης έχει τον λόγο.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, θα αναφερθώ σε ένα σημείο της τροπολογίας που έχει κατατεθεί από τον Υπουργό Πολιτισμού. Σε αυτήν, αίρεται εν μέρει μία αδικία, όπως ανέφερε η κ. Κανελλοπούλου προηγουμένως, καθώς το οργανόγραμμα που έχει συνταχθεί από το Υπουργείο Πολιτισμού και Αθλητισμού, έθετε ως απαραίτητη προϋπόθεση για το διορισμό στον κλάδο ΠΕ Αρχαιολόγων, Ιστορικών-Λαογράφων και Ιστορικών της Τέχνης την κατοχή μεταπτυχιακού τίτλου. 
Ορθώς εκτιμήθηκε και από τον Υπουργό ότι ήταν μια απαράδεκτη ρύθμιση, που οδηγούσε σε μια υποβάθμιση των πτυχίων των πανεπιστημίων, καθώς πέραν όλων των άλλων καταργούσε και τα επαγγελματικά δικαιώματα των πτυχιούχων, διότι επέβαλε την αναγκαιότητα κατοχής μεταπτυχιακού τίτλου. 
Έρχεται, λοιπόν, η παρούσα τροπολογία και διορθώνει εν μέρει την παραπάνω απαράδεκτη ρύθμιση, με το να καταργεί την υποχρέωση κατοχής του μεταπτυχιακού τίτλου αλλά δυστυχώς όχι για όλους τους παραπάνω κλάδους. Την καταργεί μόνο για τους αρχαιολόγους και μάλιστα όχι για όλες τις εξειδικευμένες ειδικότητες των αρχαιολόγων. 
Προσπαθούσα να εξηγήσω και πριν από λίγο στον Υπουργό ότι όταν έχουμε μια ειδικότητα όπως είναι Επιγραφολόγος ή Ζωοαρχαιολόγος, που για να μπορέσεις να την πάρεις αυτήν την ειδικότητα είναι υποχρεωτικό να κάνεις μεταπτυχιακό, μπορώ να το καταλάβω. Δηλαδή είναι εξ ορισμού απαίτηση να έχεις μεταπτυχιακό, γιατί δεν υπάρχει τμήμα προπτυχιακών σπουδών, το οποίο να οδηγεί σε αυτούς τους εξειδικευμένους κλάδους. 
Ωστόσο έχουμε και πανεπιστήμια σε μεγάλες πόλεις όπως στην Αθήνα, τη Θεσσαλονίκη, τα Ιωάννινα, την Κομοτηνή, που έχουν προπτυχιακά τμήματα που οδηγούν στην Αρχαιολογία, την Ιστορία, την Ιστορία της Τέχνης, τη Λαογραφία και στην Κομοτηνή –εάν δεν κάνω λάθος- και στην Εθνολογία και επίσης υπάρχουν και άλλα τμήματα που οδηγούν στην Κοινωνική Ανθρωπολογία, καταλαβαίνουμε ότι με το να απαιτείς μετά για διορισμό ένα μεταπτυχιακό τίτλο οδηγείς εκ των πραγμάτων σε μια υποβάθμιση των πανεπιστημιακών σπουδών και αυτό είναι πολύ κακό. 
Πρέπει να σας πω ότι έχουν εκδοθεί αντίστοιχα ψηφίσματα από όλα τα τμήματα Ιστορίας και Αρχαιολογίας, τα οποία ζητούν το εξής απλό. Να εξαιρεθούν από την υποχρέωση κατοχής μεταπτυχιακού τίτλου όλες αυτές οι ειδικότητες. Δηλαδή, η εξαίρεση να ισχύσει για την Αρχαιολογία, αλλά –όπως είναι δίκαιο, γιατί είναι απολύτως ισότιμα- να επεκταθεί και στην Ιστορία, την Ιστορία της Τέχνης, τη Λαογραφία, την Κοινωνική Ανθρωπολογία και την Εθνολογία. 
Ο Υπουργός είπε ότι θα κοιτάξει το ζήτημα. Θέλουμε να πιστεύουμε ότι δεν θα γίνει το λάθος να εξαιρεθούν τεράστιοι κλάδοι αποφοίτων μας από το δικαίωμα στην δουλειά και στην εφαρμογή όσων έχουν μάθει, καθώς τους ζητείται απαραίτητα να έχουν τον μεταπτυχιακό τίτλο. 
Ελπίζω να γίνει δεκτή αυτή η παρατήρηση, η οποία έχει γίνει και από Βουλευτές άλλων κομμάτων και όχι μόνο από το ΣΥΡΙΖΑ, για να διορθωθεί αυτή η αδικία. 
Σας ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Τον λόγο έχει ο κ. Απόστολος Κακλαμάνης.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, εγώ για τρίτη μέρα, πριν προχωρήσω στο νομοσχέδιο, θέλω να υπογραμμίσω ότι η κρισιμότητα αυτών των στιγμών, σχετικά με τα γεγονότα που εξελίσσονται στη θαλάσσια περιοχή της Κυπριακής Δημοκρατίας, επιβάλλει όχι μόνο την εγρήγορση αλλά προηγουμένως τη συνεννόηση των πολιτικών και κοινωνικών δυνάμεων της χώρας. Προφανώς, εν μέσω της οικονομικής και κοινωνικής κρίσης που διέρχεται η πατρίδα μας, υπάρχουν πλείστα όσα προβλήματα που περισπούν –δικαιολογημένα- το ενδιαφέρον και την κινητοποίηση όλων αυτών των δυνάμεων προς κάθε κατεύθυνση που κρίνουν αναγκαία. 
Όμως, σε ό,τι αφορά το εξωτερικό μέτωπο της χώρας, πιστεύω ότι αυτό πρέπει να αποτελεί προτεραιότητα στη σκέψη και στη συνείδηση όλων μας –κάτι που δεν αμφισβητώ για καμμία πλευρά αυτού του Κοινοβουλίου- αλλά θα πρέπει και να είμαστε σε θέση να εκτιμούμε τι προηγείται και τι έπεται αυτήν τη στιγμή. 
Εγώ θα ήθελα να προτείνω να προηγηθεί, βεβαίως, μια προετοιμασία, μια προεργασία και αυτό μπορεί να γίνει σύντομα. 
Όπως είπα και χθες, με ικανοποίηση άκουσα τον Αρχηγό της Αξιωματικής Αντιπολίτευσης να τοποθετείται σωστά στο θέμα αλλά και άλλες δυνάμεις, όπως η Δημοκρατική Αριστερά. 
Όλες οι δυνάμεις εδώ, πιστεύω ότι ανταποκρίνονται σε αυτό που είναι επιτακτική ανάγκη αυτήν την στιγμή, να καθίσουν οι ηγεσίες, εκπροσωπώντας ολόκληρη την ελληνική κοινωνία, σε ένα τραπέζι υπό τον Πρόεδρο της Δημοκρατίας. Βεβαίως, εκεί δεν πρέπει να διατυπωθούν επιφυλάξεις, αστερίσκοι, όπως συνηθίζουμε δυστυχώς –και είναι αυτή μια αδυναμία της λειτουργίας της δημοκρατίας μας σαράντα ολόκληρα χρόνια- αλλά πρέπει να επικεντρωθούν στο κύριο. Νομίζω ότι κανείς δεν θα έχει αντίρρηση σε αυτό. 
Σήμερα από ολόκληρη τη διεθνή κοινότητα, από την Ευρωπαϊκή Ένωση, της οποίας είμαστε μέλος –ενώ η Τουρκία περιμένει στην είσοδο για να γίνει μέλος- από τις Ηνωμένες Πολιτείες, γίνονται δηλώσεις και σχόλια για την Κυπριακή Δημοκρατία. 
Άκουσα μια δήλωση υποστηρικτική από τις Ηνωμένες Πολιτείες για την αποκλειστική οικονομική ζώνη της Κυπριακής Δημοκρατίας αλλά με έναν αστερίσκο. Ειπώθηκε, σαν να μην είναι αυτό στην αποστολή μιας δημοκρατίας, όπως είναι η κυπριακή, ότι πρέπει να ληφθούν υπ’ όψιν οι κοινότητες. Μα η Κυπριακή Δημοκρατία, εφαρμόζει και θέλει να εφαρμόζει προγράμματα σε ολόκληρο το νησί για όλους τους κατοίκους και δυστυχώς, εμποδίζεται από τις δυνάμεις κατοχής ενός τμήματος της Κύπρου. Είναι άνευ σημασίας εν μέρει αυτή η δήλωση των Ηνωμένων Πολιτειών, εκτός εάν νομίζουν ότι έτσι κρατούν μια ουδέτερη στάση.
Θυμάμαι τη δήλωση του μακαρίτη του Ντάλες, στη δεκαετία του ’50. Όταν καίγονταν η Σμύρνη και η Κωνσταντινούπολη, εκείνος έλεγε «ε, ναι, πρέπει να τα βρείτε μεταξύ σας» κ.λπ.. 
Αυτό είναι, λοιπόν, το κύριο, κύριε Πρόεδρε, και θα ήθελα για άλλη μία φορά να το τονίσω. Υπάρχει πρόκληση. Υπάρχει σοβαρή εσωτερική κρίση στην Τουρκία. Η Τουρκία είναι απομονωμένη αυτήν τη στιγμή από τους γείτονές της, διότι λειτούργησε ανατρεπτικά για το συριακό καθεστώς. Δεν έχει σχέσεις με την κυβέρνηση της Αιγύπτου, δεν έχει σχέσεις με την κυβέρνηση του Ισραήλ. Ενοχλείται για την τριμερή συνεργασία Κύπρου και Ελλάδας αφ’ ενός με την Αίγυπτο και αφ’ ετέρου με το Ισραήλ για τα μείζονα θέματα της περιοχής, με τα πετρέλαια και τα αέρια φυσικά να είναι στην πρώτη ζήτηση και όχι μόνο των ενδιαφερόμενων λαών αλλά και άλλων που έρχονται είτε προσκαλούνται είτε και απρόσκλητοι.
 Επειδή δε αυτήν τη στιγμή, η ένταση συμπίπτει και με τα γυμνάσια του ρωσικού και του ισραηλινού στόλου εκεί -με την έγκριση βεβαίως της Κυπριακής Δημοκρατίας- η Τουρκία χωρίς την έγκριση της Κυπριακής Δημοκρατίας, ουσιαστικά κάνει εισβολή διά θαλάσσης τάχα ερευνώντας. Και μόνο το όνομα του πειρατικού, δήθεν ερευνητικού «Barbaros» και τα πολεμικά που το συνοδεύουν, δείχνει τι επιθυμεί και τι επιχειρεί με τη διπλωματία του βάθους ο κ. Νταβούτογλου, να εξάγει την κρίση που αντιμετωπίζει, διότι δεν συμμετέχει στον αγώνα των Κούρδων και όλης της ανθρωπότητος εναντίον των τζιχαντιστών, την ώρα που βλέπουμε ότι επεκτείνεται αυτή η απειλή. Επιδιώκει «και τούτο ποιήσαι κακείνο μη αφιέναι», και τις μόνιμες επιδιώξεις του εναντίον της χώρας μας να προωθήσει και ταυτόχρονα να κατασιγάσει την εσωτερική κρίση.
Σε ό,τι αφορά το νομοσχέδιο, κύριε Πρόεδρε, θεωρώ ότι πρόκειται για μία μεταρρύθμιση θετική την οποία –λυπούμαι να πω αυτό στον Υπουργό, αλλά δεν αφορά μόνο τον Υπουργό Διοικητικής Μεταρρύθμισης-, όπως όλα τα νομοσχέδια, θετικά νομοσχέδια που εισηγείται η Κυβέρνηση, φροντίζει η ίδια να υπονομεύει τη γνώση και τη θετική εντύπωση στον ελληνικό λαό, με όλα αυτά τα άσχετα με το κύριο θέμα ζητήματα που προσθέτει και με τον τρόπο που νομοθετεί. 
Κύριε Υπουργέ, μία εβδομάδα δεν θα έχει νομοθετικό έργο η Βουλή. Την προηγούμενη εβδομάδα μπορούσατε να φέρετε αυτοτελές ένα νομοσχέδιο. Είναι πολύ απλό αυτό που σας λέω και το λέω σε όλους τους Υπουργούς. Γιατί η Βουλή να μη λειτουργεί και ξαφνικά μία ημέρα να έρχεται σωρός προτάσεων; Αυτό δίνει την εντύπωση ότι η Κυβέρνηση επιδιώκει την απαξίωση της Βουλής και εν πάση περιπτώσει αυτό επέρχεται. Μόνο αυτό το θέμα ήθελα να θέσω, κύριε Πρόεδρε.
 Κύριε Υπουργέ, φέρατε επίσης έναν καλό νόμο -εγώ δεν διστάζω να το παραδεχθώ- συνέχεια του ν.3839/2010, για την ισότιμη μεταχείριση των πτυχιούχων των πανεπιστημίων και των πτυχιούχων των ανώτατων εκπαιδευτικών ιδρυμάτων. Είναι ανώτατη εκπαίδευση και ο πανεπιστημιακός και ο τεχνολογικός τομέας. 
 Σε όλη την Ευρώπη, όπως επανειλημμένως έχω πει, δίδεται έμφαση στην εφαρμοσμένη έρευνα. Περνάμε νομοσχέδιο του Υπουργείου Παιδείας για την έρευνα και την καινοτομία αλλά δεν λέει τίποτα για την εφαρμοσμένη έρευνα, που είναι το ζητούμενο αυτήν τη στιγμή, δεν είναι μόνο τα διδακτορικά. Είναι η σύνδεση της έρευνας με την παραγωγή, με την οικονομία, με την καινοτομία. Δεν αναφέρει τίποτα για τα ΤΕΙ και εσείς ανέχεστε, κύριε Υπουργέ, το νόμο σας να τον γράφουν στα παλιά τους τα παπούτσια διάφορες συντεχνίες ή μανδαρίνοι των Υπουργείων. 
Φέρνετε ένα ολόκληρο άρθρο 31 και κάνετε μπαλώματα σε οργανισμούς, πράγμα που προφανώς δεν είναι η λύση, όταν ένας κεντρικός νόμος ψηφίζεται και λέει καμμία διάκριση σε ό,τι αφορά τον τίτλο σπουδών. Σε άλλα προσόντα, φυσικά γίνεται διάκριση μεταξύ πανεπιστημιακής και τεχνολογικής εκπαίδευσης.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής, κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Εσείς που είσθε λαλίστατος και αντεπιθετικός ή και επιθετικός, χωρίς να δεχθείτε επίθεση εδώ, στην Αίθουσα, αυτό γιατί το ανέχεσθε; Είσθε ο αρμόδιος Υπουργός; Πέρασα από αυτό το Υπουργείο. Οι οργανισμοί είναι η μεγάλη πληγή. Πάνε και έρχονται πέντε-έξι φορές, γιατί ο ένας σύλλογος θέλει εκείνο, ο άλλος μανδαρίνος το άλλο κ.λπ..
Κάναμε ένα νόμο και τον ψηφίσαμε. Αυτός ο νόμος είναι η συνέχεια στη  «ΔΙΑΥΓΕΙΑ», αυτά που φέρνετε για τη Σχολή Δημόσιας Διοίκησης. Πρέπει να το πούμε, κύριε Πρόεδρε, αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το 1983 επί ΠΑΣΟΚ με τον ν.3289 -αν δεν κάνω λάθος στον αριθμό- όπως και με τη «ΔΙΑΥΓΕΙΑ» έγινε μία σειρά μεταρρυθμίσεων και στη δεκαετία του ’80 και του ’90 και του 2000. Γι’ αυτό και εμείς στηρίζουμε υγιείς μεταρρυθμιστικές προσπάθειες, όχι όμως όταν αυτές μπάζουν. Γιατί κάποιες από τις προτάσεις σας μπάζουν, όπως αυτό που επιτρέψατε να σας λέει η Αξιωματική Αντιπολίτευση, ότι δηλαδή κάνετε κομματική διάκριση, όταν κάποιο γενικό διευθυντή αντί να τον στείλετε στο πειθαρχικό, αν δεν εφαρμόζει το νόμο, εσείς τον απολύετε. Όχι, αυτό είναι αυθαιρεσία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κλείνω, κύριε Πρόεδρε.
Απλώς θέλω να αναφερθώ και στο θέμα της Σχολής Δημόσιας Διοίκησης και στο θέμα αυτής της απαράδεκτης, αντιδημοκρατικής -που δεν υπακούει σε καμμία λογική πολιτισμού ή ευρωπαϊκής αντίληψης- διάκρισης που επισημαίνω σε βάρος των τεχνολογικών εκπαιδευτικών ιδρυμάτων. Γι’ αυτό θα καταθέσω υπόμνημα, στο οποίο αναφέρονται λεπτομερέστατα και η Ομοσπονδία των Τεχνολόγων Μηχανικών Δημοσίων Υπαλλήλων και η Ομοσπονδία των Τεχνολόγων Δασοπόνων Υπαλλήλων του Δημοσίου. Είναι κρίμα. Για ποιον λόγο ένα κομμάτι της διοίκησης να το βάζουμε στη γωνία;
Καταθέτω το υπόμνημα και του Συλλόγου των Υπαλλήλων της Σχολής Δημόσιας Διοίκησης. Εκεί δεν είναι μόνο το θέμα του διαγωνισμού που πρέπει να δει ο Υπουργός. Η όλη δομή του υπομνήματος θα σας βοηθήσει, κύριε Υπουργέ.
Ευχαριστώ, κύριε Πρόεδρε. 
(Στο σημείο αυτό ο Βουλευτής κ. Απόστολος Κακλαμάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και δύο εκπαιδευτικοί από το Γ΄ Γενικό Λύκειο Χανίων, Β΄ Τμήμα. 
Η Βουλή τούς καλωσορίζει και τους εύχεται καλή πρόοδο. 
(Χειροκροτήματα απ’ όλες τις πτέρυγες της Βουλής)
Κύριε Υπουργέ, θέλετε τον λόγο για να υποστηρίξετε μια τροπολογία;</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κυρίες και κύριοι συνάδελφοι, θα αναφερθώ στην τροπολογία με γενικό αριθμό 1932 και ειδικό 118. Με την τροπολογία αυτή, διατηρούμε τη Γενική Γραμματεία Αγροτικής Πολιτικής και Διεθνών Σχέσεων του ΥΠΑΤ, η οποία μετονομάζεται σε Γραμματεία Αγροτικής Πολιτικής και Διαχείρισης Κοινοτικών Πόρων.
Η γραμματεία αυτή κρίνεται αναγκαία να διατηρηθεί για την αποτελεσματικότερη προώθηση και υλοποίηση των θεμάτων αγροτικής πολιτικής της χώρας στο πλαίσιο της Ευρωπαϊκής Ένωσης.
Επίσης, έχω ζητήσει από τον κύριο Υπουργό, τον κ. Μητσοτάκη, την κατ’ εξαίρεση ισχύ του δικού μας προεδρικού διατάγματος, ώστε να έχει έναρξη από 1-1-2015. Η δίμηνη αυτή παράταση, κρίνεται επιβεβλημένη από το γεγονός ότι βρισκόμαστε προς το τέλος της εφαρμογής των προγραμμάτων αγροτικής ανάπτυξης για το έτος 2014 και είναι απαραίτητη η πλήρης απορρόφηση των κονδυλίων βάσει του κανόνα ν+2 και η αποφυγή των κινδύνων απωλειών των κοινοτικών κονδυλίων. Η νέα γραμματεία που δημιουργούμε, θα χρειαστεί χρόνο να προσαρμοστεί στα νέα δεδομένα και να συντονίσει το έργο των υπηρεσιών της.
Επιπλέον, η νέα γραμματεία θα είναι επιφορτισμένη και με την επεξεργασία και έκδοση εφαρμοστικών αποφάσεων της νέας Κοινής Αγροτικής Πολιτικής που θα ισχύει από την 1η Ιανουαρίου του 2015. 
Παράλληλα, αυτήν την περίοδο καταβάλλονται υπεράνθρωπες προσπάθειες για την επίσπευση πληρωμών σε δικαιούχους κοινωνικών προγραμμάτων που βρίσκονται σε εξέλιξη. Ως εκ τούτου, λοιπόν, η παράλληλη ενασχόληση με την επίτευξη του στόχου ν+2 για το 2014 θα είναι εξαιρετικά δύσκολη, με κίνδυνο να χαθούν οριστικά σημαντικά κονδύλια από τη χώρα μας.
Γι’ αυτούς, λοιπόν, τους λόγους ζητώ την έναρξη υλοποίησης του νέου οργανισμού του ΥΠΑΑΤ από 1-1-2015, ενσωματώνοντας τη σχετική διάταξη στο νομοσχέδιο του ο κύριος Υπουργός. 
Ζητώ, λοιπόν, κυρίες και κύριοι συνάδελφοι -και σας παρακαλώ- την υπερψήφιση της τροπολογίας και η ισχύς του προεδρικού διατάγματος του Υπουργείου να έχει έναρξη από 1-1-2015.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Χατζησοφιά. Ορίστε, κυρία συνάδελφε.</ChairmanSpeech>
<Speech><Parlmember>ΑΝΝΑ ΧΑΤΖΗΣΟΦΙΑ</Parlmember>: Επί του νομοσχεδίου θα ήθελα να κάνω μόνο μία αναφορά σε ένα επιμέρους σημείο, κύριε Υπουργέ, το οποίο μπορεί να φαίνεται δευτερεύον και τεχνικό αλλά έχει μεγάλη θεσμική σημασία. 
Η διαχείριση της ιστοσελίδας όπου σύμφωνα με το σχέδιο νόμου, θα αναρτώνται τα δημόσια έγγραφα και δεδομένα, δεν θα υπάγεται στο Υπουργείο Διοικητικής Μεταρρύθμισης και Ηλεκτρονικής Διακυβέρνησης αλλά στη Γενική Γραμματεία του Πρωθυπουργού. Τι σημαίνει αυτό;
Μία δομή η οποία στελεχώνεται από μη μόνιμους υπαλλήλους -αποσπασμένους και μετακλητούς- δεν θα είναι εκ των πραγμάτων σε θέση να ανταποκριθεί στις απαιτήσεις μίας μόνιμης και αδιάλειπτης λειτουργίας του δημοσίου. 
Εάν δεν επιθυμείτε την παραβίαση της θεμελιώδους αρχής του κράτους δικαίου, δηλαδή της συνέχειας της λειτουργίας των υπηρεσιών της διοίκησης, σας καλούμε να μεριμνήσετε άμεσα για το ζήτημα της ανάπτυξης και διαχείρισης της ιστοσελίδας.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Σε ποιο άρθρο αναφέρεστε;</Speech>
<Speech><Parlmember>ΑΝΝΑ ΧΑΤΖΗΣΟΦΙΑ</Parlmember>: Θα μου επιτρέψετε όμως να σταθώ περισσότερο στο περιεχόμενο της υπ’ αριθμόν 1919/112 της 17-10-2014 τροπολογίας, η οποία αφορά μεταξύ άλλων τη συγχώνευση μουσείων και την τροποποίηση κάποιων ρυθμίσεων του νέου Οργανισμού του Υπουργείου Πολιτισμού. 
Θα ήθελα να κάνω ορισμένα επιγραμματικά σχόλια για το πνεύμα των διατάξεών του, μιας και δεν μας δόθηκε μέχρι σήμερα η ευκαιρία να εκφράσουμε τις απόψεις μας επί του περιεχομένου του οργανισμού, δεδομένου ότι θεσμοθετήθηκε Αύγουστο μήνα με προεδρικό διάταγμα, χωρίς να έχει προηγηθεί κανενός είδους διάλογος –τι πρωτότυπο για τη συγκυβέρνηση εξάλλου!
Ο νέος οργανισμός, εντάσσεται ξεκάθαρα στο πλαίσιο της νεοφιλελεύθερης μνημονιακής λογικής της συρρίκνωσης των δομών του Υπουργείου. Αυτό που ονομάζετε μεταρρύθμιση, είναι στην πραγματικότητα απορρύθμιση και υποβάθμιση. Συγκεκριμένα, καταργείτε όλες τις κενές οργανικές θέσεις, ώστε να καταστεί αδύνατη η διενέργεια νέων προσλήψεων και η κατανομή του προσωπικού σε υπηρεσίες που «στενάζουν» από υποστελέχωση. 
Προχωρείτε στη συγχώνευση μουσείων που δεν έχουν καμμία επιστημονική συνάφεια. Χαρακτηριστικότερο παράδειγμα, η συγχώνευση που Νομισματικού Μουσείου με το Επιγραφικό Μουσείο. Τα επιστημονικά κριτήρια παραμερίζονται και η χάραξη της πολιτικής σας για τον πολιτισμό τοποθετείται στην «προκρούστεια κλίνη» των αριθμών, ό,τι περισσεύει κόβεται είτε πρόκειται για μουσεία είτε για ανθρώπους∙ αυτό που εσείς ονομάζετε μείωση των οργανικών θέσεων. Κι όλα αυτά, χωρίς να προκύπτει κανένα σοβαρό δημοσιονομικό όφελος. 
Στο πλαίσιο του κοινοβουλευτικού ελέγχου, το Υπουργείου Πολιτισμού μάς ενημέρωσε πρόσφατα ότι η προσδοκώμενη εξοικονόμηση πόρων υπολογίζεται στο 1.000.000 ευρώ, ενώ ο προϋπολογισμός του Υπουργείου ανέρχεται σε 250.000.000 ευρώ. Από τους αριθμούς που ανέφερε προηγουμένως ο Υπουργός Πολιτισμού, είναι κάτω από το 1.000.000 ευρώ. Είναι γύρω στις 850.000 ευρώ. 
Οδηγεί δηλαδή η Κυβέρνηση τις δομές ενός Υπουργείου στα πρόθυρα της λειτουργικής κατάρρευσης, προκειμένου να εξοικονομήσει ούτε 0,4%. Αυτή είναι όμως η αντίληψή της για τον πολιτισμό, δεδομένου ότι θεωρείτε το ποσόν που διατίθεται στον προϋπολογισμό μονόδρομο, όπως φάνηκε και από το δελτίο Τύπου που εξέδωσε το Υπουργείο Πολιτισμού, δίκην γραφείου προπαγάνδας της Νέας Δημοκρατίας, σε απάντηση κειμένου διαβούλευσης του ΣΥΡΙΖΑ για τον πολιτισμό.
Εντύπωση, τέλος, μας προκαλεί η κατάργηση με το άρθρο 12 της τροπολογίας της μεταβατικής διάταξης, που ρύθμιζε τον τρόπο λειτουργίας της διοίκησης μέχρι και τη συγκρότηση των περιφερειακών υπηρεσιών της Γενικής Διεύθυνσης Αρχαιοτήτων και Πολιτιστικής Κληρονομιάς.
Αυτή η διάταξη έδινε τη δυνατότητα μίας πιο ήπιας μετάβασης στο καθεστώς του νέου οργανισμού, καθώς οι σχετικές αρμοδιότητες θα μπορούσαν να ασκούνται από τις υπηρεσίες που ήταν αρμόδιες σύμφωνα με το π δ 191/2003. 
Όμως, φαίνεται ότι κάποιοι τράβηξαν το αυτί της ελληνικής Κυβέρνησης και απαίτησαν την άρον-άρον θέση σε ισχύ του νέου οργανισμού από την 28η Οκτωβρίου, παρ’ ότι αυτό σε πολλές περιπτώσεις είναι πρακτικά αδύνατο. 
Όπως αντιλαμβάνεστε, αξιολογούμε ως κυριολεκτικά επονείδιστο το νέο οργανισμό του Υπουργείου Πολιτισμού και δεν μπορούμε παρά να καταψηφίσουμε την τροπολογία που προβλέπει επιμέρους αλλαγές σ’ αυτόν. Όμως, οφείλω να ομολογήσω ότι είναι ιδεολογικά συνεπής με τη συνολική αντίληψή σας για τον πολιτισμό που οδηγεί στην εκποίηση της δημόσιας περιουσίας ή όπως την αποκάλεσε ο Υπουργός Πολιτισμού στο συνέδριο για τον πολιτισμό και τα μουσεία στη βρετανική Πρεσβεία, «εμπειρία χειραφέτησης των πολιτιστικών χώρων», για να συνεχίσει λέγοντας ότι η Ελλάδα είναι η μόνη μη κομμουνιστική χώρα με τόση λατρεία στο κράτος.
Εμείς στο ΣΥΡΙΖΑ δεν έχουμε λατρευτικές ιδεοληψίες αλλά θεωρούμε τον πολιτισμό δημόσιο αγαθό, εξ ου προστατευόμενο από το κράτος.
Για τη Νέα Δημοκρατία ο πολιτισμός είναι επικοινωνιακές φιέστες. Για την Αριστερά πάλι, ο πολιτισμός είναι στάση ζωής.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Ευάγγελος  Μπασιάκος.</ChairmanSpeech>
<Speech><Parlmember>ΕΥΑΓΓΕΛΟΣ ΜΠΑΣΙΑΚΟΣ</Parlmember>: Κύριοι συνάδελφοι, δεν θα ήθελα να σταθώ στις διατάξεις του νομοσχεδίου, αφού το θέμα έχει εξαντληθεί, ούτε να σας κουράσω. Απλώς θέλω να συμφωνήσω και να εξάρω την πρωτοβουλία του Υπουργείου Διοικητικής Μεταρρύθμισης και γενικότερα της Κυβέρνησης να βάλει μία τάξη και να βελτιώσει τη λειτουργικότητα της δημόσιας διοίκησης. Πιστεύω ότι η προσπάθεια του Υπουργού είναι σε θετική κατεύθυνση και σύντομα θα φανούν τα αποτελέσματα.
Θέλω να σταθώ στην τροπολογία που καταθέσαμε οι Βουλευτές Βοιωτίας, δηλαδή με τον κ. Καράμπελα και τον κ. Κουτσούμπα, που αφορά την παράταση του χρόνου προεργασίας για τη μεταφορά των σκοπών και της αρμοδιότητας, όπως λένε, του Οργανισμού Κωπαΐδας στην Περιφέρεια Στερεάς Ελλάδος. Είναι μία διαδικασία που θα πρέπει να γίνει με επιμέλεια. Υπάρχουν δύο τριμελείς επιτροπές οι οποίες συγκροτούνται και λειτουργούν, αλλά ακόμα δεν έχουν ολοκληρώσει το έργο τους. Αυτό πρέπει να γίνει, ώστε να λειτουργήσει απρόσκοπτα ο οργανισμός για τη νέα περίοδο, αφού όμως προηγηθεί η προετοιμασία στη διάρκεια του χειμώνα.
Με την ευκαιρία θα ήθελα να ενημερώσω πολλούς εκ των συναδέλφων, οι οποίοι αγνοούν το αντικείμενο και τις αρμοδιότητες του Οργανισμού Κωπαΐδας, ότι δεν πρόκειται για έναν οργανισμό αποξήρανσης που αφορά τη διαδικασία της λίμνης. Αφορά έναν οργανισμό ο οποίος μετά την ολοκλήρωση της αποξήρανσης που τελείωσε το 1931, από την περίφημη αγγλική εταιρεία –αφού είχαν προηγηθεί προσπάθειες από κάποια άλλη γαλλική εταιρεία- προχώρησε στην πορεία τη διαδικασία απαλλοτριώσεων με πρωτοβουλία του τότε Υπουργού Δικαιοσύνης και μετέπειτα Προέδρου της Βουλής, του αείμνηστου Δημητρίου Παπασπύρου, ώστε να αποδοθεί κατά κύριο λόγο σε δώδεκα χιλιάδες πεντακόσιους ακτήμονες της Βοιωτίας και να αποτελέσει την παραγωγική βάση για την επιβίωση και την ανάπτυξη της ευρύτερης περιοχής της Βοιωτίας.
Με την απαλλοτρίωση και καλλιέργεια εν συνεχεία των διακοσίων σαράντα χιλιάδων στρεμμάτων υπάρχει ένα σύνολο παραγωγικών εκτάσεων στην περιοχή τα οποία για να ποτιστούν και να καλλιεργηθούν, χρειάζεται η επιμέλεια των στελεχών –μέχρι τώρα του Οργανισμού Κωπαΐδας και στη συνέχεια του φορέα που θα λειτουργήσει υπό την εποπτεία της Περιφέρειας Στερεάς Ελλάδας- ώστε να λειτουργούν σωστά οι διώρυγες, τα αρδευτικά έργα και τα κανάλια, να κλείνουν τα φράγματα, όπως τώρα, για να μην υπάρχουν πλημμύρες, να συντηρείται το δίκτυο της άρδευσης, όπως και το οδικό δίκτυο, να προχωρούν τα έργα, να συντηρούνται οι εγκαταστάσεις. 
Γενικότερα καταβάλλεται προσπάθεια, ώστε το σύνολο των παραγωγικών δραστηριοτήτων να ενισχύεται από τη λειτουργία του φορέα, ο οποίος θα αναπληρώσει τον Οργανισμό Κωπαΐδας.
Προς την κατεύθυνση αυτή, λοιπόν, είναι η τροπολογία που καταθέτουμε, αλλά και η βούληση της τοπικής κοινωνίας, να προχωρήσει η Κυβέρνηση σε έγκριση ρυθμίσεων χρεών των αγροτών προς τον οργανισμό -που είναι αρκετά, τις περισσότερες των περιπτώσεων οι αγρότες δικαιολογούνται ότι δεν έχουν ποτίσει καν τις εκτάσεις αυτές- και να προχωρήσει η διαδικασία ρύθμισης των χρεών του Οργανισμού Κωπαΐδας προς τη ΔΕΗ και προς το ΙΚΑ, διότι αυτοί είναι παράγοντες ανασταλτικοί για την ομαλή λειτουργία του φορέα. 
Το λέω αυτό, διότι τα συσσωρευμένα χρέη οδηγούν στην απότομη αντίδραση της ΔΕΗ, κατά κύριο λόγο, να κόβει το ρεύμα. Νομίζω ότι είναι μία ευκαιρία να επιλύσουμε και αυτό το θέμα τώρα, ώστε ο οργανισμός απρόσκοπτα να προσφέρει το έργο για το οποίο είχε συσταθεί και του οποίου την αρμοδιότητα και την εποπτεία θα έχει τώρα ο Περιφερειάρχης Στερεάς Ελλάδος.
Πιστεύω ότι θα γίνει δεκτή από τον Υπουργό αυτή η τροπολογία. Θα δοθεί ο αναγκαίος χρόνος για την προεργασία της διαδοχής και της μετάβασης, ώστε να μην ανησυχούν οι αγρότες και να μπορούμε από καλύτερη θέση να λειτουργούμε σωστότερα το φορέα -τον τέως Οργανισμό Κωπαΐδας- που θα ασχολείται με τον συντονισμό των έργων και της δραστηριότητας της άρδευσης κατά κύριο λόγο και εν συνεχεία της ένταξης έργων, με τη βοήθεια και του παριστάμενου Υπουργού Αγροτικής Ανάπτυξης, ώστε να αποδώσει τα μέγιστα το κωπαϊδικό πεδίο, επ’ ωφελεία της τοπικής οικονομίας και της αγροτικής οικονομίας γενικά.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Τον λόγο έχει ο κ. Ξανθός.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Θα αναφερθώ μόνο στην τροπολογία του Υπουργείου Υγείας, η οποία κατατέθηκε -ως συνήθως!- την τελευταία στιγμή, χωρίς να ρυθμίζει θέματα επείγουσας σημασίας και χωρίς -εννοείται- καμμία δυνατότητα προεργασίας και συζήτησης. 
Θεωρώ ότι με αυτόν τον τρόπο -το λέμε κάθε φορά, αλλά είναι η πραγματικότητα- διαιωνίζεται αυτή η καθ’ έξιν κοινοβουλευτική -επιτρέψτε μου τον όρο- ασχημία. Νομίζω ότι από μόνο του αυτό το γεγονός συνιστά λόγο να καταψηφίσουμε τη συγκεκριμένη τροπολογία.
Επί της ουσίας, υπάρχει μία ρύθμιση για παράταση θητείας επικουρικού προσωπικού, απολύτως επιβεβλημένη, σε ένα σύστημα υγείας το οποίο έχει χάσει την τελευταία τετραετία περίπου δεκαπέντε χιλιάδες υπαλλήλους -γιατρούς και λοιπό προσωπικό- με συνταξιοδότηση. Επίκεινται άλλες πέντε χιλιάδες αποχωρήσεις στο επόμενο διάστημα. Προφανώς οι ανάγκες είναι τεράστιες και για το λιγοστό επικουρικό προσωπικό που υπηρετεί, είναι απολύτως λογικό να δοθεί η δυνατότητα να παραμείνει και να καλύψει αυτά τα κενά. 
Όμως οφείλουμε να πούμε ότι αυτός ο θεσμός κάλυψης πάγιων και διαρκών αναγκών του συστήματος είναι προβληματικός, δημιουργεί κενά στο ενδιάμεσο, δημιουργεί κλίμα εργασιακής ανασφάλειας στο προσωπικό αυτό και κυρίως δεν συνοδεύεται από ένα σοβαρό σχέδιο σταδιακής κάλυψης όλων των τεράστιων κενών που έχει σήμερα το σύστημα υγείας στην πατρίδα μας, από την πρωτοβάθμια φροντίδα μέχρι τα νοσοκομεία, την ψυχική υγεία, την πρόληψη και την αντιμετώπιση των εξαρτήσεων. 
Είναι τεράστια τα κενά. Μόνο για το κομμάτι της ψυχικής υγείας η αρμόδια διεύθυνση του Υπουργείου μάς έχει δηλώσει ότι χρειάζονται, για να ολοκληρωθεί και να υλοποιηθεί το Σύμφωνο Λυκουρέντζου-Αντόρ για την ψυχιατρική μεταρρύθμιση, χίλια επτακόσια επιπλέον άτομα, για να υπάρξουν οι κοινοτικές δομές και να προχωρήσει η αποασυλοποίηση. Άρα και αυτό είναι μια μεταρρύθμιση που είναι στον αέρα.
Νομίζουμε, λοιπόν, ότι χρειάζεται ένα τέτοιο πολύ σοβαρό σχέδιο, έτσι ώστε σε μία κρίσιμη φάση για την κοινωνία, σε μια περίοδο φτωχοποίησης να ενισχυθούν οι δημόσιες δομές και να επαναπροσανατολιστούν δημόσιοι πόροι στο δημόσιο σύστημα υγείας και όχι στον κρατικοδίαιτο επιχειρηματικό τομέα, όπως γίνεται μέχρι σήμερα, ο οποίος καραδοκεί, επενδύει και καλύπτει τα κενά και τις ανεπάρκειες του δημόσιου συστήματος. 
Αυτό, λοιπόν, πρέπει να γίνει με σοβαρό και συγκροτημένο τρόπο και όχι με αυτήν την παρελκυστική τακτική των συμβασιούχων, είτε γιατρών είτε από το υπόλοιπο προσωπικό.
Έτσι νομίζω ότι μπορούμε να δημιουργήσουμε τις προϋποθέσεις ενός καλύτερου εργασιακού κλίματος στα νοσοκομεία. Το ανθρώπινο δυναμικό σήμερα είναι στα όρια της εξουθένωσης, αφού το 40% των ειδικευομένων γιατρών, των νοσηλευτών και των εργαζομένων στις μονάδες εντατικής θεραπείας έχουν σύνδρομο Burnout αυτήν τη στιγμή. Αν, λοιπόν, το σύστημα δεν ενισχυθεί πολύ σύντομα με την κρίσιμη μάζα ανθρώπων που χρειάζεται, κινδυνεύει πραγματικά από λειτουργική κατάρρευση. Νομίζω ότι αυτή πρέπει να είναι η προσέγγισή μας. 
Υπάρχει και ένα δεύτερο άρθρο που αφορά τη χορήγηση των επαγγελματικών δικαιωμάτων νοσηλευτών στους αποφοίτους της Ανωτέρας Σχολής Νοσηλευτών του Ελληνικού Ερυθρού Σταυρού. Υπάρχει διαφωνία σ’ αυτό το θέμα, δεδομένου ότι έρχεται πολύ αιφνιδιαστικά και χωρίς καμμία προεργασία. Διαφωνούν, λοιπόν, κάθετα και η ΠΟΕΔΗΝ και η Ένωση Νοσηλευτών Ελλάδος, γιατί φοβούνται –και νομίζω βάσιμα- ότι θα ανοίξει ένα παραθυράκι μέσω του οποίου θα εξομοιώνονται τα επαγγελματικά δικαιώματα και στην ουσία θα ανωτατοποιούνται σχολές, των οποίων οι απόφοιτοι δεν μπαίνουν με το σύστημα των πανελληνίων εξετάσεων και ενδεχομένως να μην υπάρχει εποπτεία για το επιστημονικό και εκπαιδευτικό τους πρόγραμμα. Μάλιστα, σ’ αυτόν τον τομέα αρχίζουν πλέον να δραστηριοποιούνται και να επενδύουν μεγάλοι ιδιωτικοί φορείς.
Θεωρούμε, λοιπόν, ότι θα πρέπει να είναι απόλυτη η άρνηση σ’ αυτό το ζήτημα και κακώς, κατά την άποψή μας, μπαίνει μ’ αυτόν τον πολύ πρόχειρο τρόπο. 
Το τρίτο και πιο σημαντικό ίσως θέμα είναι το ζήτημα της σύστασης των θέσεων γιατρών του ΕΣΥ, για να τις διεκδικήσουν μετά από κρίση οι γιατροί του ΕΟΠΥΥ που επέλεξαν να μείνουν στο ΠΕΔΥ, μετά την περιβόητη μεταρρύθμιση στην πρωτοβάθμια φροντίδα πριν από οκτώ μήνες.
Η πραγματικότητα είναι τραγική και ο κόσμος την ξέρει. Έχουν διαλυθεί οι δημόσιες δομές, δεδομένου ότι έχουν φύγει τρεις χιλιάδες εξειδικευμένοι γιατροί, οι οποίοι είχαν μακροχρόνια θητεία σ’ αυτές τις δομές και προσέφεραν σημαντικές και εξειδικευμένες υπηρεσίες στους ασφαλισμένους. Υπάρχουν τεράστια κενά, δεδομένου ότι υπάρχουν νομοί που δεν έχουν ούτε καν συμβεβλημένους γιατρούς σε κρίσιμες ειδικότητες, όπως γυναικολόγους, παιδιάτρους, εργαστηριακούς γιατρούς κ.λπ.. Υπάρχει μία διαρκής οικονομική επιβάρυνση των ασφαλισμένων, για να έχουν πια την περίθαλψη και την εργαστηριακή παρακολούθηση που είχαν το προηγούμενο διάστημα. 
Στην ουσία, κάθε μέρα στη χώρα μας οι ασφαλισμένοι μετατρέπονται σε λειτουργικά ανασφάλιστους, γιατί πληρώνουν συνεχώς από την τσέπη τους, για να έχουν την περίθαλψη που θα έπρεπε να παρέχει και το δημόσιο σύστημα αλλά και τα ασφαλιστικά ταμεία. 
Έχει εγκαταλειφθεί κάθε προληπτική λογική, έχουν κλείσει κέντρα οικογενειακού προγραμματισμού, ενώ έχει διακοπεί και η «Κατ’ Οίκον Φροντίδα», πολύ σημαντικές υπηρεσίες οι οποίες παρέχονταν από τις προηγούμενες δομές. Η πρωτοβάθμια φροντίδα, λοιπόν, έχει διαλυθεί. Ωφελημένος από αυτό το τοπίο είναι προφανώς ο μεγάλος επιχειρηματικός τομέας, ιδιαίτερα στον τομέα της διάγνωσης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Τα εργαστήρια δεν έχουν πλέον ούτε τα απαραίτητα αναλώσιμα για να λειτουργήσουν, ενώ, ούτως ή άλλως, είχαν απαξιωθεί τα τελευταία τρία-τέσσερα χρόνια. Η ουσία είναι ότι ο μεγάλος όγκος των εργαστηριακών εξετάσεων που παλιότερα διενεργούνταν στα εργαστήρια του ΕΟΠΥΥ, σήμερα κατευθύνονται προς μεγάλες επιχειρηματικές αλυσίδες που λειτουργούν στα μεγάλα αστικά κέντρα. 
Για λόγους στοιχειώδους συνέπειας στην αρνητική μας θέση απέναντι σ’ αυτό το νομοσχέδιο για την πρωτοβάθμια φροντίδα -και όχι επειδή προφανώς δεν είμαστε υπέρ του θεσμού της πλήρους και αποκλειστικής απασχόλησης στο σύστημα υγείας- είμαστε αρνητικοί στη συγκεκριμένη τροπολογία συνολικά και την καταψηφίζουμε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Τον λόγο έχει τώρα ο κ. Καράμπελας.</ChairmanSpeech> 
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Ευχαριστώ πολύ, κύριε Πρόεδρε.
Κατ’ αρχάς, θα ήθελα να ευχαριστήσω για άλλη μια φορά για την παρουσία εδώ του Υπουργού κ. Μητσοτάκη και για τη διάθεση που είχε να συζητήσουμε το θέμα του Οργανισμού Κωπαΐδας. 
Την πρώτη φορά, όταν ψηφίσαμε το πρώτο νομοσχέδιο, μάς έδωσε μια παράταση μέχρι τέλος Νοεμβρίου, αλλά αυτή μάλλον φάνηκε από την πράξης ότι δεν ήταν αρκετή, διότι μεσολάβησαν οι εκλογές, η αλλαγή της διοίκησης της περιφέρειας, αλλά και η αρδευτική περίοδος και μαζί με την έλλειψη προσωπικού, οπότε δεν κατέστη  δυνατόν να γίνουν όλα αυτά που έπρεπε, ώστε να γίνει άμεσα η παράδοση. 
Γι’ αυτό ζητάμε μια παράταση της κατάστασης που υπήρχε μέχρι 30 Νοεμβρίου, το έχω στηρίξει και στην επιτροπή αυτό και έχω μιλήσει και με τους εισηγητές της Αντιπολίτευσης. Ο κ. Μητρόπουλος δεν είναι εδώ, παρών, αλλά μου έχει πει ότι συμφωνεί με αυτήν την τροπολογία. Μετά ήρθαμε οι τρεις  Βουλευτές από τον νομό μου, με μια καινούργια τροπολογία –πέρα από αυτήν που είχα καταθέσει εγώ- η οποία έχει τον εξής όρο -και νομίζω ότι και αυτός είναι πολύ λογικός- δηλαδή να περιέλθει ο Οργανισμός Κωπαΐδας στην περιφέρεια καθαρός. Να μπει εκκαθαριστής από το Υπουργείο Οικονομικών και αυτός να τρέξει τις οφειλές των παραγωγών προς τον οργανισμό και τις οφειλές του οργανισμού προς τρίτους, ΔΕΗ και ΕΥΔΑΠ και κάτι άλλες μικρουποχρεώσεις που έχει, που θέλω να τονίσω εδώ ότι είναι ισοσκελισμένες, δεν θα έχει πρόβλημα το ελληνικό κράτος και ο προϋπολογισμός, όταν θα αναλάβει ο εκκαθαριστής. 
Θέλω άλλη μια φορά να τονίσω ότι είμαι υπερήφανος που δεν ήμουν ένας απ’ αυτούς που έκλειναν το μάτι στους γεωργούς να μην πληρώνουν τα χρέη προς τον οργανισμό. Ούτε αυτοί που ήταν οι φυσικοί του προϊστάμενοι μιλούσαν -μα είχαν στρατηγική- περί των αυξημένων ελλειμμάτων. 
Είμαι περήφανος γιατί ως μέλος του ελληνικού Κοινοβουλίου τώρα ψηφίζω νομοθετήματα, τα οποία προασπίζουν και προβάλλουν την αξιοκρατία και την ισονομία. 
Ακόμα για κάτι για το οποίο που είμαι περήφανος είναι ότι σε αυτή την τροπολογία, κύριε Υπουργέ, έχουμε υπογράψει και οι τρεις Βουλευτές της Νέας Δημοκρατίας. Δεν έχει υπογράψει ο κ. Σταθάς, αλλά είμαι σίγουρος ότι είναι και αυτός υπέρ των αιτημάτων της τροπολογίας. Θα θέλαμε πάρα πολύ να την κάνετε δεκτή, διότι από τον Οργανισμό Κωπαΐδας και τη λειτουργία του εξαρτώνται τριακόσιες χιλιάδες στρέμματα και δύο νομοί, ο Νομός Φθιώτιδας -το τμήμα της Λοκρίδας- και το μεγαλύτερο μέρος της Βοιωτίας. 
Περιμένω με αγωνία την απόφασή σας. Πιστεύω ότι και ο κ. Μητρόπουλος στην τοποθέτησή του στο τέλος θα συνηγορήσει προς αυτήν την κατεύθυνση. Και είμαστε εδώ πέρα να στηρίξουμε οτιδήποτε πρωτοπόρο και αξιοκρατικό έρχεται στη χώρα μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε  ζητήσει τον λόγο;</ChairmanSpeech>
 <Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Υπουργέ, έχετε  τον λόγο.</ChairmanSpeech>
 <Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε. 
Μιας και λαμβάνω τον λόγο μετά την αγόρευση του εκλεκτού συναδέλφου κ. Καράμπελα, να πω εξαρχής ότι το Υπουργείο βλέπει θετικά αυτήν τη νομοθετική πρωτοβουλία και θα αποφανθεί τελικά αύριο, οπότε και θα ανακοινώσουμε, κύριε Πρόεδρε, ποιες από τις βουλευτικές τροπολογίες γίνονται αποδεκτές.
Παρ’ ότι δεν μας αρέσει να δίνουμε παρατάσεις, αντιλαμβανόμαστε ότι οι εκλογές επέφεραν μια σχετική αναστάτωση στη φυσική συνέχεια της αιρετής Περιφέρειας Στερεάς Ελλάδος. Θεωρώ επίσης λογικό να δρομολογηθεί και μια διαδικασία εκκαθάρισης υπό την εποπτεία του Υπουργείου Οικονομικών, ώστε να εξασφαλιστεί τελικά ότι και οι αγρότες, οι οποίοι δεν πλήρωναν, θα αποδώσουν τις οφειλές τους στον εκκαθαριστή και αυτός στη συνέχεια θα μπορέσει να εξοφλήσει τις υποχρεώσεις που έχει ο οργανισμός, κυρίως πάλι προς τους φορείς του δημοσίου. Να επαναλάβω αυτό το οποίο είπε και ο κ. Καράμπελας, ότι οι υποχρεώσεις αυτές είναι περίπου ισοσκελισμένες. 
Από εδώ και στο εξής, η αρμοδιότητα περνάει πια στην περιφέρεια, η οποία θα έχει και την ευθύνη να διαχειριστεί την άρδευση του πεδίου της Κωπαΐδας, ελπίζω με πιο αποτελεσματικό τρόπο απ’ ό,τι το έκανε μέχρι σήμερα ο οργανισμός, φροντίζοντας φυσικά και η περιφέρεια, ώστε οι αγρότες να εξοφλούν τις υποχρεώσεις τους για τα δικαιώματα άρδευσης με την απαραίτητη χρονική συνέπεια, που πιστεύω ότι η ίδια η αιρετή περιφέρεια πια μπορεί να επιβάλλει πολύ καλύτερα από ότι ο οργανισμός. Αυτό το λέω ως εισαγωγική παρατήρηση. 
Θα τοποθετηθώ αύριο, κύριε Πρόεδρε, επί των υπολοίπων βουλευτικών τροπολογιών και θα παρουσιάσω ποιες απ’ αυτές θα γίνουν αποδεκτές. 
Απλώς να επισημάνω ότι το Υπουργείο προφανώς δεν θα συζητήσει καμμία βουλευτική τροπολογία η οποία δεν έχει παρουσιαστεί από τους ενδιαφερόμενους Βουλευτές. Γιατί έχουμε –ξέρετε- και το φαινόμενο να κατατίθενται βουλευτικές τροπολογίες, χωρίς να μιλούν οι Βουλευτές και να εξηγούν γιατί κάνουν τη σχετική πρόταση. 
Το ίδιο, επιτρέψτε μου να πω, κύριε Πρόεδρε, θα ισχύσει και για τις υπουργικές τροπολογίες. Διότι ναι μεν υπάρχει η αυριανή συνεδρίαση, αλλά βλέπω στη λίστα μου μια σειρά από υπουργικές τροπολογίες και -με εξαίρεση τους κυρίους Καρασμάνη, Τασούλα και Χρυσοχοΐδη- θα πρέπει να έρθουν οι αρμόδιοι Υπουργοί στην αυριανή συνεδρίαση, για να υπερασπιστούν  τις τροπολογίες, διότι αυτό, προφανώς, δεν είναι αρμοδιότητα του Υπουργείου Διοικητικής Μεταρρύθμισης να το κάνει. 
Έρχομαι να συμπληρώσω την πρωτολογία μου με κάποιες παρατηρήσεις και απαντήσεις σε κάποια σχόλια, τα οποία άκουσα και κατά τη σημερινή αλλά και κατά τη χθεσινή συζήτηση για το ζήτημα των οργανισμών. Πιστεύω ότι τοποθετήθηκα στην απάντηση την οποία έδωσα στην κ. Ρεπούση. Θα ήθελα να κάνω κάποιες παρατηρήσεις σχετικά με το ζήτημα της επιλογής προϊσταμένων, που συνδέεται άμεσα με την υλοποίηση των νέων οργανισμών, και να απαντήσω και σε κάποια σχόλια που άκουσα από συναδέλφους του ΣΥΡΙΖΑ σχετικά με τον τρόπο με τον οποίο έγιναν οι επιλογές των προϊσταμένων ή θα γίνουν και στα υπόλοιπα Υπουργεία, με βάση τις μεταβατικές διατάξεις του ν. 4275/2014. 
Κατ’ αρχάς, θα ήθελα να καταθέσω στα Πρακτικά το σκεπτικό και το εισαγωγικό σημείωμα, το οποίο έλαβα από τον Γενικό Γραμματέα του Υπουργείου μου σχετικά με την τοποθέτηση προϊσταμένων γενικών διευθύνσεων, το οποίο εξηγεί απόλυτα και το σκεπτικό με το οποίο υιοθέτησαν τη σχετική πρόταση σχετικά με τις επιλογές προϊσταμένων, οι οποίες έγιναν, κυρίες και κύριοι συνάδελφοι, μεταβατικά.
Καταθέτω το σχετικό κείμενο. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τονίζω τη μεταβατική διάσταση αυτών των επιλογών, επειδή μας ασκήθηκε οξεία κριτική στη διάρκεια της συζήτησης για το νομοσχέδιο που αφορά την καινούργια επιλογή προϊσταμένων, εδραζόμενη αυτή η κριτική στη λογική ότι αποσκοπούμε στη διαιώνιση των μεταβατικών διατάξεων του σχετικού νόμου. 
Θα μπορούσε κανείς να καταλάβει γιατί αυτή η κριτική είναι δικαιολογημένη, διότι ο προηγούμενος νόμος, ο νόμος του κ. Ραγκούση, εφαρμόστηκε μόνο ως προς τις μεταβατικές του διατάξεις. Πέρασαν τρία χρόνια και οι όποιες κρίσεις έγιναν, έγιναν χρησιμοποιώντας τις μεταβατικές διατάξεις, δηλαδή μια κλασική μοριοδότηση, την οποία εγώ επί της αρχής απορρίπτω ως αρχή, γι’ αυτό και έφερα καινούργιο νόμο. 
Αυτό, λοιπόν, το οποίο οι προκάτοχοί μου δεν έκαναν σε τρία χρόνια εμείς το κάναμε σε τρεις μήνες. Καταθέτω στα Πρακτικά το σχέδιο της υπουργικής απόφασης –απομένουν ακόμη δύο υπογραφές συναδέλφων, γιατί πρέπει να υπογράψουν όλοι οι Υπουργοί- σχετικά με την προκήρυξη πλήρωσης οριζοντίων θέσεων ευθύνης επιπέδου γενικής διεύθυνσης. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)	
Είναι οι πρώτες οριζόντιες θέσεις, οι οποίες προκηρύσσονται. Είναι η καλύτερη απάντηση την οποία μπορεί να δώσει το Υπουργείο στην πρόθεσή του να εφαρμόσει τις πάγιες διατάξεις του νόμου. Άρα με αυτόν τον τρόπο αποκρούουμε την κριτική ότι ενδιαφερόμαστε μόνο για τη διαιώνιση των μεταβατικών διατάξεων, που πράγματι ενέχουν ένα στοιχείο υπουργικής κρίσης, καταθέτοντας και θέτοντας πια σε δημόσια συζήτηση την πρόσκληση για τις πρώτες οριζόντιες θέσεις γενικών διευθυντών -πρόκειται για γενικές διευθύνσεις οικονομικών και διοικητικών υπηρεσιών υποστήριξης, καθώς και πληροφορικής- οι οποίες είναι απαραίτητο να πληρωθούν, προκειμένου να λειτουργήσει ο νόμος στην πλήρη του εφαρμογή. Εκτιμώ ότι και οι σχετικές υπογραφές θα συλλεγούν από το Υπουργείο εντός των επόμενων ημερών. Αυτά είχα να πω σχετικά με το ζήτημα της κριτικής που μας ασκήθηκε για τον τρόπο επιλογής των προϊσταμένων στο Υπουργείο Διοικητικής Μεταρρύθμισης. 
Επαναλαμβάνω ότι το Υπουργείο Διοικητικής Μεταρρύθμισης ήταν το πρώτο και το μόνο το οποίο κατάφερε να εφαρμόσει τον οργανισμό του εντός ενός μήνα. Όλα τα υπόλοιπα Υπουργεία έχουν ένα περιθώριο δύο μηνών, προκειμένου να εφαρμόσουν τον οργανισμό τους. Είναι ένα σφικτό περιθώριο, αλλά έχουμε δώσει πολύ συγκεκριμένες κατευθύνσεις. 
Εκτιμώ ή μάλλον όχι εκτιμώ, αλλά αυτό ορίζει ο νόμος, πως οι οργανισμοί των Υπουργείων και με βάση τις μικρές τροποποιήσεις τις οποίες έχουμε κάνει θα τεθούν σε εφαρμογή στο τέλος Οκτωβρίου με μία εξαίρεση, την οποία αποδέχομαι, αναγνωρίζοντας την ιδιαιτερότητα του Υπουργείου Αγροτικής Ανάπτυξης και την ανάγκη να μη θέσει η μετάβαση από τον παλιό οργανισμό στον καινούργιο σε κίνδυνο ευρωπαϊκούς πόρους για τους αγρότες μας. 
Εμπιστεύομαι τον Υπουργό σε αυτό το οποίο λέει, ότι δηλαδή είναι απόλυτη ανάγκη να υπάρξει μία δίμηνη παράταση στην εφαρμογή του οργανισμού και αυτό -το τονίζω- θα ισχύσει μόνο για το Υπουργείο Αγροτικής Ανάπτυξης. Το λέω, διότι δεν θα δεχθούμε κανένα αίτημα παράτασης εφαρμογής του οργανισμού, καθώς συνδέεται και με την ανάγκη δημιουργίας μίας καινούργιας γενικής γραμματείας, διότι πράγματι το Υπουργείο Αγροτικής Ανάπτυξης ήταν αυτό το οποίο στον αρχικό σχεδιασμό ήταν εξαιρετικά «επιθετικό» ως προς τη συρρίκνωση των γενικών γραμματειών. Από τις πέντε πήγαμε στη μία -αν δεν κάνω λάθος- και τώρα προστίθεται ακόμα μία, η οποία θα αναλάβει πρωτίστως το κομμάτι της διαχείρισης των ευρωπαϊκών πόρων. Αυτά, λοιπόν, ως προς τις τροπολογίες. 
Το Υπουργείο έχει καταθέσει δύο ακόμα τροπολογίες. Η μία αφορά την αύξηση κατά τεσσάρων των ειδικών επιθεωρητών στο γραφείο του γενικού επιθεωρητή δημόσιας διοίκησης. Είναι ένα αίτημα από το γραφείο του γενικού επιθεωρητή, το οποίο θεωρούμε ότι είναι δόκιμο. Συνδέεται και με την κατάργηση των αναπληρωτών του, άρα ενισχύεται επιχειρησιακά ο ρόλος του γενικού επιθεωρητή. Επίσης, υπάρχει μία ακόμα τροπολογία, η οποία δίνει τη δυνατότητα στο Νομικό Συμβούλιο του Κράτους να παρέχει νομική κάλυψη και στην αλλοδαπή για τα μέλη των Ανεξάρτητων Αρχών. Είναι δύο τροπολογίες, δηλαδή, δικαστικού χαρακτήρα που αφορούν το Υπουργείο Διοικητικής Μεταρρύθμισης, οι οποίες έχουν κατατεθεί ως υπουργικές. 
Για τις υπόλοιπες τροπολογίες εκτιμώ, κύριε Πρόεδρε, ότι θα έλθουν αύριο οι Υπουργοί να τις υποστηρίξουν. Πληροφορήθηκα πως κατατέθηκε και η τελευταία τροπολογία που αφορά στο ζήτημα της ρύθμισης των δόσεων και ο αρμόδιος Υπουργός, ο κ. Χαρδούβελης, θα είναι αύριο στην Ολομέλεια να εξηγήσει το σκεπτικό πίσω από αυτήν την τροπολογία.
Κλείνω, κύριε Πρόεδρε -για να μην κάνω κατάχρηση του χρόνου- κάνοντας κάποια πολύ σύντομα σχόλια για το ζήτημα του διαγωνισμού της Εθνικής Σχολής Δημόσιας Διοίκησης. Ενδεχομένως να θέλει και η κυρία Υφυπουργός να τοποθετηθεί επί του θέματος αυτού. 
Κατ’ αρχάς, ρωτηθήκαμε από την κ. Ρεπούση αν λάβαμε υπ’ όψιν τις προτάσεις της ίδιας της σχολής. Η σχολή μάς πρότεινε τις αλλαγές αυτές και μας τις πρότεινε, διότι θεωρεί ότι με αυτόν τον τρόπο βελτιώνεται η λειτουργική απόδοση και ο τρόπος με τον οποίο διεξάγεται ο διαγωνισμός, χωρίς να υπονομεύεται όμως το κύρος του διαγωνισμού. Νομίζω ότι έχει τοποθετηθεί και η Υφυπουργός για το γεγονός ότι για την προφορική συνέντευξη, για την οποία πολύς λόγος γίνεται, ο τρόπος με τον οποίο διεξαγόταν ήταν αμιγώς διαδικαστικός και δεν προσέθετε κάτι ουσιαστικό στη διαγωνιστική διαδικασία. 
Τώρα, κάτι το οποίο ανέφερε η κ. Ρεπούση, που θεωρώ ενδιαφέρον και δεν έχω ακούσει πολλά σχόλια, είναι πως αυτήν τη στιγμή η διάταξη, έτσι όπως την εισηγούμαστε, προβλέπει τη δυνατότητα να δομήσουμε ένα κομμάτι της εξέτασης στην ενότητα που αποκαλείται «Τεστ Γενικών Γνώσεων και Δεξιοτήτων». 
Αυτό είναι ένα σύγχρονο εργαλείο αποτίμησης του ανθρώπινου προσωπικού, το οποίο θα μας δώσει τη δυνατότητα να διαγνώσουμε και χαρακτηριστικά της προσωπικότητας του υποψηφίου -έχουμε αυτήν τη δυνατότητα πια να το κάνουμε, έχουμε τέτοια εργαλεία ανθρώπινου δυναμικού- σε συνδυασμό με κάποιες βασικές γενικές γνώσεις, που θεωρούμε ότι είναι απολύτως απαραίτητες για κάποιον νέο, ο οποίος φιλοδοξεί να κάνει μία καριέρα στο δημόσιο. 
Δεν θέλω, όμως, να συγχέουμε έναν εισαγωγικό διαγωνισμό, με τη διαδικασία της συνέντευξης κάποιου, ο οποίος θέλει και φιλοδοξεί να αναλάβει θέσεις προϊσταμένου. Δεν είναι το ίδιο πράγμα. Ένας εισαγωγικός διαγωνισμός, ευρύς -στον τελευταίο διαγωνισμό συμμετείχαν παραπάνω νομίζω από τρεις χιλιάδες υποψήφιοι- με μία πιο κλειστή διαδικασία στοχευμένων συνεντεύξεων, κατά τις οποίες θέλουμε να διαπιστώσουμε πραγματικά τη συμβατότητα της υποψηφιότητας κάποιου, παραδείγματος χάριν, υποψήφιου γενικού διευθυντή με τις προδιαγραφές της θέσης. Είναι δύο διαφορετικά πράγματα. 
Εμείς λοιπόν, δεν δεχόμαστε επί της αρχής ότι έχουμε οποιονδήποτε σκοπό να χαλαρώσουμε τη διαδικασία της εξέτασης. Εξάλλου, η ίδια η διαδικασία της εξέτασης καθορίζεται πρωτίστως από τον αριθμό των εισακτέων. Ο αριθμός των εισακτέων είναι δεδομένος, οι υποψήφιοι είναι πολλοί, εκ των πραγμάτων είναι μία αυστηρή διαδικασία. Θέλουμε μία διαδικασία η οποία να είναι πιο σύντομη, χωρίς να υπονομεύουμε το κύρος και την αξιοπιστία του διαγωνισμού, εισάγοντας όπως σας είπα και καινούργια εργαλεία, όπως το «Τεστ Δεξιοτήτων», το οποίο νομίζω ότι σε αυτόν τον βαθμό θα δοκιμαστεί για πρώτη φορά ως εργαλείο στη δημόσια διοίκηση. 
Θα ήθελα να λάβετε σοβαρά τη διαβεβαίωση -και τη δική μου και της Υφυπουργού- ότι ουδεμία πρόθεση υπονόμευσης της χολής δεν υπάρχει. Εξάλλου, έχουμε συζητήσει εκτενώς και με τους αποφοίτους και τον δικό τους μελλοντικό ρόλο, ο οποίος μάλιστα είναι και πολύ γενναιόδωρος, στο πλαίσιο των δυνατοτήτων που έχουν να θέσουν υποψηφιότητα για τις θέσεις προϊσταμένων. 
Βέβαια, όπως είδατε, λάβαμε πολύ σοβαρά υπ’ όψιν τις παρατηρήσεις που έγιναν κατά τη διάρκεια της συζήτησης στην επιτροπή και κατά τη διάρκεια της συζήτησης στην Ολομέλεια για το πώς μπορούμε να βελτιώσουμε το σχετικό νομοθέτημα. Αυτή είναι η διαδικασία της Βουλής. Ο κύριος Πρόεδρος της Βουλής το γνωρίζει ως πολύ παλαιότερος. Καλούμαστε να ζυγίσουμε νομοτεχνικές βελτιώσεις, οι οποίες μπορεί να έρχονται κατά τη διάρκεια της συζήτησης και να προκαλούν προβληματισμό, αλλά, αν αυτές οι νομοτεχνικές βελτιώσεις είναι προϊόν ενός γόνιμου διαλόγου που γίνεται στο πλαίσιο του Κοινοβουλίου, νομίζω ότι αυτή η διαδικασία τιμά το Κοινοβούλιο και δεν το υπονομεύει.
Σας ευχαριστώ πολύ.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, μία φράση μόνο θα ήθελα να πω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε το λόγο κατά παραχώρηση. Μία φράση όμως. Μη μακρηγορήσουμε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Υπουργέ, είπατε κάτι που βέβαια κρίνεται στην πράξη. Μιλήσατε γι’ αυτόν τον νέο τεχνικοεπιστημονικό τρόπο για τη διακρίβωση αν ένα πρόσωπο είναι ικανό να καταλάβει κάποια θέση. Σκεφτείτε, λοιπόν, αυτά που σας είπα πιο πριν, εάν από πριν λέμε ότι σ’ αυτή τη θέση δεν θα μπορεί να είναι κάποιος υπάλληλος που μπορεί να έχει είκοσι χρόνια στο Υπουργείο του παρακειμένου Υπουργού Αγροτικής Ανάπτυξης, αλλά θα προηγηθεί κάποιος που είναι πτυχιούχος πανεπιστημίου, έστω κι αν μόλις συγκεντρώνει τον χρόνο για να προαχθεί εκεί. Δηλαδή, αν από πριν αποκλείουμε κάποιους από μία διαδικασία, τότε είναι άνευ ουσίας το οποιοδήποτε εν συνεχεία σωστό –μέλλει βέβαια να κριθεί- σύστημα επιλογής. Κάνω λάθος; Δεν νομίζω ότι κάνω λάθος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Πρόεδρε.
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Δρίτσας.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, όπως είναι γνωστό και όπως απεδέχθησαν το Προεδρείο και ο Πρόεδρος της Βουλής κ. Μεϊμαράκης, η πρότασή μας ως μίνιμουμ πρόταση που κατετέθη χθες και έγινε δεκτή σήμερα προέβλεψε να έχουμε αύριο μία τρίτη ημέρα συνεδρίασης, ώστε να συζητηθούν και να ψηφιστούν οι τροπολογίες. Επομένως σήμερα ολοκληρώνουμε τη συζήτηση επί των άρθρων, αν δεν κάνω λάθος. 
Όταν το προτείναμε ως ελάχιστη υποχώρηση μπροστά σ’ αυτήν την κατά συρροήν καταγγελλόμενη πρακτική της Κυβέρνησης να φέρνει τροπολογίες, δεν πιστεύαμε ότι χθες το βράδυ, που το συζητήσαμε, και σήμερα το πρωί θα είχαμε και άλλες τροπολογίες. Είπαμε να κάνουμε και άλλη μία, τρίτη συνεδρίαση και, μάλιστα, είπαμε ότι αξιολογούμε τα δεδομένα, αξιολογούμε και το περιεχόμενο του νομοσχεδίου και των τροπολογιών που έχουν κατατεθεί και δεν θα προχωρήσουμε σε πρόταση ονομαστικής ψηφοφορίας. Ούτε και τώρα έχουμε σκοπό να αλλάξουμε αυτήν τη θέση μας. Δεν έχουμε λόγο. 
Παρ’ όλα αυτά, ήδη έρχεται ένα ολόκληρο νομοσχέδιο ως τροπολογία. Είναι η τροπολογία για τις δόσεις και τη ρύθμιση των δανείων που έχει και ένα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν δεν κάνω λάθος, δεν είναι των δανείων, κύριε Δρίτσα. Δεν νομίζω ότι είναι για τα δάνεια. Είναι μόνο για τις δόσεις, τις οφειλές προς το δημόσιο και τα ασφαλιστικά ταμεία.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Για τους οφειλέτες στο δημόσιο, σωστά, αλλά έχει και μια σειρά άλλων ρυθμίσεων. Αυτή κατετέθη στις 14.30΄ το μεσημέρι. Πριν απ’ αυτό είχαμε τρεις-τέσσερις βουλευτικές τροπολογίες. 
Κύριε Υπουργέ, το τελευταίο διάστημα αρχίζω κάθε φορά την πρώτη μου ομιλία με το ποιες βουλευτικές τροπολογίες θα κάνει δεκτές ο Υπουργός. Αυτό πρέπει να γίνεται γνωστό στο Σώμα από την αρχή της συνεδρίασης.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Επιτρέψτε μου, κύριε Πρόεδρε.
Κύριε Δρίτσα, υπάρχει και τρίτη συνεδρίαση. Αύριο στην αρχή της συνεδρίασης θα τα πω. Υπάρχουν και άλλες βουλευτικές τροπολογίες, που δεν έχω δει…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα έχουμε και άλλες μέχρι το βράδυ;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Όχι. Αυτές που είχαμε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν ξέρουμε. Θα δούμε. Θα έχουμε και άλλες. Ποιος ξέρει;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Υπάρχει και το ζήτημα που ανέφερα για το οποίο θέλω να επιμείνει και το Προεδρείο, κύριε Πρόεδρε. Αντιλαμβάνεστε ότι δε θα δεχθώ καμμία βουλευτική τροπολογία, ούτε καν να την επεξεργαστώ, αν δεν την έχει εισηγηθεί ο Βουλευτής, αν δεν έχει εξηγήσει στο Σώμα γιατί την υποβάλλει. Το καταλαβαίνετε νομίζω αυτό. Επί της αρχής δεν φαντάζομαι να έχετε διαφωνία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι δικαίωμά σας αυτό, κύριε Υπουργέ.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να το πείτε στον κ. Χαρδούβελλη αυτό, διότι η μόνη τροπολογία στην οποία απάντησε ήταν τροπολογία Βουλευτή που δεν εμφανίστηκε καν στην Αίθουσα.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό σας τιμά, κύριε Υπουργέ, τουλάχιστον ως προς αυτό. Θα συνιστούσα, όμως, να μην είστε τόσο κατηγορηματικός, γιατί και άλλοι συνάδελφοί σας Υπουργοί έσπευσαν να κάνουν τέτοιες ανάλογες δηλώσεις και δεν τις τήρησαν, διότι η πίεση από την Κυβέρνηση και από τα Υπουργεία είναι, φαίνεται, πολύ μεγάλη και τελικά όλοι υποκύπτετε. 
Θα κάνω ένα σχόλιο, κύριε Πρόεδρε, παρ’ όλα αυτά, σε αυτήν την τροπολογία για τη ρύθμιση των δόσεων. Με πάμπολλες καθυστερήσεις, υπό την πίεση της πρότασης που κατέθεσε ο ΣΥΡΙΖΑ και της συζήτησης που άνοιξε γύρω απ’ αυτό, έρχεται η Κυβέρνηση με αυτήν την τροπολογία, η οποία είναι πολύ πίσω από τις ανάγκες. Θα τα πούμε αύριο αναλυτικότερα. Δε θα μπω σε λεπτομέρειες, αλλά προβλέπει νέο μέτρο: Συνέχιση της εφαρμογής της ειδικής εισφοράς αλληλεγγύης για τα επόμενα δυο χρόνια. Μία η άλλη; Ικανοποίηση, προσαρμογή στις αποφάσεις του Συμβουλίου της Επικρατείας για τα στελέχη των Ενόπλων Δυνάμεων και των Σωμάτων Ασφαλείας; Τι ακριβώς; Το επισημαίνω και αύριο θα τα πούμε πολύ καλά. 
Προχωρώ. Δέχομαι, κύριε Υπουργέ -όπως το δηλώσατε και εκ μέρους της κ. Χριστοφιλοπούλου-, ότι η πρόθεσή σας δεν είναι να υποβαθμίσετε τη δημόσια διοίκηση. Δεν προκύπτει όμως. Οι διατάξεις που εισάγετε και προτείνετε για τις εξετάσεις και για τη Σχολή Δημόσιας Διοίκησης δεν έχετε πείσει επαρκώς ότι προκύπτουν από την ανάδειξη ενός πραγματικού προβλήματος. Είναι πάρα πολλά τα χρόνια κατά τα οποία η Σχολή Δημόσιας Διοίκησης λειτουργεί. Είμαι βέβαιος ότι θα έχουν επισημανθεί προβλήματα. Όμως δεν έχει ακουστεί ότι η σχολή έχει  υποβαθμιστεί ούτε έχει ακουστεί κάτι για τις εξετάσεις ούτε για τη διαβλητότητά τους ούτε για τη σοβαρότητά τους και τη στοχευμένη τους λειτουργικότητα. Δεν έχει ακουστεί τίποτα τέτοιο. 
Αν κάποιοι που διοικούν τη σχολή -που μπορεί να είναι αξιόπιστοι και σεβαστή η γνώμη τους- είχαν μια ιδέα και σας την πρότειναν, αυτό δεν είναι δημόσιος διάλογος, δεν είναι ανάδειξη πραγματικού θέματος. Αντίθετα είναι προχειρότητα και υποκειμενισμός. Δεν έχει αναδειχθεί τέτοιο θέμα. Αντίθετα, έχει δικαιωθεί μια παράδοση που ορθά επισημάνθηκε ότι ξεκινά από το γαλλικό μοντέλο. Καθιερώθηκε. Έχει αποδώσει. Θέλει βελτίωση, θέλει ενίσχυση, θέλει εξέλιξη. 
Τι ψάχνει να βρει κανείς για να κρίνει την εισαγωγή κάποιων δημοσίων υπαλλήλων στη Σχολή Δημόσιας Διοίκησης; Εκτός από τις γνώσεις τους βέβαια, το γνωστικό τους επίπεδο, ψάχνει να βρει αν η συγκρότησή τους, η προσωπικότητά τους, η συνθετική τους δυνατότητα και η δυνατότητα να ανταποκρίνονται σε πιεστικές καταστάσεις και να παράγουν δημιουργική λύση και πρόταση είναι επαρκείς. Αυτό είναι δύσκολο βέβαια. Είναι προσέγγιση επιπέδου. Δεν είναι οποιωνδήποτε εξετάσεων. 
Αυτή, όμως, ήταν η στόχευση του προηγούμενου συστήματος. Σ’ αυτήν τη φιλοσοφία στηριζόταν το προηγούμενο σύστημα. 
Δεν κατανοώ το δικό σας σε ποια φιλοσοφία στηρίζεται, γιατί δεν κατανοώ και την ανάγκη που γέννησε αυτήν την αλλαγή. Δεν την τεκμηριώσατε. Δεν πείσατε. 
Απ’ αυτήν την άποψη, η ανησυχία είναι πραγματική. Kαι όχι μόνο η ανησυχία. Η σοβαρή κριτική. Ακόμα και το ότι καταργείτε τη συμμετοχή των κομμάτων στην παρακολούθηση της εξεταστικής διαδικασίας κι αυτό δίνει ένα σήμα. Επειδή, δηλαδή, στην περίοδο που ζούμε, τα κόμματα έχουν απαξιωθεί, θα τα απαξιώσετε και ως θεσμική προοπτική; Διότι δεν ήταν τυχαίο ότι προέβλεπε το προηγούμενο σύστημα την παρακολούθηση.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Τα κόμματα ποτέ δεν πάτησαν.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Υπουργέ, κάνετε λάθος. Το πρώτο διάστημα πήγαιναν πάρα πολλοί και ιδιαίτερα τα κόμματα της Αριστεράς και βγάζαμε πολύ χρήσιμα συμπεράσματα. Πράγματι, η αποξένωση και η κατάπτωση πάρα πολλών θεσμών τα τελευταία χρόνια μπορεί να έχει επενεργήσει και προς αυτήν την κατεύθυνση αρνητικά. Μένει να το ενισχύσουμε, όχι να το αποδεχθούμε, αν αυτό ήταν κάτι που δεν έγινε. Λάθος επιλογή. 
Δεν θα επιμείνω, γιατί ήδη έχω εξαντλήσει τον χρόνο μου. 
Όμως, πραγματικά σας καλώ. Χθες είχαμε μια έντονη αντιπαράθεση και ίσως υπερβάλαμε κι εγώ κι εσείς και όλοι μας τον εαυτό μας ως προς το επίπεδο συμπεριφοράς. Είναι θεσμοθέτηση μιας κανιβαλικής προσέγγισης αυτό που ζητάτε, στο όνομα κάποιων παρανομιών, παρατυπιών, αβλεψιών του παρελθόντος. Γι’ αυτές κάποιοι άλλοι έφταιγαν -δεν θα ξαναμπώ στην ιστορία ότι εσείς ήσασταν που φταίγατε- και κατά πολύ, πολύ μικρό μέρος οι εργαζόμενοι. Είναι θεσμικός κανιβαλισμός και πολύ σωστά το χαρακτήρισε ο εισηγητής μας, Αλέξης Μητρόπουλος. Είναι το δίκαιο της ανταπόδοσης. 
Μα, το δίκαιο της ανταπόδοσης, το «οφθαλμόν αντί οφθαλμού», το «οδόντα αντί οδόντος», δεν πάει μόνο μερικούς αιώνες πίσω, πάει πάρα πολλούς αιώνες πίσω, πάει στο δίκαιο των σπηλαίων. Δεν είναι δυνατόν στον 21ο αιώνα στην Ελλάδα, στην Ευρώπη να δεχθούμε ότι τέλειωσε η Γαλλική Επανάσταση. Δεν γίνεται! Ναι, ο νεοφιλελευθερισμός δεν την αντέχει τη Γαλλική Επανάσταση, δεν αντέχει τον Διαφωτισμό. Η αγορά δεν τα αντέχει αυτά. Το ξέρουμε. Όμως, υπάρχει και η κοινωνία εκτός από την αγορά. Υπάρχει και η ζωή. Δεν είναι δυνατόν, λοιπόν, να θεσμοθετείτε με τέτοιες νοοτροπίες και τέτοιες λογικές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελειώνω, κύριε Πρόεδρε.
Τέλος, για ακόμη μια φορά, φέρτε για συζήτηση το ζήτημα των επιτυχόντων στις εξετάσεις του ΑΣΕΠ. Είναι μια ανοικτή πληγή, είναι μια ανοικτή εκκρεμότητα όλου του πολιτικού κόσμου. Είναι πλήθος οι τροπολογίες που έχουν καταθέσει Βουλευτές της Νέας Δημοκρατίας και του ΠΑΣΟΚ παλαιότερα. Δεν είναι δυνατόν τώρα αυτό να μην τεθεί ξανά σε μια συζήτηση, για να βρεθεί η βέλτιστη λύση. 
Τέλειωσα, κύριε Πρόεδρε. Αύριο με τις τροπολογίες νομίζω ότι θα έχουμε πολύ σοβαρά θέματα να αντιμετωπίσουμε.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εις αύριον τα σπουδαία!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Γεωργιάδης.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, θα ήθελα και εγώ να λάβω τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καλώς. Έχετε τον λόγο, κυρία Υπουργέ.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Μπορεί να προηγηθεί ο κ. Γεωργιάδης.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Όχι, ας μιλήσει πρώτα η κυρία Υπουργός.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Όχι, μιλήστε εσείς πρώτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τώρα κάνετε έναν ανταγωνισμό ευγενείας. 
Ορίστε, κύριε Γεωργιάδη, έχετε τον λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Η σημερινή συνεδρίαση, κύριε Πρόεδρε, κινείται σε εξαιρετικά πολιτισμένο και ήπιο κλίμα, οπότε δεν πειράζει να τα χαλάμε για τη σειρά των ομιλητών. Εγώ δεν θα χρειαστώ λογικά όλο τον χρόνο μου. Θέλω μόνο να δώσω μερικές σύντομες απαντήσεις. 
Κατ’ αρχάς, κύριε Υπουργέ, θα ξεκινήσω με το τελευταίο που είπε ο κ. Δρίτσας και θα συμφωνήσω. Η ιδέα ότι υπάρχουν αδιόριστοι από εξετάσεις του ΑΣΕΠ –από το 1998, αν θυμάμαι καλά, είναι οι πιο παλιοί- θεσμικά δεν μου αρέσει ως κράτος. Δηλαδή, το να έχουμε πάρει επόμενους και να έχουν μείνει αδιόριστοι οι προηγούμενοι είναι μια θεσμική ανωμαλία και θα ήθελα να ξέρω ποιες είναι οι σκέψεις του Υπουργείου Διοικητικής Μεταρρύθμισης γι’ αυτό.
Θα ήθελα να γνωρίζω, δηλαδή, αν πράγματι υφίσταται αυτό το θέμα όπως παρουσιάζεται και ποια είναι, ενδεχομένως, η λύση του. Γιατί εδώ βλέπουμε κάποιους ανθρώπους που αναμένουν δεκαέξι χρόνια, ενώ έχουν περάσει στον σχετικό διαγωνισμό. 
Θα ήθελα να σας επαινέσω πάρα πολύ για την απόφασή σας να δεχθείτε μόνο όσες τροπολογίες εξηγηθούν από τον αρμόδιο Υπουργό ή τον αρμόδιο Βουλευτή. Αυτή νομίζω ότι μπορεί να είναι μία αρχή που θα συμφωνούσαμε όλοι ότι, αν τηρούνταν στο Κοινοβούλιο, θα ήταν μια θεσμική αναβάθμιση για όλους μας και θα το θέλαμε και όλοι οι Βουλευτές, υπό την έννοια ότι έτσι μόνο μπορούμε να έχουμε πλήρη γνώση του τι είναι αυτό που ψηφίζεται και να γνωρίζουν και οι πολίτες που παρακολουθούν τη συνεδρίαση.  
Θα μου επιτρέψει, όμως, ο κ. Δρίτσας να πω ότι η σημερινή τροπολογία η οποία κατετέθη δεν μπορεί να μπει στην ίδια ζυγαριά με όλες τις υπόλοιπες, που πολλές φορές –εγώ θα πω και δικαίως- κρίνεται η πολύ βιαστική και την τελευταία στιγμή κατάθεσή τους. 
Αναφέρομαι στη συγκεκριμένη τροπολογία που κατετέθη για το θέμα της ρυθμίσεως των ληξιπρόθεσμων οφειλών στα ασφαλιστικά ταμεία και στο δημόσιο, κυρίως διότι όλοι επαρκώς γνωρίζουμε ότι αυτή ήταν μία ρύθμιση που την περιμένει η ελληνική κοινωνία εδώ και πάρα πολύ. Να μας ψέξετε γιατί αργήσαμε να την καταθέσουμε και να τη φέρουμε γρηγορότερα έχει μια λογική. Το ότι τώρα, όμως, που, εν πάση περιπτώσει, ολοκληρώθηκε η συμφωνία και μπορούσε να κατατεθεί, η Κυβέρνηση αποφάσισε να μη χαθεί ούτε ένα εικοσιτετράωρο, αλλά ήθελε να κερδίσει έστω και ένα εικοσιτετράωρο για την αγορά και τους επιχειρηματίες,  νομίζω ότι αυτό είναι στα συν της Κυβερνήσεως, όχι στα πλην.  
Θα μου επιτρέψετε μόνο να μην μπούμε σε μία λογική ότι το κάναμε επειδή μας το είπε ο ΣΥΡΙΖΑ. Καταλαβαίνω ότι υπάρχει αυτή η διάθεση από την πλευρά της Αντιπολίτευσης, όμως, είναι γνωστό ότι η ρύθμιση για τις πολλές δόσεις των ληξιπρόθεσμων οφειλών είναι κάτι που η Κυβέρνηση συζητάει μεταξύ των συναρμοδίων Υπουργών και της τρόικας περίπου έναν χρόνο. Δεν έχει καμμία σχέση αυτή η ρύθμιση που φέραμε εμείς με την όποια ειδική πρωτοβουλία για τα κόκκινα δάνεια, που είναι ούτως ή άλλως άλλο θέμα το οποίο, επίσης, πρόκειται να ρυθμίσει η Κυβέρνηση το αμέσως επόμενο διάστημα, ίσως και την επόμενη ή τη μεθεπόμενη εβδομάδα.   
Άρα δεν έχει να κάνει με τη δική σας πρωτοβουλία. Έχει να κάνει με τη δική μας βούληση τώρα, που η χώρα επιστρέφει στην κανονικότητα και που θέλουμε να πάρει ξανά μπρος η ελληνική οικονομία, να δώσουμε την ευκαιρία σε εκείνες τις επιχειρήσεις που θέλουν να συνεχίσουν να υπάρχουν, να μπορούν να συνεχίσουν να υπάρχουν, ρυθμίζοντας τα του οίκου τους, δίνοντας την ευκαιρία στην αγορά να πάρει μπρος. 
Άλλωστε, απ’ ό,τι δείχνουν τα πρώτα στοιχεία, το τρίτο τρίμηνο του 2014 είναι το πρώτο τρίμηνο με ανάπτυξη, ενδεχομένως, όπως διάβασα χθες στην έκθεση της Eurobank, που φτάνει και το 1%. Είναι το πρώτο τρίμηνο θετικού οικονομικού κύκλου μετά από έξι χρόνια. 
Άρα, λοιπόν, σε αυτήν τη χρονική στιγμή, που η αγορά γυρίζει, είναι πάρα πολύ λογικό να έρθει αυτή η ρύθμιση, η οποία θα δώσει την ευκαιρία σε πάρα πολλούς ανθρώπους να συνεχίσουν τον επαγγελματικό, τον επιχειρηματικό και τον εν γένει βίο τους στο νέο περιβάλλον, προσδοκώντας να έχουν κι αυτοί οφέλη από την πρόοδο της χώρας. 
Θα μου επιτρέψτε, όμως, να κάνω και μία θεωρητική αναφορά σε κάτι που είπατε και το οποίο ομολογώ ότι είχε πολύ μεγάλο ενδιαφέρον. Θέσατε το θέμα των γνωστών άρθρων 28 και 29 του νομοσχεδίου σε σχέση με τα πλαστά και σε σχέση με τις συμβάσεις, που είναι το κύριο σημείο της διαφωνίας μας, υπό το πρίσμα της Γαλλικής Επαναστάσεως.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν είπα για τα πλαστά. Τα έχουμε ξεκαθαρίσει αυτά.</Speech>     
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ναι. Είπα ότι στα πλαστά τα έχουμε βρει, αλλά μένει –και κοίταξα και τον κ. Μητρόπουλο- το κομμάτι των συμβάσεων. Μη λέμε τα ίδια. Τα είπαμε και χθες.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πώς εφαρμόστηκε το προεδρικό διάταγμα.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Εντάξει. 
Κοιτάξτε, ομολογώ ότι το άλμα της συνδέσεως της Γαλλικής Επαναστάσεως με τη διάθεση ενός κράτους να βάλει επιτέλους τάξη στα του οίκου του και να δηλώσει ότι δεν μπορεί να συνεχίζεται μία παρανομία δεν το κατάλαβα πλήρως.
Μου έκανε εντύπωση που επικαλεστήκατε τη Γαλλική Επανάσταση. Εγώ νόμιζα ότι ήσασταν πιο πολύ με την Επανάσταση των Μπολσεβίκων. Ξέρετε, η Γαλλική Επανάσταση είναι επανάσταση των αστών, των μπουρζουά. Εσείς είστε στην άλλη μεριά. Είναι μία δεξιά μετατόπιση, την οποία την αποδέχομαι, έτσι για ιστορικούς λόγους. 
Επί της αρχής, όμως, ποιος σάς είπε ότι η Γαλλική Επανάσταση παρήγαγε κράτη τα οποία ήταν χαώδη; Ποιος σάς είπε ότι η Γαλλική Επανάσταση είπε ότι δεν πρέπει να τηρείται το δίκαιο; Ποιος σάς είπε ότι η Γαλλική Επανάσταση είπε ότι δεν πρέπει να τηρείται ο νόμος; 
Νομίζω ότι όλες αυτές οι ιστορικές αναφορές, όπως εξαιρετικά γλαφυρά, ομολογώ, έκανε χθες ο κ. Μητρόπουλος, είναι υπεκφυγές. Το έβλεπα στις ειδήσεις το βράδυ και ήταν πραγματικά μία καταπληκτική ρητορική έμπνευση -οφείλω να το ομολογήσω- το στιγμιαίο χωρίο περί πιθηκανθρώπων. Θα διαφωνήσω όμως. Είμαι βέβαιος ότι ακόμα και στους πιθηκανθρώπους οι τότε νόμοι ετηρούντο, κύριε Μητρόπουλε.   
Η ιδέα ότι δεν πρέπει να τηρούνται οι νόμοι είναι μόνο στους συριζανθρώπους, σε καμμία άλλη κατηγορία ανθρώπων. Διότι όλοι οι άλλοι άνθρωποι, ανεξαρτήτως ιδεολογίας, καθεστώτος και πολιτεύματος, συμφωνούμε σε ένα πράγμα: ότι οι νόμοι πρέπει να τηρούνται. 
Τι είδαμε, λοιπόν, χτες εδώ; Είδαμε κάτι πολύ απλό. Πρέπει, μάλιστα, να πω ότι σήμερα, σε μια συζήτηση πολύ ήπιων τόνων και πολύ πιο κόσμια, δεν δώσατε απάντηση. Θα μου επιτρέψετε να πω, κύριε Μητρόπουλε, ότι παρακολούθησα με πολύ μεγάλη προσοχή την ομιλία σας, διότι όντως ήθελα να δω εάν θα απαντήσετε. Δεν απαντήσατε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Θα απαντήσω, αν μου επιτραπεί.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Η συγκεκριμένη συζήτηση έλεγε ένα συγκεκριμένο πράγμα, στο οποίο από χθες πράγματι με ρητορικά τεχνάσματα μπορεί να πηγαίνατε γύρω γύρω, αλλά εκεί δεν απαντήσατε. 
Ποια είναι, λοιπόν, η ουσία; Η ουσία είναι ότι κάποιοι άνθρωποι, σε συνεργασία με κάποιους δημάρχους, έκαναν μία παράνομη πράξη εις γνώσιν τους, γνωρίζοντας ότι δεν πληρούν τις προϋποθέσεις του νόμου. Ερχόμαστε, λοιπόν, να συζητήσουμε εάν εμείς ως κράτος -τώρα που το ξέρουμε- αυτό θα το επιβραβεύσουμε, θα το επιδοκιμάσουμε ή αν θα το αποδοκιμάσουμε κι αν θα το τιμωρήσουμε. Αυτό συζητάμε. 
Όσον αφορά αυτά που είπα και χθες -και πάλι δεν το βάλατε-, θα πρέπει να πούμε και το εξής: Εάν -υποθετικά μιλώντας- λόγω της θεωρίας του κράτους των πιθηκανθρώπων, που άκουσα χθες, πρέπει να πούμε ότι πρέπει να τους επιβραβεύσουμε γιατί εις γνώσιν τους αδίκησαν τους συμπολίτες τους και μπήκαν στη διαδικασία της συναλλαγής με τον εκάστοτε δήμαρχο, ποια είναι ακριβώς η απάντηση που δίνετε, κύριε συνάδελφε, σε αυτούς οι οποίοι δεν το έκαναν; Διότι προφανώς υπήρχαν κάποιοι οι οποίοι δεν το έκαναν, κύριε Πρόεδρε, και είπαν, «εγώ θέλω να τηρήσω τη νομιμότητα».
 Ακούνε τώρα εδώ εσάς, το κόμμα της Αξιωματικής Αντιπολιτεύσεως, να λέτε: Όχι, μπορεί να έκλεψαν τη θέση κάποιου άλλου, μπορεί εις γνώσιν τους να παρανόμησαν, μπορεί να είχαν πλήρη συνείδηση των πράξεών τους, αφού τους είχατε προειδοποιήσει μάλιστα και εσείς ο ίδιος, όμως εμείς πρέπει να τους επιβραβεύσουμε γιατί πέρασαν κάποια χρόνια. 
Άρα αυτόν που δεν το έκανε, αυτόν δηλαδή που ήταν στον ίδιο δήμο, τον διπλανό, αλλά δεν δέχτηκε να κάνει αυτήν τη συναλλαγή –γιατί σίγουρα υπήρχαν και τέτοιοι- πώς πρέπει να τον χαρακτηρίσουμε; Δεν βάζω εγώ χαρακτηρισμούς. Πώς πιστεύετε ότι αισθάνεται αυτός όταν σας ακούει να λέτε ότι πρέπει να τους επιβραβεύσουμε κιόλας, διότι έκαναν αυτήν τη συναλλαγή και εις γνώσιν τους παραβίασαν τον νόμο; Σε αυτό δεν απαντήσατε.</Speech>  
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν υπήρχαν καθορισμένες θέσεις.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Αγαπητέ κύριε Δρίτσα, δεν χρειάζεται να ανεβάζουμε τους τόνους. Μιλάω πάρα πολύ ήρεμα και πολύ καλόπιστα. 
Οφείλουμε, λοιπόν, να δώσουμε μία απάντηση σε αυτούς τους ανθρώπους. Διότι, εάν η απάντηση είναι μόνο «επειδή θέλουμε να πάρουμε τις ψήφους τους, θα τους παρέχουμε προστασία» εν είδει αυτών που παρέχουν προστασία στα νυχτερινά κέντρα, «και λέμε δεν πειράζει, κάντε παρανομίες, εμείς είμαστε εδώ, αρκεί να μας ψηφίσετε», εάν αυτή είναι η θέση του ΣΥΡΙΖΑ, τότε καταλαβαίνετε πως το γεγονός ότι σας πείραξε χθες που σας είπα ότι είστε το παλιό είναι υπερβολή.
Άρα πρέπει να αφήσουμε κατά μέρος τη Γαλλική Επανάσταση, να αφήσουμε κατά μέρος την Επανάσταση των Μπολσεβίκων, να αφήσουμε κατά μέρος την παλαιολιθική εποχή, να έρθουμε στο 2014 και να μας πείτε εάν το 2014 ο ΣΥΡΙΖΑ λέει ότι πρέπει να επιβραβευτούν για την παρανομία τους ή όχι. Εάν μεν πρέπει να επιβραβευτούν, τι απαντάτε σε αυτούς που δεν το έπραξαν; Εάν δεν πρέπει να επιβραβευτούν, ποια νομίζει ο ΣΥΡΙΖΑ ότι πρέπει να είναι η ποινή τους; 
Εγώ θα άκουγα –ας πούμε- να μου λέγατε να χάσουν τη θέση τους, αλλά να μην επιστραφούν οι μισθοί, γιατί είναι δεδουλευμένα. Θα είχε μια κάποια λογική να το συζητήσουμε. Το να λέτε, όμως, ότι πρέπει να τους δώσουμε και μετάλλιο ανδρείας, διότι έκαναν μια παρανομία εις γνώσιν τους, με συγχωρείτε αυτό είναι μια υπερβολή.
Ευχαριστώ πολύ, κύριε Πρόεδρε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, ζητώ τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ποιον λόγο θέλετε να μιλήσετε;</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αξιότιμε κύριε Πρόεδρε, επειδή αναφέρθηκε σε μένα δύο φορές και μάλιστα με κάλεσε να του απαντήσω….
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ! 
Αυτό είναι άλλο θέμα. Δικαιούστε να πάρετε τον λόγο μόνο για προσωπικό. Υπάρχει θέμα προσωπικού;</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Υπάρχει, γιατί παρερμήνευσε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας απέδωσε άλλα πράγματα από αυτά που είπατε; Ορίστε, εξηγήστε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Να εξηγήσω. Έλειπε ο κ. Γεωργιάδης, όταν  είπα ότι, όταν με ενεκάλεσε ο κύριος Υπουργός πως τον Φλεβάρη του 2006 ήρθε εργαζόμενη της Δραπετσώνας και μου είπε «μονιμοποιούμαι» και της είπα «όχι», την ίδια μέρα με έγγραφό του ο κ. Παυλόπουλος παρωθούσε τους δημάρχους να μονιμοποιούν χωρίς τυπικά προσόντα.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μα δεν ήταν αυτή η περίπτωση, όμως.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ακριβώς ίδια.
Αυτό τούς έλεγε. Προσέξτε, κύριε Πρόεδρε, γνωμοδότηση του Νομικού Συμβουλίου του Κράτους με υπογραφή Παυλόπουλου: «Δεν αποκλείεται κατάταξη και με ελλιπή ακόμα προσόντα», έλεγε στους δημάρχους, «εφόσον τέτοια δεν αξιώθηκαν ούτε από τις προκηρύξεις των θέσεων ούτε από τη φύση της εργασίας.». Δηλαδή, αυτό που κάνει τώρα ο Υπουργός, να καλεί δημάρχους οι οποίοι πειθάρχησαν στη γνωμοδότηση Παυλόπουλου και να εγκαλεί εμάς γιατί τότε τους λέγαμε «δεν υπάγεστε στις προϋποθέσεις» είναι παράδοξο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Άρα, λοιπόν, -και τελειώνω- μη μας εγκαλείτε εμάς, ενώ εσείς παρωθούσατε ως Υπουργείο τους δημάρχους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μητρόπουλε, δεν είναι προσωπικό, είναι αντιπαράθεση. Σας παρακαλώ πάρα πολύ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, μη με διακόπτετε, να τελειώσω. Είναι αντιπαράθεση; Να μείνει αμφιβολία και να μην μάθει το Κοινοβούλιο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι εκτός Κανονισμού. Σας παρακαλώ, αν θέλετε, ακούστε με.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μισή κουβέντα ακόμα να πω.
Ας πληροφορηθεί ο κ. Γεωργιάδης, λοιπόν, ότι το Υπουργείο του 2006 της Νέας Δημοκρατίας ενεθάρρυνε, παρωθούσε, παρότρυνε τους δημάρχους να μην λάβουν υπ’ όψιν τυπικά προσόντα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Κύριε Δρίτσα, για ποιον λόγο θέλετε και εσείς τον λόγο;</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Επί προσωπικού, κύριε Πρόεδρε. Ο κ. Γεωργιάδης απευθυνόμενος προς εμάς, όχι ατομικά, αλλά προς τον ΣΥΡΙΖΑ, χαρακτήρισε τη στάση μας ως προστασία που μοιάζει με προστασία νυκτερινού κέντρου.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Είπα «αν».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Δρίτσα, έχετε τον λόγο για δύο λεπτά, όχι παραπάνω, όμως.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Και λιγότερο θα χρειαστώ, κύριε Πρόεδρε.
Ως προστάτες νυκτερινών κέντρων θέλησε να μας χαρακτηρίσει ο κ. Γεωργιάδης, ξεπερνώντας τις πιο μεγάλες παραδοξολογίες, με τις οποίες συνηθίζει καθημερινώς να διανθεί τον λόγο του. Δεν έχει τέλος, δεν έχει όριο, διαρκώς ξεπερνά τον εαυτό του, αλλά εμάς δεν μας εκπλήσσει διότι πράγματι είναι άνευ ορίων.
Προστάτες νυκτερινών κέντρων, διότι εμείς, ο ΣΥΡΙΖΑ, λέμε κάτω τα χέρια από εργαζόμενους, από ανάπηρους, από φτωχούς ανθρώπους, που μέσα από τη δική σας διεφθαρμένη άσκηση εξουσίας, τα προηγούμενα χρόνια βρήκαν να φάνε ένα κομμάτι ψωμί και εργάστηκαν, παρ’ όλα αυτά, επί πέντε, επί έξι, επί δέκα, επί δεκαπέντε χρόνια. 
Εάν επειδή δεσμευτήκατε στην τρόικα να απολύσετε χιλιάδες ανθρώπους νομίζετε ότι μπορείτε να φτιάξετε και μια ιστορία ότι δήθεν εσείς είστε με τον νόμο και εμείς είμαστε με την ανομία και με τη διαπλοκή και τη διαφθορά, ενώ είναι η αναπαραγωγή της διαπλοκής και της διαφθοράς, γελιέστε. Κάτω τα χέρια από φτωχούς ανθρώπους, πάρτε το χαμπάρι.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, ζητώ τον λόγο επί προσωπικού.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, ζητώ τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προηγείται ο κ. Γεωργιάδης, για να μου πει πού είναι το προσωπικό.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, όταν λέει «συνηθίζει να είναι εκτός ορίων», «δεν μας εκπλήσσει», «ξεπερνάει τα όρια», είναι επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε τον λόγο για ένα λεπτό.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: «Προστάτης νυκτερινού κέντρου»; Είστε εντός ορίων;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Θα απαντήσω.
Πρώτα απ’ όλα, δεν είπα ότι είστε. Δείτε ξανά τα Πρακτικά. Είπα να μας πείτε «εάν» και δεύτερο «εάν».
Άρα νομίζω ότι με παρεξηγήσατε στην προκειμένη περίπτωση. Ήταν μια πολύ ήρεμη συζήτηση.
Όμως, κύριε Δρίτσα, θα μου επιτρέψετε να σας πω ότι αυτή η, κατά τη γνώμη μου, εντελώς υποκριτική υπεράσπιση των φτωχών ανθρώπων για ένα κομμάτι ψωμί είναι πράγματι το άκρον άωτον του λαϊκισμού. Ακούστε γιατί. Γιατί και αυτοί που δεν μπόρεσαν να πάρουν αυτές τις θέσεις, γιατί τις κατέλαβαν οι άλλοι, με την παρανομία, επίσης φτωχοί άνθρωποι που ήθελαν να φάνε ένα κομμάτι ψωμί ήταν.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν υπήρχαν άλλοι.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Άρα, μεταξύ των δύο φτωχών ανθρώπων που ήθελαν να φάνε ένα κομμάτι ψωμί, κύριε Δρίτσα, εσείς υπερασπίζεστε από τους δύο φτωχούς εκείνον τον φτωχό που έκανε παρανομία και συναλλαγή και τον άλλο φτωχό, που δεν την έκανε, τον πετάτε στον κάλαθο των αχρήστων. Αυτό γίνεται.
Άρα, λοιπόν, μην κάνετε σε εμάς υποδείξεις. Πηγαίνετε να συνεννοηθείτε μεταξύ σας για το εάν μεταξύ των δύο πρέπει να επιβραβευθεί εκείνος που έκανε την παρανομία ή εκείνος που τήρησε τον νόμο. Αυτό σάς ρωτάμε από χθες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, αυτό λέγεται κοινωνικός αυτοματισμός και είναι πολύ επικίνδυνο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Δρίτσα, σας παρακαλώ!
Λοιπόν, σε ποιον από τους δύο Υπουργούς τώρα να δώσω τον λόγο; Κύριε Μητσοτάκη, εσείς θα μιλήσετε ή η κυρία Χριστοφιλοπούλου;</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ θέλω μισό λεπτό να απαντήσω, κύριε Πρόεδρε.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ για την ομιλία μου θέλω τον λόγο, κύριε Πρόεδρε.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν ήταν καθορισμένες θέσεις, δεν ήταν ότι κάποιος άλλος έμεινε έξω, κύριε Γεωργιάδη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Δρίτσα, δεν σας έδωσα τον λόγο! Ούτε καν τον ζητήσατε τον λόγο!</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τον ζήτησα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν τον ζητήσατε. 
Ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μητσοτάκης έχει τον λόγο για ένα λεπτό. Η κ. Χριστοφιλοπούλου περιμένει υπομονετικά.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ας κρατήσουμε τη συζήτηση σε χαμηλούς τόνους, όπως διεξήχθη καθ’ όλη τη διάρκεια της μέρας. Οφείλω να δώσω μία σύντομη απάντηση στον εκλεκτό συνάδελφο κ. Μητρόπουλο, διότι, ξέρετε, μερικές φορές, η μισή αλήθεια είναι χειρότερη από ένα ολόκληρο ψέμα. Αυτό το οποίο καταγράφεται στην έκθεση…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το κατέθεσα προηγουμένως.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Όχι, εγώ μιλάω για κάτι διαφορετικό. Αυτό το οποίο καταγράφεται στην έκθεση και το οποίο δεν διάβασα χθες, στη σχετική σελίδα, για την άποψη που σωστά είχατε εκφράσει τότε, ήταν κάτι τελείως διαφορετικό από αυτό το οποίο λέτε. Αυτό το οποίο είπατε τότε είναι ότι τα προγράμματα κατάρτισης, επιμόρφωσης, ΟΑΕΔ, κοινωνικής μέριμνας ή άλλα λοιπά ευρωπαϊκά προγράμματα δεν μονιμοποιούνται. Αυτό είπατε, λοιπόν. Αυτό δεν έχει καμμία σχέση με αυτό που είπατε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το είπα το πρωί στην ομιλία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, δεν θα κάνουμε αυτήν τη δουλειά τώρα!</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μισό λεπτό, κύριε Μητρόπουλε! Εδώ πέρα δεν συζητάμε αν έλειπαν τρεις μέρες, δεν συζητάμε γι’ αυτό. Εδώ λέμε ότι γνωματεύσατε σωστά, επιστημονικά, ότι προγράμματα τα οποία επιδοτούνται από την Ευρωπαϊκή Ένωση δεν μπορεί να θεωρηθεί ότι καλύπτουν πάγιες και διαρκείς ανάγκες και άρα δεν μονιμοποιούνται. Αυτό είναι ασπρόμαυρο και πολύ σωστά το είπατε τότε.
Κατά συνέπεια, ο δήμαρχος ο οποίος προέβη, και συχνά και με αιτήσεις θεραπείας στο ΑΣΕΠ, στη μονιμοποίηση τέτοιων υπαλλήλων -ή μάλλον το δημοτικό συμβούλιο, όχι ο δήμαρχος μόνος του- γνώριζε, όπως γνώριζαν κι οι ίδιοι οι υπάλληλοι, ότι δεν πληρούσαν τις τυπικές προϋποθέσεις. Δεν κάλυπταν, με άλλα λόγια, πάγιες και διαρκείς ανάγκες, που ήταν και η ουσία του θέματος που ήρθε να θεραπεύσει το προεδρικό διάταγμα με τους κανόνες αυτούς που επέβαλλε.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το παραδεχθήκαμε αυτό.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Αυτό ως προς τον κ. Μητρόπουλο και παρακαλώ, μην απαντήσετε, κύριε Μητρόπουλε, γιατί έτσι μπορούμε να συζητάμε συνεχώς. 
Τέλος, μία φράση για τον κ. Δρίτσα. Θα άλλαζαν τα κριτήριά σας, κύριε Δρίτσα, εάν οι συγκεκριμένοι συμβασιούχοι ήταν πλούσιοι συμβασιούχοι του Δήμου Εκάλης; Το κριτήριό μας δηλαδή σχετικά με την εφαρμογή του νόμου είναι η εισοδηματική κατάσταση του υπαλλήλου; Ο νόμος ισχύει ή δεν ισχύει για τον φτωχό και ισχύει ή δεν ισχύει για τον πλούσιο;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ποιος το είπε αυτό; Εγώ πλούσιο συμβασιούχο στην καθαριότητα δεν ξέρω!</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ή θα επιλέξουμε ή θα πούμε κάτι διαφορετικό: Να πούμε ξεκάθαρα ότι θέλουμε να κάνουμε πολιτική προσλήψεων με βάση τα εισοδήματα και όχι με βάση την αξία, την ικανότητα ή τη δυνατότητα να καλύψει κάποιες ανάγκες. Είναι μία άποψη, αριστερόστροφη, διότι στην ουσία καταλήγει τελικά σε ένα μεγάλο κράτος, το οποίο δεν ασκεί πολιτική ανθρώπινου δυναμικού, αλλά κοινωνική πολιτική μέσα από τις προσλήψεις. Αν εννοείτε αυτό, το ακούω ως επιχειρηματολογία. Αλλά σε καμμία περίπτωση δεν μπορώ να δεχθώ ότι η επίκληση για την παράβαση της νομιμότητας μπορεί να είναι η προβληματική κατάσταση. 
Ως προς τους ΑΜΕΑ -τέσσερις είναι οι ΑΜΕΑ με βάση την έκθεση, και όχι δεκαπέντε-, αυτοί ούτως ή άλλως προστατεύονται με άλλες διατάξεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Χριστοφιλοπούλου.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θα ήθελα να πάρω τον χρόνο που μου αναλογεί για να αναφερθώ και να απαντήσω στις επικρίσεις του κ. Δρίτσα, του Κοινοβουλευτικού Εκπροσώπου του ΣΥΡΙΖΑ, σε ό,τι αφορά τα θέματα της Εθνικής Σχολής Δημόσιας Διοίκησης, οι οποίες, όχι περιέργως, ήταν σε πλήρη εναρμόνιση με την κριτική την οποία άσκησε και η κ. Ρεπούση εκ μέρους της ΔΗΜΑΡ.
Θα ήθελα, λοιπόν, δημοσίως κατ’ αρχάς να ευχαριστήσω τόσο τον κ. Δρίτσα και την κ. Ρεπούση αλλά και τους άλλους συναδέλφους, νομίζω σχεδόν από όλες τις πτέρυγες της Βουλής, που μίλησαν με τα καλύτερα λόγια για την αξιοπιστία και το κύρος -διαχρονικό- ενός θεσμού όπως το Εθνικό Κέντρο Δημόσιας Διοίκησης και Αυτοδιοίκησης, ενός θεσμού που οι κυβερνήσεις του ΠΑΣΟΚ ίδρυσαν και που ο εδώ καθήμενος πρώην Πρόεδρος της Βουλής κ. Κακλαμάνης είχε νομίζω την τύχη αλλά και τη δημιουργικότητα να στήσει κυριολεκτικά, στα πρώτα του βήματα, αυτό το κέντρο και αυτήν τη σχολή.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο Απόστολος Λάζαρης.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ο Απόστολος Λάζαρης το ίδρυσε, κύριε Πρόεδρε, εσείς, όμως, είχατε την ευκαιρία να το δείτε, να το μεγαλώσετε, να του δώσετε την πρώτη ώθηση. 
Θέλω, λοιπόν, να πω, αφού πραγματικά σας ευχαριστήσω για αυτήν τη διαχρονική καταξίωση της Σχολής, ότι η παρούσα ηγεσία του Υπουργείου Διοικητικής Μεταρρύθμισης θέλει έτι περαιτέρω να ενδυναμώσει τόσο το κύρος και το αδιάβλητο, όσο όμως και τον εκσυγχρονισμό των διαδικασιών εισαγωγής των σπουδαστών στη σχολή. 
Έρχομαι, λοιπόν, σε συμπλήρωση των όσων είπε ήδη ο κ. Μητσοτάκης να πω επιπλέον τα εξής. Κατ’ αρχάς θα τοποθετηθώ σε ό,τι αφορά την περίφημη συνέντευξη. Κι εδώ καταδεικνύεται και θα καταδειχθεί πώς ο ΣΥΡΙΖΑ -δυστυχώς καμμιά φορά και η ΔΗΜΑΡ-, αναλόγως του αντικειμένου και του αντίστοιχου διεκδικούντος αιτήματος παρόχου-πελάτου, τοποθετείται. 
Διότι τι ακούσαμε από τον εκπρόσωπο του ΣΥΡΙΖΑ; Ακούσαμε ότι η προσωπικότητα που πρέπει να εμφανιστεί, δηλαδή το αν έχουν την επαρκή προσωπικότητα οι μελλοντικοί σπουδαστές, πρέπει να γίνει με συνέντευξη! 
Κυρίες και κύριοι συνάδελφοι, ακούσατε στο προηγούμενο νομοσχέδιο περί διευθυντών, που έχει γίνει ήδη νόμος, τον ΣΥΡΙΖΑ να κατακεραυνώνει κυριολεκτικά τη συνέντευξη;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μα το προηγούμενο καθεστώς στη σχολή δεν είναι συνέντευξη!</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Παρακαλώ! Σας άκουσα χωρίς να σας διακόψω. Μην επιχειρήσετε να με διακόψετε!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Να έχουμε ένα επίπεδο, όμως.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ! Γιατί διακόπτετε τώρα;</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Εσείς, που το παίζετε δημοκράτες, να μάθετε να ακούτε, επιτέλους!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τι να ακούω; Τις στρεβλώσεις σας;</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Λέω, λοιπόν, την άποψή μας και την τεκμηριώνω.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Είναι συνέντευξη αυτό που υπάρχει μέχρι τώρα;</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Παρακαλώ, κύριε Δρίτσα, δεν σας διέκοψα.
Λέω, λοιπόν, ότι η συνέντευξη, έτσι όπως τη φέραμε και την ψηφίσαμε για τους γενικούς διευθυντές και τους διευθυντές -και όπως ακούσατε τον Υπουργό, που κατέθεσε στα Πρακτικά, ξεκινά ήδη η διαδικασία για τους γενικούς διευθυντές, γιατί εμείς δεν θέλουμε μακρά μεταβατική περίοδο, θέλουμε να ισχύσουν οι πάγιες διατάξεις- χρειάζεται. Είναι απαραίτητη η δομημένη συνέντευξη με κριτήρια, με τη συμμετοχή του ΑΣΕΠ, έτσι όπως το είδαμε, το νομοθετήσαμε, το εξειδικεύσαμε. 
Τι γινόταν τώρα στη Σχολή Δημόσιας Διοίκησης με την εξέταση του φακέλου, που μας πήρε ο πόνος οψίμως; Είστε όψιμοι. Επαινείτε τη σχολή οψίμως! Την έχετε καταψηφίσει διαχρονικά, κύριε Δρίτσα. Όψιμα, τώρα, ήρθατε αναλόγως ποιος σάς ζητάει τι, να μας πείτε για τον φάκελο και τη συνέντευξη. 
Και εγώ σας λέω ότι η εξέταση του φακέλου είναι μέσα και είναι μέσα στις βελτιώσεις που φέραμε, διότι τη βάζουμε μέσα στα Τεστ Δεξιοτήτων, για τα οποία ζήτησε η κ. Ρεπούση και υπάρχουν, όπως ακούσατε και από τον Υπουργό, να υπάρχουν εξειδικευμένες ενότητες στο τεστ αυτό των πολλαπλών επιλογών και για την εξέταση του φακέλου και για τη διαπίστωση της καλής χρήσης και της γνώσης της ξένης γλώσσας. 
Όμως και ο ίδιος ο νόμος -επειδή εκεί πάλι είπε η κ. Ρεπούση αν θα πιστοποιήσουμε μόνο την ορθή χρήση της ελληνικής γλώσσας- διαβάζω, λοιπόν, τα εξής: «Ικανότητα κατανόησης γραπτού λόγου, αναλυτική σκέψη, κριτική ικανότητα», μέσα στο νόμο είναι αυτά, «επεξεργασία πληροφοριών, ταχύτητα και  ακρίβεια αντίληψης, καθώς και βασικές νοητικές δεξιότητες, προκειμένου οι υποψήφιοι να ανταποκριθούν στις απαιτήσεις της σύγχρονης δημόσιας διοίκησης.». 
Εγώ σας ερωτώ, κυρίες και κύριοι συνάδελφοι, πότε είναι καλύτερο να έχουμε τη δομημένη συνέντευξη; Όταν χρειάζεται να επιλέξουμε τους γενικούς διευθυντές και τους τμηματάρχες ή όταν υπάρχει μία πανελλαδική εξέταση -που δεν χάνει το κύρος και την αξιοπιστία της- των υποψηφίων σπουδαστών που αυτές τις κατ’ αρχάς γνώσεις και δεξιότητες που θες για έναν άνθρωπο που τώρα μπαίνει στη δημόσια διοίκηση μπορείς να τις βρεις διαφανώς, κυρίες και κύριοι συνάδελφοι, από ένα τεστ πολλαπλών επιλογών; Ακόμη και ψυχομετρικά τεστ υπάρχουν. Το ΑΣΕΠ έχει ήδη εμπειρία και συνεργαζόμαστε με το ΑΣΕΠ για αυτό το Τεστ Γνώσεων και Δεξιοτήτων στο οποίο θα υποβληθούν και οι ίδιοι οι υποψήφιοι προϊστάμενοι που θα επιλεγούν με το πάγιο σύστημα. Άρα υπάρχει μία τεχνογνωσία κατοχυρωμένη που θα αξιοποιήσουμε και στη σχολή. 
Τι θέλετε απλώς να κάνετε τώρα; Να πολιτικολογήσετε για να χαϊδέψετε κάποια αυτιά που είναι απ’ έξω από την Αίθουσα και μας έχουν πει κάποια λόγια!</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Σύμβουλοί σας είναι!</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Γιατί, αν έχει παράδοση αξιοπιστίας η σχολή, όπως μας είπατε…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μα σύμβουλοί σας είναι, κυρία Υπουργέ!</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Παρακαλώ, κύριε Δρίτσα, έλεος πια! Δεν αντέχετε να μη μιλάτε; Δεν αντέχετε καθόλου;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν αντέχω την υποβάθμιση!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κύριε Δρίτσα, σας παρακαλώ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Δεν αντέχετε την κριτική εσείς οι λεγόμενοι δημοκράτες, οι δημοκράτες του γιαουρτιού και του μπουγελώματος; Αφήστε τα τώρα.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Σύμβουλοι του κράτους είναι. 
(Θόρυβος- διαμαρτυρίες μέσα στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Δρίτσα, σας παρακαλώ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Και εγώ σας ερωτώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μισό λεπτό, κυρία Υπουργέ.
Κύριοι συνάδελφοι, τι συμβαίνει;</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Τι δεν καταλαβαίνετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μύγα μάς τσίμπησε και μιλάμε όλοι μαζί; 
Αυτήν τη στιγμή μιλάει η κυρία Υπουργός, στην οποία έχω δώσει τον λόγο. Όποιος εν συνεχεία ζητήσει τον λόγο και δικαιούται να τον πάρει θα τον έχει. 
Παρακαλώ, κυρία Υπουργέ, συνεχίστε.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Είπε, λοιπόν, κύριε Πρόεδρε, ο κ. Δρίτσας: «Τα στελέχη σας είπαν μια ιδέα κι εσείς νομοθετήσατε.». 
Τι ισχύει από τα δύο, κύριε Δρίτσα; Ή η σχολή έχει κύρος κι αξιοπιστία κι άρα τα στελέχη της έχουν εγνωσμένες ικανότητες, επιστημονική δυνατότητα τεκμηρίωσης σε σύγκριση με άλλες σχολές –πραγματικά, όπως τα ακούσατε, αν τα ακούσατε, αν ήρθατε στην επιτροπή να τους ακούσετε και τον Πρόεδρο και τα στελέχη που ήταν εκεί- και καλώς η ίδια –όπως ακούσατε από τον Υπουργό- μας πρότεινε τα όσα μάς πρότεινε και νομοθετούμε όσα νομοθετούμε ή η σχολή δεν έχει αξιοπιστία -και πάρετε πίσω τα λόγια σας- και όσα η ίδια η σχολή μάς είπε και το συμβούλιο των επιστημονικών υπευθύνων, των καθηγητών, μας πρότειναν, όσα μας πρότειναν.
 Κι έρχεστε εσείς εδώ για να πολιτικολογήσετε και να ευτελίσετε τη διαδικασία με λόγους καθαρά ψηφοθηρικούς, παροχολογίας και λαϊκισμού…</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Πέρασαν αξιολόγηση οι καθηγητές ή έχουν πλαστά πτυχία κι αυτοί;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μακρή, σας παρακαλώ πάρα πολύ.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ορισμένοι έχουν πλαστά πτυχία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, επειδή αυτή η σχολή έχει παρελθόν, έχει παρόν, αλλά θα έχει και μέλλον, το Υπουργείο Διοικητικής Μεταρρύθμισης άκουσε προσεκτικά και στη διαδικασία της συζήτησης στην επιτροπή τις τοποθετήσεις Βουλευτών και συμμετεχόντων από τους φορείς στην επιτροπή. 
Είδατε ήδη ότι υπάρχουν βελτιώσεις στο άρθρο, έτσι ώστε να διασκεδαστούν οι όποιοι φόβοι. Πριν από λίγο ο Υπουργός έκανε δεκτή την πρόταση του εισηγητή του ΠΑΣΟΚ -που ήταν όμως πρόταση και άλλων συναδέλφων, άλλων πτερύγων της Βουλής- για τη γλώσσα. Έγινε αυτό. 
Βλέπετε, λοιπόν, ότι έχουμε κάθε δυνατότητα και διάλογο να κάνουμε και τροποποιήσεις να φέρουμε. Και της κ. Χρυσοβελώνη την πρόταση εγώ είπα ότι μπορεί να την κάνουμε δεκτή. 
Αυτό που δεν μπορούμε είναι μια παραπαίουσα ρητορική, η οποία δεν έχει κανέναν άλλο λόγο, παρά να προσελκύσει ψήφους…</Speech>
<Speech><Parlmember>ΡΑΧΗΛ ΜΑΚΡΗ</Parlmember>: ...(Δεν ακούστηκε)</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Με συγχωρείτε πάρα πολύ. Δεν απευθύνθηκα σε εσάς. Μιλώ στο Σώμα.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Εγώ μιλώ σ’ εσάς και περιμένω απαντήσεις που δεν δίνετε και για τη μη κυβερνητική οργάνωση…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μακρή, έχετε πάθει τίποτα; Σας συμβαίνει τίποτα;</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ηρεμήστε, κυρία Μακρή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κυρία Υπουργέ, ίσως αξίζει τον κόπο να την ακούσουμε.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Τελειώνω, κύριε Πρόεδρε. 
Αν υπάρχει ΑΣΕΠ, αν υπάρχουν ΚΕΠ, αν υπάρχει Εθνική Σχολή Δημόσιας Διοίκησης, είναι γιατί πέρασε αυτό που εσείς σήμερα θέλετε να λοιδορείτε και λέγεται Πανελλήνιο Σοσιαλιστικό Κίνημα.
Ευχαριστώ πολύ.</Speech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Είναι αυτή απάντηση Υπουργού;</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Ζήτω το Πανελλήνιο Σοσιαλιστικό Κίνημα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μακρή, λυπάμαι πάρα πολύ για τη συμπεριφορά σας. Εδώ είναι Κοινοβούλιο. Σας ανακαλώ στην τάξη. Η συμπεριφορά σας είναι πάνω από αστεία.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ, κυρία Μακρή. Έχετε δώσει επανειλημμένως εξετάσεις και απορρίπτεστε, μου φαίνεται, όσον αφορά την ευγένεια. 
Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουτσούκος.</ChairmanSpeech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κύριε Πρόεδρε, δεν θα επαναλάβω τα ίδια, όχι για την οικονομία της συζήτησης, αλλά επειδή πιστεύω ότι έχει καλυφθεί πλήρως το περιεχόμενο και οι στόχοι του νομοσχεδίου που συζητάμε, παρά το γεγονός ότι από την πλευρά της Αξιωματικής Αντιπολίτευσης έγινε μια εργώδης προσπάθεια με βάση αυτό το νομοσχέδιο να δημιουργηθούν πρόσθετοι φόβοι και ανασφάλεια σε χιλιάδες εργαζόμενους. 
Λέω, λοιπόν, πολύ περιληπτικά, σε τίτλους, ότι εμείς υποστηρίζουμε αυτό το νομοσχέδιο που επεκτείνει την κατάκτηση του προγράμματος «ΔΙΑΥΓΕΙΑ» και στα υπόλοιπα δεδομένα του δημοσίου, για την αξιοποίηση των οποίων εισάγει ένα ολοκληρωμένο σύστημα. 
Επίσης υποστηρίζουμε αυτό το νομοσχέδιο με βάση και τις βελτιώσεις που έκανε το Υπουργείο -σύμφωνα με τις προτάσεις μας- σε σχέση με την Εθνική Σχολή Δημόσιας Διοίκησης, καθώς και τις διατάξεις που αφορούν τον έλεγχο της νομιμότητας και όχι της σκοπιμότητας των πράξεων της διοίκησης και των πιστοποιητικών που έχουν κατατεθεί στο παρελθόν. Μιλάμε για νομιμότητα και πλαστότητα εγγράφων και τίποτα πέραν τούτου. 
Κατά συνέπεια νομίζω ότι η συζήτηση που έχει να κάνει με την τροφοδότηση του φόβου και της ανασφάλειας πρέπει να τελειώσει εδώ. Έχουν δοθεί οι απαραίτητες διευκρινίσεις και θα έλεγα ότι πρέπει όλοι να πάψουμε να παίζουμε με τον πόνο των φτωχών. Έχουν τόσα προβλήματα οι συμπολίτες μας, που δεν μπορούμε, στη λογική της αποκόμισης μικροκομματικών οφελών, να παίζουμε με τον πόνο τους. 
Πήρα, λοιπόν, τον λόγο για να ρωτήσω, πρώτον, τον κύριο Υπουργό: Ποιος είναι ο λόγος, κύριε Υπουργέ, εάν άκουσα καλά, που διαφοροποιήσατε την εφαρμογή του προεδρικού διατάγματος του Υπουργείου Αγροτικής Ανάπτυξης από τα υπόλοιπα προεδρικά διατάγματα που αφορούν τους οργανισμούς; Αυτά αντιλαμβάνομαι ότι ισχύουν με την ψήφιση του νόμου, ενώ είπατε ότι το συγκεκριμένο θα ισχύσει από τον Ιανουάριο. 
Υπάρχει κανένας λόγος; Σας το ζήτησε κανείς;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ήρθε ο ίδιος ο Υπουργός και το ζήτησε.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Άρα θα ζητήσουμε τις εξηγήσεις από τον Υπουργό. Αυτήν τη διευκρίνιση ήθελα.
Δεύτερον, πήρα τον λόγο για να ενημερώσω το Σώμα -μια και σωστά παρατείναμε τη συζήτηση για αύριο, κύριε Πρόεδρε, για να συζητήσουμε με άνεση για τις τροπολογίες- ότι οι παρατηρήσεις μας επί των κυβερνητικών τροπολογιών θα γίνουν αύριο. 
Επίσης θα ήθελα να ενημερώσω το Σώμα ότι σύσσωμη η Κοινοβουλευτική Ομάδα του ΠΑΣΟΚ κατέθεσε τροπολογία, με βάση την οποία διορθώνει τον ν.4254/2014. Ο νόμος αυτός ανέφερε ότι ο ΟΓΑ δύναται –μεταξύ των άλλων- να παρακρατεί για οφειλές των αγροτών και ποσά που προέρχονται από τις επιδοτήσεις. 
Με τον όρο «επιδοτήσεις», όπως είναι γραμμένος εδώ, νοούνται οι ενισχύσεις που προέρχονται από την Ευρωπαϊκή Ένωση, δηλαδή την Κοινή Αγροτική Πολιτική, οι οποίες, σύμφωνα με πάγια νομολογία που υπάρχει από το 2007, δεν είναι εισοδηματικές ενισχύσεις, αλλά δίδονται για να καλύψουν τη διαφορά του κόστους παραγωγής που έχει ο Ευρωπαίος και κατά συνέπεια ο Έλληνας αγρότης από τους ανταγωνιστές του τρίτου κόσμου, ώστε να μπορεί να παράγει. Δηλαδή, να μπορεί να συμπληρώνει τα εφόδιά του, να διατηρήσει τις καλλιεργητικές πρακτικές, να δίνει ποιοτικά και εξασφαλισμένα τρόφιμα στον Έλληνα και κατ’ επέκταση στον Ευρωπαίο πολίτη. 
Εμείς σε καμμία περίπτωση δεν υποστηρίζουμε ότι πρέπει να υπάρχουν αγρότες οι οποίοι νέμονται των επιστροφών του ΦΠΑ ή του ειδικού φόρου κατανάλωσης στο πετρέλαιο ή που παίρνουν εκατομμύρια από άλλες πηγές, χωρίς να πληρώνουν έστω μια ετήσια συνδρομή στον ΟΓΑ. Διότι αυτοί εκμεταλλεύονται την πλειοψηφία των αγροτών που με τον ιδρώτα τους και το υστέρημά τους θέλουν να είναι ενήμεροι. 
Δεν θέλουμε, όμως, εν όψει και της καταβολής –όπως έχει ανακοινώσει η Κυβέρνηση- στα τέλη Οκτωβρίου της πρώτης δόσης και τέλη Δεκεμβρίου της δεύτερης δόσης της ενιαίας ενίσχυσης, να υπάρχει εμπλοκή στην καταβολή των επιδοτήσεων, λόγω παρακράτησης των καθυστερημένων εισφορών, που θα επιχειρηθεί προς όφελος του ΟΓΑ.
Επειδή άκουσα τον κ. Μητσοτάκη να λέει ότι δεν μπορεί να συζητήσει τροπολογίες που δεν έχουν υποστηριχθεί, πήρα τον λόγο για να ενημερώσω όλους τους συναδέλφους, να ενημερώσει η Κυβέρνηση και τον συναρμόδιο Υπουργό – γιατί είναι υπόθεση του κ. Βρούτση-, αλλά και για να ζητήσω υποστήριξη από τον Υπουργό Αγροτικής Ανάπτυξης και Τροφίμων. 
Παρ’ ότι θα επαναλάβουμε και αύριο αυτήν την τοποθέτηση, ήθελα από σήμερα να την κάνω γνωστή. Εξάλλου, υπάρχουν και άλλες πρωτοβουλίες συναδέλφων όλων των πτερύγων, και της Νέας Δημοκρατίας και της Αξιωματικής Αντιπολίτευσης, γι’ αυτό το θέμα και νομίζω ότι πρέπει να  βρούμε έναν τρόπο να το αντιμετωπίσουμε.
Εάν διαβάσετε την τροπολογία, θα δείτε ότι έχουμε βρει μια διαδικασία, με βάση την οποία ο ΟΓΑ μπορεί -με δήλωση του αγρότη- να παρακρατήσει τις οφειλές από τις τακτικές επιστροφές, δηλαδή την επιστροφή ΦΠΑ, του ειδικού φόρου κατανάλωσης στο πετρέλαιο ή του φόρου εισοδήματος. 
Δεν μπορεί, όμως, να το κάνει αυτό σε βάρος της ενιαίας ενίσχυσης που έχει να κάνει με τις επιδοτήσεις της Κοινής Αγροτικής Πολιτικής. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Γαβριήλ Αβραμίδης.</ChairmanSpeech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ, κύριε Πρόεδρε. 
Έχει τοποθετηθεί αναλυτικά η ειδική αγορήτρια των Ανεξαρτήτων Ελλήνων κ. Χρυσοβελώνη στο συζητούμενο σχέδιο νόμου. Θα έχω και εγώ τη δυνατότητα στον λίγο χρόνο που έχω να επισημάνω κάποια σημεία. 
Δεν θα μπορούσα, όμως, κυρίες και κύριοι συνάδελφοι, να μην αναφερθώ στα όσα εξελίσσονται στην κυπριακή ΑΟΖ. Η Κύπρος, το δεύτερο εθνικό μας κράτος, ξαναζεί δραματικές στιγμές, από τη στιγμή που οι Τούρκοι εκτελούν παράνομα σχέδια πλεύσης και σχεδιαζόμενης έρευνας, παραβιάζοντας κατάφωρα μια οριοθετημένη και αναγνωρισμένη ΑΟΖ. Μιλούν πλέον οι Τούρκοι για επίλυση του Κυπριακού στην κατεύθυνση των δύο ανεξαρτήτων κρατών. 
Χθες ακούσαμε τον Πρωθυπουργό της Τουρκίας Αχμέτ Νταβούτογλου να δηλώνει προκλητικά πως η χώρα του θα ολοκληρώσει τη διενέργεια υποθαλάσσιων ερευνών εντός της αποκλειστικής οικονομικής ζώνης της Κυπριακής Δημοκρατίας, αψηφώντας με τον τρόπο αυτό και τις απειλές της Κυβέρνησης της Κυπριακής Δημοκρατίας, η οποία προειδοποίησε ότι θα ανακόψει την ευρωπαϊκή πορεία της Τουρκίας. 
Η Τουρκία με την προκλητικότητά της εμφανίζεται και θέλει να είναι συνιδιοκτήτης στο φυσικό αέριο. Το ερώτημα, όμως, είναι το τι κάνει η χώρα μας για αυτήν την υπόθεση και αν η συγκυβέρνηση θα συνεχίσει να έχει αυτήν την αφωνία. 
Ας μη μας διαφεύγει πως, αν έλειπε από την Κύπρο η νηφαλιότητα και η σωφροσύνη στο πεδίο των κινήσεων και των νόμιμων αντιδράσεων ως χώρα-μέλος της Ευρωπαϊκής Ένωσης, θεωρείται κάτι παραπάνω από βέβαιο ότι η κατάσταση θα είχε λάβει χαρακτηριστικά γενικευμένης κρίσης. 
Δεν γνωρίζω αν πράγματι η συγκυβέρνηση έχει αντιληφθεί το μέγεθος του κινδύνου που εγκυμονεί η προκλητικότητα της Τουρκίας. Διερωτώμαι πώς να το αντιληφθεί, όταν αναφέρεται σήμερα ως τρίτη πιο χαμηλή σε δημοτικότητα Κυβέρνηση στον κόσμο, όταν μοιράζεται την πρώτη θέση με τη Ρωσία στη διαφθορά, σύμφωνα με παγκόσμια έρευνα που δημοσιοποίησε προχθές η «GALLUP», ένα ινστιτούτο ερευνών με έδρα την Ουάσιγκτον. 
Κλείνοντας το θέμα αυτό, θα ήθελα να κάνω και μία αναφορά σε ένα σημερινό δημοσίευμα στην εφημερίδα «ΕΛΕΥΘΕΡΟΤΥΠΙΑ», που αναφέρεται στις παραβιάσεις της εκεχειρίας στην Ουκρανία και μιλά για εβδομήντα πέντε καταγγελίες. Από τις δεκαπέντε που επιβεβαίωσε ο ΟΑΣΕ οι δεκατρείς είναι παραβιάσεις του ουκρανικού στρατού και οι δύο των ρωσόφωνων. 
Το πρόβλημα, όμως, πέρα από εκεί είναι στις καταγγελίες και για ομαδικούς τάφους, αλλά και καταγγελίες για βιασμούς στο Ντονέτσκ και υπάρχουν αντίστοιχες καταγγελίες στη Μαριούπολη. Είναι γνωστό ότι το μεγάλο μέρος του πληθυσμού της Μαριούπολης είναι Έλληνες. Υπάρχει ελληνικό προξενείο εκεί. 
Καλώ, λοιπόν, την ελληνική Κυβέρνηση να λάβει υπ’ όψιν αυτούς τους κινδύνους, να επιλύσει και να προστατεύσει με τον καλύτερο δυνατό τρόπο την ελληνική κοινότητα στη Μαριούπολη. 
Κλείνω αυτήν την αναφορά στα εξωτερικά θέματα με την ανησυχία μου βλέποντας αυτά τα οποία συνέβησαν στον Καναδά, δηλαδή ένοπλοι να εισβάλλουν και να προκαλούν θανάτους, δολοφονία ενός υπερασπιστή-υποστηρικτή του λεγόμενου ισλαμικού κράτους, που με το αυτοκίνητό του σκότωσε έναν Καναδό στρατιώτη. Όλα αυτά μάς εμβάλλουν σε ανησυχίες για το τι μπορεί να συμβεί εδώ αν έχουμε αντίστοιχα φαινόμενα. Πρέπει, λοιπόν, να έχουσι γνώσιν οι φύλακες. 
Θα ήθελα, κύριε Πρόεδρε, να αναφερθώ σε δύο τροπολογίες που έχω καταθέσει. Η μία έχει γενικό αριθμό 1850 και ειδικό 95 και είναι στο αντιρατσιστικό νομοσχέδιο. 
Εμείς είχαμε τονίσει τη θέση μας, ότι θα πρέπει να γίνει ονομαστική αναφορά για τις γενοκτονίες που αναγνώρισε η Βουλή των Ελλήνων. Είναι κάτι το οποίο υποστήριξαν πολλοί συνάδελφοι εδώ, μεταξύ των οποίων και ο σεβαστός πρώην Πρόεδρος της Βουλής κ. Κακλαμάνης. Εξηγήσαμε διεξοδικά πως ορθώς αναφέρεται ρητά το Ολοκαύτωμα και τα εγκλήματα του ναζισμού ως περιπτώσεις ποινικοποίησης, εγκωμιασμού, ευτελισμού ή κακόβουλης άρνησής τους. Όμως, όταν πάμε σε ρητές αναφορές γενοκτονιών, θα πρέπει να συμπεριλάβουμε ρητά, αφού το κάνουμε πολύ σωστά για μία συγκεκριμένη περίπτωση και όλα τα άλλα είδη, όμοια εγκλήματα. 
Εμείς, λοιπόν, θεωρούμε ότι θα πρέπει να αναφερθεί ρητά η Γενοκτονία των Ελλήνων του Πόντου, της Μικράς Ασίας και των Αρμενίων, γι’ αυτό και προτείνουμε στο άρθρο 2 στην παράγραφο 1 του σχετικού νόμου που ψηφίσαμε εδώ μετά τη φράση «εγκλημάτων κατά της ανθρωπότητας» να προστεθεί…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: «και των Ασσυρίων».</Speech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Κύριε Πρόεδρε, συμφωνώ απολύτως. Έχω λάβει συγκεκριμένη πρωτοβουλία και θα φέρουμε πρόταση νόμου. Εδώ απλώς μιλούμε για τις γενοκτονίες που έχει αναγνωρίσει ομόφωνα η Βουλή των Ελλήνων. Συμφωνούμε μαζί σας. Υπάρχει ένα έλλειμμα σε αυτό εδώ, γιατί οι γενοκτονίες των χριστιανικών λαών αφορούν Έλληνες, Αρμένιους και Ασσύριους και είναι αναγνωρισμένες στις 24 Φεβρουαρίου του 1994 η Γενοκτονία των Ελλήνων του Πόντου, στις 24 Σεπτεμβρίου του 1998 η Γενοκτονία των Ελλήνων της Μικράς Ασίας και στις 25 Απριλίου του 1996 –και αν δεν κάνω λάθος με πρωτοβουλία της Πολιτικής Άνοιξης- η Γενοκτονία των Αρμενίων.
Η τροπολογία που έχουμε καταθέσει με γενικό αριθμό 1921 και ειδικό 114, αφορά τον γραπτό διαγωνισμό του ΑΣΕΠ, απόφαση 8/1997, που έγινε τον Φεβρουάριο του 1998. Έχουν κατατεθεί σχετικές τροπολογίες και από άλλους συναδέλφους. Υπήρξε και μία ολοκληρωμένη τοποθέτηση στην επιτροπή, που είχαμε ακούσει τους ενδιαφερομένους. Θεωρούμε πως με την κατατεθείσα τροπολογία διορθώνεται μία αδικία, που κρατεί εδώ και αρκετά χρόνια, σε περίπου χίλια με χίλια πεντακόσια άτομα και ως εκ τούτου επιβάλλεται στο πλαίσιο της ισονομίας και της αξιοκρατίας.
Προτείνεται, λοιπόν,  η κατάρτιση και δημοσίευση πανελλήνιας λίστας επιτυχόντων για κάθε κατηγορία, κατά φθίνουσα βαθμολογική σειρά, και η ενεργοποίησή της για την κάλυψη των κενών οργανικών θέσεων του ευρύτερου δημόσιου τομέα, με την παροχή δικαιώματος υποβολής αιτήσεως διορισμού σε όλες τις περιφερειακές ενότητες της χώρας και για όλες τις προκηρυσσόμενες θέσεις και η διατήρησή της σε ισχύ έως και την τελική εξάντλησή της. Είναι μία υποχρέωσή μας η οποία είναι υπαρκτή, γιατί και στο παρελθόν είχαν υπάρξει αντίστοιχες πρωτοβουλίες και τροπολογίες που κατατέθηκαν από συναδέλφους πολλών πτερύγων της Βουλής.
Κυρίες και κύριοι συνάδελφοι, το παρόν νομοσχέδιο εναρμονίζει την εθνική με την κοινοτική νομοθεσία και φιλοδοξεί να προωθήσει ευνοϊκότερους όρους χρήσης της δημόσιας πληροφορίας, σε καθεστώς μεγαλύτερης διαφάνειας.
 Στο πλαίσιο της ακρόασης των φορέων που κλήθηκαν να διατυπώσουν τις απόψεις τους, τέθηκαν ζητήματα που αφορούν τη ρύθμιση του εισαγωγικού διαγωνισμού στην Εθνική Σχολή Δημόσιας Διοίκησης προς το δικαιότερο, καθώς και άλλα θέματα ζωτικής σημασίας που αφορούν τη δημόσια διοίκηση. Έχει τοποθετηθεί η συνάδελφος η κ. Χρυσοβελώνη. Τα άρθρα 1 έως 16 υπερψηφίζονται από εμάς, οπότε δεν θα επιμείνω σε αυτά.
Για τα άρθρα 17 έως 19 υπάρχει μία καλή εξέλιξη, μία μερική υιοθέτηση, θα έλεγα, από τον Υπουργό της δυνατότητας στον επόμενο διαγωνισμό, στον εικοστό τέταρτο, να δοθεί η δυνατότητα στους εξεταζομένους να συμπεριλάβουν και τις άλλες γλώσσες. Είναι θετική εξέλιξη, αλλά θεωρούμε ότι δεν επαρκεί. Θα πρέπει να υπάρξουν και οι άλλες γλώσσες, πλην της αγγλικής.
 Έχουμε σημειώσει και το είπαμε και χθες ότι είναι καλό το παράδειγμα της Γαλλίας και χρήσιμο για τις όποιες αλλαγές, διότι πραγματικά στη Γαλλία γνωρίζουν ακόμα και τις αλλαγές που θα γίνουν το 2018 και έτσι προειδοποιούνται από φέτος οι μελλοντικοί υποψήφιοι.
Εμείς θεωρούμε ότι η επόμενη κυβέρνηση, η οποία θα προκύψει από μία καινούργια Βουλή, από μία καινούργια σύνθεση Βουλής, μπορεί να διορθώσει τις όποιες ελλείψεις και να διευρύνει αυτά τα οποία έχουν τεθεί εδώ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα ήθελα να υπενθυμίσω ότι, όπως ανακοινώθηκε το πρωί, η συνεδρίαση θα σταματήσει σήμερα στις 5.00 η ώρα το απόγευμα. Επομένως εκτιμάται ότι θα μιλήσει ο Κοινοβουλευτικός Εκπρόσωπος της Χρυσής Αυγής και πιθανόν της ΔΗΜΑΡ. Τα υπόλοιπα αύριο.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κύριε Πρόεδρε, οι δευτερολογίες των εισηγητών πότε θα γίνουν;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αύριο θα συνεχίσουμε. Υπάρχουν ομιλητές που δεν έχουν μιλήσει ακόμα.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να τελειώσει πρώτα ο κ. Ματθαιόπουλος.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Πρόεδρε, τον λόγο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχω δώσει τον λόγο στον κ. Ματθαιόπουλο. Μετά τον κ. Ματθαιόπουλο μπορείτε να μιλήσετε.
Κύριε Ματθαιόπουλε, έχετε τον λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Πρόεδρε, τον λόγο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχετε τον λόγο. Έχω δώσει τον λόγο στον κ. Ματθαιόπουλο.
Ορίστε, κύριε συνάδελφε.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Είναι πολύ βολικό και εύκολο, θα έλεγα, για τη συγκυβέρνηση και την Αξιωματική Αντιπολίτευση να αναλώνονται σε μία αντιπαράθεση άνευ ουσίας και περιεχομένου και όχι να ασχολούνται με άλλα ζητήματα πιο επίκαιρα και πιο σημαντικά από αυτά που συζητήθηκαν μέχρι σήμερα σε αυτήν εδώ την Αίθουσα. Πρόκειται για ζητήματα τα οποία έχουμε συναντήσει κατά το πρόσφατο παρελθόν, τα οποία δυστυχώς πήραν δυσμενή τροπή σε ό,τι αφορά την πορεία της χώρας σε επίπεδο διπλωματίας και εξωτερικής πολιτικής.
Αναφέρομαι στο μείζον θέμα του Κυπριακού, ένα θέμα στο οποίο πρέπει και εμείς -έχουμε την ηθική υποχρέωση απέναντι στα αδέλφια μας τους Κυπρίους- να τοποθετηθούμε και να καταδικάσουμε τον τουρκικό επεκτατισμό, ο οποίος λαμβάνει ευρεία έξαρση τη στιγμή που μιλάμε. 
Είναι ένα θέμα που απασχολεί ή θα έπρεπε να απασχολεί και τη χώρα μας, διότι η εξυπηρέτηση των συμφερόντων των Κυπρίων είναι ταυτόχρονα και εξυπηρέτηση των συμφερόντων της Ελλάδας, αφού στην ουσία μιλάμε για δύο κράτη του ιδίου έθνους.
Διανύουμε μία πάρα πολύ κρίσιμη περίοδο σε ό,τι αφορά τα εθνικά μας θέματα, περίοδο που θα κρίνει την επιβίωση ή όχι της χώρας σε επίπεδο γεωστρατηγικό και γεωπολιτικό. Μιλάμε για ένα θέμα το οποίο έχει εκδηλωθεί ουκ ολίγες φορές κατά το πρόσφατο παρελθόν και εις βάρος της Ελλάδας και της Κύπρου και αναφέρομαι συγκεκριμένα στον τουρκικό επεκτατισμό, ο οποίος, όπως είπα και προηγουμένως, έχει λάβει ανεξέλεγκτες διαστάσεις και οι Κύπριοι έχουν αντιληφθεί ότι από πλευράς ελληνικής Κυβερνήσεως δεν υπάρχει καμμία ουσιαστική διπλωματία.
Θέλω να καταγγείλω στο σημείο αυτό το γεγονός ότι για πολλοστή φορά παραβιάζονται εθνικά κυριαρχικά δικαιώματα της Ελλάδος, διότι η παραβίαση των εθνικών κυριαρχικών δικαιωμάτων της Κύπρου είναι ταυτόχρονη παραβίαση και των κυριαρχικών δικαιωμάτων της χώρας μας. Λίγο αργότερα μάθαμε τη θλιβερή είδηση ότι καταρρίφθηκε και ένα αεροπλάνο νοτίως της Κρήτης, λίγα ναυτικά μίλια από το σημείο όπου εισχώρησαν οι τουρκικές φρεγάτες.
Με λίγα λόγια, ζούμε σκηνικά Ιμίων και από αυτό το Βήμα προσεύχομαι να μην έχουμε την ίδια κατάληξη, όπως αυτή του 1996. Από αυτό εδώ το Βήμα, από το οποίο μιλάω σήμερα, ο Πρωθυπουργός της χώρας Σημίτης είχε πει εκείνο τα τραγελαφικό «ευχαριστούμε τους Αμερικανούς». Πρέπει επιτέλους η χώρα μας να διασφαλίσει με κάθε τρόπο την εξυπηρέτηση των συμφερόντων που είναι κοινά και ταυτόσημα και από την ελληνική και από την κυπριακή πλευρά. 
Όμως, για τη συγκεκριμένη απουσία της χώρας μας, κατόπιν εκκλήσεως της Κύπρου, υπάρχουν ξεκάθαρες πολιτικές ευθύνες. Είμαι υποχρεωμένος από το Βήμα αυτό να κατονομάσω και να καταγγείλω τις ευθύνες αυτών που με κάθε τρόπο υποσκάπτουν την εθνική άμυνα και ασφάλεια των δύο χωρών. 
Αφ’ ενός ο Υπουργός Εξωτερικών και Αντιπρόεδρος της Κυβέρνησης κ. Βενιζέλος, για τον οποίο έχω εκφραστεί επανειλημμένως, επαναλαμβάνω ότι όχι μόνο είναι επικίνδυνος, αλλά συνειδητά υποσκάπτει την ασφάλεια της χώρας μας, διότι δεν έβγαλε μία τυπική ανακοίνωση, για να καταδικάσει τα όσα συμβαίνουν στην Κύπρο, αλλά αφιέρωσε δύο ολόκληρες παραγράφους, για να καταδικάσει μία τρομοκρατική επίθεση που έλαβε χώρα στον Καναδά. Αυτό αποδεικνύει και τις προτεραιότητες αλλά και τα συμφέροντα που εξυπηρετεί ο εν λόγω άνθρωπος, διότι έχει καταντήσει το Υπουργείο Εξωτερικών ένα παραμάγαζο εξυπηρέτησης μικροπολιτικών συμφερόντων. 
Ίδιες ευθύνες έχει και ένας άλλος άνθρωπος, τον οποίο μάς παρουσιάσατε ως ένα πρόσωπο-κλειδί που θα αναβαθμίσει τη χώρα μας σε επίπεδο Ευρώπης, ο κ. Αβραμόπουλος. Θα μπορούσε στην Ευρωπαϊκή Ένωση όπου και συμμετέχει ενεργά, διότι έχει πάρει δύο πολύ σημαντικά χαρτοφυλάκια, να καταγγείλει ως θεσμικό όργανο, με τον ρόλο που διαθέτει, τις συγκεκριμένες απαράδεκτες πρακτικές από πλευράς Τουρκίας. 
Πάνω απ’ όλα, τη μεγαλύτερη ευθύνη γι’ αυτό το αίσχος την έχει ο Πρωθυπουργός της χώρας, ο οποίος, αντί να ασχοληθεί με αυτά τα ζητήματα, ασχολείται με το πώς θα κλείσει τη Χρυσή Αυγή στη φυλακή, για να μη χάσει ψήφους το κόμμα του. Με λίγα λόγια η Νέα Δημοκρατία έχει μεγαλύτερη βαρύτητα από το μέλλον της χώρας που υποτίθεται ότι διοικεί ο κ. Σαμαράς. 
Για τον λόγο αυτόν και για τα όσα προανέφερα ζητάμε την παραίτηση όλων αυτών των ανθρώπων, ώστε να οδηγηθούμε σε πρόωρες εθνικές εκλογές, να μιλήσει ο ελληνικός λαός και επιτέλους να έχουμε μία εθνική ηγεσία που θα χτυπήσει το χέρι στο τραπέζι των διαπραγματεύσεων και θα βάλει επιτέλους ένα τέλος στον επεκτατισμό των Τούρκων.
Επειδή  μας κατηγορείτε όπως μας κατηγορείτε, θα καταθέσω για τα Πρακτικά μία ανακοίνωση που εξεδόθη από ένα και μόνο πρόσωπο που κατήγγειλε αυτά τα θλιβερά φαινόμενα, τον Αρχηγό της Χρυσής Αυγής, τον παράνομα προφυλακισμένο και πολιτικό κρατούμενο Πρόεδρο της Κοινοβουλευτικής μας Ομάδας, ο οποίος, με μία λιτή ανακοίνωση, απαντάει καταλλήλως στις προκλητικές διαθέσεις του Νταβούτογλου. 
Την καταθέτω για τα Πρακτικά, γιατί επιτέλους θα έρθουν οι ιστορικοί του μέλλοντος και θα αναζητήσουν ευθύνες για το πώς συμπεριφέρθηκαν τα κόμματα του Κοινοβουλίου στις προκλήσεις αυτές. Ευτυχώς, σώζοντας την εθνική μας αξιοπρέπεια και υπερηφάνεια, βρέθηκε ένας άνθρωπος να πει τα πράγματα όπως ακριβώς έχουν, για να οδηγηθούμε σε μία ανεξάρτητη και εθνική ηγεσία. 
(Στο σημείο αυτό ο Βουλευτής κ. Αρτέμιος Ματθαιόπουλος καταθέτει για τα Πρακτικά την προαναφερθείσα ανακοίνωση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Να έρθω στα του νομοσχεδίου. Ακούστηκαν πάρα πολλά. Πράγματι μιλάμε για μια συρραφή διατάξεων μνημονιακού χαρακτήρα. Μια και έχουν έρθει και οι τροπολογίες που αφορούν τις ρυθμίσεις για τα ληξιπρόθεσμα χρέη, έχω να τονίσω ότι εδώ η Κυβέρνηση κάνει πράξη αυτό που κάνει και το τραπεζικό γκανγκστερικό κατεστημένο. Όταν δηλαδή αναγκάζει τον οποιονδήποτε Έλληνα πολίτη να πάρει ένα δάνειο, γνωρίζοντας ότι ο άνθρωπος αυτός δεν έχει τη δυνατότητα αποπληρωμής του και του λέει «δεν θα σου μειώσω το ποσό που οφείλεις, αλλά θα επιμηκύνω τον χρόνο αποπληρωμής», ξέρει ο τραπεζίτης ότι ο άνθρωπος αυτός θα επιβαρυνθεί. 
Φυσικά ο Έλληνας πολίτης αυτήν τη ρύθμιση τη βλέπει ως ένα ευνοϊκό βήμα, διότι θα μπορέσει σε βάθος χρόνου -μεγαλύτερο από το αρχικό- να αποπληρώσει ένα χρέος, το οποίο όμως αυξάνεται σταδιακά.
Με τον ίδιο τρόπο, έρχεται η Κυβέρνηση και λέει «τις εβδομήντα δύο δόσεις για τις ληξιπρόθεσμες οφειλές θα τις κάνουμε εκατό κι αν έρθουν και κάποιες άλλες τροποποιήσεις, θα τις συζητήσουμε πάλι σε αυτήν εδώ την Αίθουσα». Το ζητούμενο είναι ότι η Κυβέρνηση δεν πράττει το αυτονόητο, δηλαδή να προβεί σε άμεση μείωση της φορολογίας. Κάνει το ακριβώς αντίθετο.
Από τη μία υπερφορολογεί τον Έλληνα πολίτη και από την άλλη τού δίνει ένα μεγαλύτερο διάστημα αποπληρωμής του χρέους αυτού, γνωρίζοντας όμως ότι δεν είναι σε θέση ο άνθρωπος αυτός να αντεπεξέλθει οικονομικά. Διότι μιλάμε –ακούστε προσεκτικά- για περίπου τρία εκατομμύρια συμπατριώτες μας, των οποίων τα χρέη ανέρχονται –αν έχω σωστά τα νούμερα- σε περίπου 100.000.000.000 ευρώ. 
Είναι όλοι αυτοί οι Έλληνες τζαμπατζήδες, όπως κάποιοι τούς χαρακτηρίζουν; Είναι άνθρωποι οι οποίοι βρίσκονται πρώτοι στις λίστες Λαγκάρντ; Φυσικά και όχι. Είναι άνθρωποι του μεροκάματου. Είναι άνθρωποι του μόχθου. Είναι άνθρωποι των οποίων τα εισοδήματα έχουν πέσει δραματικά προς τα κάτω, διότι πέντε χρόνια τώρα ακολουθούν μία ξεκάθαρα εθνοκτόνα μνημονιακή πολιτική.
Η επισφάλεια του ποσού αυτού είναι άνω του 50% και του 60%. Το κράτος αποδεδειγμένα δηλαδή δεν πρόκειται να εισπράξει κάποιο μέρος από το ποσό που ανέφερα των 100.000.000.000 ευρώ. Και τι κάνει; 
Αντί να προβεί σε μία ουσιαστική ρύθμιση, για να έχει και κάποια έσοδα, που αυτό είναι και το επιδιωκόμενο και το ζητούμενο από πλευράς σας, σου λέει «θα κάνω τις εβδομήντα δύο δόσεις εκατό και, ως εκ τούτου, κάποτε, με κάποιον μαγικό τρόπο, ο Έλληνας αυτός θα πρέπει να αποπληρώσει το όλον του ποσού». Γνωρίζετε πολύ καλά ότι κάτι τέτοιο δεν πρόκειται να γίνει ποτέ. Αντιθέτως. 
Λέτε ότι θα έχουμε μείωση 30% στην εισφορά αλληλεγγύης και ότι ο ΦΠΑ στην εστίαση θα παραμείνει στο 13%. Και λοιπόν; Όλη η υπόλοιπη οικονομία έχει προϋποθέσεις και συνθήκες που επιτρέπουν στον Έλληνα να έχει μία αναδιοργάνωση στο εισόδημά του και να αντεπεξέλθει οικονομικά; Ο άνεργος, ο πολύτεκνος, ο συνταξιούχος, ο νέος ο οποίος δεν έχει εισόδημα, δεν παράγει και δεν βρίσκει δουλειά θα μπορέσουν να αντεπεξέλθουν σε αυτά τα χρέη που τους έχετε φορτώσει στην πλάτη, τα οποία ανέρχονται σε εφιαλτικά ύψη; Ασφαλώς και όχι. 
Διότι στην αποπληρωμή του χρέους αυτού έχετε βάλει ένα παράνομο προαπαιτούμενο: τον ΕΝΦΙΑ, έναν φόρο για τον οποίο είχατε πει ότι είναι προσωρινού χαρακτήρα και ονομαζόταν χαράτσι, έναν φόρο τον οποίο το Συμβούλιο της Επικρατείας χαρακτήρισε παράνομο. Εσείς απλώς αλλάξατε την ονομασία και κάνατε τον χαρακτήρα του από προσωρινό μόνιμο και αναγκάσατε τον Έλληνα πολίτη να πληρώνει μέσα από την τράπεζα, κάτι που σημαίνει ότι σε σημερινές συνθήκες της αγοράς, όποιος δεν έχει τη δυνατότητα αποπληρωμής μέρους του χρέους, θα έχει η τράπεζα τη δυνατότητα να του κατάσχει την ιδιωτική του περιουσία. 
Άρα καταδικάζουμε τις πρακτικές αυτές, διότι το ζητούμενο δεν είναι η επιμήκυνση του χρονικού ορίζοντα που θα πληρώσει κάποιος το χρέος. Το ζητούμενο είναι η άμεση φοροελάφρυνση του υπερφορολογημένου σήμερα Έλληνα. Αυτό το έχει υποσχεθεί η Κυβέρνησή σας και από τη Διεθνή Έκθεση Θεσσαλονίκης, αλλά και κατά καιρούς ακούγονται φωνές εδώ που ευαγγελίζονται ένα καλύτερο μέλλον το οποίο δεν έρχεται ποτέ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα μικρό σχόλιο θα κάνω -και θα κλείσω με αυτό- για τον λόγο για τον οποίο έχετε κάνει αυτήν τη διάταξη, δηλαδή για τον λόγο που αυτός ο οποίος χρωστάει μέχρι και 15.000 ευρώ να πληρώσει σε εκατό δόσεις και αυτός που χρωστάει πάνω από 15.000 ευρώ να πληρώσει σε εβδομήντα δύο δόσεις. Διότι στην πρώτη κατηγορία μιλάμε για την πλειοψηφία των ανθρώπων αυτών. 
Με λίγα λόγια, ψηφοθηρείτε πάνω στο αίμα, τον ιδρώτα και τον κόπο του ελληνικού λαού, θέλοντας με τέτοιες πρακτικές να εξαπατήσετε για πολλοστή φορά τον εξαπατημένο Έλληνα, ο οποίος είχε τη δυστυχία να σας εμπιστευτεί τις τελευταίες δύο εκλογικές αναμετρήσεις, όταν του λέγατε «τέρμα τα μνημόνια, η Ελλάδα βγαίνει από αυτό το χάος κι έρχεται η οικονομική ανάπτυξη».
Είδαμε λίγους μήνες μετά πού οδηγήθηκε η ελληνική οικονομία και πού οδηγήθηκε το επίπεδο των Ελλήνων πολιτών, σε ό,τι αφορά τον τρόπο που ζουν και αντιμετωπίζουν την καθημερινότητά τους. 
Για να είμαστε όμως δίκαιοι -και κλείνω με αυτό, κύριε Πρόεδρε-, για τη συγκεκριμένη ρύθμιση θα μπορούσαμε να ψηφίσουμε «παρών», διότι για κάποιους ανθρώπους, πράγματι, μπορεί να είναι πιο εύκολο να αποπληρώσουν σε μεγαλύτερο χρόνο, όχι όμως για όλους. Αυτό από μόνο του θα μπορούσε να είναι θετικό. 
Από τη στιγμή όμως που εσείς ακολουθείτε μία πρακτική που είναι αδιέξοδη, αποδεδειγμένα και με νούμερα, θεωρούμε ότι δεν υπάρχει κανένας λόγος να υπερψηφίσουμε, ακριβώς για τον λόγο ότι θα επιβεβαιωθούμε για πολλοστή φορά, λέγοντας ότι με τέτοια ημίμετρα δεν μπορείς να θεραπεύσεις έναν καρκινοπαθή χορηγώντας του ασπιρίνες.
Σε ό,τι αφορά τη συζήτηση που θα διεξαχθεί αύριο και την ψηφοφορία, θα τοποθετηθούμε αναλόγως. Κλείνοντας όμως την ομιλία μου αυτή, επαναλαμβάνω το πάγιο αίτημα της Χρυσής Αυγής σχετικά με τον οικονομικό τομέα, την άμεση δηλαδή φοροελάφρυνση με ουσιαστικές κινήσεις και όχι με τέτοια ημίμετρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθήτριες και μαθητές και τέσσερις εκπαιδευτικοί από το 15ο Γυμνάσιο Πάτρας.
Η Βουλή τούς καλωσορίζει και τους εύχεται καλή πρόοδο.
(Χειροκροτήματα απ’ όλες τις πτέρυγες της Βουλής)
Τον λόγο έχει τώρα η Κοινοβουλευτική Εκπρόσωπος της ΔΗΜΑΡ κ. Ασημίνα Ξηροτύρη-Αικατερινάρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κατ’ αρχάς, βέβαια, θα ήθελα να πω ότι για ένα τόσο σημαντικό νομοσχέδιο –που έχει γίνει ιδιαίτερα σημαντικό με όλα αυτά τα οποία έχουν προστεθεί- δαπανήσαμε πολύ χρόνο και τελικά δεν θέλω να χρονοτριβήσω περισσότερο. 
Θα ήθελα για μισό λεπτό μόνο να πω κάτι. Επί οκτώ λεπτά η Υφυπουργός απαντούσε όχι αντί να κάνει κάποια βελτίωση στα θέματα της Εθνικής Σχολής Δημόσιας Διοίκησης, και τον μισό χρόνο για να καταλογίσει διάφορες προθέσεις στις δικές μας τοποθετήσεις.
Η Εθνική Σχολή Δημόσιας Διοίκησης ιδρύθηκε το 1983, όταν στην Βουλή τότε ήταν τρία κόμματα ΠΑΣΟΚ, Νέα Δημοκρατία, ΚΚΕ. Επομένως το να λέτε έτσι γενικά και αόριστα ότι δεν ψηφίζει η Αριστερά, κ.λπ., αυτά είναι αερολογίες. Να προσέχετε λίγο τα λόγια σας. Κοιτάξτε, όταν ιδρύεις μία σχολή την οποία θέλεις να υπερασπιστείς και καμαρώνεις γι’ αυτό, όπως εν προκειμένω την Εθνική Σχολή Δημόσιας Διοίκησης –την οποία δεν τη φτιάξατε εσείς, η ελληνική Βουλή που την ψήφισε, την καθιέρωσε τη σχολή και όχι μόνο το ΠΑΣΟΚ- αυτή τη Σχολή την προστατεύεις ως κόρη οφθαλμού. Κυρίως προστατεύεις ως κόρη οφθαλμού τη δημόσια διοίκηση, για την οποία ίδρυσες αυτήν τη σχολή.
Όμως, από τότε έχουν γίνει πάρα πολλές –μα, πάρα πολλές- απλουστεύσεις και έχουν αφαιρεθεί πάρα πολλές αρμοδιότητες από τη δημόσια διοίκηση, για να μην πω και για τα πολυειδωμένα θέματα του εναγκαλισμού με το πελατειακό κράτος, κ.λπ..
Να είμαστε, λοιπόν, ειλικρινείς σ’ αυτά τα θέματα. Βεβαίως και πρέπει να υπάρχει Εθνική Σχολή Δημόσιας Διοίκησης, για μία δημόσια διοίκηση ισχυρή, αποτελεσματική, αντικειμενική, διαφανή, κ.λπ.. 
Μ’ αυτά που είπα, λοιπόν, ολοκληρώνω τη σκέψη μου γι’ αυτό το θέμα.
Από την άλλη μεριά, γιατί δεν μας απαντήσατε, κυρία Υφυπουργέ, για τις τέσσερις τροπολογίες της ΔΗΜΑΡ που είπατε ότι θα τις δείτε, όσον αφορά το πρώτο κεφάλαιο και το θέμα της ανοιχτής διάθεσης των δεδομένων; Δεν ήταν καλές αυτές οι τροπολογίες; Είχαν καμμία άλλη πρόθεση; Είπατε ότι θα τις δείτε. Γιατί δεν απαντάτε σ’ αυτό; Είναι λειτουργικές για την εφαρμογή αυτού του νομοσχεδίου. Τις απορρίψατε; Πείτε μας ότι τις απορρίπτετε, προκειμένου να αρχίσουμε έναν άλλο διάλογο σ’ αυτό το θέμα, ο οποίος θα είναι πιο ουσιαστικός και δεν θα είναι διάλογος προθέσεων.
Σ’ αυτό ο Υπουργός κ. Μητσοτάκης έδωσε κάποιες εξηγήσεις. Τι λέμε εμείς τόσο καιρό για το θέμα της αναδιοργάνωσης της διοίκησης; Λέμε ότι θα επέλθει με την κατάστρωση των νέων οργανισμών ή κανονισμών της οργάνωσης και λειτουργίας όλων των υπηρεσιών και με την αξιολόγηση των δομών. Αυτή η διαδικασία έχει αρχίσει πιο συντεταγμένα εδώ και δύο χρόνια. Πόσο παραπάνω χρόνο θέλατε για να κάνετε ολοκληρωμένους οργανισμούς; Φθάσαμε στο σημείο τώρα, τη στιγμή που σε δύο μήνες θα εφαρμοστούν αυτοί οι οργανισμοί των Υπουργείων, να αλλάζουμε με τροπολογίες επί τροπολογιών τα προεδρικά διατάγματα.
Κοιτάξτε, υπηρέτησα επί χρόνια στη δημόσια διοίκηση. Η δημόσια διοίκηση και παλιά με τα προβλήματα που είχε, είχε οργανισμούς. Εκτός αν δεν το ξέρετε εσείς, και ο κ. Μητσοτάκης δεν το ξέρει. Οι υπάλληλοι που ήμασταν τότε στη δημόσια διοίκηση παλεύαμε για να γίνουν οργανισμοί, γιατί θεωρούσαμε πράγματι ότι, αν δεν έχουμε οργανισμό, δεν θα λειτουργούσαμε καλά. Ακόμα και ο Οργανισμός του Υπουργείου Δημοσίων Έργων, που υπηρέτησα εγώ, έχει αλλάξει δύο και τρεις φορές. Πώς είναι πρωτόγνωρη η διαδικασία; Απλώς δεν ήταν ολοκληρωμένη. Απλώς την καταστρατηγούσατε. Για παράδειγμα, μεταξύ πολλών άλλων, προβλέπατε στους οργανισμούς θέσεις, οι οποίες δεν είχαν πληρωθεί ποτέ και ιδιαίτερα τις θέσεις για τις περιφερειακές υπηρεσίες. Οι οργανισμοί αλλάζουν με πολλή πίεση των υπαλλήλων, γιατί αυτό είναι το χαρτί τους, για να κάνουν τη δουλειά τους. Τους καθορίζουν τι πρέπει να κάνουν, πόσοι πρέπει και που να κάνουν τη δουλειά τους και πώς θα προστατεύονται.
Το πιο λειτουργικό εργαλείο για τη λειτουργία μιας υπηρεσίας είναι ο οργανισμός της. Οργανισμούς, λοιπόν, διεκδικούσαμε και είχαμε, ποτέ όμως δεν τους εφαρμόζατε και ποτέ, βέβαια, δεν πληρώθηκαν οι θέσεις που ήταν απαραίτητες. Από εκεί και πέρα, αρχίζατε και τους ξηλώνατε, όπως ξηλώνετε συνεχώς και τη δημόσια διοίκηση, αρμοδιότητες, οργανισμούς και τα λοιπά. 
Τώρα, βέβαια, πάμε σε ένα θεάρεστο έργο, που ξανακάνετε εξ αρχής τους οργανισμούς. Εντάξει, λοιπόν! Όμως, λέμε ότι για αυτούς τους οργανισμούς -για να καταλάβουμε όλοι εδώ, και η Αξιωματική Αντιπολίτευση και τα άλλα κόμματα- πρέπει να έχουμε μια ολοκληρωμένη εικόνα, για να μπορούμε να κρίνουμε αν, παραδείγματος χάριν, αυτός ο οργανισμός ανταποκρίνεται πραγματικά στις σύγχρονες απαιτήσεις του κάθε Υπουργείου της δημόσιας διοίκησης. Δεν έχουμε βέβαια τέτοια ολοκληρωμένη εικόνα. 
Για παράδειγμα, στο Υπουργείο Ανάπτυξης προχθές -δεν ξέρω ποια σκοπιμότητα υπήρχε- αποφασίσατε να κρατήσετε τη μία γραμματεία από τις τρεις που είχατε καταργήσει. Αποφασίσατε να κρατήστε και τη δεύτερη και χωρίς να ξέρουμε τι και πως. Γιατί την κρατήσατε; Το κάνατε για να μη χάσετε τα κονδύλια από το ΕΣΠΑ. Πόσες φορές έπρεπε να σας τα πούμε!
Τι κάνατε εσείς για τον ΟΕΚ, που δημιουργήθηκε για τις εργατικές κατοικίες, από το 1981 και μετά; Τον καταργήσατε τον ΟΕΚ. Τι κάνατε για το ΙΓΜΕ; Τι κάνατε για αυτά τα παιδιά τα δικά σας, όπως τα λέτε εσείς, αλλά είναι παιδιά όλου του ελληνικού Κοινοβουλίου; Τι κάνετε για αυτούς τους οργανισμούς; 
Ψάχνετε τώρα υπηρεσία για να επισκευάσετε τα κτήρια του Ληξουρίου από τους σεισμούς. Περάσανε δέκα μήνες, θα περάσουν άλλοι τόσοι και δεν θα τα έχετε επισκευάσει.  Ούτε καν τα ασανσέρ στην πολυκατοικία στον Ταύρο δεν έχετε επισκευάσει, γιατί δεν έχετε έναν οργανισμό, μια υπηρεσία να κάνει αυτές τις επεμβάσεις στα δημόσια κτήρια. Η κατάσταση, δηλαδή, είναι τραγική.
Τώρα έρχεστε εδώ και μας λέτε και κραδαίνετε το χαρτί και λέτε ότι έκανα το ένα, έκανα το άλλο.
Βεβαίως, η Σχολή Δημόσιας Διοίκησης, όπως σας είπα, και χρειάζεται και είναι πάρα πολύ σημαντική.
Εγώ θεωρώ, από τις εξηγήσεις που μου έδωσε ο κ. Μητσοτάκης –έστω με τον τρόπο που μου τις έδωσε- ότι γίνεται μια προσπάθεια, αλλά έχει αργήσει πάρα πολύ στην οριστικοποίηση του οργανισμού. Εμείς στη διαδικασία διαφωνήσαμε -και σας το έχουμε πει εδώ και πάρα πολύ καιρό, όπως επίσης σας το είχε πει και ο Υπουργός, κ. Μανιτάκης-, ότι δηλαδή δεν ξεκινάω το ξήλωμα των οργανισμών -και μάλιστα με οριζόντιες απολύσεις!-, αν δεν έχω φτιάξει τη δομή μου και τον οργανισμό. Δεν γίνονται  αυτά. Δεν έχουν καμμία λογική. Οποιαδήποτε προβλήματα κι αν υπήρχαν, δεν έχουν καμμία λογική διοίκησης οι διαδικασίες συγκρότησής τους. Επομένως εδώ έχουμε πάρα πολλά και σημαντικά προβλήματα.
Μακάρι, τώρα, με αυτήν τη διαδικασία που κάνετε για να φτιάξετε αυτούς τους οργανισμούς, να έχετε τελειώσει, να έχετε ολοκληρώσει και να τους εφαρμόσετε, γιατί ποτέ μέχρι τώρα η πελατειακή δημόσια διοίκηση δεν εφάρμοζε τους κανονισμούς και τις διατάξεις της.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα χρειαστώ μισό λεπτό ακόμη, κύριε Πρόεδρε, για να αναφερθώ σε μία άλλη απάντηση. Καταργήσατε τους δύο Οργανισμούς Ρυθμιστικού Θεσσαλονίκης και Αθηνών. Σας ρωτάμε εδώ και σε αυτό δεν μου απαντάτε. Δικά σας παιδιά ήταν και οι οργανισμοί και πολύ σωστά τους κάνετε. Δεν μας απαντάτε γιατί δεν τους δίνετε μια παράταση να ολοκληρώσουν τον σχεδιασμό τους. Δεν νοείται σχεδιασμός πολεοδομικός, χωροταξικός, ρυθμιστικός και τα λοιπά, χωρίς να υπάρχει το αρμόδιο όργανο που θα τον υλοποιήσει. Ούτε σε αυτό μας απαντάτε.
Από την άλλη πλευρά, έχουμε πράγματι τροπολογίες, οι οποίες θέλουν πάρα πολλή συζήτηση. Φαντάζομαι, κύριε Πρόεδρε, ότι θα μας δοθεί η δυνατότητα να κάνουμε και αυτήν τη συζήτηση και αύριο επί των τροπολογιών, που θα έρθουν να απαντήσουν οι Υπουργοί που τις κατέθεσαν τελευταία στιγμή.
Εγώ πρόλαβα και έκανα μια ερώτηση στον Υπουργό Πολιτισμού -που ήταν εδώ σήμερα- για όλη αυτήν την καθυστέρηση του οργανισμού του Υπουργείου και τις αλλεπάλληλες τροποποιήσεις. Νομίζω ότι θα μας δοθεί η ευκαιρία να κάνουμε αύριο ερωτήσεις και στους άλλους Υπουργούς.
Θεωρώ, όμως, ότι αύριο θα μας πάρει πολύ χρόνο η τροπολογία την οποία πράγματι περιμένει ο ελληνικός λαός και την οποία θα πρέπει να δούμε. Εγώ έχω δει –όσο πρόλαβα- αρκετά πράγματα για τα θέματα των ρυθμίσεων των ληξιπρόθεσμων οφειλών. Όμως, και αυτή η τροπολογία έρχεται με την ίδια διαδικασία. Γιατί συνεννοήθηκαν χθες; Δεν μπορούσαν να συνεννοηθούν πιο νωρίς; Απαντήστε μας λοιπόν σ’ αυτά, κυρία Υπουργέ, και όχι σε άλλα πράγματα. 
Σας ευχαριστώ.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε την κ. Ξηροτύρη. 
Ορίστε, κυρία Υπουργέ, έχετε τον λόγο για ένα λεπτό και όχι παραπάνω.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, δεν μπορώ να απαντήσω σε ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, κυρία Υπουργέ, έχετε δύο λεπτά στη διάθεσή σας.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Εντάξει, κύριε Πρόεδρε, δεν θέλω να αντιδικήσω μαζί σας. 
Σήμερα, λοιπόν, θα περιοριστώ σε μία πολύ μικρή δήλωση και έναν απλό σχολιασμό σχετικά με τα όσα ακούστηκαν από τον Κοινοβουλευτικό Εκπρόσωπο της Χρυσής Αυγής και αύριο θα έχουμε τη δυνατότητα να συζητήσουμε για τις τροπολογίες. Και γι’ αυτές που θα έχουν οι Υπουργοί, αλλά και για τις δικές μας εκ νέου, αλλά και γι’ αυτές που έχει καταθέσει η Δημοκρατική Αριστερά. 
Σε ό,τι αφορά τις αισχρολογίες του Κοινοβουλευτικού Εκπροσώπου του υποδίκου μορφώματος της Χρυσής Αυγής, έχω να πω μόνο τούτο εις τη Βουλή των Ελλήνων. Αντιπαρέρχομαι την οποιαδήποτε απάντηση, γιατί η καλύτερη απάντηση είναι το γεγονός ότι σύσσωμη η Ευρωπαϊκή Ένωση, όλα τα κράτη, είναι στο πλευρό της Κύπρου, κάτι που αποτελεί μία ακόμα απόδειξη της επιτυχίας της ελληνικής Κυβέρνησης, αλλά και προσωπικά του Αντιπροέδρου και Υπουργού Εξωτερικών κ. Βενιζέλου. 
Κυρία Αικατερινάρη, θα ήθελα απλώς να σας πω ότι αύριο θα υπάρχει, όπως είπα, η δυνατότητα να σας απαντήσω, γιατί σήμερα ο χρόνος είναι περιορισμένος, μια και είπαμε ότι θα λήξει η συνεδρίαση.
Για την ιστορία, όμως, θέλω απλώς να σας θυμίσω ότι το 1983 δεν υπήρχε τρικομματική κυβέρνηση στη χώρα, αλλά μονοκομματική και ότι οι Βουλευτές που ψήφισαν το ΕΚΔΔΑ ήταν οι Βουλευτές του Πανελληνίου Σοσιαλιστικού Κινήματος, καλώς ή κακώς. Την ιστορία λέω και όχι κάτι άλλο. Όταν είπα, λοιπόν, «το ΠΑΣΟΚ», εννοούσα την Κοινοβουλευτική Ομάδα του ΠΑΣΟΚ που ψήφισε τότε. Αυτό είναι το ένα κρατούμενο. 
Δεύτερον, νομίζω ότι στις νομοτεχνικές βελτιώσεις που καταθέσαμε…</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Όχι, λέω η Νέα Δημοκρατία…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κυρία συνάδελφε. 
Συνεχίστε, κυρία Υπουργέ, σας παρακαλώ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία Αικατερινάρη, το 1983 δεν υπήρχε τρικομματική κυβέρνηση. Πώς να το κάνουμε; Δεν υπήρχε! Το 2013 βεβαίως υπήρχε ως ένα σημείο και μετά αποφασίσατε να αποχωρήσετε. 
Κύριε Πρόεδρε, κυρίες και κύριοι συνάδελφοι, οι νομοτεχνικές βελτιώσεις που κατατέθηκαν από εμάς και υπογράφτηκαν από τον κύριο Υπουργό, από τον αριθμό 4 έως και τον αριθμό 15 αφορούν βελτιώσεις που επήλθαν στο καθεστώς των εισαγωγικών εξετάσεων μετά από προτάσεις Βουλευτών και προτάσεις της επιτροπής. 
Σε κάποιες από όλες αυτές τις παραγράφους των νομοτεχνικών βελτιώσεων αναφέρθηκε ο κύριος Υπουργός και σε κάποιες από αυτές αναφέρθηκα και εγώ. Όμως, επειδή προκλήθηκα πολιτικά από τοποθετήσεις γενικόλογες και, θα έλεγα, ισοπεδωτικές, αναγκάστηκα να κάνω και κάποιες πολιτικές επισημάνσεις. Οι νομοτεχνικές βελτιώσεις που φέραμε, κύριε Πρόεδρε, είναι η καλύτερη απόδειξη ότι ακούσαμε την κοινοβουλευτική διαδικασία και κάναμε δεκτές πολλές βελτιώσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Όσον αφορά –και τελειώνω, κύριε Πρόεδρε- τις τροπολογίες της ΔΗΜΑΡ για τα πρώτα άρθρα του νομοσχεδίου, έχουν εξεταστεί. Η μία από αυτές εμπεριέχεται στην υπουργική απόφαση που αφορά το πρόγραμμα «ΔΙΑΥΓΕΙΑ» και ισχύει με τα δεδομένα που είπαμε. Θα δώσουμε, όμως, τη δυνατότητα για βελτίωση. 
Όσον αφορά τα υπόλοιπα, θα πρότεινα να τα πούμε αύριο, γιατί θεωρώ ότι πραγματικά θα πρέπει να σεβαστούμε την κοινή συμφωνία για την ώρα λήξης της συνεδρίασης. 
Σας ευχαριστώ πολύ.</Speech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, οι ομιλητές θα μιλήσουν αύριο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μάλιστα, αύριο κανονικά.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Με εισηγητές κανονικά αύριο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μάλιστα.
Κοιτάξτε, κύριοι συνάδελφοι, σε σχέση με αυτά που ρωτήσατε, αυτήν τη στιγμή βρισκόμαστε στην εξής φάση της συζήτησης: Παραμένουν να μιλήσουν δύο  Κοινοβουλευτικοί Εκπρόσωποι και τρεις ομιλητές επί των άρθρων, δηλαδή θα ακολουθήσουμε την κανονική διαδικασία. 
Εν συνεχεία, έχουμε τις τροπολογίες. Ήδη κάποιοι συνάδελφοι έχουν μιλήσει εν μέρει. Εν πάση περιπτώσει, θα ακολουθηθεί η διαδικασία συζήτησης επί των τροπολογιών. Θα υπάρχει η δυνατότητα που έχει ο καθένας να μιλήσει επί ένα πεντάλεπτο, δηλαδή και οι Κοινοβουλευτικοί Εκπρόσωποι και οι πάντες, κανονικά. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.10΄ λύεται η συνεδρίαση για αύριο ημέρα Παρασκευή 24 Οκτωβρίου 2014 και ώρα 12.30΄, με αντικείμενο εργασιών του Σώματος νομοθετική εργασία: Συνέχιση της συζήτησης επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις». 
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	17/11/2014 9:43:00 πμ	Από:	Μπακάλη Βασιλική
Εκτυπώθηκε:	23/10/2014 10:25:00 πμ</body>
</html>