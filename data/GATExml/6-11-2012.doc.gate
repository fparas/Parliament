<html><head><meta name="cp:revision" content="2"><meta name="date" content="2012-11-12T09:54:00Z"><meta name="Company" content="OTS"><meta name="Keywords" content=""><meta name="meta:word-count" content="42603"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-11-09T09:17:00Z"><meta name="Word-Count" content="42603"><meta name="dcterms:created" content="2012-11-12T09:54:00Z"><meta name="dcterms:modified" content="2012-11-12T09:54:00Z"><meta name="Last-Modified" content="2012-11-12T09:54:00Z"><meta name="Last-Save-Date" content="2012-11-12T09:54:00Z"><meta name="meta:character-count" content="230057"><meta name="Template" content="Normal"><meta name="meta:save-date" content="2012-11-12T09:54:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-11-12T09:54:00Z"><meta name="Edit-Time" content="15600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-11-12T09:54:00Z"><meta name="Last-Printed" content="2012-11-09T09:17:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-11-12T09:54:00Z"><meta name="xmpTPg:NPages" content="1"><meta name="resourceName" content="6-11-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="230057"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
205
ΣΥΝΕΔΡΙΑΣΗ 6-11-2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΞΔ΄
Τρίτη  6 Νοεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Εσπερινό Γενικό Λύκειο Αγίων Αναργύρων, σελ. 
3. Αποφάσεις Βουλής - Οικονομική Διαχείριση Βουλής:
   α) Μόνη συζήτηση και έγκριση του Απολογισμού Δαπανών της Βουλής, οικονομικού έτους 2011, σελ. 
   β) Μόνη συζήτηση και ψήφιση του σχεδίου Προϋπολογισμού Δαπανών της Βουλής, οικονομικού έτους 2013, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ.
   α) Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τις μετακινήσεις δημοσίων υπαλλήλων σύμφωνα με το ν. 4024/2011, σελ. 
   β) Προς τον Υπουργό Υγείας:
       i) σχετικά με τον κίνδυνο για την υγεία των νεφροπαθών εξαιτίας της οικονομικής δυσπραγίας του ΕΟΠΥΥ, σελ. 
       ii) σχετικά με την πρωτοβάθμια υγειονομική περίθαλψη στη Χίο, σελ. 
       iii) σχετικά με τη βιωσιμότητα των Κέντρων Πρόληψης των Εξαρτήσεων και Προαγωγής της Ψυχοκοινωνικής Υγείας, σελ. 
   γ) Προς τον Υπουργό Εργασίας, Κοινωνικής Ασφάλισης και Πρόνοιας σχετικά με τις συνθήκες εργασίας στις ιχθυοκαλλιέργειες της Αιτωλοακαρνανίας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής των άρθρων και του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων &quot;Κύρωση των υπ΄ αριθμ. 137 και  138/30.9.2011 Αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης με τις οποίες υιοθετήθηκε η Τροποποίηση των άρθρων 1 και 18 της Συμφωνίας  Ίδρυσης της Ευρωπαϊκής Τράπεζας Ανασυγκρότησης και Ανάπτυξης&quot;, σελ. 
2. Κατάθεση Εκθέσεως Διαρκούς Επιτροπής:
Η Διαρκής Επιτροπή Οικονομικών Υποθέσεων και η Διαρκής Επιτροπή Κοινωνικών Υποθέσεων καταθέτουν την έκθεσή τους στο σχέδιο νόμου του Υπουργείου Οικονομικών &quot; Έγκριση Μεσοπρόθεσμου Πλαισίου Δημοσιονομικής Στρατηγικής 2013-2016-Επείγοντα Μέτρα Εφαρμογής του ν. 4046/2012 και του Μεσοπρόθεσμου Πλαισίου Δημοσιονομικής Στρατηγικής 2013-2016&quot;, σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε. , σελ.
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΟΛΛΙΑ-ΤΣΑΡΟΥΧΆ Μ. , σελ.
ΜΑΡΚΟΓΙΑΝΝΑΚΗΣ Ι.  , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί του Προϋπολογισμού της Βουλής:
ΒΑΡΒΙΤΣΙΩΤΗΣ Μ. , σελ.
ΒΟΥΛΤΕΨΗ Σ. , σελ.
ΓΕΛΑΛΗΣ Δ. , σελ.
ΓΚΙΟΥΛΕΚΑΣ Κ. , σελ.
ΓΛΕΖΟΣ Ε. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΛΑΦΑΖΑΝΗΣ Π. , σελ.
ΜΕΪΜΑΡΑΚΗΣ Ε. , σελ.
ΠΑΠΠΑΣ Χ. , σελ.
ΣΑΛΤΟΥΡΟΣ Δ. , σελ.
ΤΡΑΓΑΚΗΣ Ι. , σελ.
ΦΟΥΝΤΑ Ν. , σελ.
ΧΑΛΒΑΤΖΗΣ Σ. , σελ.

Β. Επί των αναφορών και ερωτήσεων:
ΑΝΑΓΝΩΣΤΑΚΗΣ Δ. , σελ.
ΖΕΡΔΕΛΗΣ Ι. , σελ.
ΜΑΝΙΤΑΚΗΣ Α. , σελ.
ΜΩΡΑΪΤΗΣ Ν. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΑΛΜΑΣ Μ. , σελ.
ΣΚΟΠΟΥΛΗ Φ. , σελ.
ΣΤΡΑΤΟΥΛΗΣ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Γ. Επί του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων:
ΓΚΙΟΚΑΣ Ι. , σελ.
ΜΗΤΑΡΑΚΗΣ Π. , σελ.
ΟΥΖΟΥΝΙΔΟΥ Ε. , σελ.
ΠΑΝΑΓΙΩΤΑΡΟΣ Η. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΞΔ΄
Τρίτη 6 Νοεμβρίου 2012
Αθήνα, σήμερα στις 6 Νοεμβρίου, ημέρα Τρίτη και ώρα 18.01΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ. 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Σύλλογος Γονέων και Κηδεμόνων του Γυμνασίου Σκιάθου αιτείται να αντιμετωπιστούν οι ανάγκες του σχολείου σε εκπαιδευτικό προσωπικό και να καλυφθούν άμεσα οι κενές θέσεις των καθηγητών.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο θέμα της  παρέμβασης του Πρωθυπουργού, που πρόκειται να ζητήσει το Επιμελητήριο Αχαΐας, για τις συνεταιριστικές τράπεζες.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στα κέρδη του ΟΤΕ και στην απόσβεση της «DEUTSCHE TELEKOM», που τον είχε αγοράσει, μέσα σε έξι μήνες.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο θέμα της οπλοφορίας  βουλευτών στους χώρους του Κοινοβουλίου και στην προσπάθεια του Προέδρου της Βουλής να αντιμετωπίσει αυτήν την κατάσταση.
5) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Δήμος Κορινθίων αιτείται την επίσπευση των ενεργειών κατασκευής των εγκαταστάσεων του Πανεπιστημίου Πελοποννήσου στον παραχωρηθέντα χώρο του πρώην Στρατοπέδου Υπολοχαγού Ανδριανόπουλου  στα Εξαμίλια Κορινθίας.
6) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Ένωση Λειτουργών Μέσης Εκπαίδευσης Νομού Σερρών αιτείται την άμεση πρόσληψη καθηγητών μουσικών ειδικοτήτων στο Μουσικό Σχολείο Σερρών.
7) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ένωση Δημοτικών Επιχειρήσεων Ύδρευσης- Αποχέτευσης αιτείται την επίλυση θέματος που αφορά τον ΦΠΑ συγχρηματοδοτούμενων έργων.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον κίνδυνο να υπαχθούν στη λίστα του «Τειρεσία» επιχειρήσεις που δεν έχουν εξοφλήσει τις δόσεις δανείων του ΕΤΕΑΝ μέχρι το τέλος Σεπτεμβρίου.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη σύνθεση και τη μακροχρόνια θητεία των μελών του Εθνικού Συμβουλίου Ραδιοτηλεόρασης, που ενδέχεται να αλλάξει.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά καθυστερήσεις του Υπουργείου Περιβάλλοντος, Ενέργειας και Κλιματικής Αλλαγής  στη σύσταση επιτροπής για τον Αυτόνομο Οικοδομικό Οργανισμό Αξιωματικών.
10) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία αιτείται να ενημερωθεί σχετικά με τον αριθμό  των υπηρετούντων και αποσπασμένων υπαλλήλων των καταστημάτων κράτησης.
11) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  η Ένωση Δημοσιογράφων Ιδιοκτητών Περιοδικού Τύπου διαμαρτύρεται για τη φημολογούμενη κατάργηση της επιδότησης της Γενικής Γραμματείας Επικοινωνίας και Ενημέρωσης για τις δαπάνες ταχυδρόμησης των εντύπων του περιοδικού τύπου.
12) Οι Βουλευτές, Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία  το Διοικητικό Συμβούλιο του Συλλόγου Γονέων του 8ου Δημοτικού Σχολείου Πετρούπολης  αιτούνται χρηματοδότησης για την ολοκλήρωση των κατασκευών και την ανέγερση σχολικών κτηρίων της περιοχής τους.
13) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Πανελλήνια Συνομοσπονδία Ενώσεων Αγροτικών Συνεταιρισμών διαμαρτύρεται για τα επικείμενα οικονομικά μέτρα τα οποία πλήττουν σε μεγάλο βαθμό τους αγρότες της χώρας.
14) Ο Βουλευτής Μαγνησίας κ. ΑΘΑΝΑΣΙΟΣ ΝΑΚΟΣ κατέθεσε αναφορά με την οποία  ο Σύλλογος Γονέων και Κηδεμόνων του Γυμνασίου Σκιάθου επισημαίνει την έλλειψη καθηγητών στο εν λόγω σχολείο και αιτείται την κάλυψη των οργανικών κενών εκπαιδευτικού προσωπικού.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων διαμαρτύρεται για τα σοβαρά προβλήματα που αντιμετωπίζουν οι αστυνομικοί υπάλληλοι στους χώρους υποδοχής-κράτησης λαθρομεταναστών στο στρατόπεδο «Πανταζόπουλου» στο Παρανέστι Δράμας.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε λίστα που είχε δοθεί στον πρώην Υπουργό Οικονομικών κ. Γεώργιο Παπακωνσταντίνου με ονόματα Ελλήνων πολιτών με σημαντικές καταθέσεις σε τράπεζες του Λιχτενστάιν.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε απάντηση που πρέπει να δοθεί από τα αρμόδια Υπουργεία σχετικά με την παραλαβή τεσσάρων ελαττωματικών ελικοπτέρων.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις εκτιμήσεις του ΣΔΟΕ για την είσπραξη εσόδων από φόρους και πρόστιμα μέσω της λίστας των προσώπων που &lt;έβγαλαν&gt; χρήματα στο εξωτερικό. 
19) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  η Πανελλήνια Συνομοσπονδία Ενώσεων Αγροτικών Συνεταιρισμών διαμαρτύρεται για τα επικείμενα οικονομικά μέτρα τα οποία πλήττουν σε μεγάλο βαθμό τους αγρότες της χώρας.
20) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  οι εργαζόμενοι της ΑΤΕ LEASING ΑΕ αιτούνται την επίλυση θέματος που αφορά τη  μετάταξη του προσωπικού  στον ευρύτερο δημόσιο τομέα.
21) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Επαγγελματική-Επιστημονική Ένωση Τεχνολογικής Εκπαίδευσης Μηχανικών αιτείται την άμεση διακοπή της ανάθεσης διαχείρισης του συστήματος τακτοποίησης αυθαιρέτων και μεταβιβάσεων ακινήτων στο Τ.Ε.Ε. και την ανάληψη αυτής από το Υπουργείο Περιβάλλοντος, Ενέργειας και Κλιματικής Αλλαγής.
22) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  ο κ. Παναγιώτης Αλεβιζάκης, εκπρόσωπος της Ανεξάρτητης Κίνησης Οικονομολόγων Ελλάδας εκφράζει την αντίθεσή  του στην επιχειρούμενη αλλαγή που άρθρου 83 του σχεδίου νόμου «Κώδικας Φορολογίας Εισοδήματος Φυσικών και Νομικών Προσώπων» περί έκθεσης φορολογικής συμμόρφωσης.
23) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  το Παγκρήτιο Δίκτυο κατά των Βιομηχανικών ΑΠΕ αιτείται την επίλυση θέματος που αφορά την ένταξη έργων της Κρήτης στο «fast track» με στόχο τη μετατροπή της σε εργοστάσιο παραγωγής ενέργειας.
24) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  ο Δήμαρχος Αγιάς Νομού Λάρισας αιτείται την ανάκληση της κοινής υπουργικής απόφασης που προβλέπει τη συγχώνευση του τριθέσιου Δημοτικού Σχολείου Ομολίου με το διθέσιο Δημοτικό Σχολείο Στομίου.
25) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  ο Σύλλογος Γονέων και  Κηδεμόνων του Ειδικού Δημοτικού Σχολείου Γαλανόβρυσης-Ελασσόνας Λάρισας αιτείται τη στελέχωση του σχολείου με εκπαιδευτικό και νοσηλευτικό προσωπικό.
26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Σύλλογος Επαγγελματιών Κτηνοτρόφων Νομού Ηρακλείου διαμαρτύρεται για τις νέες περικοπές και τα νέα φορολογικά μέτρα που πλήττουν τους αγρότες.
27) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η εταιρεία «ΕΙΡΗΝΗ Α.Ε.» αιτείται τη διατήρησή της ως αυτοτελές νομικό πρόσωπο δημοσίου δικαίου.
28) Οι Βουλευτές, Λαρίσης κ. ΗΡΩ ΔΙΩΤΗ και κ. ΔΗΜΗΤΡΗΣ ΓΕΛΑΛΗΣ κατέθεσαν αναφορά με την οποία  ο Δήμαρχος Αγιάς Νομού Λάρισας αιτείται την ανάκληση της κοινής υπουργικής απόφασης που αφορά τη συγχώνευση του τριθέσιου Δημοτικού Σχολείου Ομολίου με το διθέσιο Δημοτικό Σχολείο Στομίου.
29) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  η Πανελλήνια Ένωση Φαρμακοβιομηχανίας αιτείται την αξιοποίηση όλων των δυνατοτήτων της ελληνικής φαρμακοβιομηχανίας.
30) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά τα νέα οικονομικά μέτρα και τις περικοπές των επιδομάτων των τρίτεκνων οικογενειών.
31) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο Πανελλήνιος Σύλλογος Παραπληγικών, Παράρτημα ΒΑ Πελοποννήσου αιτείται τη δημιουργία Κέντρου Πιστοποίησης Αναπηρίας (ΚΕΠΑ) στο Νομό Αργολίδας, ώστε να αντιμετωπισθούν τα οικονομικά  προβλήματα, καθώς και τα προβλήματα μετακίνησης που αντιμετωπίζουν οι ανάπηροι πολίτες του νομού.
32) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στη μη καταβολή χρημάτων στους δικαιούχους του «Κληροδοτήματος Αναγνωστοπούλου».
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις εκτεταμένες καταστροφές που υπέστη το βόρειο τμήμα της λουρονησίδας του Κοτυχίου.
34) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε δημοσίευμα εφημερίδας αιτείται τη στελέχωση της Τεχνικής Υπηρεσίας του δήμου με το απαιτούμενο προσωπικό.
35) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  ο κ. Γεώργιος Ζαχαράκης διαμαρτύρεται για τον εμπαιγμό των καταναλωτών από την εταιρεία κινητής τηλεφωνίας WIND.
36) Οι Βουλευτές, Βοιωτίας κ. ΙΩΑΝΝΗΣ ΣΤΑΘΑΣ, Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ και Κεφαλληνίας κ. ΑΦΡΟΔΙΤΗ ΘΕΟΠΕΦΤΑΤΟΥ κατέθεσαν αναφορά με την οποία  ο κ. Στυλιανός Σχοινάς αιτείται την παρέμβαση της πολιτείας για την επίλυση των προβλημάτων  που έχουν ανακύψει με την έκδοση οικοδομικών αδειών στη  Β΄  Ζώνη του Αρχαιολογικού Χώρου των Δελφών.
37) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η κ. Κωνσταντινιά Τάτση αιτείται την επίλυση υπηρεσιακού της ζητήματος, σχετικού με την καταβολή οδοιπορικών της εξόδων.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κλοπή απόρρητων εγγράφων του Υπουργείου Οικονομικών.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην απαγόρευση υλοτόμησης των καμένων δένδρων που έχει φέρει σε απόγνωση τους κατοίκους των πυρόπληκτων περιοχών της Αχαΐας.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παρέμβαση της κ. Τασίας Μανωλοπούλου, γραμματέως του δημοτικού συμβουλίου Πάτρας, σχετικά με την παράνομη μετανάστευση.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον κίνδυνο αναστολής λειτουργίας του τηλεσκοπίου «Αρίσταρχος» λόγω οικονομικής δυσχέρειας.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση πληρωμής των παραγωγών ΑΠΕ, καθώς και στη φημολογία για έκτακτη εισφορά στα φωτοβολταϊκά.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα τιμολόγησης των φαρμάκων που θα προκύψει αν δεν αποκατασταθούν τα λάθη στο νέο δελτίο τιμών.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη κινητοποίηση των ατόμων με αναπηρία με σκοπό τον  άμεσο επανασχεδιασμό του Κέντρου Πιστοποίησης Αναπηρίας (ΚΕΠΑ) της Πάτρας.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καταγγελία της μετατροπής της ανατολικής όχθης του Βουραϊκού σε &lt;σκουπιδότοπο&gt;.
46) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία  η ανώνυμη εταιρεία «Περιβαλλοντική Αναπτυξιακή Δυτικής Θεσσαλίας» αιτείται την άμεση έκδοση απόφασης έγκρισης περιβαλλοντικών όρων για το έργο «Μονάδα Επεξεργασίας Απορριμμάτων (ΜΕΑ) Δυτικής Θεσσαλίας».
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις καθιζήσιεις του οδοστρώματος της 25ης επαρχιακής οδού της Περιφέρειας Δυτικής Ελλάδας, με άμεσο κίνδυνο για την ασφάλεια των οδηγών.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεώργιος Φλωράς θέτει σειρά ζητημάτων για την εύρυθμη λειτουργία της Επιτροπής Ανταγωνισμού και αιτείται την απάντηση των αρμόδιων φορέων. 
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αποζημίωση που αιτείται η εταιρεία Task Force από το ελληνικό κράτος για την παροχή τεχνικής βοήθειας, στο πλαίσιο αναδιοργάνωσης των δημοσίων υπηρεσιών.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις απόψεις του επικεφαλής της κίνησης «Δημιουργία ξανά» κ. Θάνου Τζήμερου σχετικά με τους λόγους αποτυχίας της τρόικας.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις σοβαρές επιπτώσεις που συνεπάγεται για την υγεία των πολιτών η προμήθεια φαρμάκων αμφιβόλου ποιότητας από χώρες του τρίτου κόσμου.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ελέγχους του ΣΔΟΕ σχετικά με υπόθεση της Υφυπουργού Υγείας κ. Φωτεινής Σκοπούλη.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο πρόβλημα στάθμευσης στο κέντρο της Πάτρας και ειδικότερα στην οδό Καραϊσκάκη, καθώς και στην αδιαφορία της Ελληνικής Αστυνομίας.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις φθορές πινακίδων κυκλοφορίας και φαναριών από τους Ρομά στην Πάτρα, γεγονός που θέτει σε κίνδυνο την ασφάλεια των οδηγών.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε κινητοποίηση της Ελληνικής Αστυνομίας στο κέντρο της Πάτρας ώστε να αποτραπούν πιθανά επεισόδια μεταξύ αντιεξουσιαστών και μελών της Χρυσής Αυγής.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα μεταφοράς μαθητών των δημοτικών σχολείων Ρίου και Δαφνών Αχαϊας. 
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κινητοποίηση των εργαζομένων του νοσοκομείου «Άγιος Ανδρέας» της Πάτρας προκειμένου να μην παραμείνει κλειστό διώροφο κτήριο του νοσοκομείου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 948/22-08-2012 ερώτηση του Βουλευτή κ. Πολύδωρα Βύρωνα δόθηκε με το υπ αριθμ. 250/β/4-10-2012  έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
2. Στην με αριθμό 1217/31-08-2012 ερώτηση του Βουλευτή κ. Βουδούρη Οδυσσέα δόθηκε με το υπ’ αριθμ. ΓΚΕ 1136588 ΕΞ 2012 335/4-10-2012 έγγραφο  από τον Υπουργό Οικονομικών  η ακόλουθη απάντηση:
�
3. Στην με αριθμό 1504/11-09-2012 ερώτηση του Βουλευτή κ. Κουίκ Τέρενς - Σπένσερ - Νικολάου δόθηκε με το υπ’ αριθμ. 119228/ΙΗ ΕΞ/4-10-2012  έγγραφο  από τον Υπουργό Παιδείας και Θρησκευμάτων,Πολιτισμού και Αθλητισμού η ακόλουθη απάντηση:
�
4. Στην με αριθμό 1583/12-09-2012 ερώτηση των Βουλευτών κυρίων Μαντά Χρήστου, Φωτίου Θεανώς, Αμανατίδη Ιωάννη, Καρά Γιουσούφ Αϊχάν, Κουράκης Αναστάσιου (Τάσου), Πάντζα Γεωργίου, Βαμβακά Ευγενίας (Τζένης), Κανελλοπούλου Μαρίας, Γεωργοπούλου-Σαλτάρη Ευσταθίας (Έφης), Δριτσέλη Παναγιώτας, Συρμαλένιου Νικολάου δόθηκε με το υπ’ αριθμ. 119222/ΙΗ ΕΞ/4-10-2012  έγγραφο  από τον Υπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
�
5. Στην με αριθμό 1637/13-09-2012 ερώτηση του Βουλευτή κ. Αποστόλου Ευάγγελου δόθηκε με το υπ’ αριθμ. 119229/ΙΗ/4-10-2012έγγραφο  από τον Υπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:
�
�</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η τρίτη με αριθμό 2145/176/25-9-2012 ερώτηση και αίτηση κατάθεσης εγγράφων πρώτου κύκλου της Βουλευτού Αττικής του Πανελλήνιου Σοσιαλιστικού Κινήματος κ. Παρασκευής (Εύης) Χριστοφιλοπούλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τις μετακινήσεις δημοσίων υπαλλήλων σύμφωνα με το ν. 4024/2011.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, είναι γνωστό ότι πολλαπλές προσπάθειες μεταρρύθμισης της Δημόσιας Διοίκησης στη χώρα μας έχουν γίνει εδώ και πολλές δεκαετίες. Μόνο την μεταπολεμική περίοδο να δει κάποιος, αριθμούν προσπάθειες επί προσπαθειών, με πενιχρά τις περισσότερες φορές αποτελέσματα. 
Καλούμεθα τώρα, και καλείστε και εσείς ως αρμόδιος Υπουργός, εν μέσω μίας από τις πιο δύσκολες, τις πιο τραγικές στιγμές κρίσης που περνά η πατρίδα μας, να πάμε σε τομές στη Δημόσια Διοίκηση και πραγματικά να κάνουμε τον κίνδυνο της κρίσης ευκαιρία για ένα δημόσιο τομέα, ο οποίος θα είναι πιο αποτελεσματικός, πιο ανθρώπινος ως προς τον πολίτη, αλλά βεβαίως και ανθρώπινος –με την ουσία αυτής της λέξης- προς τους δημοσίους υπαλλήλους. Κομματισμός, παραγοντισμός, πολλή δημοκρατία, χωρίς πραγματική αποτελεσματικότητα στη Δημόσια Διοίκηση, την ταλανίζουν χρόνια.
(Στο σημείο αυτό κτυπά το κουδούνι λήξεως του χρόνου ομιλίας της κυρίας Βουλευτού)
Η ερώτησή μου αφορούσε ένα συγκεκριμένο σημείο, το οποίο θεωρώ κομβικό. Συνδέεται με το γεγονός ότι υπάρχει πολύ μεγάλη ακαμψία. Για να μετακινηθεί κάποιος από υπηρεσία σε υπηρεσία στο ελληνικό κράτος, ήταν και είναι κάτι πάρα πολύ δύσκολο. Η κινητικότητα μπορεί να δώσει ευκαιρίες και στο δημόσιο και στους υπαλλήλους του. Εξηγούμαι. Ξέρετε πολύ καλά –είναι και πολλά τα παραδείγματα, δεν θα έχω χρόνο να αναφερθώ σε όλα- ότι πλείστες όσες είναι εκείνες οι υπηρεσίες που έχουν κενά και προβλήματα για να λειτουργήσουν από έλλειψη προσωπικού και, αντίστοιχα, υπάρχουν υπηρεσίες, όπου λιμνάζει το προσωπικό, είναι πλεονάζον και, πραγματικά, δεν μπορεί καν να αξιοποιηθεί.
Η σπάθη των απολύσεων επικρέμεται επί της Δημόσιας Διοίκησης. Όμως, οι απολύσεις είναι η λύση, ή η λύση είναι, πριν τις απολύσεις, να δούμε πώς καλύτερα μπορούμε να αναδιοργανώσουμε το ανθρώπινο δυναμικό μας;
Γι’ αυτό σας ρώτησα, κύριε Υπουργέ, γιατί δεν συστάθηκε καν η επιτροπή του άρθρου 5 του ν. 4024/2011 για τη μετακίνηση των δημοσίων υπαλλήλων, πριν καν έρθουμε στο νομοσχέδιο που θα συζητηθεί αύριο στην Ολομέλεια που διευκολύνει έτι περαιτέρω την κινητικότητα, αλλά κατά τη γνώμη μου –και θα μιλήσω γι’ αυτό στη δευτερολογία μου, κυρία Πρόεδρε- δεν τη διευκολύνει αρκετά. Βεβαίως, γνωρίζω –θέλω, όμως, να το ακούσω- ότι έχετε ξεκινήσει την προσπάθεια της αξιολόγησης που είναι μείζων προσπάθεια. Ωστόσο, θεωρώ, κύριε Υπουργέ, ότι θα ήταν πολύ καλό να ξεκινήσει κανείς την Τριμελή Επιτροπή, η οποία εξάλλου θα δει και θα αποτυπώσει και τις ανάγκες κάνοντας την πρόσκληση, αλλά και τη ζήτηση. Ταυτόχρονα, πρέπει να διενεργείται γιατί εκτιμώ ότι θα είναι μία διαδικασία που δεν θα είναι γρήγορη, εκτός αν με διαβεβαιώσετε με στοιχεία για το αντίθετο. Περιμένω να σας ακούσω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Κύριε Υπουργέ, έχετε το λόγο κατ’ αρχάς για τρία λεπτά.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Χαίρομαι γιατί συνέπεσε η ερώτησή σας με την παρουσίαση των ρυθμίσεων που είναι ένα πρόπλασμα των γενικότερων ρυθμίσεων που θα φέρουμε –ελπίζω- σε ένα μήνα, αλλά χαίρομαι και διότι επικεντρώσατε την ερώτησή σας σε ένα θέμα κομβικής σημασίας που είναι η κινητικότητα των δημοσίων υπαλλήλων.
Δεν ξέρω αν είχατε το χρόνο να κοιτάξετε λίγο τις ρυθμίσεις που καταθέσαμε. Η πρώτη ρύθμιση αφορά τις μετατάξεις και την αναγκαστική και εθελούσια μετάταξη, όπως και τις μεταφορές. Ονομάζω «μεταφορά» αυτή που αφορά το προσωπικό που υπηρετεί με σχέση ιδιωτικού δικαίου. Έχουμε αναγάγει, λοιπόν, την κινητικότητα σε άξονα του Δημοσιοϋπαλληλικού Δικαίου. Δηλαδή, πράγματι θεωρούμε –και συμφωνώ απόλυτα μαζί σας- ότι η κινητικότητα είναι μεγάλης σημασίας για να εξασφαλίσουμε αυτά που είπατε προηγουμένως και κυρίως είναι ο μόνος πολύ ευέλικτος θεσμός που έχουμε ο οποίος μπορεί να δείξει πόσο περιττές και άνευ λόγου είναι οι απολύσεις.
Με αυτήν την έννοια –να αναφερθώ στο ν.4024 τον οποίο αξιοποιήσαμε και στον οποίο στηριζόμαστε και επεκτείνουμε- δεν στάθηκε δυνατόν να συγκροτηθεί η επιτροπή και να εφαρμοστεί το άρθρο 5, γιατί το άρθρο 5 προϋπέθετε τις αξιολογήσεις των δομών και του προσωπικού. Ήδη οι αξιολογήσεις των περισσότερων Υπουργείων τελειώνουν. Έχω στα χέρια μου εκθέσεις πέντε Υπουργείων και ευελπιστώ -δεν ξέρω πώς θα πραγματοποιηθεί- μέχρι τέλη του έτους να έχουμε τις εκθέσεις αξιολόγησης σχεδόν όλων των Υπουργείων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τώρα σχετικά με το άρθρο 5 παράγραφος 3, που ήταν για μία επιτροπή η οποία εξασφαλίζει αυτήν τη μεγάλη διακίνηση, σας παραπέμπω -επειδή ο χρόνος μου ήδη τελείωσε- στο νομοσχέδιο και στις ρυθμίσεις που έχουμε καταθέσει στο Ζ1 παράγραφος 4, όπου αξιοποιούμε πλήρως την τριμελή αυτή επιτροπή. 
Η τριμελής αυτή επιτροπή θα καταγράφει συστηματικά όλα τα κενά που υπάρχουν, όπως θα τα συγκεντρώνει από τους διάφορους φορείς και στη συνέχεια θα κάνει καταστάσεις με κριτήρια -τα έχουμε ορίσει αναλυτικά στο νόμο- για να μετακινούνται όσο γίνεται πιο γρήγορα οι μετατασσόμενοι. 
Αυτό πιστεύουμε ότι μπορεί να γίνει, δεν ξέρω αν είναι αισιόδοξες οι προβλέψεις μας, αλλά έχουμε προβλέψει προθεσμίες πολύ πιεστικές, δεκαπέντε ημέρες και ελπίζω ότι σ’ ένα μήνα θα έχουμε τα πρώτα αποτελέσματα των μετακινήσεων αυτών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρία Χριστοφιλοπούλου έχετε το λόγο.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Υπουργέ, σας άκουσα προσεκτικά και χαίρομαι κι εγώ ιδιαίτερα που προχωράει πολύ γοργά η αξιολόγηση. Αυτό σημαίνει ότι σε μικρό χρονικό διάστημα θα είμαστε ικανοί, ώστε να φέρετε και στη Βουλή νομοσχέδιο με το οποίο θα συγχωνεύονται πολλές διευθύνσεις, τμήματα, έτσι ώστε να πάψει η ελληνική διοίκηση να είναι μία τόσο πλατιά πυραμίδα, μία πυραμίδα όπου το σύστημα είναι του «ινδιάνου αρχηγού», όπως είθισται να λέγεται στην αντίστοιχη βιβλιογραφία. Είναι ένα σύστημα που υπάρχουν πάρα πολλοί υπάλληλοι κι ένας από πάνω. Εδώ έχουμε λοιπόν πάρα πολλούς υπαλλήλους αλλά οι περισσότεροι απ’ αυτούς είναι διευθυντές, τμηματάρχες, γενικοί διευθυντές και οι υπάλληλοι από κάτω είναι πάρα πολύ λίγοι. Η πυραμίδα είναι πλατιά, αλλά δεν υπάρχει καθόλου στελέχωση των υπηρεσιών. Θεωρώ, λοιπόν, ότι βρισκόμαστε σε καλό σημείο, με βάση αυτά που είπατε. 
Είδα τις διατάξεις που καταθέσατε –και θα τις δω πιο καλά σήμερα και με περισσότερο χρόνο- και είναι προς τη θετική κατεύθυνση κι εννοώ ότι διευκολύνουν πράγματι την κινητικότητα. Όμως, κύριε Υπουργέ, θέλω να σκεφτείτε λίγο τη δυνατότητα να καλούνται τα υπηρεσιακά συμβούλια, γιατί γνωμοδοτούν. Βεβαίως η γνώμη τους είναι απλή, αλλά είμαι σίγουρη ότι κι εσείς γνωρίζετε ότι πολλές φορές υπάρχουν πολλοί τρόποι να κωλυσιεργήσει, για παράδειγμα δεν υπάρχει απαρτία, κάποιος υπάλληλος είναι σε άδεια, κάποιος παραιτείται, δεν υπάρχει νόμιμη σύνθεση του υπηρεσιακού συμβουλίου. Μπορεί να καθυστερεί συνεχώς και υπάρχουν άνθρωποι που θέλουν πράγματι να μετακινηθούν και να πάνε στον τόπο κατοικίας των γονιών τους. Υπάρχει κύμα προς την επαρχία αυτήν τη στιγμή, υπάρχουν πολλές κενές θέσεις στην επαρχία. 
Πώς θα διευκολυνθεί η κατάσταση; Διότι καμμία υπηρεσία δεν θέλει να χάσει προσωπικό και το ξέρετε πολύ καλά. Υπάρχει εμπεδωμένη αυτή η αντίληψη μέσα στη Δημόσια Διοίκηση. Θα μπορούσε κανείς έτι περαιτέρω να μην διευκολύνει καθόλου, γιατί μετά την παρέλευση δεκαπέντε ημερών τι συμβαίνει; Αν δεν συνεδριάσει, αν δεν μπορεί να συγκροτηθεί; Πλείστα όσα παραδείγματα από την εμπειρία μου, κύριε Υπουργέ και σε θέσεις ευθύνης, αλλά και ως πολίτης που έχω αναγκαστεί να συνεργαστώ με το δημόσιο, μου το δείχνουν, πέραν της βιβλιογραφίας. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Αντώνιος Μανιτάκης έχει το λόγο.</ChairmanSpeech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα εστιάσω τη δευτερολογία μου αποκλειστικά και μόνο στο άρθρο 5 παράγραφος 3, για να σας δείξω τι προβλέψεις έχουμε κάνει συγκεκριμένα και ειδικά στο νομοσχέδιο που έχετε μπροστά σας. 
Στο Ζ1 παράγραφος 4 ακριβώς έχουμε προβλέψει τη γνώμη του υπηρεσιακού συμβουλίου, όπως είχαμε την υποχρέωση να το κάνουμε. Όπως ξέρετε, υπάρχει μία συνταγματική εγγύηση. Επειδή η μετάταξη αφορά  μία υπηρεσιακή μεταβολή, είμαστε υποχρεωμένοι να ζητήσουμε τη γνώμη του υπηρεσιακού συμβουλίου. 
Το υπηρεσιακό συμβούλιο έχει στη διάθεσή του δεκαπέντε μέρες. Αν εντός δεκαπέντε ημερών δεν γνωμοδοτήσει, τότε η επιτροπή του άρθρου 5 παράγραφος 3, η οποία έχει συντάξει τις καταστάσεις και έχει κάνει κατάσταση ανάλογα με τις ανάγκες και με τα κριτήρια που έχουμε βάλει –αυτά που είπατε προηγουμένως- και ο Υπουργός Διοικητικής Μεταρρύθμισης, με βάση την κατάθεση αυτή, προβαίνει αναγκαστικά σε μετακινήσεις. 
Σε τελευταία ανάλυση οι μετακινήσεις όλου του προσωπικού -και οι μετατάξεις και η μεταφορά- είναι υποχρεωτικές. Και αυτό όχι μόνο στην περίπτωση που έχουμε κατάργηση θέσεων. Και σε όλες τις άλλες περιπτώσεις, όταν δηλαδή έχουμε αξιολόγηση και έχει διαπιστωθεί ότι υπάρχει πλεονάζον προσωπικό, τότε με κάποιο κριτήριο που έχουμε βάλει και θα το αναλύσουμε –το έχουμε ήδη καταγράψει στο νομοσχέδιο που ετοιμάζουμε- η μετακίνηση είναι αναγκαστική και υποχρεωτική. Τα κριτήρια έχουν ως εξής: 
Το πρώτο και πιο βασικό κριτήριο είναι οι ανάγκες της υπηρεσίας στην οποία μετατάσσεται. Μετατάσσεται στον κλάδο στον οποίο ζητείται. 
Δεύτερο κριτήριο είναι τα προσόντα του μετατασσομένου. Ταυτόχρονα λαμβάνεται ειδική πρόνοια για τις βιοτικές του ανάγκες και την κοινωνική του κατάσταση. Όμως, τα δύο πρώτα είναι τα πρώτα κριτήρια και μετά, όταν διαπιστωθεί ότι τα πληροί, τότε κοιτάμε αν υπάρχει δυνατότητα να μετακινηθεί, λαμβάνοντας υπ’ όψιν φυσικά την κοινωνική του κατάσταση και τις βιοτικές ανάγκες που έχει. Αναφέρομαι στην εντοπιότητα και σε διάφορα άλλα κριτήρια, ώστε να μην μετακινούμε πρόσωπα, τα οποία ναι μεν πρέπει να πάνε εκεί, αλλά θα τους δημιουργήσουμε πολύ μεγάλη διατάραξη της οικογενειακής τους ζωής. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ. 
Η πρώτη με αριθμό  302/18/23-7-2012 ερώτηση και αίτηση κατάθεσης πρώτου κύκλου εγγράφων του Βουλευτή Β’ Θεσσαλονίκης της Νέας Δημοκρατίας κ. Σάββα Αναστασιάδη προς τον Υπουργό Οικονομικών, σχετικά με την οικονομική διαχείριση του Ταχυδρομικού Ταμιευτηρίου από τον πρόεδρό του δεν συζητείται λόγω κωλύματος του κυρίου Υπουργού και διαγράφεται. 
Εισερχόμαστε στη δεύτερη με αριθμό 2392/1-10-2012 ερώτηση πρώτου κύκλου του Βουλευτή Β΄ Αθήνας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Στρατούλη προς τον Υπουργό Υγείας, σχετικά με τον κίνδυνο για την υγεία των νεφροπαθών εξαιτίας της οικονομικής δυσπραγίας του ΕΟΠΥΥ. 
Κύριε συνάδελφε, έχετε το λόγο,  κατ’ αρχάς, για δύο λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ. 
Κύριε Υπουργέ, υπάρχουν τέσσερα πολύ σοβαρά προβλήματα με τους αιμοκαθαρόμενους νεφροπαθείς και με τους μεταμοσχευμένους, τα οποία ήθελα να σας αναφέρω και να αναζητήσει το Υπουργείο Υγείας την αντιμετώπισή τους. Σε κάποια από αυτά ήδη είμαστε σε διάλογο και θα ήθελα την ενημέρωσή σας για τα αποτελέσματα αυτού του διαλόγου. 
Το πρώτο, κύριε Υπουργέ, απ’ ό,τι γνωρίζετε, είναι ότι με απόφαση του ΕΟΠΥΥ καλύπτονται τα οδοιπορικά έξοδα για τους νεφροπαθείς, για να πηγαίνουν είτε στα δημόσια νοσοκομεία είτε στις ιδιωτικές κλινικές να κάνουν την αιμοκάθαρσή τους. Είναι μέχρι 200 ευρώ το μήνα εδώ στην Αθήνα και κάποια παραπάνω για την επαρχία και τις απομακρυσμένες περιοχές, τα οποία ενδεχομένως φθάνουν μέχρι 400 ευρώ στην επαρχία. 
Παρατηρείται, κύριε Υπουργέ, ένα διπλό πρόβλημα: Αφ’ενός υπάρχει πολύ μεγάλη καθυστέρηση από τον ΕΟΠΥΥ να καταβάλει στους νεφροπαθείς τα έξοδα της μετακίνησής τους, που φθάνει μέχρι δέκα-δώδεκα μήνες. Ειδικά στον ΟΓΑ δηλώνουν αδυναμία καταβολής των εξόδων της μετακίνησης. Είναι ένα θέμα το οποίο πρέπει να αντιμετωπιστεί, διότι βάζουν χρήματα από την τσέπη τους, πολλοί απ’ αυτούς δεν τα έχουν και υπάρχει κίνδυνος για την υγεία και τη ζωή τους. 
Το δεύτερο πρόβλημα, κύριε Υπουργέ -το γνωρίζετε πολύ καλά- είναι ότι τέλη Σεπτέμβρη-αρχές Οκτώβρη οξύνθηκε ένα πρόβλημα, δηλαδή η αδυναμία από τον ΕΟΠΥΥ της έγκαιρης αποπληρωμής ιδιωτικών κλινικών για αιμοκαθαιρόμενους στις ιδιωτικές κλινικές. Τότε καθυστερούσε ο Μάης. Καθυστερούσαν και οι επόμενοι μήνες. Υπήρξε μια απειλή από τις κλινικές -διότι και αυτές, αφού δεν έπαιρναν τα χρήματα, δεν είχαν να πληρώσουν τους δικούς τους εργαζόμενους ή να αγοράσουν τα φίλτρα για την αιμοκάθαρση- ότι θα σταματούσαν, ενδεχομένως, την πίστωση προς τους αιμοκαθαιρόμενους. 
Καταλαβαίνετε πως, αν πάρουμε υπ’ όψιν ότι στοιχίζει δυόμισι, τρεις, τρεισήμισι χιλιάδες η αιμοκάθαρση το μήνα, θα ήταν αδύνατον να καταβληθούν αυτά τα χρήματα από τους αιμοκαθαιρόμενους και θα δημιουργούνταν πολύ μεγάλο πρόβλημα. 
Ερωτώ τι έχει γίνει σε αυτήν την κατεύθυνση, αν έχει υπάρξει πρόοδος και πού βρίσκονται αυτές οι διαπραγματεύσεις, για να μην υπάρξει αυτός ο κίνδυνος για την υγεία. 
Τρίτον και προτελευταίο –σε δευτερόλεπτα θα το αναφέρω, κυρία Πρόεδρε- είναι ότι έχουμε ανοίξει έναν εποικοδομητικό διάλογο αυτήν τη στιγμή για τα φάρμακα ανοσοκαταστολής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Διότι οι μεταμοσχεύσεις νεφρού, ήπατος, καρδιάς, πνευμόνων και άλλων στέρεων οργάνων, το θέμα το οποίο έχουν είναι ότι με την απόφαση του ΕΟΠΥΥ να συνταγογραφείται το φθηνότερο γενόσημο φάρμακο, αντιμετωπίζουν πολύ μεγάλο πρόβλημα υγείας και για την ίδια τη ζωή τους. Διότι είναι τέτοια η πάθησή τους, που πρέπει να παίρνουν το πρωτότυπο φάρμακο. Με πολύ μεγάλη δουλειά των γιατρών τους, έχουν επιτευχθεί ικανοποιητικά επίπεδα στο αίμα τους και ενδεχόμενη αλλαγή του φαρμάκου το οποίο κάνει ειδικά για τον οργανισμό τους, μπορεί να δημιουργήσει –όπως σας είπα- ανυπέρβλητα προβλήματα στην υγεία τους και στη ίδια τη ζωή τους.
Τέλος, κύριε Υπουργέ, με ενημέρωσαν από το Σύλλογο των Νεφροπαθών ότι τώρα με τις καινούργιες ρυθμίσεις για νεφροπαθείς και για άλλες χρόνιες παθήσεις, θα έχουν μηδενική συμμετοχή μόνο για φάρμακα που αντιμετωπίζουν την ασθένειά τους. Αυτό δεν είναι σωστό, κύριε Υπουργέ, διότι τα φάρμακα που παίρνουν και οι περισσότερες αρρώστιες που δημιουργούνται στους νεφροπαθείς και στις χρόνιες παθήσεις είναι και εξαιτίας της πάθησής τους που έχουν πολλαπλές επιπτώσεις στην υγεία τους και σε άλλα όργανά τους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Επομένως και αυτό είναι επικίνδυνο για την υγεία και τη ζωή τους. Θα ήθελα απαντήσεις σε αυτά τα τέσσερα ζητήματα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο Αναπληρωτής Υπουργός Υγείας κ. Μάριος Σαλμάς.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κυρία Πρόεδρε.
Κύριε συνάδελφε, κατ’ αρχάς πρέπει να σας πω ότι η πολιτεία στο θέμα των νεφροπαθών είναι πολύ ευαίσθητη και με μια σειρά επιδομάτων, με μία σειρά κάλυψης στο 100% της θεραπείας τους, είτε αιμοκάθαρση είναι αυτή είτε στο τεχνητό νεφρό, αλλά και με μία σειρά επιδοματικής πολιτικής στηρίζει γενναία τους νεφροπαθείς σε βαθμό που δεν ξέρω πόσες χώρες στην Ευρώπη το κάνουν.
Δεύτερον, για τα οδοιπορικά των νεφροπαθών έχω να πω ότι πράγματι ο ΕΟΠΥΥ -και γενικότερα το ασφαλιστικό σύστημα, αλλά ιδιαίτερα ο ΕΟΠΥΥ- καλύπτει γενναία τα οδοιπορικά των νεφροπαθών. Στο νέο κανονισμό παροχών που υπογράφουμε αυτές τις μέρες με κοινή υπουργική απόφαση καθορίζουμε μάλιστα και τη δυνατότητα αφ’ ενός μεν, τα κέντρα αιμοκάθαρσης να αναλάβουν την ευθύνη μέσα στην προβλεπόμενη δαπάνη για τη μετακίνηση των νεφροπαθών, αλλά προβλέπουμε και ύστερα, όπως το ζήτησαν και οι ίδιοι οι νεφροπαθείς, άλλους τρόπους για να εξασφαλίσουμε μαζική μεταφορά των νεφροπαθών, για να μην υπάρχει αυτή η πληρωμή στα ταξί από την τσέπη τους και πάνε μετά και υποβάλλονται σε αυτήν την ταλαιπωρία να κάνουν και δυο και τρεις και τέσσερις μήνες να πάρουν τα χρήματά τους.
Τρίτον, όσον αφορά τις ιδιωτικές κλινικές καμμιά φορά ακόμα και στον κοινοβουλευτικό έλεγχο ο χρόνος δίνει τις απαντήσεις του. Όταν κάνατε την ερώτηση εσείς, προφανώς δεν είχατε εκτιμήσει τι θα συνέβαινε μέχρι την ώρα που θα συζητείτο. Εκείνη τη Δευτέρα που κάνατε εσείς την ερώτηση ήταν σε αναβρασμό όλο το σύστημα των ιδιωτικών κλινικών, των κέντρων αιμοκάθαρσης-τεχνητός νεφρός και απειλούσαν ότι θα κόψουν τις αιμοκαθάρσεις στους νεφροπαθείς. 
Είχα διαβεβαιώσει με τον πιο επίσημο τρόπο ότι δεν υπήρχε ούτε μία στο εκατομμύριο να συμβεί αυτό, διότι ούτε το θεσμικό μας πλαίσιο το προβλέπει ούτε ο νομικός μας πολιτισμός, αλλά ούτε και οι συμβάσεις που είχαν υπογράψει. Επομένως, αυτό ήταν μόνο μία απειλή η οποία ουδέποτε συνέβη. Ούτε μία μέρα στερήθηκε ούτε ένας νεφροπαθής την αιμοκάθαρσή του.
Τέταρτον, για τα θέματα της ανοσοκαταστολής που είπατε, έχω δεσμευτεί στην Επιτροπή Κοινωνικών Υποθέσεων ότι τα ανοσοκατασταλτικά φάρμακα και μια σειρά άλλων φαρμάκων θα εξαιρεθούν από την υποχρεωτική αποκατάσταση και την αποζημίωση με βάση το φθηνότερο γενόσημο. Αυτό το οφείλουμε στους ασθενείς. Και είπαμε, μπορεί να είμαστε υποχρεωμένοι να κόψουμε δαπάνες και να εξορθολογήσουμε το σύστημα, αλλά ούτε ένας ασθενής δεν θα υπάρχει που θα τον μετράμε με ευρώ. Η υγεία των πολιτών δεν μετριέται με ευρώ. Άλλο η εξοικονόμηση που την κάνουμε –και το ξέρετε πολύ καλά- κι άλλο ότι δεν πρέπει να φτάνουμε στο άλλο άκρο να μην σεβόμαστε κάποιες κατηγορίες πολιτών και ασθενών.
Για το τελευταίο θέμα που είπατε, η συμμετοχή των ασφαλισμένων για το συγκεκριμένο φάρμακο που είναι για την πάθησή του και όχι με βάση τη διάγνωση που ήταν παλιά είναι ο ν. 4052 της προηγούμενης κυβέρνησης, δεν είναι νόμος που τον κάνουμε εμείς τώρα. Άρα, λοιπόν, είναι εφαρμογή του νόμου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε Στρατούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Υπουργέ, κατ’αρχάς σημειώνω ως θετική τη δέσμευσή σας για τα φάρμακα ανοσοκαταστολής των μεταμοσχευμένων, των συμπαγών οργάνων και περιμένουμε το ταχύτερο δυνατό την υλοποίηση αυτής της δέσμευσής σας. 
Γνωρίζω ότι υπάρχει μία γόνιμη μέχρι αυτήν τη στιγμή συνεργασία του διοικητή του ΕΟΦ με τους συλλόγους των μεταμοσχευμένων και πιστεύω να έχουμε και καλά και οριστικά αποτελέσματα.
Δεύτερον, κύριε Υπουργέ, θα πρέπει να δείτε ότι ναι μεν προβλέπονται -και σωστά, όπως είπατε- στον κανονισμό παροχών του ΕΟΠΥΥ να καλύπτονται τα έξοδα μετακίνησης των νεφροπαθών, γνωρίζετε όμως ότι στο πακέτο των μέτρων που θα συζητήσουμε αύριο στην Ολομέλεια της Βουλής, το πολυνομοσχέδιο και μέσα στο μεσοπρόθεσμο πρόγραμμα δημοσιονομικής προσαρμογής μέχρι το 2016 προβλέπεται περικοπή, μείωση αυτών των αποζημιώσεων μετακίνησης για τους νεφροπαθείς και για άλλους αναπήρους και μάλιστα εξοικονόμηση περίπου 82 εκατομμυρίων ευρώ. Είναι κάτι το οποίο πρέπει να αποτραπεί, διότι καταλαβαίνετε ότι μπορεί να δημιουργήσει σοβαρά προβλήματα και στο να μπορούν να κάνουν την αιμοκάθαρση ή στο να εξυπηρετούνται άλλοι ανάπηροι, εκτός από τους αιμοκαθαρόμενους στους οποίους θα περικοπεί. Καταλαβαίνετε ότι οι κίνδυνοι για την υγεία, τη ζωή τους και η αναστάτωση στην οικογένειές τους θα είναι πολύ μεγάλη. 
Επομένως, εμείς ως ΣΥΡΙΖΑ θα εξαντλήσουμε κάθε περιθώριο στην αντιπαράθεση που κάνουμε γι’ αυτό το πακέτο και σ&apos; αυτό ειδικά το σημείο, για να μην γίνουν αυτές οι περικοπές. Δεν είναι σωστό την ίδια στιγμή που στο μεσοπρόθεσμο είδαμε να κόβονται 82 εκατομμύρια ευρώ για τους νεφροπαθείς και ανάπηρους όσον αφορά τις μετακινήσεις τους, οι εφοπλιστές μέχρι το 2016 αντίστοιχα να επιβαρύνονται μόνο με 80 εκατομμύρια ευρώ, όταν έχουν το μεγαλύτερο στόλο στον κόσμο, όπως λένε και όταν οφείλουν να δώσουν το μερτικό που πρέπει για τα φορολογικά έσοδα της χώρας και δεν το έχουν κάνει μέχρι σήμερα. Είναι μία τραγική αντίφαση που δείχνει αντικοινωνικότητα πολιτικών. 
Επίσης, θεωρούμε ότι θα πρέπει να παρθούν περισσότερα μέτρα για τις ανάγκες της αιμοκάθαρσης νεφροπαθών που κατοικούν σε απομακρυσμένες περιοχές και σε νησιά. Ο κ. Γλέζος που είναι εδώ, γνωρίζει τα προβλήματα και στις Κυκλάδες και στα άλλα απομακρυσμένα νησιά, που πρέπει να πάνε στη Νάξο ή στη Σύρο. Τα έξοδα είναι πολλά και τα προβλήματα μεγάλα. Πρέπει να αναζητηθούν λύσεις. 
Πρέπει να μην ξανασυμβεί αυτό που είπατε, η απειλή που υπήρξε την 1η Οκτωβρίου και δεν υλοποιήθηκε: να μείνουν δηλαδή, οι αιμοκαθαρόμενοι χωρίς πίστωση για την αιμοκάθαρσή τους. Αυτό σημαίνει ότι ο ΕΟΠΥΥ πρέπει να είναι συνεπής στις υποχρεώσεις του, για να μην δημιουργηθούν ξανά αυτά τα προβλήματα.
Επίσης, κύριε Υπουργέ, επειδή συγχωνεύονται νοσοκομειακές μονάδες του δημοσίου, θεωρούμε ότι πρέπει το Υπουργείο να παρέμβει με κάθε τρόπο, ώστε να μην καταργηθούν δημόσιες μονάδες τεχνητού νεφρού, διότι ξέρετε ότι πολύ λίγες ανάγκες αιμοκάθαρσης νεφροπαθών καλύπτονται από τα δημόσια νοσοκομεία. Δεν επαρκούν. Οι πεντέμισι χιλιάδες από τους δέκα χιλιάδες νεφροπαθείς είναι σε ιδιωτικές κλινικές. Γι’ αυτούς, όμως, που είναι στα δημόσια νοσοκομεία θα είναι απάνθρωπο κλινικές αιμοκάθαρσης σε νοσοκομεία να καταργηθούν, να συγχωνευθούν ή να κλείσουν. 
Τέλος, θεωρούμε ότι για το ζήτημα της συμμετοχής των νεφροπαθών και άλλων χρονίως πασχόντων σε φάρμακα που δεν έχουν άμεση σχέση με την ασθένειά τους είναι ένα ζήτημα που μπορεί να το λένε ο ν.4052 και το μνημόνιο, αλλά επειδή το Υπουργείο Υγείας έχει εμπειρία στο τι προβλήματα δημιουργεί αυτό το πράγμα και επειδή έχουμε αιτιολογημένες αντιδράσεις και αντιστάσεις από τους νεφροπαθείς, εμείς θα επιμείνουμε και θα πιέζουμε να είναι ένα ζήτημα που θα ξαναδείτε, διότι είναι που είναι τα έξοδα της διαβίωσής τους πολύ μεγάλα για τις οικογένειές τους λόγω της αναπηρίας τους, δεν πρέπει να προσθέτετε και συμμετοχή στα φάρμακα, που έτσι και αλλιώς όποια ασθένεια και αν έχουν είναι πάντα συγγενής με το βασικό πρόβλημά υγείας τους. 
Κύριε Υπουργέ, όλα αυτά που ανέφερε νομίζω ότι μπορούν να γίνουν αποτελεσματικότερο τρόπο, εάν δουν το Υπουργείο Υγείας και η Κυβέρνηση την ανάγκη έκτακτης κρατικής χρηματοδότησης του ΕΟΠΥΥ μέχρι το τέλος του χρόνου, για να μπορέσει να ανταποκριθεί σε αυτές τις υποχρεώσεις του. 
Ευχαριστώ πολύ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Το λόγο έχει ο Υπουργός κ. Σαλμάς προκειμένου να δευτερολογήσει.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κατ’ αρχάς, κύριε συνάδελφε, γνωρίζω το ενδιαφέρον που έχετε για τα θέματα των ειδικών κατηγοριών ασθενών και ιδιαίτερα για τους νεφροπαθείς και είναι πραγματικό το ενδιαφέρον σας. 
Πρέπει να πούμε δύο πράγματα. Προσπαθήσαμε αυτό το διάστημα με απόλυτη ευαισθησία να κόψουμε το κέρδος από τους παρόχους. Το ξέρετε αυτό.  Μπορεί να έχουμε τρεις μήνες, αλλά πήραμε μέτρα 1 δισεκατομμυρίου περικοπών του ΕΟΠΥΥ, που τα περισσότερα έφεραν την υπογραφή μου, χωρίς να θιγεί ο πυρήνας παρεχομένων υπηρεσιών των ασθενών. Πραγματικά, και κλινικές και διαγνωστικά κέντρα και φαρμακοβιομηχανίες και φαρμακοποιοί και κέντρα αποκατάστασης και μονάδες αιμοκάθαρσης, επιχειρήσεις που επιχειρούν στη χώρα μας βλέπουν τα κέρδη τους και με την ύφεση και με τα μέτρα που πήραμε να περιορίζονται. Δεν γίναμε ευχάριστοι σε κανέναν, δυσάρεστοι γίναμε. 
Εν πάση περιπτώσει, όμως, μέσα σε αυτόν τον κυκεώνα των μέτρων προσπαθήσαμε να έχουμε μια δικαιοσύνη. Να σας πω ένα ενδεικτικό παράδειγμα, μιας και επιμείνατε στις μεταφορές. Κατ’αρχάς, ο ΕΟΠΥΥ δεν έχει περικοπή 80.000.000 ευρώ στα μεταφορικά ...</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Μέσα στο μνημόνιο και το μεσοπρόθεσμο προβλέπεται περικοπή 82.000.000 ευρώ από τα οδοιπορικά αναπήρων και κυρίως αιμοκαθαρόμενων.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Όχι από τον ΕΟΠΥΥ, γιατί εμείς στον κανονισμό παροχών, που φέρει και την υπογραφή μου και τις υπογραφές του Υπουργού Εργασίας και του Αναπληρωτή Οικονομικών, δεν το έχουμε αυτό. Δεν έχουμε περικόψει μεταφορικά των νεφροπαθών. Το γνωρίζουν οι νεφροπαθείς, διότι εκπρόσωπός τους είναι στο διοικητικό συμβούλιο που ψήφισε στα περισσότερα άρθρα ομόφωνα τον κανονισμό παροχών.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Το ξέρω ότι προβλέπεται …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Κύριε Στρατούλη, αφήστε τον κύριο Υπουργό να απαντήσει και μην κάνετε διάλογο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Αυτό που προβλέπουμε μάλιστα στον κανονισμό παροχών είναι και κάτι επιπρόσθετο διότι μπορεί να κάνουμε περικοπές, αλλά δίνουμε εκεί που πρέπει. Δηλαδή, τα έξοδα μεταφοράς ασθενών –και σας το ανακοινώνω σήμερα- από μία επαρχιακή πόλη προς μία πρωτεύουσα ή μία άλλη πόλη, όπου το νοσοκομείο το τοπικό ή η μονάδα υγείας σε εκείνη την περιοχή που ζει μόνιμα ο κάτοικος δεν καλύπτει υγειονομικά την πάθησή του, του τα καλύπτουμε και με λεωφορείο και με ό,τι άλλο χρειαστεί. Υπάρχουν και μερικές κατηγορίες που καλύπτουμε ακόμη και αεροπορικό εισιτήριο, όταν η μεταφορά πρέπει να γίνει από νησί. Το κάνουμε σε αυτήν τη δύσκολη συγκυρία και δείχνουμε την κοινωνική μας ευαισθησία.
Τώρα, όπως σας είπα, κατανοώ όλους όσους επιχειρούν στην υγεία και λένε ότι περνούν δύσκολα, αλλά από την άλλη πρέπει να βάλουμε τους κανόνες. Τι σημαίνει «κανόνες»; Παραδείγματος χάριν, για τα φίλτρα που είπατε. Είναι άλλο πράγμα να νοιάζομαι για την υγεία του νεφροπαθούς και άλλο πράγμα είναι μόλις διαμαρτυρηθώ εγώ να έρχονται οι νεφροπαθείς στο γραφείο –γιατί τα φίλτρα είναι 35 ευρώ στην Ελλάδα, ενώ είναι 8 ευρώ στην Κύπρο και έχουμε περιπτώσεις που πολλοί υπερβαίνουν τη διεκδίκηση της παθήσεως- και να ζητούν αναδρομικές νομιμοποιήσεις εξωσυμβατικών προμηθειών των φίλτρων. Άλλο το ένα και άλλο το άλλο.
Από την ώρα που είχα πει ότι το καρτέλ των φίλτρων θα σπάσει, την επόμενη μέρα είχαμε τις απειλές για κινητοποιήσεις. Γιατί πέρυσι, κύριε Στρατούλη, δεκαπέντε εταιρείες στο διαγωνισμό της Επιτροπής Προμηθειών υγείας που προμηθεύουν φίλτρα, πήγαν και οι δεκαπέντε και έδωσαν 30 και 35 ευρώ για δύο κατηγορίες φίλτρα. Όλες το ίδιο. Δεκαπέντε εταιρείες έδωσαν 35 ευρώ. Και όταν είπα ότι αυτό είναι καρτέλ και πρέπει να το σπάσουμε και τους καλέσαμε για διαπραγμάτευση στον ΕΟΠΥΥ, άρχισαν και απειλούσαν ότι θα κάνουν κινητοποιήσεις. 
Θέλω, λοιπόν, επειδή γνωρίζω την πραγματική ευαισθησία και ότι και η χώρα και το Κοινοβούλιο ζούμε τώρα σε άλλες συνθήκες και όλοι συνεννοούμαστε διαφορετικά, να καταλάβετε ότι καμμιά φορά στυλώνουμε και εμείς τα πόδια, διότι πρέπει και τα καρτέλ να σπάσουν και οι τιμές να πέσουν. Και μόλις πιέσαμε, ήρθαν οι εταιρείες και έδωσαν από μόνες τους 10% έκπτωση. Αυτό που δεν μπορεί το κράτος με τις διαγωνιστικές διαδικασίες και τους νόμους περί προμηθειών να κάνει, το κάναμε με διαπραγμάτευση.
 Επομένως, συμφωνούμε ότι θα είμαστε δίπλα στους νεφροπαθείς, θα κάνουμε τα αδύνατα δυνατά να στηρίξουμε το κοινωνικό κράτος σε αυτές τις δύσκολες συνθήκες, αλλά θα κάνουμε και εξορθολογισμό των δαπανών.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Ευχαριστούμε κι εμείς, κύριε Υπουργέ.
 Θα συζητηθεί τώρα η δεύτερη με αριθμό 1444/7-9-2012 ερώτηση δευτέρου κύκλου του Βουλευτή Λέσβου του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Ιωάννη Ζερδελή προς τον Υπουργό Υγείας, σχετικά με την πρωτοβάθμια υγειονομική περίθαλψη στη Χίο. 
Ο συνάδελφος κ. Ζερδελής έχει το λόγο, για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Υπουργέ, θα προσπαθήσω σύντομα να σας περιγράψω την κατάσταση της πρωτοβάθμιας υγειονομικής περίθαλψης στη Χίο.
Η Χίος είναι ένα νησί το οποίο έχει πενήντα χιλιάδες κατοίκους, οι περισσότεροι από αυτούς είναι ασφαλισμένοι στον ΕΟΠΥΥ, ανήκουν δηλαδή ασφαλιστικά στα ταμεία τα οποία συνενώθηκαν και έχει και αρκετούς ναυτικούς, οι οποίοι είναι ασφαλισμένοι στο ΝΑΤ –αυτοί και τα μέλη των οικογενειών τους- το οποίο ως γνωστόν από 1-4-2012 εντάχθηκε στον ΕΟΠΥΥ.
Πέραν από αυτούς τους ασφαλισμένους, υπάρχει και ένα ποσοστό ανασφάλιστων που δυστυχώς, λόγω της οικονομικής κρίσης, η οποία ραγδαία επιδεινώνεται, αυτό το ποσοστό των κατοίκων της Χίου, οι οποίοι δεν έχουν ασφαλιστική κάλυψη και πρόσβαση στις υπηρεσίες υγείας, είναι αυξημένο.
Θέλω, λοιπόν, να πω ότι όλοι αυτοί βρίσκουν πρωτοβάθμια περίθαλψη από τον ΕΟΠΥΥ, ο οποίος δυστυχώς, δεν καλύπτει το σύνολο των ιατρικών ειδικοτήτων –δηλαδή, υπήρξε απροθυμία των γιατρών να συμβληθούν με τον ΕΟΠΥΥ- και την αναζητούν στο νοσοκομείο και στον ιδιωτικό τομέα. Αυτό συμβαίνει σε μία περιοχή η οποία βρίσκεται στα ανατολικά σύνορα της χώρας, έχει τη νησιωτικότητα και εκτός των άλλων έχει και το ιδιαίτερο πρόβλημα ότι πλήγηκε φέτος από τις πυρκαγιές, με αποτέλεσμα περίπου το 50% της παραγωγής σε μαστίχα να είναι κατεστραμμένο. Δημιουργούνται έντονα οικονομικά προβλήματα και η πρόσβαση στον ιδιωτικό τομέα και στις υπηρεσίες υγείας των κατοίκων είναι προβληματική.
Ρωτάω, λοιπόν: Πώς σκέφτεται το Υπουργείο σε αυτήν την περιοχή με τα ιδιαίτερα προβλήματα τα οποία σας ανέφερα, να αντιμετωπίσει το θέμα της πρωτοβάθμιας περίθαλψης;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κατ’αρχάς, να πούμε δύο πράγματα. Πρώτον, στην περιοχή της Χίου, επειδή υπάρχει ένα εξαιρετικό κτήριο που είναι το πολυϊατρείο του Οίκου Ναύτου, αν δεν κάνω λάθος, και υπάρχει και το πολυϊατρείο του ΕΟΠΥΥ, εξυπηρετούνται οι ασθενείς και μπορούν να εξυπηρετούνται και από τα δύο.
Όμως, υπήρχε μία στρέβλωση. Ποια ήταν η στρέβλωση; Όταν έγινε ο ΕΟΠΥΥ δεν έγινε καλός σχεδιασμός στο πώς θα γίνουν οι συμβάσεις με τους γιατρούς. Σας θυμίζω πώς έγιναν οι συμβάσεις και αυτό είναι που δημιούργησε το πρόβλημα. Δηλαδή, από την μία πλευρά οι γιατροί είναι η προσφορά των υπηρεσιών υγείας και από την άλλη ο ΕΟΠΥΥ έρχεται ως ζήτηση. Όπου η ζήτηση δεν συναντά την προσφορά, δημιουργούνται προβλήματα, όπως αυτό της Χίου. 
Δηλαδή, σε μια περιοχή είτε στη Χίο είτε σε άλλες περιοχές της χώρας, οι γιατροί κρίνουν ότι δεν θέλουν αυτά τα 2.000 ευρώ ως μέγιστο που έδινε ο ΕΟΠΥΥ, τότε αποφασίζουν και δεν συμβάλλεται κανένας. Τι έλεγε το σχεδίασμα; Το σχεδίασμα έλεγε ότι όσοι γιατροί είχαν συμβάσεις με τον ΟΠΑΔ, τον ΟΑΕΕ, τα μητρικά ταμεία του ΕΟΠΥΥ συνέχιζαν –και με πράξη νομοθετικού περιεχομένου που πέρασε και αργότερα έγινε νόμος στη Βουλή- αυτοί οι γιατροί να έχουν συμβάσεις και με τον ΕΟΠΥΥ. 
Ήταν συμβάσεις τις οποίες εγώ παρέλαβα χωρίς να είναι υπογεγραμμένες από τον ΕΟΠΥΥ αλλά μόνο από τους γιατρούς. Δηλαδή, ήταν γιατροί σε μία ιδιότυπη κατάσταση, να το πω, χωρίς η σύμβασή τους να είναι υπογεγραμμένη από τον ΕΟΠΥΥ, που μόνοι τους είχαν υπογράψει και με την πράξη νομοθετικού περιεχομένου είχαν το δικαίωμα να συνταγογραφούν και να εξετάζουν μέχρι, όπως έλεγε ο νόμος, να δημιουργηθούν νέες συμβάσεις.
Εμείς τι κάναμε; Πρώτον, αρχίσαμε και υπογράψαμε τις συμβάσεις μέχρι τέλος του έτους. Και από εκεί και πέρα θα συζητήσουμε με τους ιατρικούς συλλόγους και θα αλλάξουμε πιθανόν ανά περιοχή το μοντέλο με το οποίο θα συμβαλλόμαστε με τους γιατρούς, μετά από εξαντλητικό διάλογο που θα κάνουμε με τους ιατρικούς συλλόγους. 
Αυτό θα το κάνουμε για να συναντήσει, όπως σας είπα, η προσφορά τη ζήτηση, γιατί τώρα έχουμε γιατρούς που τους δίνεται η δυνατότητα να έχουν μέχρι διακόσιες επισκέψεις με δέκα ευρώ την επίσκεψη και να φτάνουν τα 2.000 ευρώ, όπου πάρα πολλοί απ’ αυτούς δεν υποβάλλουν το σύνολο των δαπανών –δεν το φτάνουν αυτό το ποσό- και άλλοι που το φτάνουν: έχουμε φαινόμενα ουσιαστικά που στις δυο-τρεις πρώτες μέρες του μήνα κλείνει αυτό το πλαφόν. 
Επειδή, λοιπόν, μας ρωτάτε τι σκεφτόμαστε να κάνουμε, αυτό σκεφτόμαστε να το αλλάξουμε και δευτερευόντως έχουμε δημιουργήσει μέσα στον κανονισμό παροχών που σας προανέφερα και το θεσμικό εκείνο πλαίσιο του ΕΟΠΥΥ, ο οποίος είναι ένας μεγάλος δημόσιος ασφαλιστικός οργανισμός που θα έχει τη δυνατότητα να διαπραγματεύεται για να εξασφαλίζει καλύτερες ποιοτικές υπηρεσίες υγείας στις καλύτερες τιμές. Αυτό θα γίνει και για τους γιατρούς οι οποίοι συμβάλλονται με τον Οργανισμό.
Αυτό είναι ένα σοβαρό βήμα για να μπορέσει ο ΕΟΠΥΥ να λειτουργήσει ως μεγάλος αγοραστής υπηρεσιών υγείας για το καλό των ασφαλισμένων πάνω απ’ όλα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε συνάδελφε, έχετε άλλα τρία λεπτά, για να δευτερολογήσετε.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Υπουργέ, ως προς τις απαντήσεις βρίσκομαι στη θέση να σας πω ότι δεν είναι ακριβώς έτσι τα πράγματα, όπως τα περιγράψατε. 
Κατ’αρχάς, το πλαφόν είναι 50 την εβδομάδα και 200 το μήνα. Όταν, λοιπόν, υπάρχει ένας γιατρός, ο οποίος προσφέρει τις υπηρεσίες τους ως μονοειδικότητα σε έναν πληθυσμό πενήντα χιλιάδων κατοίκων –και μάλιστα δεν είναι ανά άτομο, αλλά ανά επίσκεψη, δηλαδή υπάρχουν ασθενείς οι οποίοι θα χρησιμοποιήσουν δύο ως τρεις επισκέψεις το μήνα για να λύσουν το πρόβλημά τους, αυτό αφορά ένα άτομο, αλλά η επισκεψιμότητα είναι στο τριπλάσιο- είναι σαφές ότι υπάρχει ανεπάρκεια των γιατρών. Η αναλογία, δηλαδή, ασφαλισμένων προς τους γιατρούς τους συμβεβλημένους στον ΕΟΠΥΥ είναι εις βάρος των ασφαλισμένων.
Ποιο είναι το επακόλουθο αυτής της δυσαναλογίας; Είναι η κακή ιατρική. Όλα τα συγγράμματα δημόσιας υγείας αναφέρουν ότι όταν ο χρόνος του γιατρού για να εξετάσει κάποιον περιορίζεται, εγκυμονείται  το ιατρικό λάθος. Γιατί; Γιατί καταφεύγουν στο νοσοκομείο για να βρουν την υγεία τους, σε ένα νοσοκομείο το οποίο θα έπρεπε να προσφέρει δευτεροβάθμια υγεία αλλά απασχολείται με την πρωτοβάθμια. Σαν γιατρός το γνωρίζετε πολύ καλά ότι τα νοσοκομεία έχουν άλλη στόχευση. 
Επίσης, όταν ξεκίνησε ο ΕΟΠΥΥ, ο προγραμματισμός και η πρόβλεψή του ήταν ότι θα είχαμε δεκαέξι χιλιάδες γιατρούς οι οποίοι θα είχαν συμβληθεί και μάλιστα τους χώριζε σε κάποιες ειδικότητες. Δυστυχώς, και λόγω του ότι οι συμβάσεις αυτές, όπως αναφέρατε και εσείς, ήταν συμβάσεις με εξευτελιστικούς όρους για τους γιατρούς, υπήρξε απροθυμία. Το αποτέλεσμα ήταν πέντε χιλιάδες σε όλη τη χώρα με μία φοβερά άνιση κατανομή. Οι περισσότεροι ήταν στο 	Νομό Αττικής και στις περιφέρειες λίγοι. Χαρακτηριστικά σας αναφέρω ότι στη Σάμο δεν υπάρχει ούτε ένας γιατρός συμβεβλημένος με τον ΕΟΠΥΥ, απ’ όσο γνωρίζω. 
Πέραν αυτού, όμως, προβλέπεται με το μνημόνιο, όπως τουλάχιστον γνωρίζω εγώ, ότι αυτοί οι πέντε χιλιάδες γιατροί θα μειωθούν κατά χίλιους περίπου. Δηλαδή, θα μείνουν τέσσερις χιλιάδες. Επομένως, η πρόβλεψη ότι θα υπάρξει προσφορά γιατρών δεν θα πραγματοποιηθεί. 
 Το ΙΚΑ που ήταν η προηγούμενη κατάσταση και ουσιαστικά ο στυλοβάτης σύμφωνα με τις προβλέψεις του ΕΟΠΥΥ έκανε διετείς συμβάσεις στους γιατρούς και ικανοποιούσε τις ανάγκες του. Εγώ, λοιπόν, σας το λέω ως πρόταση. Μπορείτε να κάνετε τέτοιου τύπου συμβάσεις, όπως έκανε το ΙΚΑ προηγουμένως, ειδικά για τη Χίο, επειδή είναι πυρόπληκτη περιοχή και επειδή έχει συγκεκριμένα προβλήματα υγείας, βρίσκεται στις εσχατιές της Ευρώπης και έχει το πρόβλημα της νησιωτικότητας;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε  Υπουργέ, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε  συνάδελφε, το θέμα που θέτετε σήμερα, άπτεται της πρωτοβάθμιας φροντίδας υγείας. Αναμφίβολα χρήζει μεταρρυθμίσεως και μάλιστα όχι λεκτικής όπως μπορεί επανειλημμένως να έχει γίνει, αλλά πραγματικής. Κάποια στιγμή πρέπει να πάμε στο σημείο όπου τα νοσοκομεία να αποδεσμευτούν από την πρωτοβάθμια φροντίδα υγείας όπως σωστά είπατε, για να κάνουν μόνο δευτεροβάθμια περίθαλψη. Και θα πρέπει τα κέντρα υγείας, τα περιφερειακά ιατρεία, τα πολυϊατρεία του ΙΚΑ αλλά και όποια άλλα πολυϊατρεία του Οίκου Ναύτου υπάρχουν στο σύστημα να ενοποιηθούν και όλα αυτά να αποτελέσουν το πρωτοβάθμιο σύστημα υγείας. Φαντάζομαι ότι θα αποτελέσουν και δική μας προτεραιότητα σαν Υπουργείο Υγείας αμέσως μόλις τελειώσουμε με τα επείγοντα μέτρα που χειριζόμαστε τώρα και αφορούν τη δανειοδότηση της χώρας.
Βέβαια, αυτήν την προσπάθεια της μεταρρυθμίσεως για την πρωτοβάθμια φροντίδα υγείας πρέπει να την κάνουμε μία και όλοι μαζί και μία φορά. Δεν πρέπει να είναι κάτι το οποίο θα τύχει πολλών και συχνών αλλαγών. Γι’ αυτό και σας καλώ να μας καταθέσετε τις προτάσεις σας για το πώς σκέφτεστε να υπάρξει το πρωτοβάθμιο σύστημα υγείας στη χώρα και πώς σκέφτεστε να υπάρξει το μοντέλο των συμβάσεων του ΕΟΠΥΥ με τους γιατρούς. 
Πραγματικά, δεν είναι ρητορικό το αίτημα που σας απευθύνω. Το λέω επειδή είμαστε ανοικτοί. Υπάρχουν προτάσεις, από το να αναθέσουμε στους ιατρικούς συλλόγους να κάνουν τις συμβάσεις με κλειστούς προϋπολογισμούς ανά νομό και περιφέρεια -μοντέλα που υπάρχουν σε άλλες ευρωπαϊκές χώρες- μέχρι να δούμε μεικτά μοντέλα συμβάσεων είτε κατά πράξη και περίπτωση είτε ανά κεφαλή, δηλαδή μοντέλα στα οποία θα μπορέσει σε κάθε περίπτωση, όπως φαντάζομαι, ο υπεύθυνος που θα είναι για την πρωτοβάθμια φροντίδα και θα έχει και τη Χίο μπροστά του, να έχει το κέντρο υγείας αν έχει, να έχει  το πολυϊατρείο του ΕΟΠΥΥ αν έχει, τον Οίκο Ναύτου αν έχει, συν τα περιφερειακά ιατρεία και να μπορεί να δει πόσο μπορούν αυτές οι δομές να εξυπηρετήσουν τους πολίτες και τους ασθενείς και αν δεν μπορούν, τότε να προβαίνει σε συμβάσεις με τους γιατρούς και τις ειδικότητες ανά περίπτωση και περιοχή.
Αυτό βεβαίως δεν μπορεί να είναι ενιαίο για τη Χίο, που μπορεί να έχει δύο ορθοπεδικούς, για παράδειγμα, και για τους Αμπελοκήπους, που μπορεί να έχουν πενήντα και εκατό. Δηλαδή το γεγονός -και εστιάζω εκεί- ότι οι γιατροί στη Χίο μου λέτε ότι δεν συμβάλλονται με τον Οργανισμό σημαίνει ότι μπορεί τα κίνητρα του ΕΟΠΥΥ και η αποζημίωση να είναι πολύ διαφορετική εκεί που η προσφορά μου είναι μικρότερη από αυτό που θέλω εγώ ως Οργανισμός και ως ΕΟΠΥΥ.
Επομένως, είναι υπό αναθεώρηση όλα αυτά και από 1-1-2013 θα αρχίσουμε να τα νομοθετήσουμε, να τα εφαρμόσουμε και κυρίως να τα αποφασίσουμε. Γι’ αυτό και περιμένω τις προτάσεις σας.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς κύριε Υπουργέ.
Η τέταρτη με αριθμό 2255/186/27-9-2012 ερώτηση και αίτηση κατάθεσης εγγράφων πρώτου κύκλου του Προέδρου της Κοινοβουλευτικής Ομάδας και Βουλευτή Β΄ Αθήνας των Ανεξάρτητων Ελλήνων κ. Παναγιώτη Καμμένου προς τον Υπουργό Οικονομικών, σχετικά με την ανάκληση της άδειας λειτουργίας της Συνεταιριστικής Τράπεζας Λαμίας και τη θέση της σε ειδική εκκαθάριση, δεν συζητείται λόγω κωλύματος του κυρίου Υπουργού και διαγράφεται.
Η πέμπτη με αριθμό 1690/14-9-2012 ερώτηση πρώτου κύκλου του Βουλευτή Β΄ Θεσσαλονίκης του Λαϊκού Συνδέσμου – ΧΡΥΣΗ ΑΥΓΗ κ. Πολύβιου Ζησιμόπουλου προς τον Υπουργό Οικονομικών, σχετικά με την αναστολή της διαδικασίας ιδιωτικοποίησης της εταιρείας Ελληνικά Αμυντικά Συστήματα (Ε.Α.Σ.), δεν συζητείται λόγω κωλύματος του κυρίου Υπουργού και διαγράφεται.
Η πρώτη με αριθμό 1937/21-9-2012 ερώτηση δευτέρου κύκλου του Βουλευτή Βοιωτίας της Νέας Δημοκρατίας κ. Ιωάννη Καράμπελα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη σύμβαση κατασκευής του έργου «Επισκευή - ενίσχυση του κτηρίου ΙΚΑ-ΕΤΑΜ (Πειραιώς 64) για τη στέγαση της Διοίκησης του ΙΚΑ-ΕΤΑΜ Α’ Φάση», δεν συζητείται κατόπιν συνεννόησης του κυρίου Υπουργού με τον κύριο Βουλευτή και διαγράφεται.
Εισερχόμαστε τώρα στη έκτη με αριθμό 1246/3-9-2012 ερώτηση πρώτου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Υγείας, σχετικά με τη βιωσιμότητα των Κέντρων Πρόληψης των Εξαρτήσεων και Προαγωγής της Ψυχοκοινωνικής Υγείας.
Κύριε συνάδελφε, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ, κυρία Πρόεδρε.
Κυρία Υπουργέ, παρά το πιστοποιημένο γεγονός ότι η οικονομική κρίση οξύνει τα άμεσα συνδεόμενα με τις εξαρτήσεις ψυχοκοινωνικά προβλήματα, τα εβδομήντα ένα Κέντρα Πρόληψης των Εξαρτήσεων και Προαγωγής της Ψυχοκοινωνικής Υγείας που λειτουργούν στη χώρα μας αντιμετωπίζουν σοβαρότατο πρόβλημα βιωσιμότητας, κάτι το οποίο αναγνώρισε και η ίδια η Πρόεδρος του ΟΚΑΝΑ κ. Μαλλιώρη στην κοινή συνεδρίαση των δύο Διαρκών Επιτροπών Οικονομικών και Δημόσιας Διοίκησης, όταν από το Βήμα της Βουλής αναγνώρισε ότι υπάρχει πρόβλημα βιωσιμότητας των συγκεκριμένων κέντρων. Σας διαβάζω αυτολεξεί: «Αντιλαμβάνεστε ότι δεν είναι βιώσιμη η λειτουργία των κέντρων πρόληψης και ειλικρινά τουλάχιστον το Υπουργείο Εσωτερικών καλείται να απαντήσει τι θα κάνει με τα χρήματα που οφείλει προς τα κέντρα πρόληψης». 
Κυρία Υπουργέ, σύμφωνα με καταγγελίες του Σωματείου των εργαζόμενων στα κέντρα πρόληψης, που επικαλούνται τα προβλεπόμενα στην πενταετούς ισχύος «Προγραμματική Σύμβαση για τη Λειτουργία των κέντρων πρόληψης» και απαντήσεις των κατά καιρούς ηγεσιών του Υπουργείου Εσωτερικών στο πλαίσιο του κοινοβουλευτικού ελέγχου, μέχρι στιγμής δεν έχουν καταβληθεί από το Υπουργείο Εσωτερικών γύρω στα 19,5 εκατομμύρια ευρώ.
Η χρηματοδότηση, κυρία Υπουργέ, -είναι γνωστό σ’ εσάς, το λέω για τους συναδέλφους- των εβδομήντα ενός κέντρων πρόληψης της χώρας προέρχεται κατά 50% από το Υπουργείο Εσωτερικών μέσω των ΚΑΠ της Αυτοδιοίκησης και κατανέμεται στα κέντρα πρόληψης από την Ελληνική Εταιρεία Τοπικής Ανάπτυξης Αυτοδιοίκησης με την εμπλοκή και της Κεντρικής Ένωσης Δήμων Ελλάδας. Το υπόλοιπο 50% της χρηματοδότησης προέρχεται από το Υπουργείο Υγείας. Είναι από ενάρξεως του οικονομικού έτους 2010 εγγεγραμμένο στον κρατικό προϋπολογισμό (ΚΑΕ 2555 του Υπουργείου Υγείας) και αφορά αποκλειστικά τη χρηματοδότηση των κέντρων πρόληψης. Οι όροι της ως άνω χρηματοδότησης, δηλαδή ύψος και χρονοδιαγράμματα καταβολών, καθώς και άλλα ζητήματα σχετικά με τη λειτουργία των κέντρων πρόληψης, προβλέπονται ρητά στην πενταετή αυτή Προγραμματική Σύμβαση.
Με δεδομένο, κυρία Υπουργέ, το γεγονός ότι τα κέντρα πρόληψης είναι υποστελεχωμένα σε σχέση με τις πραγματικές κοινωνικές ανάγκες, καθώς μάλιστα έχει αυξηθεί ραγδαία ο αριθμός των ατομικών και συλλογικών αιτημάτων στα κέντρα πρόληψης για παρεμβάσεις, ερωτάσθε: 
Προτίθεστε να συνεχίσετε τη λειτουργία των εβδομήντα ενός κέντρων πρόληψης;
Θα καταβληθούν από το Υπουργείο Εσωτερικών οι οφειλές τους προς όλα ανεξαιρέτως τα κέντρα πρόληψης, ώστε να συνεχίσουν να προσφέρουν τις πολύτιμες υπηρεσίες τους;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Στην ερώτηση θα απαντήσει η Υφυπουργός κ. Φωτεινή Σκοπούλη.</ChairmanSpeech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Ευχαριστώ πολύ.
Κυρία Πρόεδρε, κύριοι Βουλευτές, η πρόληψη είναι ένα πάρα πολύ σημαντικό κομμάτι για την υγεία και όχι μόνο στον τομέα των εξαρτήσεων, αλλά σε όλων των ειδών τη νοσηρότητα. 
Όσον αφορά τις εξαρτήσεις, η πρόληψη χρηματοδοτείται στην Ευρώπη με το 1% έως 12% του ποσού που δίνεται γενικώς για τις εξαρτήσεις και αφορά από 0,04% έως 0,48% του Ακαθάριστου Εθνικού Προϊόντος των κρατών. Στην Ελλάδα το ποσοστό που χορηγείται για τις εξαρτήσεις είναι κάτω από το 0,04%. Όσον αφορά την πρόληψη υπολογίζεται γύρω στο 1%. 
Θα σας πω, όμως, εδώ ότι το ποσοστό είναι κάτω από το 0,04% και για την προαγωγή και την πρόληψη της υπόλοιπης υγείας, δηλαδή για τη δημόσια υγεία. Η πρόληψη, όπως ξέρετε, είναι πάρα πολύ σημαντική, αλλά δεν δίνεται η πρέπουσα σημασία. Και το κόστος και η αντίληψη του κόσμου είναι ότι έχει μεγαλύτερο βάρος η νόσος, δηλαδή η θεραπεία. 
Η νοσηρότητα στην Ελλάδα, αν μετριόνταν με το πόσα φάρμακα καταναλώνουμε, θα ήμασταν το πιο νοσηρό κράτος. Άρα, η θεραπευτική αντιμετώπιση παίρνει το μεγαλύτερο κόστος και στις εξαρτήσεις. Το 43% της χρηματοδότησης και στη θεραπεία δίνεται στο να προσπαθήσουμε να αντιμετωπίσουμε τους εξαρτημένους. 
Όσον αφορά τη συγχρηματοδότηση με το Υπουργείο Εσωτερικών στα κέντρα πρόληψης θέλω να σας πω τα εξής: Τα κέντρα πρόληψης ήδη, όπως είπατε, είναι εβδομήντα ένα. Για να καλύψουν και τυπικά όλους τους νομούς, οφείλουν να γίνουν ακόμα τρία κέντρα πρόληψης. Είναι χαρακτηριστικές αστικές δομές οι οποίες έχουν ιδιαιτερότητα και αφορούν εκπροσώπους από την τοπική αυτοδιοίκηση και επιστήμονες.
Αυτό είναι ένα μοντέλο που δεν είναι συνηθισμένο για την Ελλάδα, ένα πολύ ενδιαφέρον μοντέλο που θεωρώ ότι πιθανότατα να αφορά και να είναι η αρχή για παροχή προαγωγής και πρόληψης υγείας με τέτοια μοντέλα. Αυτά τα μοντέλα, επειδή είναι καινούργια και δεν είναι ξεκάθαρο το πώς χρηματοδοτούνται, πιθανότατα υπολειτουργούν. Και αυτό γιατί; Γιατί δεν γίνεται αντιληπτή η αναγκαιότητα αυτών των δομών. 
Παραδείγματος χάριν, το Υπουργείο Εσωτερικών, ενώ είχε κάνει πενταετή σύμβαση για την υποστήριξη αυτών των δομών, τα τελευταία χρόνια τα υποχρηματοδοτούσε. Τώρα είχαμε τη ρητή απάντηση από τον Υπουργό Εσωτερικών ότι θα δοθούν άμεσα 3 εκατομμύρια. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Υφυπουργού)
Είναι στόχος όλων μας να αναγνωρίσουμε και να ευοδώσουμε τέτοιου είδους δομές, οι οποίες θα εξυπηρετούν -ανάλογα με τα συγκεκριμένα προβλήματα- με επιστημονικότητα, με διασύνδεση με επιστημονικούς φορείς τα προβλήματα των συγκεκριμένων περιοχών. Από την πλευρά μας έχουμε ήδη αντιληφθεί την κατάσταση. Θεωρούμε ότι πρέπει να υπάρχουν και όχι μόνο να υπάρχουν, αλλά να επεκταθούν και να λειτουργούν όσο γίνεται καλύτερα και να χρηματοδοτηθούν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία Υπουργέ.</ChairmanSpeech>
	<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Επίσης, πρέπει να καλυφθεί επαρκώς το νομικό πλαίσιο το οποίο τα διέπει κι αυτό θα γίνει στον καινούργιο νόμο, ο οποίος θα έρθει στη Βουλή τις επόμενες ημέρες, σχετικά με τα ναρκωτικά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Σας ευχαριστούμε, κυρία Υπουργέ. 
Ορίστε, κύριε συνάδελφε, έχετε κι εσείς το λόγο για τρία λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ και πάλι, κυρία Πρόεδρε. 
Κυρία Υπουργέ, ομολογώ ότι εν μέρει με ικανοποίησε η απάντηση ως προς τις προθέσεις που έχει το Υπουργείο και γενικότερα τα δύο συναρμόδια Υπουργεία να στηρίξουν τις συγκεκριμένες δομές. Από μόνο του όμως αυτό δεν αποτελεί εγγύηση για τη βιωσιμότητα και τη λειτουργία των συγκεκριμένων κέντρων πρόληψης. Ενδεικτικά σας αναφέρω, κυρία Υπουργέ, ότι υπάρχουν επείγοντα προβλήματα που χρήζουν άμεσης αντιμετώπισης. Μερικά απ’ αυτά τα θίξατε κι εσείς. Επιτρέψτε μου, για να γίνει μια εποικοδομητική συζήτηση, να τα επαναφέρω με κάποια ένταση. Πώς είναι δυνατόν να μιλούμε για βιωσιμότητα των δομών, όταν το ίδιο το Υπουργείο σήμερα, ενώ ανέφερα τα 19,5 εκατομμύρια ως οφειλή, έχει φθάσει τα 22,2 εκατομμύρια ευρώ; 
Σ’ αυτό το δυσμενές πλαίσιο η προηγούμενη ηγεσία του Υπουργείου Υγείας μείωσε μονομερώς την προβλεπόμενη χρηματοδότησή του προς τα κέντρα πρόληψης κατά 54,2% για το 2011 και κατά 48,5% για το έτος 2012. Ομοίως, κατά παράβαση της προγραμματικής σύμβασης και τα δύο χρόνια, ενώ υπήρχε η χρηματοδότηση, δεν δόθηκαν τα χρήματα που έπρεπε να δοθούν στα κέντρα πρόληψης, με βάση τον κωδικό 2555 του Υπουργείου Υγείας. 
Σημαντικό ζήτημα επίσης, είναι η υποστελέχωση. Θα σας πω ότι τα δύο τελευταία χρόνια, κυρία Υπουργέ, λειτουργούν μονάχα με το 25% περίπου του συνόλου της προβλεπόμενης από την κεντρική προγραμματική σύμβαση κεντρικής χρηματοδότησης και οι εργαζόμενοι υπολογίζουν ότι περίπου το 1/3 των δομών έχουν ταμειακό υπόλοιπο μηδενικό ή πλησίον του μηδενός. Μάλιστα υπάρχει και συγκεκριμένο κέντρο πρόληψης, αυτό της Πιερίας, όπου οι εργαζόμενοι, κυρία Υπουργέ, είναι απλήρωτοι από τον περασμένο Μάιο.
Γνωρίζοντας ότι πραγματικά υπάρχει διάθεση από την πλευρά σας και αναγνωρίζοντας τις προσπάθειες που καταβάλλετε, θέλω να μου απαντήσετε, αν είναι δυνατόν, στη δευτερολογία σας στα εξής: Σε ποιες ενέργειες έχει προβεί το Υπουργείο Υγείας ώστε να διεκδικηθούν οι οφειλές του Υπουργείου Εσωτερικών, αλλά και να προσδιοριστεί επακριβώς το ύψος των οφειλών του ΟΚΑΝΑ προς τα κέντρα πρόληψης, για να αποδοθούν σε αυτά; Θα αποδοθούν τα περικομμένα ποσά του Υπουργείου Υγείας για το 2011 και το 2012; Και τέλος, υπάρχει πρόθεση να δημιουργηθεί ένας ενιαίος δημοσίου χαρακτήρα φορέας των κέντρων πρόληψης των εξαρτήσεων και προαγωγής της ψυχοκοινωνικής υγείας, ώστε να μπορούμε να μιλάμε για ελάχιστες προϋποθέσεις ισότιμης αντιμετώπισης της πρόληψης των εξαρτήσεων συγκριτικά με τη θεραπεία, όπως είπατε, και την επανένταξη των εξαρτημένων, που είναι θεσμικά κατοχυρωμένες; 
Εάν αυτά δεν αντιμετωπιστούν άμεσα, κυρία Υπουργέ, αντιλαμβάνεστε ότι θα μείνουν μόνο οι προθέσεις και δυστυχώς τα κέντρα πρόληψης θα κλείσουν.
Σας ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Σας ευχαριστούμε, κύριε συνάδελφε. 
Ορίστε, κυρία Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Ευχαριστώ, κυρία Πρόεδρε. 
Τώρα εδώ μιλάμε σαν να μην γνωρίζουμε τι γίνεται. Αυτή η υποχρηματοδότηση δεν είναι μεμονωμένα στα κέντρα πρόληψης. Όλα ήδη από την αρχή της προηγούμενης χρονιάς έχουν κοπεί στη μέση. Δηλαδή η χρηματοδότηση της ψυχικής υγείας είναι στο 50%. Η χρηματοδότηση σε άλλους τομείς είναι στο 50%. Στη δημόσια υγεία είναι στο 50% και στην πρόληψη είναι επίσης στο 50%.
Δεν διαφωνώ και δεν αμφιβάλλω ότι ο ΟΚΑΝΑ, που είναι αυτός ο οποίος παίρνει τα λεφτά από το Υπουργείο και τα δίνει στα κέντρα πρόληψης, δεν έχει αποδώσει όλα τα χρήματα. Επικαλείται ότι έχει καθυστερήσει, διότι δεν έχει λάβει τις απαιτούμενες απολογιστικές εκθέσεις από τα κέντρα πρόληψης, όπως ορίζεται μέσα στη σύμβαση. 
Έχουμε ήδη εμείς από το Σεπτέμβριο στείλει έγγραφο στον ΟΚΑΝΑ και νομίζω ότι το έχει λάβει υπ’ όψιν του. Υπολείπονται από τα χρήματα τα οποία υπάρχουν και διατίθενται στον κωδικό για τα κέντρα πρόληψης, κάποια χρήματα τα οποία δεν είναι σημαντικά. Αυτό το οποίο είναι σημαντικό, είναι να δοθούν και από το Υπουργείο Εσωτερικών. Το να δοθούν 19,5 εκατομμύρια, όπως ήταν στη σύμβαση, κάθε χρόνο από το Υπουργείο Εσωτερικών, αυτό δεν γίνεται. Με τις περικοπές έρχονταν 9,8 εκατομμύρια. Ειλικρινά δεν είμαι εγώ η αρμόδια, παρ’ όλο που θα προσπαθήσω και θα κάνω το παν για να χρηματοδοτηθούν, να εξασφαλίσω αυτά τα χρήματα από το Υπουργείο Εσωτερικών.
Το άλλο το οποίο προσπαθούμε να κάνουμε, είναι να εξασφαλίσουμε τα ποσά τα οποία οφείλουν να πάνε στο Γενικό Λογιστήριο του Κράτους και να αποδοθούν στις εξαρτήσεις από τις δίκες περί ναρκωτικών. Όλα αυτά τα ποσά, το 65% σύμφωνα με το νόμο, πρέπει να χρηματοδοτήσουν τις εξαρτήσεις. 
Όπως σας είπα και πριν, η πρόληψη θεωρούμε ότι είναι ένα πάρα πολύ σημαντικό κομμάτι για την πορεία των εξαρτήσεων στην Ελλάδα και σε όλο τον κόσμο.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εμείς σας ευχαριστούμε, κυρία Υπουργέ.
Εισερχόμεθα στην έβδομη με αριθμό 1717/17-9-2012 ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις συνθήκες εργασίας στις ιχθυοκαλλιέργειες της Αιτωλοακαρνανίας.
Ορίστε, έχετε το λόγο, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κυρία Πρόεδρε. 
Κύριε Υπουργέ, σήμερα με πιο γρήγορους ρυθμούς στις κατευθύνσεις των μνημονίων για το ξεπέρασμα της καπιταλιστικής κρίσης, κάνετε πιο φθηνή την εργατική δύναμη, τσακίζετε πραγματικά κάθε εργασιακό δικαίωμα που έχει απομείνει. Και θα ολοκληρώσετε αυτό το έγκλημα αύριο με το πολυνομοσχέδιο.
Βέβαια με τις ιχθυοκαλλιέργειες, στη μεταποίηση αγροτικών προϊόντων, αυτό έχει αρχίσει εδώ και αρκετά χρόνια. Κάνατε αρκετά δώρα, φτιάξατε νομικό οπλοστάσιο, που πατάνε πάνω οι επιχειρηματίες και σαρώνουν τα πάντα. Και το λέω αυτό για το ν. 3232 που έκανε το ΠΑΣΟΚ το Φεβρουάριο του 2004, ένα μήνα πριν απ’ τις εκλογές και μετά συνεχίστηκε με την εγκύκλιο 42 στις 26-5-2008, που έκανε η Νέα Δημοκρατία και μετέφερε πραγματικά αρκετούς εργαζομένους από το ΙΚΑ στον ΟΓΑ, στους τομείς που ανέφερα παραπάνω, εργαζομένους σκληρά, σε βαριά χειρωνακτική εργασία και μιλάμε για φορτοεκφορτωτές, μιλάμε για νυχτοφύλακες. Τους εντάσσουν στον ΟΓΑ, χάνοντας χρήματα οι ίδιοι οι εργαζόμενοι, αλλά και τεράστια ποσά και το ΙΚΑ, από ασφαλιστικές εισφορές, οι οποίες είναι κατά πολύ μειωμένες στον ΟΓΑ. Και αυτά όλα βέβαια πηγαίνουν στα ταμεία των επιχειρηματιών. 
Αυτή η βάρβαρη, αντιλαϊκή πολιτική ανοίγει τις ορέξεις του κεφαλαίου και αναδεικνύει πραγματικά για μια ακόμη φορά τα ζητήματα των ελαστικών μορφών εργασίας, φέρνει εργασιακό μεσαίωνα. Αυτό συμβαίνει και στη συγκεκριμένη ιχθυοκαλλιέργεια που αναφέρουμε, αλλά και σε όλες τις ιχθυοκαλλιέργειες σε όλη τη χώρα. Οι εργαζόμενοι δουλεύουν υπερωρίες χωρίς να τις πληρώνονται. Και ιδιαίτερα όταν υπάρχει φόρτος εργασίας, δουλεύουν, ήλιο με ήλιο. Και αυτό γίνεται όταν έχουμε παραγωγή ψαριών. Η εντατικοποίηση της δουλειάς, η ανυπαρξία μέτρων υγιεινής και ασφάλειας θέτει σε κίνδυνο την ίδια τη ζωή των εργαζομένων. Και έχουμε και αρκετά θανατηφόρα δυστυχήματα σε όλη τη χώρα σε παρόμοιους χώρους δουλειάς. 
Η Επιθεώρηση Εργασίας του Αγρινίου μετά από την παρέμβαση του εργατικού κέντρου του Αγρινίου ισχυρίστηκε ότι δεν έχει χρήματα για να πάει στον τόπο δουλειάς και να κάνει ελέγχους. 
Βέβαια εμείς ξέρουμε γιατί τους πήγατε στον ΟΓΑ, όπως ανέφερα, τους πήγατε για να κοιμούνται ήσυχοι οι επιχειρηματίες, γιατί ο ΟΓΑ δεν έχει ελεγκτικούς μηχανισμούς και δεν μπορεί να γίνει αυτό. 
Κύριε Υπουργέ, εμείς ζητάμε να παρθεί πίσω αυτός ο ν. 3232 που πήγε εργαζομένους, όπως ανέφερα, με βαριά χειρωνακτική εργασία από το ΙΚΑ στον ΟΓΑ. 
Επίσης ζητάμε να γίνονται συνεχείς έλεγχοι σε αυτούς τους χώρους δουλειάς, καθώς επίσης να διασφαλιστεί η σωματική ακεραιότητα και τα δικαιώματα των εργαζομένων εκεί. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Στην ερώτηση θα απαντήσει ο Υφυπουργός κ. Νικόλαος Παναγιωτόπουλος.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Κύριε συνάδελφε, βάζετε δύο ζητήματα. Το ένα ζήτημα είναι ασφαλιστικής φύσεως, δηλαδή το καθεστώς των ασφαλισμένων απασχολουμένων σε αγροτικές εκμεταλλεύσεις, ιδίως στις ιχθυοκαλλιέργειες και ειδικά για την εταιρεία και το δεύτερο ζήτημα είναι βέβαια τα εργασιακά. 
Όσον αφορά το πρώτο, έχω να πω ότι όντως με το ν. 3232/2004 οι απασχολούμενοι με αμοιβή σε αγροτικές εργασίες, πρωτογενούς αγροτικής δραστηριότητας, σε αγροτικές εκμεταλλεύσεις ή σε αγροτικούς συνεταιρισμούς, ανεξάρτητα από τη νομική μορφή και το μέγεθος αυτών, υπάγονται υποχρεωτικά και αυτοδίκαια από 1-1-2004 στην ασφάλιση του ΟΓΑ. Αυτό είναι το ισχύον καθεστώς. 
Φαντάζομαι ότι ο νομοθέτης, για να πάει σε αυτήν τη ρύθμιση, προέταξε το κριτήριο της αγροτικής πρωτογενούς παραγωγής είτε από τη γη είτε –όπως εδώ, που δεν έχουμε να κάνουμε με προϊόν της γης- από τη θάλασσα. Γι’ αυτόν το λόγο, οι εργαζόμενοι υπάγονται στον ΟΓΑ είτε είναι φορτοεκφορτωτές είτε –όπως λέτε για τα κλαρκ- χειριστές ειδικών μηχανημάτων είτε όχι, αφού στον ΟΓΑ, κατ’ αναλογία, έχουμε να κάνουμε με αγρότες, που χειρίζονται κάποια μηχανήματα.
Οι απώλειες των εσόδων για το ΙΚΑ είναι κέρδος για τον ΟΓΑ, ο οποίος έχει μεγαλύτερο πρόβλημα –αν θέλετε- συλλογής ασφαλιστικών εισφορών. Νομίζω δηλαδή, ότι το ζήτημα δεν είναι τόσο μείζον, ώστε να πείτε ότι αδικείται μία ομάδα ασφαλισμένων, επειδή μεταφέρθηκε ή υπήχθη σε κάποιο ταμείο αντί κάποιου άλλου. 
Ειδικά τώρα για την εταιρεία που αναφέρετε, δηλαδή αυτήν τη μονάδα ιχθυοκαλλιέργειας στην Αιτωλοακαρνανία, σύμφωνα με το έγγραφο που έχω, από την αρμόδια υπηρεσία, δηλαδή τη Γενική Γραμματεία Κοινωνικών Ασφαλίσεων, Διεύθυνση Ασφάλισης Αγροτών και Ανασφάλιστων Ομάδων, με ημερομηνία 11-10-2012, από ενάρξεως της απογραφής της στα μητρώα εργοδοτών του ΟΓΑ, είναι σταθερά συνεπής στις ασφαλιστικές της υποχρεώσεις και ουδέποτε όφειλε και εξακολουθεί να μην οφείλει ληξιπρόθεσμες ασφαλιστικές εισφορές για τους εργαζομένους που απασχολεί, εκατόν εβδομήντα έξι τον αριθμό. 
Επομένως πρόκειται για έναν εργοδότη συνεπή στις ασφαλιστικές του εισφορές. 
Καταθέτω το έγγραφο αυτό στα Πρακτικά, αν θέλετε να το δείτε και εσείς.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όταν καταθέσατε την ερώτηση –βλέπω πρωτοκολλημένη την ημερομηνία 17 Σεπτεμβρίου- όντως, το ΣΕΠΕ, δηλαδή ο ελεγκτικός βραχίονας του Υπουργείου Εργασίας για παραβάσεις της εργατικής νομοθεσίας, δεν είχε επισκεφθεί τη συγκεκριμένη επιχείρηση. 
Το σώμα επιθεώρησης εργασίας λειτουργεί με προβλήματα, δεν το αρνούμαστε. Και υποστελεχωμένο είναι και με προβλήματα υλικοτεχνικής υποδομής, όπως παραδείγματος χάριν ελλείψεις σε αυτοκίνητα. Προχθές, υπογράψαμε στο Υπουργείο μία απόφαση, για να γίνει προμήθεια με leasing, κάποιων οχημάτων, προκειμένου οι επιθεωρητές εργασίας να κάνουν τη δουλειά τους, δηλαδή να πηγαίνουν έξω και να πραγματοποιούν έλεγχους.
Όμως στη συγκεκριμένη περίπτωση, λίγες μέρες μετά την κατάθεση της ερώτησής σας –και μπορείτε να βοηθήσετε με τον τρόπο σας σ&apos; αυτό- πραγματοποιήθηκε έλεγχος και προέκυψαν αρκετά θέματα. Για να είμαι συγκεκριμένος, στις 21 Σεπτεμβρίου κλιμάκιο του Τμήματος Κοινωνικής Επιθεώρησης Αγρινίου πραγματοποίησε έλεγχο στην εν λόγω επιχείρηση. Βγήκαν αρκετά ενδιαφέροντα συμπεράσματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κυρία Πρόεδρε, θα κάνω μία μικρή κατάχρηση του χρόνου, για να πω και κάποια πράγματα στη δευτερολογία μου. Στον έλεγχο λοιπόν στους χώρους εργασίας της επιχείρησης βρέθηκαν να απασχολούνται δεκαοκτώ άτομα, τα οποία εργάζονταν στο πλαίσιο της υπερεργασίας, σύμφωνα με τα κατατεθειμένα προγράμματα εργασίας και εβδομαδιαίας ανάπαυσης. 
Ο έλεγχος συνεχίστηκε και στους χώρους του συσκευαστηρίου της ανωτέρω επιχείρησης. Εκεί βρέθηκε να απασχολείται εργαζόμενος, ο οποίος βάσει των παραπάνω προγραμμάτων έπρεπε να βρίσκεται σε εβδομαδιαία ανάπαυση. Ο ίδιος, κατά τον έλεγχο, δήλωσε ότι βρέθηκε στο χώρο εργασίας, προκειμένου να αγοράσει ψάρια και πως δεν εργαζόταν εκείνη τη στιγμή.
Οι επιθεωρητές εργασίας δεν τον πίστεψαν. Κατέγραψαν λοιπόν την ανωτέρω παράβαση, απέστειλαν δελτίο ελέγχου στην επιχείρηση και ζήτησαν γραπτές εξηγήσεις. Στις 19-10-2012 κατατέθηκαν οι εξηγήσεις. Το Τμήμα Κοινωνικής Επιθεώρησης Αγρινίου δεν έκρινε ικανοποιητικές τις παραπάνω εξηγήσεις και θα προχωρήσει στην εισήγηση επιβολής προστίμου. 
Γίνεται δουλειά –με τις γνωστές βέβαια δυσκολίες, κύριε συνάδελφε, και δεν το αρνούμαι- και η δουλειά αυτή αποφέρει αποτέλεσμα, υπό την έννοια ότι οι επιχειρήσεις αισθάνονται πως υπάρχει κάποιος έλεγχος. 
Εάν θα έπρεπε να γίνει πιο εντατικό; Συμφωνώ απόλυτα. Αποτελεί, ας πούμε, θεμελιώδη εξαγγελία του Υπουργείου Εργασίας ότι πρέπει να εντατικοποιηθούν και οι έλεγχοι από το σώμα επιθεώρησης εργασίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Υπουργέ. Έχουμε και άλλα να πούμε σήμερα το βράδυ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα υπόλοιπα στη δευτερολογία μου, γιατί έχω να πω κάποια στοιχεία ακόμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ.
Το λόγο έχει ο κ. Μωραΐτης για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, διαχρονικά οι κυβερνήσεις του κεφαλαίου είτε αυτοδύναμες είτε συνεργασιών, υπηρετούν με συνέπεια τα συμφέροντα των πολυεθνικών. Και αυτό φαίνεται. Μη λέτε ότι είναι αυτοδίκαιο να πάνε οι εργαζόμενοι στον ΟΓΑ, που ξεφορτώνουν προϊόντα και ότι είναι πρωτογενής τομέας, όπως ούτε η συσκευασία προϊόντων.
Άλλωστε γι’ αυτή σας την πολιτική, γι’ αυτή σας τη συνέπεια απέναντι στο μεγάλο κεφάλαιο είχαμε στο παρελθόν ανακοινώσεις και από τους συνδέσμους βιομηχάνων και ιδιαίτερα από το Σύνδεσμο Εξαγωγέων Βορείου Ελλάδας και σας ευχαριστούσαν πραγματικά που πήγατε εργαζομένους εκεί.
Είναι κατάφωρη αδικία, κύριε Υπουργέ, διότι χάνονται αρκετά χρήματα ιδιαίτερα για τους εργαζομένους και για το ΙΚΑ. Στον ΟΓΑ δεν υπάρχουν επιδόματα, δεν υπάρχουν άδειες, δεν υπάρχει ταμείο ανεργίας. Επομένως μη λέτε ότι ο μόνος λόγος είναι, ότι έχει ανάγκες ο ΟΓΑ και να πάνε εκεί κάποια χρήματα.
Εμείς θεωρούμε ότι είναι μία συνειδητή πολιτική που, όπως είπα, απαξιώνει την εργατική δύναμη για να γεμίζει τα ταμεία των επιχειρηματιών στο χώρο αυτό. 
Για όλα αυτά που είπατε προηγουμένως, να πω και κάτι ακόμα. Σε επικοινωνία που είχαμε με την επιθεώρηση εργασίας, πραγματικά επικρατούν συνθήκες γαλέρας. Και μη μας λέτε ότι πληρώνονται οι εργαζόμενοι τις ώρες που δουλεύουν. Εμείς καταγγέλλουμε συγκεκριμένα ζητήματα, ότι δουλεύουν ήλιο με ήλιο. Ιδιαίτερα όταν υπάρχει η παραγωγή ψαριών, δουλεύουν δώδεκα και δεκατέσσερις ώρες. Και απαντήστε στη δευτερολογία σας, εάν πληρώνονται έστω και μία ώρα υπερωριακή απασχόληση και στο συγκεκριμένο χώρο αλλά και σε άλλους χώρους.
Για όλα αυτά εμείς λέμε καθαρά ότι οι εργαζόμενοι πρέπει να πάρουν την υπόθεση στα χέρια τους, γιατί μέχρι σήμερα πραγματικά η επιθεώρηση εργασίας δεν ανταποκρίνεται, δεν προστατεύει τους εργαζομένους και θεωρούμε ότι πρέπει σε κάθε χώρο δουλειάς να δοθεί πραγματικά μάχη από τους εργάτες.
Τώρα για το συγκεκριμένο χώρο και σε άλλες ιχθυοκαλλιέργειες που λειτουργούν και στον Αμβρακικό αλλά και αλλού, είπαμε για τις ελαστικές μορφές απασχόλησης, για την εντατικοποίηση της δουλειάς και σε πολλές περιπτώσεις για το ότι δεν υπάρχουν μέτρα υγιεινής και ασφάλειας και είχαμε δυστυχήματα και στη συγκεκριμένη επιχείρηση, αλλά και αλλού. Γι’ αυτό ζητάμε τα μέτρα, τα οποία έπρεπε να ληφθούν το επόμενο διάστημα, να στοχεύουν στο να προστατεύουν τη σωματική ακεραιότητα των εργαζομένων. 
Σήμερα όμως θεωρούμε ότι οι εργαζόμενοι πρέπει να βγάλουν συμπεράσματα, βλέπουν ακριβώς τι γίνεται. Και αυτό που σας λέμε, ισχύει. Δεν θα πληρώσουν οι εργαζόμενοι. Και σήμερα η επιθεώρηση εργασίας ισχυρίζεται ότι δεν έχει χρήματα να βάλει βενζίνη για να πάει στο συγκεκριμένο χώρο. 
Κλείνοντας, εμείς θεωρούμε ότι πρέπει να γίνει υπόθεση του λαϊκού κινήματος η προστασία της ίδιας της ζωής των εργατών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο κύριος Υπουργός και παρακαλώ να κρατήσετε το τρίλεπτο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Γρήγορα, γρήγορα λοιπόν, ξεκινώ από εκεί που σταμάτησα.
Μετά τον έλεγχο που έλαβε χώρα στις 19-10-2012 και την παράβαση που διαπιστώθηκε, παρά τις γραπτές εξηγήσεις της εταιρείας, ζητήθηκε να προσκομιστούν για περαιτέρω έλεγχο, αναλυτικά εκκαθαριστικά σημειώματα εργαζομένων των τελευταίων τριών μηνών, καθώς και τα έντυπα των συμβάσεων πλήρους απασχόλησης. Τα κατέθεσε η επιχείρηση και ελέγχονται από τους επιθεωρητές. Αν φυσικά διαπιστωθούν παραβάσεις, θα επιβληθούν οι ανάλογες διοικητικές και ποινικές κυρώσεις. 
Επίσης αναφορικά με θέματα αρμοδιότητας, επιθεώρησης, ασφάλειας και υγείας στην εργασία, διαπιστώθηκε ότι η επιχείρηση χρησιμοποιεί τις υπηρεσίες τεχνικού ασφαλείας και γιατρού εργασίας και επίσης διαθέτει γραπτή εκτίμηση επαγγελματικού κινδύνου. Δύο έλεγχοι πραγματοποιήθηκαν κατά το 2012 για θέματα ασφαλείας και υγείας της εργασίας στην επιχείρηση αυτή, μία τον Απρίλιο του 2012 και μία τον Αύγουστο του 2012.
Στον πρώτο έλεγχο ελέγχθηκαν οι συνθήκες ασφάλειας και υγείας κατά την παραγωγική διαδικασία, στις εγκαταστάσεις της εταιρείας στη Βόνιτσα Αιτωλοακαρνανίας, καθώς και οι καταχωρήσεις του τεχνικού ασφαλείας και του γιατρού εργασίας στο ειδικό βιβλίο. Μεταξύ αυτών και κατόπιν αναφορών και καταγγελιών προς την υπηρεσία, ελέγχθηκαν και όσοι βρέθηκαν να χειρίζονται μηχανήματα έργων, χωρίς όμως να διαπιστωθεί καμμιά παράβαση. 
Σε κάθε περίπτωση τονίστηκε από τους επιθεωρητές -που κάνουν τη δουλειά τους και συμβουλευτικά, όχι μόνο κατασταλτικά- προς την επιχείρηση, η υποχρέωσή της από το νόμο για την εφαρμογή των σχετικών διατάξεων ως προς τα προσόντα των χειριστών των μηχανημάτων έργων που διαθέτει. Δηλαδή, με άλλα λόγια, να μη χρησιμοποιεί χειριστές χωρίς τις απαιτούμενες κατά το νόμο άδειες.
Όπως σας είπα, με δύσκολες συνθήκες γίνεται δουλειά στο σώμα επιθεώρησης εργασίας, που είναι άλλωστε ο μοναδικός ελεγκτικός βραχίονας του Υπουργείου Εργασίας για παραβάσεις της εργατικής νομοθεσίας. Εκεί που κάποιος βρίσκεται εκτεθειμένος, φυσικά θα ελεγχθεί και αν διαπιστωθεί παράβαση, θα επιβληθούν οι νόμιμες διοικητικές κυρώσεις.
Ως προς το ασφαλιστικό, σας είπα ότι το έδαφος είναι στη διάθεσή σας. Το ότι υπάγονται οι εργαζόμενοι στις ιχθυοκαλλιέργειες, στο ασφαλιστικό ταμείο του ΟΓΑ, έχει να κάνει με τις προβλέψεις του νομοθέτη του 2004. Σας είπα ότι η λογική είναι, ότι πρόκειται για πρωτογενή παραγωγή από τη φύση είτε έχουμε να κάνουμε με γη είτε με θάλασσα και ότι, εν προκειμένω, δεν είναι αυτό το οποίο αυτήν την ώρα πρέπει να ελεγχθεί ή να αλλάξει.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Η εταιρεία ήταν συνεπής στις ασφαλιστικές υποχρεώσεις. Δεν το βεβαιώνω εγώ αυτό. Το βεβαιώνει το επίσημο δημόσιο έγγραφο της αρμόδιας υπηρεσίας, οπότε από εκεί και πέρα, εμείς παραμένουμε σε εγρήγορση, έτοιμοι να ελέγξουμε ό,τι θέλει προκύψει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Και επειδή αναφερθήκατε -και τελειώνω, κύριε Πρόεδρε, και ευχαριστώ για την ανοχή- στους βιομήχανους και το κεφάλαιο που κερδοσκοπεί, θα σας πω ότι οι ιχθυοκαλλιέργειες στην Ελλάδα, κύριε συνάδελφε, δεν είναι μια απαραίτητα αυτούσια βιομηχανία. Έχει και αυτή τα προβλήματά της, που είναι πάρα πολλά. Έχει θέματα χωροταξικής διευθέτησης, έχει θέματα αδειοδοτήσεων. Δεν έχει λυμένα όλα της τα προβλήματα, ώστε απερίσπαστοι, οι σχετικοί επιχειρηματίες να ασχολούνται με τη μεγιστοποίηση της παραγωγής ψαριού. Δεν είναι -να το πω έτσι- ο παράδεισος για τους επιχειρηματίες και από ό,τι ξέρω, είναι και πολλές τέτοιες επιχειρήσεις στα όρια της κατάρρευσης στις συνθήκες κρίσης που βιώνουμε.
Σε κάθε περίπτωση, όσον αφορά την παραβίαση ή μη της εργατικής νομοθεσίας, εμείς θα είμαστε εκεί για να ασκούμε το ελεγκτικό μας καθήκον. Αυτό ήδη το διαπιστώσατε μέσα από τις ενέργειες του ΣΕΠΕ. Βοηθήσατε ίσως και εσείς σε αυτό, αλλά να είστε σίγουροι ότι έτσι θα γίνεται και από εδώ και πέρα.
Ευχαριστώ.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ολοκληρώθηκε η συζήτηση των αναφορών και ερωτήσεων.</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Κύρωση των υπ’ αριθμ. 137 και 138/30-9-2011 Αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης με τις οποίες υιοθετήθηκε η Τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης».
Το νομοσχέδιο ψηφίστηκε στη Διαρκή Επιτροπή κατά πλειοψηφία. Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας.
Θέλει κάποιος συνάδελφος να λάβει το λόγο;</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ορίστε, κύριε Παναγιώταρε, έχετε το λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Δεν θα μιλήσει κάποιος άλλος πριν από εμάς, κύριε Πρόεδρε;</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Όχι, μόνο όσοι έχουν αντίρρηση.
Ορίστε, έχετε το λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Στις 18 Οκτωβρίου, κύριε Πρόεδρε, η Διαρκής Επιτροπή Παραγωγής και Εμπορίου μάς κάλεσε να επεξεργαστούμε ένα νομοσχέδιο σχετικά με την τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης. Βλέπουμε ότι το θέμα δεν έχει ιδιαίτερο ενδιαφέρον, αν και θα έπρεπε.
Ενημερωθήκαμε περί τίνος πρόκειται και εκπλαγήκαμε. Σήμερα μια μέρα πριν από την ψήφιση –γιατί έτσι, από ό,τι φαίνεται, θα γίνει- δυσβάσταχτων μέτρων για τον ελληνικό λαό, περικοπών και πάσης φύσεως μειώσεων στο συντριπτικό τμήμα της ελληνικής κοινωνίας, καλούμαστε να ψηφίσουμε τροποποίηση σχετικά με την εν λόγω τράπεζα, που στην ουσία σημαίνει χρηματοδότηση και από μέρους της Ελλάδος όχι μόνο στους χώρους που αρχικά είχαν προσδιοριστεί και μάλιστα, σε προηγούμενες δεκαετίες, που η Ελλάδα δεν βρισκόταν στη σημερινή δεινή θέση, αλλά και σε νέες χώρες της Βορείου Αφρικής και της Μέσης Ανατολής, ως απόρροια της «αραβικής άνοιξης».
Να σταθούμε λίγο εδώ: Η «αραβική άνοιξη» από όσο δείχνουν τα γεγονότα, γίνεται με τη βοήθεια των μεγάλων δυνάμεων, ώστε να υποστηριχθούν φανατικά ισλαμιστικά καθεστώτα, τα οποία έχουν καταλάβει την εξουσία σε μια σειρά από χώρες, τις οποίες καλούμεθα τώρα εμείς, μέσω της εν λόγω τράπεζας, να χρηματοδοτήσουμε.
Αυτές οι χώρες ήταν μέχρι πρότινος φιλικά διακείμενες προς την Ελλάδα και είχαμε πολύ καλές σχέσεις. Τώρα υπάρχει ένα πολύ μεγάλο ερωτηματικό.
Θα θέλαμε να μας πείτε το συνολικό ποσό που θα χρηματοδοτήσει η χώρα μας, για να το ακούσουν και οι Έλληνες πολίτες, γιατί αύριο θα ψηφίσουμε τεράστιες περικοπές. Μιλάμε για ένα ποσό, το οποίο προέρχεται από δανεικά λεφτά, από αυτά που δανειζόμαστε και, μάλιστα, τα δανειζόμαστε σε πολύ ακριβή τιμή, σε πολύ υψηλή τιμή.
Θα θέλαμε να μας πείτε επίσης πώς μία άλλη χώρα, η Τουρκία, που ενώ ξεκίνησε και αυτή από δωρήτρια χώρα, κατάφερε το 2008 να γίνει αποδέκτρια χώρα και να λαμβάνει μεγάλα ποσά από αυτήν την τράπεζα και εμείς να συνεχίζουμε να πληρώνουμε.
Έχουμε την πεποίθηση ότι είτε δεν ξέρετε τι σας γίνεται είτε μάλλον ξέρετε πολύ καλά και εκτελείτε διαταγές άνωθεν από τους ίδιους διεθνείς τραπεζίτες, που έχουν φέρει τη χώρα μας -και αυτοί είναι άκρως συνυπεύθυνοι- σε αυτήν τη δεινή θέση και που την ίδια στιγμή μάς καλούν να χρηματοδοτήσουμε χώρες της Βορείου Αφρικής, της Μέσης Ανατολής, ακόμα και τη Μογγολία. Εάν δείτε τι προγράμματα χρηματοδοτούμε, θα τρελαθείτε. Πρόκειται για επιδοτήσεις για βιολογικές κτηνοτροφικές μονάδες στην Ουκρανία, κάποια θέματα στη Μογγολία και αλλού.
Αφού είσαστε τόσο «large» στις χρηματοδοτήσεις -δεν είναι καν δάνειο, είναι δωρεές- γιατί δεν κάνετε και μία κίνηση, ώστε κάποια από αυτά τα χρήματα, τα πολλά, αυτών των τραπεζών, να δοθούν στην Ελλάδα και σε πολλές κατηγορίες ανθρώπων, οι οποίοι αυτήν τη στιγμή στην κυριολεξία φυτοζωούν και με δυσκολία μπορούν να αντεπεξέλθουν και στις βασικές τους ανάγκες;
Θα πρέπει να καταλάβουμε ότι άλλο το 1990, που δεν υπήρχε κάποιο οικονομικό πρόβλημα σ’ αυτήν τη χώρα ή τουλάχιστον δεν φαινόταν στον ορίζοντα και άλλο το 2012, που είμαστε σε πολύ πιο δεινή θέση από τις περισσότερες από τις χώρες, οι οποίες λαμβάνουν αυτήν τη βοήθεια από αυτήν τη  τράπεζα.
Πείτε τους «όχι». Η Ελλάδα δεν μπορεί να συνεχίσει να δίνει λεφτά για άσχετα θέματα, λεφτά που δεν είναι καν δικά μας, δεν είναι περισσευούμενα και είναι ακριβά δανεισμένα. Θα έπρεπε να σεβαστούμε μία ή λίγες από τις κατηγορίες των συμπολιτών μας, που σήμερα, αύριο, μεθαύριο, αυτές τις μέρες, θα διαμαρτύρονται δικαίως για τις πάσης φύσεως περικοπές, τις οποίες υφίστανται, όπως, για παράδειγμα, οι παραπληγικοί, που σήμερα ήλθαν εδώ -ο σύλλογός τους- επισκεφθήκαν όλα τα κόμματα, είναι ακόμη εδώ και τους περικόπτετε κάποιο ποσό από τις συντάξεις τους και τα επιδόματά τους και παλεύουν σε όχι τακτά χρονικά διαστήματα να τα πάρουν. Είναι τουλάχιστον προσβολή προς τον ελληνικό λαό και τους Έλληνες.
Ευχαριστώ πολύ.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ποιος άλλος συνάδελφος διαφωνεί;</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κύριε Πρόεδρε, θα μπορούσα να έχω το λόγο;</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κι εγώ, κύριε Πρόεδρε, θα ήθελα το λόγο.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Η κ. Ουζουνίδου έχει το λόγο και κατόπιν ο κ. Γκιόκας.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κυρίες και κύριοι συνάδελφοι και συναδέλφισσες, εμείς για άλλη μια φορά θέλουμε να τονίσουμε τις ανησυχίες μας, που συμμερίζεται και το σύνολο σχεδόν των ευρωομάδων του Ευρωπαϊκού Κοινοβουλίου, ανησυχίες για τις αρνητικές περιβαλλοντολογικές και κοινωνικές συνέπειες των έργων που συγχρηματοδοτεί η Ευρωπαϊκή Τράπεζα Ανασυγκρότησης και Ανάπτυξης.
Η τράπεζα με όλο το δυναμικό που διαθέτει, δεν έχει κάνει προσπάθειες να μετρηθούν οι επιπτώσεις των έργων της, με κριτήριο τη βιώσιμη ανάπτυξη, ενώ ταυτόχρονα δεν θέτει ως πρωταρχικό στόχο την εξάλειψη της φτώχειας.
Εμείς υποστηρίζουμε ότι η επέκταση στις χώρες της Νότιας και Ανατολικής Μεσογείου είναι προβληματική, γιατί δεν υπάρχει ακόμη πολιτική σταθερότητα σ’ αυτές τις χώρες και δεν υπάρχει και εδραίωση της δημοκρατίας, γιατί είναι μεγάλος ο φόβος οι προηγούμενες κοινωνικές ελίτ να εμπλακούν στην υλοποίηση έργων χρηματοδοτούμενων από την τράπεζα αυτή.
Εμείς λέμε ότι η Ευρωπαϊκή Ένωση πρέπει να σταματήσει την εκστρατεία υπέρ των ιδιωτικοποιήσεων της οικονομίας και της απελευθέρωσης των κοινωνικών αγαθών και υπηρεσιών, όπως είναι στην υγεία, την παιδεία και την ενέργεια και εντός των ορίων της, αλλά και στο πλαίσιο των εμπορικών της σχέσεων με τις τρίτες χώρες.
Αντίθετα είναι απαραίτητο να θεσπίσει ένα νέο πλαίσιο σχέσεων μ’ αυτές τις χώρες που πραγματικά θα ευνοεί την απασχόληση και την εκπαίδευση, χωρίς να έχει μοναδικό γνώμονα τα συμφέροντα των ευρωπαϊκών και εν γένει των πολυεθνικών εταιρειών. Θέση μας είναι σαφώς η καλή συνεργασία με τις χώρες της Νότιας και Ανατολικής Μεσογείου, ζώνης ιδιαίτερα ενδιαφέρουσας για εμάς και λόγω της Κύπρου, αλλά και λόγω του ενεργειακού τόξου.
Αυτήν την περίοδο, περίοδο βαθιάς κρίσης, ύφεσης και λιτότητας όχι μόνο της Ευρώπης, αλλά και της παγκόσμιας κοινότητας, η Τράπεζα Ανασυγκρότησης και Ανάπτυξης θα πρέπει πρωτίστως να ανταποκριθεί στις νέες συνθήκες, να αλλάξει εκ βαθέων, να αλλάξει ριζικά στόχους, πολιτικές, καταστατικές αρχές και να επεκταθεί και να αγκαλιάσει χώρες με κρίση, όπως είναι η Ελλάδα, η Ιρλανδία, η Ισπανία, η Ιταλία, η Πορτογαλία και τους λαούς της.
Συνεπώς ευλόγως και είμαστε σκεπτικιστές για τις επιπτώσεις τής παρέμβασης της τράπεζας στο μέλλον των κοινωνιών.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ο κ. Γκιόκας έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, το Κομμουνιστικό Κόμμα Ελλάδας για τους λόγους που δήλωσε και στην αρμόδια επιτροπή της Βουλής καταψηφίζει το συγκεκριμένο σχέδιο νόμου. Το συγκεκριμένο σχέδιο νόμου κυρώνει τροποποιήσεις σε συγκεκριμένα άρθρα, δηλαδή συγκεκριμένα στα άρθρα 1 και 18 της Συμφωνίας Ιδρυσης της Ευρωπαϊκής Τράπεζας Ανασυγκρότησης και Ανάπτυξης. Με το άρθρο 1 επεκτείνεται το γεωγραφικό πεδίο δράσης τής εν λόγω τράπεζας προκειμένου να επεκταθεί και στις χώρες της Ανατολικής και Νότιας Μεσογείου και με το άρθρο 18 δίνεται η δυνατότητα μέσω των ειδικών ταμείων της μεταβατικής περιόδου να γίνουν χρηματοδοτήσεις, πριν από την εφαρμογή τής τροποποίησης του άρθρου 1.
Η δική μας η θέση είναι, ότι πίσω από τις βαρύγδουπες εκφράσεις που συνοδεύουν τη συγκεκριμένη Ευρωπαϊκή Τράπεζα Ανασυγκρότησης και Ανάπτυξης, κρύβεται η εξής πραγματικότητα: Κρύβεται η προσπάθεια του ευρωπαϊκού κεφαλαίου μέσω και της συγκεκριμένης τράπεζας να διεισδύσει σε νέες αγορές, όχι βέβαια για να ωφελήσει τους λαούς αυτών των χωρών, αλλά  για να στηρίξει την κερδοφορία συγκεκριμένων επιχειρηματικών ευρωπαϊκών ομίλων, να λειτουργήσει δηλαδή ως βραχίονας, ως το μακρύ χέρι της οικονομικής διείσδυσης του ευρωπαϊκού κεφαλαίου σε νέες αγορές. 
Άλλωστε αυτό προκύπτει ξεκάθαρα και από τον ίδιο το χαρακτήρα της συγκεκριμένης τράπεζας, ο οποίος αναφέρεται ως εξής: Η συγκεκριμένη τράπεζα ενισχύει με πράξεις –όπως λέγεται- που στοχεύουν στην υλοποίηση διαρθρωτικών οικονομικών μεταρρυθμίσεων, την προώθηση του ανταγωνισμού, των ιδιωτικοποιήσεων, της επιχειρηματικότητας, κ.ο.κ.. 
Γίνεται προσπάθεια δηλαδή, όλες αυτές οι πολιτικές που οδήγησαν στη σημερινή βαρβαρότητα που βιώνουν οι λαοί της Ευρώπης, να εξαχθούν και σε άλλες χώρες, όπως οι χώρες της Ανατολικής και Νότιας Μεσογείου. Όσο ωφελήθηκαν από τη δράση της συγκεκριμένης τράπεζας οι λαοί της Κεντρικής και Ανατολικής Ευρώπης, οι λαοί των Βαλκανίων, άλλο τόσο θα ωφεληθούν και οι λαοί της Βόρειας Αφρικής ή της Μέσης Ανατολής.
Το σημαντικό στοιχείο που θέλουμε να υπογραμμίσουμε σε σχέση με το συγκεκριμένο νομοσχέδιο, είναι η αναφορά που γίνεται στην αιτιολογική του έκθεση, σε σχέση με τις αλλαγές που βρίσκονται σε εξέλιξη στον αραβικό κόσμο. Η αναφορά σ’ αυτές τις αλλαγές –που θεωρείται και ως ο βασικός λόγος προκειμένου η συγκεκριμένη τράπεζα να επεκτείνει τη δράση της- είναι, κατά τη γνώμη μας, ενδεικτική και του χαρακτήρα και των στοχεύσεων που επιδιώκονται. 
Ποιες είναι αυτές οι αλλαγές στις οποίες αναφέρεται η αιτιολογική έκθεση του νομοσχεδίου; Είναι η υποδαύλιση εμφύλιων συγκρούσεων σε μία σειρά από χώρες, η ιμπεριαλιστική επέμβαση που έγινε με τη στήριξη του ΝΑΤΟ, των Ηνωμένων Πολιτειών και της Ευρωπαϊκής Ένωσης στη Λιβύη, η υποδαύλιση και η πρόκληση εμφυλίου πολέμου στη Συρία και η προετοιμασία μίας επίθεσης στη συγκεκριμένη χώρα, αλλά και η αντικατάσταση ενός αντιλαϊκού καθεστώτος μίας αντιλαϊκής κυβέρνησης στην Αίγυπτο από μία άλλη αντιλαϊκή κυβέρνηση.
Αυτές είναι οι περίφημες αλλαγές του αραβικού κόσμου, στις οποίες αναφέρεται η αιτιολογική έκθεση του συγκεκριμένου νομοσχεδίου. Αυτές είναι οι αλλαγές οι οποίες μπορεί να οδηγήσουν σε συνολικότερη αποσταθεροποίηση στην περιοχή, σε ντόμινο συνολικής αποσταθεροποίησης και αιματοχυσίας. Με τι στόχο; Αναδιανομή των αγορών, καταλήστευση των πλουτοπαραγωγικών πηγών αυτών των χωρών, έλεγχο των ενεργειακών δρόμων, των δρόμων του πετρελαίου και του φυσικού αερίου. 
Επί της ουσίας η συγκεκριμένη Ευρωπαϊκή Τράπεζα Ανασυγκρότησης και Ανάπτυξης με την εφαρμογή του τροποποιημένου άρθρου 1 για την επέκταση της γεωγραφικής της δράσης, θα έρθει να χρηματοδοτήσει όσους θα κερδίσουν από αυτήν την αντιπαράθεση που διεξάγεται σε αυτές τις χώρες, τους επιχειρηματικούς ομίλους δηλαδή που θα κερδίσουν μέσα απ’ όλη αυτήν την διαπάλη. Αυτή είναι άλλωστε και η πολιτική στήριξη, η λεγόμενη αναπτυξιακή βοήθεια, η οικονομική βοήθεια που δίνει η Ευρωπαϊκή Ένωση. Υπάρχει βέβαια και το προηγούμενο των βαλκανικών χωρών και της δράσης της συγκεκριμένης τράπεζας, που το αποδεικνύει. 
Ως εκ τούτου λοιπόν εμείς καταψηφίζουμε το συγκεκριμένο σχέδιο νόμου, το οποίο επιβεβαιώνει ότι η οικονομική διείσδυση σε μία σειρά από χώρες, σε νέες αγορές, πάει χέρι χέρι με την πολεμική διείσδυση.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Παναγιώτης Μηταράκης έχει το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, κυρίες και κύριοι συνάδελφοι, η Ευρωπαϊκή Τράπεζα Ανασυγκρότησης και Ανάπτυξης ιδρύθηκε το 1991, όταν εξήντα τρεις χώρες ήθελαν να αντιστρέψουν τα προβλήματα βιοτικού επιπέδου που αντιμετώπιζαν οι χώρες του πρώην ανατολικού μπλοκ. Ήταν όταν υπήρξε η μεγάλη αλλαγή στην Ευρώπη, όταν έπεσε το Τείχος κι όταν η ελεύθερη ιδιωτική οικονομία κυριάρχησε σε όλη την Ευρώπη. Χώρες με πολύ χαμηλό βιοτικό κατά κεφαλήν εισόδημα υποστηρίχθηκαν από την Ευρωπαϊκή Τράπεζα Ανασυγκρότησης και Ανάπτυξης με πολύ θετικά αποτελέσματα, στο ρυθμό ανάπτυξής τους συγκριτικά, αν θέλετε, και με τη Δυτική Ευρώπη την τελευταία εικοσαετία. 
Οι δύο αποφάσεις του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης, που σε εκείνο το επίπεδο είχε ήδη ψηφίσει η τότε ελληνική κυβέρνηση, θέτουν δύο θέματα: Πρώτον, τη διεύρυνση του πεδίου δράσης της τράπεζας προς τις χώρες της Νότιας και Ανατολικής Μεσογείου, ύστερα από αίτημα αυτών των χωρών προς την Ευρωπαϊκή Τράπεζα. Το δεύτερο άρθρο επιτρέπει, επειδή περνάει με μικρότερη πλειοψηφία των κρατών, την άμεση εφαρμογή της δυνατότητας βοήθειας αυτών των χωρών. Ενημερώνω το Σώμα ότι από τις 22 Αυγούστου έχει ήδη επιτευχθεί η απαιτούμενη διεθνής πλειοψηφία από τις εξήντα τρεις χώρες για να ισχύουν τα ειδικά ταμεία. 
Είναι μία τράπεζα η οποία έχει στόχο να στηρίξει τον ιδιωτικό τομέα με κανόνες βιωσιμότητας, δίνοντας ιδιαίτερη έμφαση στις μικρομεσαίες επιχειρήσεις, δίνοντας ιδιαίτερη  έμφαση στη δημιουργία θέσεων εργασίας με πολύ αυστηρούς κανόνες διαφάνειας. 
Τέθηκε το ερώτημα, πόσα θα συνεισφέρει η Ελλάδα σε αυτήν την προσπάθεια. Κυρίες και κύριοι συνάδελφοι, να είμαι ακριβής: η Ελλάδα θα δώσει ακριβώς μηδέν σε αυτήν την τράπεζα, γιατί η τράπεζα είναι κερδοφόρα, λειτουργεί εδώ και χρόνια με κέρδος, επανεπενδύει τα κέρδη της και κατά συνέπεια είναι μία καλή επένδυση για τη χώρα μας, η οποία δεν χρειάζεται να διαθέτει κανένα επιπλέον κονδύλι. 
Να τονίσω ότι οι χώρες τις οποίες τώρα θα μπορέσει να ενισχύσει η Ευρωπαϊκή Τράπεζα είναι χώρες με τις οποίες η Ελλάδα έχει πλεονασματικό ισοζύγιο, δηλαδή εξάγουμε πολύ περισσότερα απ’ όσα εισάγουμε. Είναι χώρες με τις οποίες η Ελλάδα έχει εμπορικές σχέσεις. Θέλουμε να δούμε αυτές τις χώρες να ανορθώνονται μετά την «αραβική άνοιξη», να ξεπεράσουν τα πολιτικά και οικονομικά τους προβλήματα, όχι μόνο γιατί συμφέρει τη χώρα μας οικονομικά, που σίγουρα συμφέρει τη χώρα μας αλλά κι από άποψη ασφάλειας, γιατί είναι γείτονές μας και η ασφάλεια στην περιοχή κάνει καλό στη χώρα μας. 
Τέθηκε το ερώτημα, κυρίες και κύριοι συνάδελφοι, γιατί δεν υποστηρίζει την Ελλάδα. Ένας κανόνας της Ευρωπαϊκής Τράπεζας είναι, ότι υποστηρίζει χώρες που έχουν το μισό βιοτικό επίπεδο απ’ ό,τι έχει σήμερα η χώρα μας. Κι όταν μια χώρα έχει μπει στο πρόγραμμα της Ευρωπαϊκής Τράπεζας κι έχει φτάσει στα ¾ του σημερινού ελληνικού επιπέδου δεν υποστηρίζεται πλέον από την Ευρωπαϊκή Τράπεζα.  
Η Τουρκία λόγω χαμηλότερου βιοτικού επιπέδου τότε, μπόρεσε και ζήτησε βοήθεια από τη χώρα. Θα ρωτήσετε λοιπόν το εξής: Η Ευρωπαϊκή Τράπεζα Ανασυγκρότησης και Ανάπτυξης δεν συμβάλλει στις ελληνικές επιχειρήσεις; Το αντίθετο. Έχει δώσει πάνω από 2,5 δισεκατομμύρια ευρώ σε ελληνικές επιχειρήσεις που δραστηριοποιούνται στις χώρες-δράση της Ευρωπαϊκής Τράπεζας Ανασυγκρότησης και Ανάπτυξης. 
Άρα η Τράπεζα έχει στηρίξει ελληνικές επιχειρήσεις και η χώρα μας ως μέτοχος λόγω του γεγονότος ότι η τράπεζα είναι κερδοφόρα, δεν απαιτείται να δώσει επιπλέον κονδύλια. Αντίθετα, έχει κάνει μία καλή επένδυση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τέθηκαν διάφορα ερωτήματα στην επιτροπή. Θα κλείσω λοιπόν μ’ αυτό, κύριε Πρόεδρε. Καταθέτω στα Πρακτικά την έκθεση του 2011 για τη βιώσιμη ανάπτυξη της Ευρωπαϊκής Τράπεζας Ανασυγκρότησης και Ανάπτυξης. 
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Παναγιώτης Μηταράκης καταθέτει για τα Πρακτικά την προαναφερθείσα έκθεση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης καταθέτω την αναφορά της Ευρωπαϊκής Τράπεζας Ανασυγκρότησης και Ανάπτυξης για τη δράση της στη Νότια και Ανατολική Μεσόγειο. 
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Παναγιώτης Μηταράκης καταθέτει για τα Πρακτικά την προαναφερθείσα αναφορά της Ευρωπαϊκής Τράπεζας, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και τέλος όπως δεσμεύθηκα στην επιτροπή, καταθέτω τη λίστα των ελληνικών επιχειρήσεων, οι οποίες έχουν υποστηριχθεί από την Ευρωπαϊκή Τράπεζα.
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Παναγιώτης Μηταράκης καταθέτει για τα Πρακτικά την προαναφερθείσα λίστα, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θεωρώ ότι η στήριξη της παρούσας απόφασης του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης είναι προς το συμφέρον της χώρας μας ως μετόχου αυτής της τράπεζας. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων «Κύρωση των υπ’ αριθμ. 137 και 138/30-9-2011 Αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης με τις οποίες υιοθετήθηκε η Τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Συνεπώς το νομοσχέδιο του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Κύρωση των υπ’ αριθμ. 137 και 138/30-9-2011 Αποφάσεων του Συμβουλίου Διοικητών της Ευρωπαϊκής Τράπεζας Ανασυγκρότησης και Ανάπτυξης με τις οποίες υιοθετήθηκε η Τροποποίηση των άρθρων 1 και 18 της Συμφωνίας Ίδρυσης της Ευρωπαϊκής Τράπεζας Ανασυγκρότησης και Ανάπτυξης» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 80α)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Το Σώμα παρέσχε τη ζητηθείσα εξουσιοδότηση.</ChairmanSpeech> 
ΠΡΟΕΔΡΟΣ (Ευάγγελος - Βασίλειος Ι. Μεΐμαράκης): Κυρίες και κύριοι συνάδελφοι, εισερχόμαστε στο Β΄ μέρος της ημερήσιας διάταξης:
ΑΠΟΦΑΣΕΙΣ ΒΟΥΛΗΣ
ΟΙΚΟΝΟΜΙΚΗ ΔΙΑΧΕΙΡΙΣΗ ΒΟΥΛΗΣ
α. Μόνη συζήτηση και έγκριση του Απολογισμού Δαπανών της Βουλής, οικονομικού έτους 2011. 
β. Μόνη συζήτηση και ψήφιση του σχεδίου Προϋπολογισμού Δαπανών της Βουλής, οικονομικού έτους 2013. 
Σύμφωνα με το άρθρο 97 του Κανονισμού της Βουλής, οι εισηγητές και οι ειδικοί αγορητές θα μιλήσουν για δεκαπέντε λεπτά, οι Κοινοβουλευτικοί Εκπρόσωποι δώδεκα λεπτά και οι συνάδελφοι οι οποίοι θα εγγραφούν στον κατάλογο ομιλητών, για επτά λεπτά. 
Το λόγο έχει ο εισηγητής της Πλειοψηφίας κ. Κωνσταντίνος Γκιουλέκας. 
<Speech><Parlmember>ΚΩΝΣΤΑΝΤΙΝΟΣ ΓΚΙΟΥΛΕΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, συζητούμε τον προϋπολογισμό του 2013 για το Κοινοβούλιο σε μια περίοδο τρομερά δύσκολη για τη χώρα και για ολόκληρο τον ελληνικό λαό. Συζητούμε τον προϋπολογισμό μια μέρα ακριβώς πριν έρθουν προς συζήτηση στην Ολομέλεια τα μέτρα, το νέο πακέτο μέτρων, το οποίο ουσιαστικά θα καθορίσει τη ζωή των Ελλήνων από εδώ και εμπρός, μια ζωή που θα είναι δύσκολη, σε ένα δρόμο πράγματι ανηφορικό και γεμάτο θυσίες. 
Άρα δεν θα ήταν δυνατόν σε μια τέτοια περίοδο να μιλήσουμε για οτιδήποτε άλλο, παρά μόνο για την αυτονόητη υποχρέωση της Βουλής να προχωρήσει και εκείνη, πολύ περισσότερο απ’ ό,τι ζητείται οπουδήποτε αλλού, σε γενναίες μειώσεις όλων των κονδυλίων ή τουλάχιστον των περισσοτέρων κονδυλίων που έως τώρα ήταν απαραίτητα για τη λειτουργία της, υπό δύο προϋποθέσεις: Η μία προϋπόθεση είναι, ότι αναγνωρίζουμε όλοι σε τούτη την Αίθουσα, όπως και η συντριπτική πλειοψηφία του ελληνικού λαού, την ανάγκη να λειτουργήσει η δημοκρατία μέσα σ’ αυτήν την περίοδο των γενικών μειώσεων. 
Και βεβαίως η άλλη προϋπόθεση είναι, ότι μειώνοντας όλα τα κονδύλια και, κυρίως, τα κονδύλια τα οποία αφορούν και στη λειτουργία του Βουλευτή, ο Βουλευτής θα πρέπει να συνεχίσει να μπορεί να ασκεί το λειτούργημά του, να ασκεί τα καθήκοντά του, τουλάχιστον με τον τρόπο που επιβάλλεται από την ίδια τη δημοκρατία. 
Επειδή μιλάμε για προϋπολογισμό, θεωρώ πως ό,τι καλύτερο μπορεί να κάνει κανείς είναι, να παραθέσει κάποιους συγκεκριμένους αριθμούς από τους οποίους προκύπτει πώς ακριβώς εννοεί το Προεδρείο της Βουλής αυτές τις μειώσεις και πώς ακριβώς έχει προχωρήσει ώστε να υλοποιήσει το πρόγραμμα αυτό, όταν αντίστοιχες θυσίες ζητούνται από ολόκληρο τον ελληνικό λαό. 
Και το λέω αυτό, κυρίες και κύριοι συνάδελφοι, διότι με μια ματιά μόνο στους πίνακες των προϋπολογισμών από το 2009 έως το 2013 θα δει κανείς ότι υπάρχει μια τάση συνεχούς μείωσης των κονδυλίων. 
Το 2009 ο προϋπολογισμός ήταν στα 222 εκατομμύρια ευρώ. Το 2010 ήταν στα 218 εκατομμύρια ευρώ. Το 2011 ήταν στα 197 εκατομμύρια ευρώ. Το 2012 –τη χρονιά που διανύουμε- ήταν στα 170.972.000 ευρώ. Το 2013 – ο υπό συζήτηση προϋπολογισμός για το νέο έτος- από τα 171 εκατομμύρια πηγαίνει στα 148.751.000 ευρώ. 
Αυτή είναι απλώς η τάση, η οποία υπάρχει, δηλαδή η τάση των συνεχών μειώσεων και των συνεχών περικοπών στα κονδύλια λειτουργίας της Βουλής. Αυτό όμως αξίζει τον κόπο να συγκριθεί και με τις υποχρεώσεις που είχε αναλάβει η Βουλή, σύμφωνα με το μεσοπρόθεσμο πρόγραμμα, για να δούμε ακριβώς ποια είναι αυτή η πορεία. 
Το 2012, σύμφωνα με το Μεσοπρόθεσμο Πλαίσιο Δημοσιονομικής Στρατηγικής 2012-2015, η Βουλή θα έπρεπε να έχει κατεβάσει τον προϋπολογισμό της στα 190 εκατομμύρια και ήταν στα 171 εκατομμύρια. 
Το 2013 η επιταγή από το μεσοπρόθεσμο πλαίσιο ήταν η Βουλή να μειώσει τα κονδύλιά της σε ένα συνολικό προϋπολογισμό 185 εκατομμυρίων ευρώ και τελικά, από την πρόβλεψη των 185 φθάνουμε φέτος να ψηφίζουμε έναν προϋπολογισμό που είναι στα 148 εκατομμύρια ευρώ. 
Το 2014 θα έπρεπε η Βουλή να έχει φθάσει στα 180 εκατομμύρια και το 2015 στα 175 εκατομμύρια. Ήδη, δηλαδή, βρίσκεται πολύ πιο κάτω και από τις προβλέψεις για τα επόμενα χρόνια, δηλαδή για το 2014 και για το 2015. 
Τρία μόνο κονδύλια στον υπό συζήτηση και υπό ψήφιση προϋπολογισμό της Βουλής παρουσιάζουν αυξητική τάση ή δύο μάλλον και ένα κονδύλιο που έχει εγγραφεί και περιλαμβάνει περίπου δύο εκατομμύρια ευρώ στη συνολική δαπάνη, που η Βουλή καλείται να αποφασίσει και να ψηφίσει σήμερα. Τα δύο κονδύλια αφορούν στην ενέργεια, στη θέρμανση και στο ηλεκτρικό ρεύμα, ακριβώς λόγω των νέων τιμολογήσεων –γι’ αυτό ακριβώς είναι αυξημένες αυτές οι δαπάνες- και το άλλο κονδύλιο των δύο εκατομμυρίων αφορά στην αμοιβή των ορκωτών λογιστών, οι οποίοι καλούνται να ερευνήσουν το «πόθεν έσχες» όλων όσοι διετέλεσαν Πρωθυπουργοί, Υπουργοί, Υφυπουργοί από το 1974 έως και σήμερα. 
Το λέω αυτό, διότι είναι ένα κονδύλιο, που πρέπει να προβλεφθεί μέσα στον προϋπολογισμό της Βουλής, αφού, σύμφωνα με την απόφαση που έχει ήδη ληφθεί, πρέπει στον επόμενο χρόνο, δηλαδή μέσα στο 2013, να έχει ολοκληρωθεί αυτή η έρευνα. Ο καθένας καταλαβαίνει σε μια τέτοια περίοδο, γιατί είναι τόσο επίκαιρο αυτό το θέμα και γιατί θα έπρεπε να έχει γίνει εδώ και πάρα πολύ καιρό. Πώς χαίρομαι, που τουλάχιστον αυτή η απόφαση -που υπήρξε και πρόταση της παράταξής μας, της Νέας Δημοκρατίας- επιτέλους εφαρμόζεται. 
Πολύ γρήγορα θα περάσω σε κάποιες πολιτικές παρατηρήσεις. Κατ’ αρχάς, πρέπει να πούμε ότι είναι η τέταρτη συνεχής χρονιά των μειώσεων της Βουλής. Αναλυτικότερα τώρα τα σημαντικότερα κονδύλια που θα πρέπει να μας απασχολήσουν, είναι τα κονδύλια τα οποία αφορούν σε μισθοδοσία των υπαλλήλων της Βουλής και τα κονδύλια τα οποία αφορούν στο κόστος λειτουργίας, δηλαδή στις δαπάνες της Βουλής και, βεβαίως, στο κόστος των ίδιων των Βουλευτών. 
Όσον αφορά στους υπαλλήλους της Βουλής νιώθω  την ηθική υποχρέωση –κυρίες και κύριοι συνάδελφοι, εξελέγην το 2000, δηλαδή είμαι σε αυτήν την Αίθουσα  αρκετά χρόνια- να πω ότι, επειδή πράγματι οι υπάλληλοι της Βουλής –το λέω και με τη δημοσιογραφική μου ιδιότητα- βρέθηκαν πάρα πολλές φορές στο στόχαστρο, σήμερα, δεν έχουν και δεν απολαμβάνουν καμμία απολύτως εξαίρεση απ’ ό,τι ισχύει γενικότερα για όλους τους υπαλλήλους στο ελληνικό κράτος. 
Γιατί το λέω αυτό; Γιατί έχουν ήδη -από το Νοέμβριο του 2011- μπει στο ενιαίο μισθολόγιο. Άρα οι γενικές περικοπές που παρακολουθούν όλους τους δημοσίους υπαλλήλους, ακολουθούν την εισοδηματική πορεία, την εισοδηματική ζωή και τον οικονομικό βίο των υπαλλήλων της Βουλής. 
Όσον αφορά στους Βουλευτές -και μπαίνω αμέσως στο θέμα αυτό, βάζοντας το δάκτυλο επί τον τύπον των ήλων, γιατί γνωρίζω ότι όλοι όσοι μάς ακούνε έξω απ’ αυτήν την Αίθουσα, το πρώτο που αναρωτιούνται είναι, τι γίνεται με το κόστος των Βουλευτών, τι γίνεται με το κόστος της Βουλής, πώς προχωρούμε, τι περικόπτεται- πρέπει να πούμε δύο-τρία πράγματα. Γι’ αυτό μίλησα και για πολιτικές παρατηρήσεις. 
Σύμφωνα με το Ζ΄ Ψήφισμα, η αποζημίωση του Βουλευτή παρακολουθεί το μισθό του Προέδρου του Αρείου Πάγου.
Βεβαίως είναι αυτονόητη υποχρέωση ο κάθε Βουλευτής να αρθεί στο ύψος των περιστάσεων και σήμερα ο ίδιος να ζητήσει πολύ μεγαλύτερες και γενναιότερες περικοπές σε ό,τι είδους παροχές έχει από οποιονδήποτε άλλο, την ώρα που ζητείται από τον ελληνικό λαό, όπως είπαμε, να ακολουθήσει ένα δρόμο ανηφορικό, ένα δρόμο γεμάτο θυσίες.
Να πούμε επίσης -και να το ξεκαθαρίσουμε- ότι μιλάμε για βουλευτική αποζημίωση κι όχι για μισθό, ακριβώς γιατί μιλάμε για λειτούργημα κι όχι για επάγγελμα. Αυτό θα πρέπει να δοθεί ως μήνυμα μέσα απ’ αυτήν τη συζήτηση σήμερα. 
Πάντως μια γενική παρατήρηση είναι ότι όλη αυτή η συζήτηση για τον προϋπολογισμό της Βουλής, έχει ένα τυπικό συμβολισμό και αντανακλά στο πώς συμπεριφέρονται οι εθνικοί αντιπρόσωποι την ώρα της κρίσεως. Ουσιαστικά, όμως -δηλαδή μιλώ με αριθμητικά μεγέθη- ελάχιστα επηρεάζει το πρόγραμμα προσαρμογής αφού με τα περυσινά στοιχεία τού προϋπολογισμού, ο συνολικός προϋπολογισμός της Βουλής αντιστοιχούσε στο 2,3‰ του προϋπολογισμού της γενικής κυβέρνησης. 
Άρα λοιπόν ο προϋπολογισμός ο οποίος έρχεται και θα συζητηθεί από την Πέμπτη για να ψηφιστεί το βράδυ της προσεχούς Κυριακής, σε τούτη την Αίθουσα, όσον αφορά στον προϋπολογισμό της Βουλής, επηρεάζεται μόνο κατά 2,3‰, κατά ένα ελάχιστο ποσοστό. Επηρεάζεται όμως στο μέγιστο βαθμό, όσον αφορά στην τυπική και συμβολική του σημασία.
Για το ζήτημα λοιπόν των βουλευτικών αποζημιώσεων θα κάνω δυο-τρεις επισημάνσεις. Από το 2009-2010 έως σήμερα συνολικά, σε κάθε φύσεως παροχές, επιδόματα που έχουν πάρει Βουλευτές -εάν υπολογίσουμε και τον τρόπο φορολόγησης της βουλευτικής αποζημίωσης- η μείωση ανέρχεται περίπου στο 47% με 48%. Αυτό είναι κάτι το ενδεικτικό που πρέπει να ξεκαθαριστεί, για να μη μείνει οποιαδήποτε θολή εντύπωση κυρίως, σε ανθρώπους οι οποίοι παρακολουθούν τη συζήτηση έξω από την Αίθουσα αυτή.
Πολύ γρήγορα κάποιες μαθηματικές-λογιστικές παρατηρήσεις. Όσον αφορά αναλυτικά στις πιστώσεις του προϋπολογισμού για το 2013, θα ήθελα να σταθώ σε μερικά κονδύλια, στα κονδύλια αυτά που αφορούν σε πληρωμές για υπηρεσίες. Επειδή μιλούσαμε για τις βουλευτικές αποζημιώσεις, το κονδύλιο ΚΑ121, που είναι η αποζημίωση των Βουλευτών, είναι μειωμένο κατά περίπου 2 εκατομμύρια, στο κονδύλιο ΚΑ0122, που είναι η αποζημίωση των Βουλευτών για τη συμμετοχή τους σε επιτροπές, ήδη υπήρξε μία μείωση τα προηγούμενα χρόνια κατά 50%. Έρχεται μία νέα μείωση στις αποζημιώσεις που παίρνουν για τις επιτροπές οι Βουλευτές και ουσιαστικά φτάνει στα 80% περίπου και είναι γύρω στα 105 ευρώ. Ισοσκελισμένα με το 2012 είναι κάποια άλλα κονδύλια: Το ΚΑ123, ΚΑ124, ΚΑ126, ΚΑ133 που αφορούν στο επίδομα οργάνωσης γραφείου, στις οικογενειακές παροχές και στα έξοδα κίνησης Βουλευτών.
Όσον αφορά στις αμοιβές του προσωπικού της Βουλής και των πολιτικών υπαλλήλων –εδώ συμπεριλαμβάνονται και οι υπάλληλοι ιδιωτικού δικαίου αορίστου χρόνου- εκεί ακολουθούν οι υπάλληλοι, όπως είπαμε, τις γενικές περικοπές που ισχύουν για όλο τον υπαλληλικό κόσμο στον τόπο μας και όλα τα κονδύλια βαίνουν συνεχώς μειούμενα. Όσον αφορά λοιπόν στους σχετικούς κωδικούς, ο ΚΑ211 που αφορά στο βασικό τους μισθό, είναι μειωμένος κατά 1.213.000 ευρώ, ο ΚΑ212 που είναι το επίδομα χρόνου υπηρεσίας, ο ΚΑ213 για την οικογενειακή παροχή, ο ΚΑ215 για το επίδομα θέσης ευθύνης, όλα αυτά αντίστοιχα έχουν κάποιες μειώσεις. 
Να ξεκαθαρίσουμε εδώ ότι αυτές οι μειώσεις δεν οφείλονται σε απολύσεις, οι υπάλληλοι παραμένουν οι ίδιοι. Υπάρχουν αποχωρήσεις υπαλλήλων, δεν υπάρχει ούτε εφεδρεία ούτε απολύσεις και το ξεκαθαρίζω αυτό, για να ξέρουμε ποιο είναι το καθεστώς το οποίο διέπει τους συνεργάτες ουσιαστικά όλων ημών.
Όσον αφορά στο ΚΑ218 -είναι ένας άλλος κωδικός- εκεί ουσιαστικά έχει μηδενιστεί το κονδύλιο. Είναι τα επιδόματα εορτών, Χριστουγέννων κ.λπ., αυτά τα οποία ούτως ή άλλως καταργούνται για τους υπόλοιπους, καταργούνται και για τους υπαλλήλους της Βουλής
Στο πλαίσιο των γενικών περικοπών τίθενται και οι αμοιβές υπαλλήλων με σχέδιο ιδιωτικού δικαίου ορισμένου χρόνου και των ειδικών κατηγοριών. Εδώ στέκομαι πολύ γρήγορα στον ΚΑ342 κωδικό που είναι οι αμοιβές του προσωπικού, στο ΚΑ351 οι εισφορές σε ασφαλιστικούς οργανισμούς, στον ΚΑ352 οι εισφορές πάλι σε ασφαλιστικούς οργανισμούς για προσωπικό με άλλη σχέση εργασίας. Όλα αυτά έχουν μειώσεις από 1.500.000 ευρώ άλλοι κωδικοί, 300.000 ευρώ άλλοι κωδικοί. Όλα, όμως, όπως σας είπα, βαίνουν συνεχώς μειούμενα.
Πηγαίνω στον κωδικό ΚΑ 374, που είναι η αντιμισθία των συνεργατών των Βουλευτών. Είναι οι αμοιβές που παίρνουν ο επιστημονικός συνεργάτης ή οι επιστημονικοί συνεργάτες που έχουν οι Βουλευτές. Εδώ η περικοπή φθάνει περίπου το 30% έως 32%. Δηλαδή, κόβονται περίπου 4 εκατομμύρια ευρώ από τα κονδύλια που είχαν εγγραφεί στον περσινό προϋπολογισμό και τα οποία ακολουθούσαν το 2012. Δηλαδή, από τα 12.126.000 ευρώ πάμε στα 8.325.000 ευρώ. 
Προχωρώ σε κάποιους άλλους κωδικούς, που είναι οι πρόσθετες και παρεπόμενες παροχές πολιτικών υπαλλήλων, στρατιωτικών, οργάνων τής ΕΛΑΣ, αποζημιώσεις μελών κ.λπ.. Όλα αυτά έχουν μειώσεις 800.000 ευρώ και 600.000 ευρώ αντίστοιχα.
Οι πληρωμές για μετακινήσεις συνολικά είναι μειωμένες κατά 900.000 ευρώ, ενώ οι πληρωμές για λοιπές υπηρεσίες, όπως για μισθώματα κτηρίων, δαπάνες χρηματοδοτικής μίσθωσης, λοιπές μισθώσεις, είναι επίσης μειωμένες κατά περίπου 750.000 ευρώ. 
Τα υπόλοιπα κονδύλια είναι περίπου ισοσκελισμένα ή μειούμενα. Μιλάμε, δηλαδή, για τα κονδύλια που αφορούν στα ταχυδρομικά, στις υποχρεώσεις από παροχή τηλεπικοινωνιακών υπηρεσιών, τα τηλεγραφήματα, τις δαπάνες κινητής τηλεφωνίας.
Οι κωδικοί που παρουσιάζουν αύξηση είναι μόνο οι κωδικοί που αφορούν στην ηλεκτρική ενέργεια. Είναι ο ΚΑ 832 που έχει αύξηση 250.000 ευρώ και ο κωδικός που αφορά στην προμήθεια καυσίμων που έχει αύξηση 70.000 ευρώ. Είναι, επίσης, και ο κωδικός 871, που αναφέρεται με το γενικό τίτλο «Αμοιβές φυσικών προσώπων» και αφορά στις αμοιβές ορκωτών λογιστών για την έρευνα του «πόθεν έσχες», όπως σας είπα και προηγουμένως. 
Τέλος, όσον αφορά στις προμήθειες αγαθών και κεφαλαιακού εξοπλισμού και αυτές είναι μειούμενες –όλες σε ονομαστικές τιμές- ή ισοσκελισμένες. Το ίδιο συμβαίνει και με την προμήθεια του κεφαλαιακού εξοπλισμού.
Κυρίες και κύριοι συνάδελφοι, πέρα απ’ αυτές τις λογιστικές παρατηρήσεις, θα ήθελα πολύ γρήγορα στον ελάχιστο χρόνο που απομένει να κάνω και μερικές γενικές παρατηρήσεις. Θα υπήρχε δυνατότητα και θα μπορούσε κανείς να συζητήσει εδώ μέσα ενδεχομένως και κάποιες άλλες περικοπές από ένα κονδύλιο ή τη μεταφορά κονδυλίων από τον έναν κωδικό στον άλλο κωδικό. Βεβαίως, για να μπορέσουν μερικά να γίνουν, απαιτείται η τροποποίηση του Κανονισμού της Βουλής, κάτι το οποίο εξήγγειλε ήδη ο Πρόεδρος της Βουλής κ. Μεϊμαράκης και είναι κάτι που περιμένουμε να γίνει, για να μπορέσουμε έτσι ενδεχομένως να προχωρήσουμε και σε περαιτέρω περικοπές κονδυλίων. Αναφέρομαι, κυρίως, σε κονδύλια που αφορούν μισθώματα κτηρίων. Έτσι, λοιπόν, κάποιοι δικαιούμενοι σήμερα χώρων, τους οποίους διαθέτει η Βουλή, ενδεχομένως με μία νέα τροποποίηση του Κανονισμού να μπορεί να προβλεφθεί ότι αυτοί οι άνθρωποι δεν θα δικαιούνται γραφεία ή τουλάχιστον όχι στον κυρίως χώρο της Βουλής, με αποτέλεσμα να μπορούμε να έχουμε ενδεχομένως και περαιτέρω μειώσεις στα μισθώματα.
Όσον αφορά σε κάποια αυτοκίνητα της Βουλής, θα ήθελα να πω ότι ήδη βρίσκεται σε συνεννόηση η Βουλή με το Υπουργείο Εξωτερικών, με το Τμήμα Εθιμοτυπίας, προκειμένου να παραχωρηθούν αυτά τα αυτοκίνητα εκεί για τη διάθεσή τους, όταν υπάρχουν ξένοι επισκέπτες στη χώρα, όπως γίνεται σε κάθε χώρα. 
Όσον αφορά στα μισθώματα κτηρίων, πρέπει να κάνω μια σημαντική παρατήρηση, γιατί αναζήτησα τα στοιχεία. Τα τελευταία τρία χρόνια έχει γίνει περίπου 30% με 35% μείωση σε μισθώματα κτηρίων. Ήδη, δηλαδή, υπήρξαν αυτές οι μειώσεις και βεβαίως αυτά τα κονδύλια συνεχίζουν να βαίνουν μειούμενα στον υπό συζήτηση προϋπολογισμό. 
Όσον αφορά στα κονδύλια για τους ορκωτούς λογιστές, επειδή υπήρξε η παρατήρηση από κάποιους ότι πολλά αδικήματα που ενδεχομένως να εντοπιστούν, είναι αδικήματα που ανάγονται σε πρότερο χρόνο, στο 1974, στο 1975, στο 1978, είναι αδικήματα παραγεγραμμένα και, άρα, τι χρεία έχουμε να πληρώσουμε ορκωτούς λογιστές, για να εντοπίσουμε κάποιους οι οποίοι ενδεχομένως να «έκλεπταν οπώρας» -που θα τους βρούμε πολύ καθυστερημένα και δεν θα μπορούμε να επιβάλουμε κυρώσεις- θα ήθελα να επισημάνω το εξής, κυρίες και κύριοι συνάδελφοι: Βεβαίως, από τη μία πλευρά είναι η ποινική ευθύνη, που αυτό είναι κάτι που μπορούμε να συζητήσουμε στη Βουλή, τι και πώς πρέπει να γίνει και αν μπορούμε να τροποποιήσουμε κάποια πράγματα, αλλά από την άλλη πλευρά υπάρχει και η ηθική ευθύνη του καθενός μας. Είναι πάρα πολύ σημαντικό να γνωρίζει ο ελληνικός λαός εάν και πώς χειρίστηκαν δημόσιο χρήμα όσοι διετέλεσαν σε θέση ευθύνης, Πρωθυπουργοί, Υπουργοί, Υφυπουργοί. Άρα, λοιπόν, υπάρχει μεγάλη ανάγκη αυτό, το οποίο είχε εξαγγελθεί εδώ και καιρό και έχει αποφασιστεί, να προχωρήσει άμεσα.
Μία άλλη παρατήρηση για την εξοικονόμηση, για να δούμε έτσι λίγο το «πενία τέχνας κατεργάζεται» πώς εφαρμόζεται στην προκειμένη περίπτωση, είναι ότι, ήδη, υπάρχει μία εξοικονόμηση από τα αεροπορικά εισιτήρια της Βουλής, όπως μας πληροφόρησε ο Γενικός Γραμματέας. Η Βουλή, ήδη, πιστώνεται με μίλια και άρα, μπορεί να ανταλλάσει αυτά τα μίλια τα οποία συγκεντρώνονται με δωρεάν εισιτήρια, ακριβώς για να υπάρχουν και περαιτέρω περικοπές. Υπάρχουν ήδη περίπου στο 10% δωρεάν εισιτήρια από τις αποστολές της Βουλής. 
Όσον αφορά στο πάγωμα των ωριμάνσεων κ.λπ. σας είπα για τις μειώσεις της μισθοδοσίας των υπαλλήλων. Δεν υπάρχει καμμία απόλυση ή εφεδρεία υπαλλήλου. 
Υπάρχουν δύο ακόμη κονδύλια. Το επίδομα της αλλοδαπής: Υπάρχει μία υπάλληλος της Βουλής, η οποία βρίσκεται στη μόνιμη αντιπροσωπεία μας στις Βρυξέλλες και θα χρειαστεί άλλος ένας υπάλληλος, όταν θα αναλάβει την Προεδρία στην Ευρωπαϊκή Ένωση η χώρα μας το 2014. Αλλά επειδή μειώνονται όλα αυτά τα επιδόματα, με το ίδιο επίδομα θα μπορέσουμε να έχουμε δύο υπαλλήλους εκεί.
Υπάρχουν κάποια κονδύλια της συμμετοχής τής Βουλής σε διεθνείς οργανισμούς όπως στην κοινοβουλευτική συνέλευση του ΝΑΤΟ, τη Δυτικοευρωπαϊκή Ένωση, το Συμβούλιο της Ευρώπης, που είναι απαραίτητα για τα έξοδα γραμματειακής υποστήριξης. Κλείνω, όπως ακριβώς ξεκίνησα, ότι σε μία περίοδο πλήρους αναξιοπιστίας του πολιτικού συστήματος -η κρίση δεν είναι οικονομική, το έχουμε πει επανειλημμένως, παράλληλα είναι μία κρίση ηθική, είναι μία κρίση θεσμική- ο προϋπολογισμός της Βουλής είναι λογικό να βρίσκεται στο επίκεντρο του ενδιαφέροντος. 
Γι’ αυτόν το λόγο, όπως είπε, ήδη, και ο Πρόεδρος της Βουλής, το 2013 που λήγει η πενταετής περίοδος για την Αναθεώρηση του Συντάγματος, έχουμε τη χρυσή ευκαιρία να ξαναθέσουμε το θέμα για θεσμικές παρεμβάσεις, προκειμένου να θωρακίσουμε το πολιτικό μας σύστημα, για παρεμβάσεις όσον αφορά στην Αναθεώρηση του Συντάγματος, αφού η επόμενη Βουλή που θα προκύψει μπορεί να είναι αναθεωρητική.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
 Κυρίες και κύριοι συνάδελφοι, θεωρώ ότι η δημοκρατία δεν χρειάζεται και δεν δίνει ποτέ εξετάσεις. Εμείς δίνουμε εξετάσεις στη δημοκρατία και εξαρτάται από το πόσο προσηλωμένοι είμαστε στους δημοκρατικούς θεσμούς.
Με αυτές, λοιπόν, τις σκέψεις σάς καλώ να υπερψηφίσουμε σήμερα τον προϋπολογισμό της Βουλής. Όσον αφορά στον απολογισμό του 2012 θεωρώ ότι από τον έλεγχο, ο οποίος έχει γίνει, όλα ήταν τακτοποιημένα κονδύλια και δεν υπάρχει κάποια ειδικότερη παρατήρηση.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Και εμείς σας ευχαριστούμε.
Ο κ. Γελαλής Δημήτριος έχει το λόγο.
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε.
Γίναμε σήμερα μάρτυρες μιας συνταγματικής εκτροπής και αναφέρομαι στο πολυνομοσχέδιο, το οποίο αναπτύχθηκε χθες το βράδυ στις εννέα..</Speech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember>: Τι σχέση έχει τώρα αυτό;</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Πείτε μας, κύριε συνάδελφε.
Σήμερα, με διαδικασία εξπρές συζητήθηκε στην Επιτροπή Οικονομικών της Βουλής, αύριο θα ψηφιστεί και θα αρχίσει να εφαρμόζεται.
Αυτή είναι συνήθεια, φαίνεται, της τρικομματικής Κυβέρνησης. Συζητάμε τώρα για τον προϋπολογισμό των δαπανών της Βουλής του οικονομικού έτους 2013 και του απολογισμού των δαπανών της Βουλής του έτους 2011.
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Αγαπητοί συνάδελφοι και συναδέλφισσες, στη δύσκολη συγκυρία που περνάει ο τόπος μας καλούμαστε ως  Βουλευτές μέσα στη Βουλή να συμβάλουμε στην προσπάθεια για εξοικονόμηση πόρων, για εξορθολογισμό δαπανών και για ανόρθωση της ελληνικής οικονομίας γενικότερα.
Οι θέσεις και οι προτάσεις για να βελτιώσουμε τη γενικότερη εικόνα της ελληνικής οικονομίας και κυρίως να βοηθήσουμε τους εργαζόμενους να μπορέσουν να ξεφύγουν από το φαύλο κύκλο της ύφεσης, μας φέρνει μπροστά σε μεγαλύτερες ευθύνες.
Η κατεύθυνση του προϋπολογισμού του κράτους είναι η συνέχιση της προσπάθειας για την τήρηση των όρων του χειρότερου οικονομικού σχεδίου του μνημονίου. Επομένως συνεχίζονται οι οριζόντιες περικοπές μισθών και συντάξεων κυρίως, ενώ προωθείται η κατεδάφιση του κοινωνικού κράτους και των εργασιακών δικαιωμάτων.
Τα περί νοικοκυρέματος του κράτους δραστικής μείωσης των ελαστικών και ανελαστικών δαπανών παραμένουν ευχολόγια και τα μέτρα που έχουν ληφθεί είναι άτολμα, αποσπασματικά και εντοπισμένα σε οριζόντιες περικοπές που καταργούν τον κοινωνικό χαρακτήρα του κράτους, αντί να αποτολμήσουν τη ρήξη με τα κατεστημένα που κάνουν τις λειτουργίες του αναποτελεσματικές.
Το 2013 θα είναι το έκτο συνεχόμενο έτος συρρίκνωσης της ελληνικής οικονομίας και το ΑΕΠ θα έχει μειωθεί στο τέλος του 2013 κατά 24,5% σε σύγκριση με το 2007. Η ύφεση σύμφωνα με ορισμένους αναλυτές εκτιμάται ότι φέτος θα κλείσει στο 7%. Στην πραγματικότητα μπορεί να φτάσει και κοντά στο 10%. Πραγματικά είναι ένα τρομακτικό νούμερο.
Επίσημα, σε δηλώσεις εκπροσώπων του ΔΝΤ, αναφέρθηκε ότι φοβούνται ότι η ύφεση το 2013 θα ξεπεράσει το 5% με 5,5%. Το χειρότερο βέβαια από όλα αυτά φαίνεται καθαρά, στα στοιχεία πλέον του προϋπολογισμού, ότι το χρέος δεν είναι διαχειρίσιμο, αφού θα εκτοξευτεί στο 190% του ΑΕΠ από 129% που ήταν το 2009 και αυτό βέβαια σαν εκτίμηση. Η Κυβέρνηση συζητάει βέβαια για μείωση στο 120% το 2020 με ιδανικές συνθήκες οι οποίες όμως δεν υπάρχουν και το 120% τελευταία ανέβηκε στο 130% με 135%. 
Κατά 13% ή κατά 22.000.000 ευρώ μειώνεται ο προϋπολογισμός της Βουλής για το 2013 ώστε να καλυφθούν -υποτίθεται- οι προκρούστειοι στόχοι του μεσοπροθέσμου. Το 2012 ο προϋπολογισμός ανερχόταν στα 171.000.000 ευρώ, ενώ για το 2013 θα φτάσει στα 149.000.000 ευρώ, για το 2014 στα 180.000.000 ευρώ και το 2015 οι δαπάνες της Βουλής θα ανέρθουν στα 175.000.000 ευρώ. 
Να σημειώσουμε ότι γίνονται περαιτέρω μειώσεις του Προϋπολογισμού της Βουλής γίνονται παρ’ όλο που από το 2012 έχει υπερκαλυφθεί ο στόχος του μεσοπροθέσμου μέχρι το 2015. Παρ’ όλα αυτά συνεχίζουμε να κόβουμε. Σημαντικές θα είναι οι μειώσεις στα κονδύλια για τους επιστημονικούς συνεργάτες, καθώς και για τους υπαλλήλους της Βουλής. Από αυτές τις δύο κατηγορίες, από τους εργαζόμενους δηλαδή, θα προέλθει ο κύριος όγκος των περικοπών. 
Ο προϋπολογισμό της Βουλής κινείται στην ίδια νεοφιλελεύθερη λογική που ακολουθεί η Κυβέρνηση στον προϋπολογισμό του κράτους, αλλά και στους υπόλοιπους οικονομικούς τομείς της χώρας. Είναι η εύκολη λύση της περικοπής των μισθών. Έχουμε ξαναπεί ότι η περικοπή μισθών, συντάξεων και κοινωνικών παροχών είναι μια αδιέξοδη πολιτική που οδηγεί την κοινωνία σε μαρασμό και την οικονομία σε περαιτέρω ύφεση. Δεν είναι η οικονομική λύση αυτή αλλά το πρόβλημα.
Η Κυβέρνηση, με τις υποδείξεις της τρόικας, προσπαθεί να κάνει τη χώρα μας «ευρωπαϊκή Κίνα». Οι παραδόσεις και οι κοινωνικοί αγώνες του λαού μας, όμως, είναι διαφορετικοί. Οι τροϊκανοί και οι τοπάρχες τους δεν θα μας κάνουν ούτε Βουλγαρία ούτε Ουκρανία αλλά ούτε και Κίνα. Η τρικομματική Κυβέρνηση αντί να επεξεργαστεί έναν πιο δύσκολο προϋπολογισμό με περικοπές σε πάγιες και λειτουργικές δαπάνες, ακολουθεί τη γνωστή και πεπατημένη περικοπή των μισθών. 
Η συμμετοχή μας και οι προσπάθειες που καταβάλλουμε είναι στην κατεύθυνση ανάκτησης της εμπιστοσύνης της κοινωνίας στις λειτουργίες του κοινοβουλίου που έχουν χαθεί, στον ουσιαστικό και δημοκρατικό ρόλο που πρέπει να επιτελέσει το κοινοβούλιο. Με τις πράξεις και τις ενέργειές μας πρέπει πρώτα απ’ όλα να προστατεύσουμε το θεσμό, κόντρα και ενάντια σε κυβερνητικές και μη συμπεριφορές που τον υποβαθμίζουν. Η συμβολή μας αυτή, όμως, δεν θα πρέπει να δημιουργήσει δυσλειτουργίες στη Βουλή, ούτε περαιτέρω προβλήματα στους εργαζόμενους σε αυτή.
Στο προηγούμενο μεσοπρόθεσμο αποφασίστηκε ο προϋπολογισμός της Βουλής να ενταχθεί σε αυτόν της γενικής κυβέρνησης. Σήμερα προχωρείτε ένα βήμα παραπάνω, αφού την απόφαση 22624, που δημοσιεύτηκε στο ΦΕΚ 2658/2012 και αφορά την απογραφή του προσωπικού της Βουλής, δεν την υπογράφει ο Πρόεδρός της, ως όφειλε να κάνει, αλλά οι Υπουργοί Οικονομικών και Διοικητικής Μεταρρύθμισης. Στην ουσία σιωπηλά και υπόγεια έχετε καταργήσει και το αυτοδιοίκητο της Βουλής. Αυτή είναι μια διαδρομή θεσμικής ανατροπής, την οποία δεν έχετε το θάρρος να τη θεσμοθετήσετε.
Στο τέλος της διαδρομής αυτής ο εκάστοτε Υπουργός Οικονομικών θα λαμβάνει τις αποφάσεις και όχι ο Πρόεδρος της Βουλής. Τίθεται, λοιπόν, θέμα παραβίασης του άρθρου 65 του Συντάγματος για το αυτοδιοίκητο της Βουλής. 
Αυτό δεν σημαίνει ότι θα πρέπει να κάνουμε και σπατάλες. Θα πρέπει, όμως, να αντιμετωπίσουμε το θέμα των δαπανών με κοινωνική ευαισθησία όσον αφορά τον ανθρώπινο παράγοντα και το προσωπικό.
Θεωρούμε αδιανόητο η διοίκηση της Βουλής να προχωρεί σε περαιτέρω περικοπές βασικών μισθών και αριθμού επιστημονικών συνεργατών και υπαλλήλων χωρίς να έχει προηγηθεί ένας συνολικός εξορθολογισμός του προϋπολογισμού της Βουλής. Ένας τέτοιος εξορθολογισμός θα προϋπέθετε τη θέσπιση συγκεκριμένων, σταθερών και διάφανων κανόνων για τις διαδικασίες έργου και υπηρεσιών προς τη Βουλή των Ελλήνων, μία καθαρή περιγραφή καθηκόντων και αποτελέσματος. Επειδή δεν κάνετε αυτόν τον εξορθολογισμό, στην ουσία οδηγείτε την κοινοβουλευτική λειτουργία σε υποβιβασμό. Άλλωστε, μέχρι σήμερα έχετε δείξει τις προθέσεις στο ζήτημα αυτό, καθώς και στις λειτουργίες της Βουλής. Δεκάδες αναπάντητες ερωτήσεις, απουσία του Πρωθυπουργού και των Υπουργών από τις κοινοβουλευτικές διαδικασίες, ελάχιστη στήριξη των νομοσχεδίων που καταθέτετε στην Επιτροπή Οικονομικών της Βουλής και νομοθεσίες με πράξεις νομοθετικού περιεχομένου, προκειμένου να αποφεύγετε τον κοινοβουλευτικό έλεγχο.
Γνωρίζουμε πολύ καλά το δρόμο που έχετε επιλέξει, το δρόμο που σας έχει καθορίσει η τρόικα. Ο Πρόεδρος της Βουλής μάς είπε στην Επιτροπή ότι σχεδιάζετε ένα νέο οργανόγραμμα της Βουλής με περιορισμό των γενικών διευθύνσεων, τμημάτων, διευθύνσεων κ.λπ. Αυτό βέβαια το ακούμε εδώ και χρόνια. Έχουν γίνει περικοπές θέσεων και αρμοδιοτήτων ανά τμήμα, ώστε να μην υπάρχει επικάλυψη ή κενό αρμοδιοτήτων; Έχουν περιγραφεί τα καθήκοντα ανά θέση, τα προσόντα που απαιτεί η κάθε θέση; Έχει γίνει καθορισμός μετρήσιμων στόχων, έτσι ώστε να γίνεται αντικειμενική αξιολόγηση; Όχι βέβαια. Κούφια λόγια εδώ και χρόνια με αδιαφανείς διαδικασίες και προσλήψεις «ημετέρων».
Ας ρίξουμε μια ματιά στα νούμερα του προϋπολογισμού της Βουλής. Από τα 22.000.000 ευρώ περικοπών, επίδομα εορτών -Χριστουγέννων, Πάσχα- και αδείας 1.330.000 ευρώ, 1.210.000 είναι από τη μείωση του βασικού μισθού των μονίμων υπαλλήλων λόγω της ένταξης στο ενιαίο μισθολόγιο, 638.000 ευρώ από την αυτόματη μείωση των εισφορών στο ΙΚΑ, 1.430.000 ευρώ από τη μείωση των ασφαλιστικών εισφορών του εργατοτεχνικού προσωπικού, 3.800.000 ευρώ από τη μείωση του μισθού των επιστημονικών συνεργατών, 5.100.000 ευρώ από το καταργηθέν επίδομα για το άνοιγμα και το κλείσιμο της Βουλής, 2.100.000 ευρώ από τις υπερωρίες συνεργατών Βουλευτών, 800.000 ευρώ από τα έξοδα κίνησης υπαλλήλων, φρουράς και επιστημονικών συνεργατών των Βουλευτών. Μόνο από τους παραπάνω κωδικούς προκύπτει περικοπή περίπου 16 εκατομμυρίων ευρώ, ενώ μαζί με τους άλλους κωδικούς που αφορούν σε υπαλλήλους, αστυνομικούς, συνεργάτες, το ποσό των περικοπών αγγίζει τα 18 εκατομμύρια ευρώ. Άρα τα 18 εκατομμύρια από τα 22 εκατομμύρια ευρώ των περικοπών, δηλαδή το 82% αφορά εργαζομένους.
Ειδικότερα οι επιστημονικοί συνεργάτες απαξιώνονται σε πολύ μεγάλο βαθμό, καθώς δεν πρέπει να ξεχνάμε ότι είναι από τα βασικά στηρίγματα των Βουλευτών και ότι δουλεύουν υπερωριακά σχεδόν καθημερινά, χωρίς καμμιά εξασφάλιση σε περίπτωση που είτε δεν επανεκλεγεί ο Βουλευτής είτε διακόψει τη συνεργασία μαζί του. Πρόκειται μάλιστα για ανθρώπους με υψηλή ποιότητα προσόντων. Ο ένας πρέπει να διαθέτει διδακτορικό ή μεταπτυχιακό τίτλο και ο δεύτερος πτυχίο ΑΕΙ.
Σοβαρή είναι και η μισθολογική υποβάθμιση των υπαλλήλων της Βουλής, οι οποίοι προσφέρουν σημαντικό έργο. Έχουμε αναφέρει και στην οικονομική επιτροπή αλλά και στο νόμο πλέον για την περιστολή των δαπανών, ότι θα πρέπει να γίνουν περικοπές, ξεκινώντας από τον Πρόεδρο, τον Πρωθυπουργό, τον Αρχηγό της Αξιωματικής Αντιπολίτευσης αλλά και τους γραμματείς και τους ανωτέρους υπαλλήλους διαφόρων οργανισμών, όπως και από τους Βουλευτές.
Δεν είναι δυνατόν, όμως, να αναφερόμαστε αποκλειστικά σε μειώσεις εργαζομένων και συνταξιούχων και να αφήνουμε στο απυρόβλητο όλα τα golden boys των νομικών προσώπων ή ανωνύμων εταιρειών, όπως ο Πρόεδρος και ο Διευθύνων Σύμβουλος του ΤΑΙΠΕΔ –είναι πρόσφατη η απόφαση που πήραμε- με αμοιβές 21.000 ευρώ και 19.000 ευρώ αντιστοίχως, το μήνα βέβαια.
Να αναφέρουμε ορισμένους κωδικούς που έχουν ιδιαίτερη σημασία, άσχετα εάν υπάρχει νομική κάλυψη ή όχι. Ο κωδικός 816 αναφέρεται στις δαπάνες χρηματοδοτικής μίσθωσης. Θα πρέπει να επανεξετάσετε το θέμα του leasing των αυτοκινήτων. Αυτήν τη στιγμή υπάρχουν αυτοκίνητα που δεν τα έχουν παραλάβει Βουλευτές και όμως πληρώνουμε το μίσθωμα. Θα πρέπει να επανεξεταστεί συνολικά το καθεστώς των αυτοκινήτων. Να διαπραγματευθούμε, αν χρειαστεί, το ύψος της ποινής επιστροφής, γιατί είμαστε ο μεγαλύτερος πελάτης. Δεν νομίζω να υπάρχει και άλλος με τριακόσια αυτοκίνητα. Να αποδεσμευτούμε και να επιστραφούν τα αυτοκίνητα που οι συνάδελφοι δεν κάνουν χρήση, καθώς και όλα των πρώην Προέδρων της Βουλής ή άλλων προσώπων. Ο κάθε Βουλευτής να έχει στη χρήση του ένα αυτοκίνητο, ανεξάρτητα από τη θέση που κατέχει στον κυβερνητικό σχηματισμό. Να αφαιρεθούν αυτοκίνητα που πληρώνονται από τον προϋπολογισμό της Βουλής μελών που δεν είναι σήμερα Βουλευτές. Μέσω του καθεστώτος αυτού θα έχουμε μείωση της δαπάνης στον αντίστοιχο κωδικό.
Κωδικός 813 «Μισθώματα κτηρίων». Θεωρούμε απαράδεκτο το ελληνικό δημόσιο να έχει πληθώρα ιδιόκτητων ακινήτων και να νοικιάζει με υψηλό τίμημα ακίνητα τρίτων. Θεωρούμε απαράδεκτο να καλύπτονται γραφεία της Βουλής από μη Βουλευτές της τελευταίας βουλευτικής περιόδου. Να καταργηθούν τα γραφεία όλων των πρώην Πρωθυπουργών και Προέδρων της Βουλής στο κτήριο της Βουλής ή σε άλλα κτήρια τα οποία πληρώνει το ελληνικό δημόσιο. Δεν μπορεί να διατηρεί κάποιος γραφείο με προσωπικό και τα αντίστοιχα έξοδα που πληρώνει το ελληνικό δημόσιο, καθώς και όποιος έγινε Πρόεδρος της Βουλής για δυο-τρεις μέρες ή διατέλεσε Πρωθυπουργός πριν από δεκαπέντε με είκοσι χρόνια. Θεωρούμε ότι μπορούν να γίνουν πολύ σημαντικές περικοπές, εκκενώνοντας γραφεία στη λογική που προανέφερα και ανακατανέμοντας τις υπηρεσίες, ώστε να αξιοποιηθούν κτήρια ιδιοκτησίας του δημοσίου.
Κωδικός 2000 «Πληρωμές μεταβιβαστικές των Ιδρυμάτων». Έχουμε σειρά νομικών προσώπων, ιδρυμάτων και διεθνών οργανισμών που δεν γνωρίζουμε την προέλευσή τους ή κάποια από αυτά εξυπηρετούν άλλους σκοπούς, κάποιες φορές και προσωπικούς και όχι κοινωφελείς. Ζητάμε να σταματήσει οποιαδήποτε χρηματοδότηση, ειδικά αν δεν υπάρχει πλήρης διαφάνεια.
Κωδικός 819 «Λοιπές μισθώσεις». Ο κωδικός αυτός αναφέρεται στα ξενοδοχεία. Η Βουλή θα πρέπει να προχωρήσει σε πρόσκληση εκδήλωσης ενδιαφέροντος για μακροχρόνια και ανοικτή πρόσκληση για μίσθωση. Δεν πειστήκαμε για τις ιδιαιτερότητες, τη διακριτικότητα κ.λπ. που επικαλεστήκατε, θεωρώντας ότι αυτά είναι ελάσσονος σημασίας. Η τουριστική αγορά αυτήν τη στιγμή περνάει δύσκολες καταστάσεις. Εμείς από την πλευρά μας μπορούμε να κάνουμε διαπραγμάτευση στα επιθυμητά επίπεδα για τη Βουλή. Δεν μας πείθετε για τις καλές και αγαθές προθέσεις σας, γιατί η μέχρι τώρα συμπεριφορά τόσο του ΠΑΣΟΚ όσο και της Νέας Δημοκρατίας ήταν όχι με βάση τις ανάγκες του κράτους αλλά με βάση τα συμφέροντα και τις δικές σας μικροκομματικές ή προσωπικές ανάγκες.
Εν κατακλείδι, παρά τα κάποια θετικά στοιχεία που περιέχει ο προϋπολογισμός, συνολικά έχει κενά και αναπάντητα θέματα. Δεν μας έχετε πείσει ότι θέλετε να κινηθείτε σε διαφορετικό δρόμο από αυτόν των περικοπών μισθών και αμοιβών και για το λόγο αυτόν δεν θα ψηφίσουμε τον προϋπολογισμό.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε  συνάδελφε.
Το λόγο έχει ο συνάδελφος κ. Δημήτριος Σαλτούρος.</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Ευχαριστώ, κύριε  Πρόεδρε.
Κυρίες και κύριοι συνάδελφοι, ζούμε εποχές εθνικής κατήφειας και όμως τα πράγματα θα μπορούσαν να είναι διαφορετικά σήμερα. Ο ελληνικός λαός, έχοντας συνειδητοποιήσει το τέλμα στο οποίο έχει περιέλθει η χώρα, έδωσε το είναι του στην προσπάθεια αποτελμάτωσης, παρά τις έντονες και φυσιολογικές διαμαρτυρίες μεγάλης μερίδας του κόσμου, μιας μερίδας που εκτιμώ ότι και αυτή αναγνωρίζει κατά βάθος ότι ο μόνος ανοικτός δρόμος αυτήν τη στιγμή είναι ο κακοτράχαλος μονόδρομος στον οποίο πορευόμαστε. 
Και ενώ ο ελληνικός λαός αποδεικνύεται επί της ουσίας και στην πλειοψηφία του ώριμος, πραγματοποιώντας πρωτόγνωρες θυσίες και θέτοντας τις βάσεις για την προσδοκώμενη ανοδική πορεία, το γενικότερο επικρατούν κλίμα παραμένει κλίμα καταστροφολογίας, με καίρια ευθύνη γι’ αυτό της Αντιπολίτευσης, η οποία παλινωδεί ανάμεσα αφ’ ενός στη δεδηλωμένη βούληση του ελληνικού λαού για παραμονή στην Ευρώπη, που αποτελεί και δική της –υποτίθεται- επιλογή και αφ’ ετέρου στην καταστροφολογική ρητορική που ωστόσο στερείται συγκεκριμένων προτάσεων -πολύ περισσότερο ρεαλιστικών- τις οποίες προτάσεις και εγώ ο ίδιος περιμένω ώστε να τις προσυπογράψω, στην περίπτωση που μπορούν να συγκεράσουν με καλύτερο τρόπο την ανάγκη επιβίωσης της χώρας με αυτή τής όσο το δυνατόν καλύτερης διαβίωσης των ανθρώπων της.
Από την άλλη μεριά, δεν μπορώ να μην επισημάνω τις αδυναμίες που παρουσιάζει η σημερινή Κυβέρνηση, τόσο όσον αφορά τα αποτελέσματα αλλά και τον τρόπο της διαπραγμάτευσης όσο και όσον αφορά την καθυστέρηση στην προώθηση των διαρθρωτικών αλλαγών που αναμένει το σύνολο του ελληνικού λαού. 
Επίσης, έχουμε μείνει πίσω ως προς τις μεταρρυθμίσεις που αφορούν την καθημερινότητα του Έλληνα πολίτη, την πάταξη της γραφειοκρατίας, την καθιέρωση απλών δομών πρόσβασης στους διοικητικούς μηχανισμούς, τους εναλλακτικούς τρόπους αύξησης των εισοδημάτων, μέσω, παραδείγματος χάριν, μειώσεως των τιμών των καταναλωτικών αγαθών, την επικαιροποίηση του πλαισίου ρύθμισης οφειλών, τόσο των ιδιωτικών, τραπεζικών και άλλων, όσο και αυτών προς το δημόσιο, τους ασφαλιστικούς φορείς κ.λπ..
Ως προς τη διαπραγμάτευση θα πρέπει να επικεντρωθεί στην πολιτική διάστασή της, καθώς γίνεται αντιληπτό απ’ όλους ότι εάν τα επαχθή μέτρα -τα οποία θα πρέπει να είναι τα τελευταία- δεν συνδυαστούν με την παύση της στάσης αναμονής της Ευρώπης, ο κίνδυνος να μην έχουμε τα επιθυμητά αποτελέσματα είναι μεγάλος. 
Σε κάθε περίπτωση η ύπαρξη συγκεκριμένης εθνικής στρατηγικής είναι αναγκαία και εκτιμώ ότι ουσιώδης παράμετρός της, μετά και από την υιοθέτηση των διατάξεων του εφαρμοστικού νόμου, αποτελεί η θέση ότι πλέον «πιάσαμε πάτο». 
Οι όποιες περαιτέρω επιβαρύνσεις θα πρέπει να αφορούν αποκλειστικά και μόνο τα υψηλά εισοδήματα, ενώ θα πρέπει άμεσα να ενταθεί η διαρκής αναζήτηση εφικτών μέτρων ανακούφισης των ασθενέστερων στρωμάτων και ομάδων της κοινωνίας, ώστε να αποφευχθούν πάση θυσία φαινόμενα Αϊ-Γιάννηδων και μάλιστα σε ανθρώπους που μέχρι σήμερα ζούσαν με αξιοπρέπεια. Τη φτώχεια μας πρέπει να τη μοιραστούμε όλοι.
Κυρίες και κύριοι συνάδελφοι, η εύρυθμη και ποιοτική λειτουργία του Κοινοβουλίου είναι πρωταρχικής σημασίας όσον αφορά την ποιότητα της ίδιας της δημοκρατίας. Είναι σαφές, λοιπόν, ότι η συζήτηση επί του προϋπολογισμού της Βουλής και της περιστολής των δαπανών της δεν αποτελεί μια λογιστική προσέγγιση υπό το πρίσμα της δημοσιονομικής προσαρμογής, αλλά την ουσιαστική συμβολή και συμμετοχή του Κοινοβουλίου στη μεγάλη προσπάθεια που καταβάλλει ο ελληνικός λαός. 
Δεν θα μπορούσε να είναι διαφορετικά, αφού πρόκειται για τον κορυφαίο δημοκρατικό θεσμό του πολιτεύματός μας, ήδη από την πρώτη Εθνοσυνέλευση της Επιδαύρου και το θεσπισθέν προσωρινό πολίτευμα της Ελλάδας.
Το ελληνικό Κοινοβούλιο, έχοντας επίγνωση του ιστορικού του ρόλου, πρέπει να είναι πρωτοπόρο στη μεγαλειώδη προσπάθεια ολόκληρου του ελληνικού λαού να ξεπεραστεί η σημερινή κρίση, η οποία θέτει σε κίνδυνο το μέλλον των επόμενων γενεών.
Η σχετική προσπάθεια άρχισε το 2010, κορυφώθηκε το 2012 και συνεχίζεται το 2013. Τα τρία προηγούμενα έτη, λοιπόν, μέσω της περιστολής των δαπανών, επιτεύχθηκε εξοικονόμηση 51 εκατομμυρίων, ένα ποσό ιδιαίτερα σημαντικό σε σχέση με το συνολικό ύψος του προϋπολογισμού.
Με τον προϋπολογισμό του 2013 προβλέπεται περαιτέρω μείωση δαπανών κατά 22 εκατομμύρια ευρώ, δηλαδή σε τέσσερα χρόνια εξοικονομούνται 73 εκατομμύρια ευρώ. Αυτό μεταξύ άλλων σημαίνει ότι όχι μόνο υπερκαλύπτονται οι στόχοι του μεσοπρόθεσμου πλαισίου δημοσιονομικής προσαρμογής για το 2013, που είναι τα 185 εκατομμύρια ευρώ, αλλά ξεπερνάμε ακόμα περισσότερο από πέρυσι τους στόχους για το 2015, που θέτουν τον πήχη στα 175 εκατομμύρια ευρώ.
Η συνολική δαπάνη για το 2012 διαμορφώθηκε σε 170.972.000 από 197.988.000 ευρώ που ήταν το 2011. Είχαμε, δηλαδή, μία εξοικονόμηση 27 εκατομμυρίων ευρώ σε μόλις ένα χρόνο. 
Πιο συγκεκριμένα, στην κατηγορία που αφορά πληρωμές για υπηρεσίες είχαμε μία μείωση των δαπανών περίπου κατά 23 εκατομμύρια ευρώ, με το τελικό ποσό για το 2012 να έχει διαμορφωθεί στα 158.675.000 ευρώ. Αυτό πρακτικά σημαίνει ότι το 70% της συνολικής εξοικονόμησης προήλθε για το 2012 από τις περικοπές στις αποδοχές των Βουλευτών και των υπαλλήλων της Βουλής, οι οποίοι σηκώνουν και το μεγαλύτερο μέρος, το μεγαλύτερο βάρος αυτής της προσαρμογής. 
Συγκεκριμένα, οι αποδοχές κάθε Βουλευτή μειώθηκαν σε ετήσια βάση πάνω από 40%, ενώ αντίστοιχα οι υπάλληλοι της Βουλής είχαν μηνιαίες περικοπές που ξεκίνησαν από 450 ευρώ και έφθασαν έως τα 1.130 ευρώ. Σύμφωνα, δε, με την εκτίμηση όλων των παραμέτρων που διαμορφώνουν τη βουλευτική αποζημίωση, η μείωσή της από το 2010 μέχρι και το 2012 ανέρχεται στο 50% αυτής. Αν υπολογιστούν και οι μειώσεις που επέρχονται με τον υπό συζήτηση προϋπολογισμό γίνεται εύκολα αντιληπτό ότι η Βουλή βρίσκεται στην κορυφή των φορέων του δημοσίου τομέα όσον αφορά τις περικοπές των δαπανών της, μισθολογικές και μη. 
Κυρίες και κύριοι συνάδελφοι, όταν αποτιμά κάποιος το κόστος για τη λειτουργία του Κοινοβουλίου πρέπει να λάβει σοβαρά υπ’ όψιν του ότι αποτελεί τη βάση πάνω στην οποία στηρίζεται και λειτουργεί μια δημοκρατική και προοδευτική κοινωνία, το αποτέλεσμα, δε, που προκύπτει σίγουρα δεν αποτυπώνεται σε λογιστικές απεικονίσεις. Σε καμμία περίπτωση, λοιπόν, οι περιστολές των δαπανών δεν πρέπει να έχουν ως αποτέλεσμα την υποβάθμιση του έργου της Βουλής. Εκτιμώ ότι, όπως η συντριπτική πλειοψηφία της ελληνικής κοινωνίας, έτσι και η Βουλή εάν δεν έχει ξεπεράσει το σχετικό όριο, σίγουρα το έχει προσεγγίσει πάρα πολύ. Εναπόκειται, δε, σ’ εμάς με μεγάλη προσπάθεια και πολλή κούραση, με υπεύθυνο και δημιουργικό πολιτικό λόγο μακριά από λαϊκισμούς και στείρες αντιπαραθέσεις, με ουσιαστικές προτάσεις και παρεμβάσεις, με την ενδυνάμωση της σχέσης μας με την κοινωνία και την όσο το δυνατόν αμεσότερη επαφή με τον απλό κυρίως κόσμο να εξυψώσουμε το κοινοβουλευτικό έργο και να αναβαθμίσουμε το ρόλο του κορυφαίου δημοκρατικού θεσμού. Πολλή δουλειά, ταπεινό ύφος, ακέραιο ήθος θα πρέπει να μας χαρακτηρίζουν, ανεξαρτήτως πολιτικών πεποιθήσεων. 
Περαιτέρω, συμφωνώ με τις φωνές των συναδέλφων που κρούουν τον κώδωνα του κινδύνου ως προς το να γίνει η Βουλή «κλειστή λέσχη πλουσίων». Οι συνεχείς μειώσεις της βουλευτικής αποζημίωσης έχουν πράγματι φέρει σε οριακό επίπεδο κάθε Βουλευτή και δη της περιφέρειας, ο οποίος δεν είναι αρκετά ευκατάστατος κι ο οποίος έχει θέληση να προσφέρει πραγματικά κι όχι να αποτελέσει ένα ακόμη αξιοθέατο εντός αυτού του Μεγάρου. 
Εδώ θα ήθελα να επισημάνω, κυρίες και κύριοι συνάδελφοι, μία κατά τη  γνώμη μου αστοχία του φετινού προϋπολογισμού, τη μείωση της πίστωσης που αφορά τις αμοιβές των επιστημονικών συνεργατών κατά ποσοστό μάλιστα άνω του 30% και σε μια περίοδο μάλιστα αυξημένης δυσκολίας απόσπασης δημόσιων υπαλλήλων. Θέτει σοβαρά προσκόμματα στην προσπάθειά μας να συνεπικουρηθούμε από πρόσωπα ικανά, τα οποία θα μπορούν να συμβάλλουν ουσιαστικά στην υποβοήθηση του έργου μας.  Η πολιτική κατάσταση της χώρας, οι ιδιαίτερες δυσκολίες που αντιμετωπίζει αυτήν τη στιγμή, οι ραγδαίες νομοθετικές εξελίξεις και η ανάγκη επεξεργασίας προτάσεων και λύσεων μέσα σ’ ένα καινοφανές περιβάλλον καθιστούν ακόμη πιο ουσιαστική τη συνδρομή των επιστημονικών συνεργατών. Και μπορεί τα Υπουργεία και η ίδια η Βουλή να έχουν επαρκέστατη επιστημονική στελέχωση, ο Βουλευτής όμως είναι έξω από την πρόσβαση σ’ αυτήν. Δεν το εύχομαι, αλλά εκτιμώ ότι σε σχετικά μικρό χρονικό διάστημα θα χρειαστεί να αναθεωρήσουμε. 
Συμπερασματικά μπορώ να πω ότι ο προϋπολογισμός της Βουλής για το έτος 2013 κινείται στο πλαίσιο της γενικότερης δημοσιονομικής προσαρμογής. Όπως στο κοινωνικό πεδίο οι όποιες αναποτελεσματικές ή άδικες ρυθμίσεις θα πρέπει να διορθώνονται και να εξελίσσονται, έτσι και στο πεδίο της λειτουργίας του Κοινοβουλίου θα πρέπει να είμαστε ευέλικτοι και αποτελεσματικοί. 
Κλείνοντας, θα ήθελα να κάνω ειδική αναφορά σε ολόκληρο το έμψυχο δυναμικό της Βουλής. Στο μικρό χρόνο παρουσίας μου σ’ αυτά τα έδρανα πρόλαβα να διαπιστώσω ότι το επίπεδο των υπηρεσιών  τους αποτελεί σημείο αναφοράς για όλο το προσωπικό του δημοσίου τομέα. Είμαι σίγουρος ότι οι μειώσεις των αποδοχών  τους δεν θα επηρεάσουν ούτε κατ’ ελάχιστο το επίπεδο αυτό. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο συνάδελφος κ. Βασίλειος Καπερνάρος.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, κυρίες και κύριοι συνάδελφοι, σημείωσα αυτά που είπε ο εισηγητής της Νέας Δημοκρατίας και κατ’ επέκταση και των τριών συγκυβερνώντων, ο οποίος επί λέξει είπε: «Συζητούμε τον προϋπολογισμό της Βουλής, σε μια τρομερά δύσκολη για τη χώρα και για όλον τον ελληνικό λαό εποχή».
Αυτό ιδιαιτέρως λαμβάνοντας υπ’ όψιν θα πω, κύριε Πρόεδρε, ότι αυτός ο προϋπολογισμός για το 2013, αλλά και ο απολογισμός δαπανών της Βουλής του οικονομικού έτους 2011 –δεν έχουμε καμμία αναφορά για το 2012- είναι ένας κατάλογος ενεργειών όπου βρίθει από αοριστολογικά στερεότυπα και γενικόλογες αναφορές. Γενικότερα παρατηρεί κανείς μια περιφερόμενη ασάφεια και αδιαφάνεια γύρω από τους αριθμούς, τις πράξεις, τα πρόσωπα και τις ενέργειες. 
Κύριε Πρόεδρε, δεν μπορούμε να διανοηθούμε ακριβώς μέσα στο πνεύμα της εποχής, όπως αναφέρθηκε ο εισηγητής της Νέας Δημοκρατίας, της Κυβερνήσεως, πώς είναι δυνατόν όταν μειώνονται μισθοί ανθρώπων οι οποίοι εργάζονται με ποσοστά του 30%, του 40% έως και 50%, να υπάρχουν αυξήσεις σε κονδύλια. Μάλιστα σημείωσα ότι ο κ. Γκιουλέκας είπε για την πλήρη αναξιοπιστία του πολιτικού συστήματος και να υπερψηφίσουμε την πρόταση της Νέας Δημοκρατίας που, επιτέλους, εφαρμόζεται και αφορά τις αμοιβές φυσικών προσώπων, όπως τις πιστώσεις προϋπολογισμού 2013, όπου αναφέρετε το μεγάλο ποσό των 2.943.000 ευρώ και τις πιστώσεις προϋπολογισμού 2012 με το ποσό των 885.000 ευρώ, δηλαδή επιπλέον διαφορά 2.058.000 ευρώ.
Κατ’ αρχάς έχω μια απορία: Από πού βγαίνουν αυτά τα 58.000 ευρώ; Και ως προς τα 2.058.000 ευρώ, που οφείλεται αυτή η διαφορά; «Η αύξηση» –λέει- «οφείλεται στον αναδρομικό έλεγχο δηλώσεων περιουσιακής κατάστασης από το 1974 έως και σήμερα των εν ζωή ευρισκόμενων πολιτικών (κοινοβουλευτικών και εξωκοινοβουλευτικών) που διετέλεσαν ή διατελούν Πρωθυπουργοί, Αρχηγοί πολιτικών κομμάτων που εκπροσωπούνται στο ελληνικό Κοινοβούλιο, Υπουργοί, Αναπληρωτές Υπουργοί και Υφυπουργοί κυβερνήσεων, καθώς και των συζύγων και των ανηλίκων τέκνων τους βάσει του ν. 4065/2012» –είναι αυτός στον οποίο αναφέρθηκε προηγουμένως η πρόταση της Νέας Δημοκρατίας που επιτέλους, εφαρμόζεται- «καθώς και στον έλεγχο των οικονομικών των κομμάτων για τις δύο εθνικές εκλογές του 2012».
Εδώ, αν δεν είναι η αποθέωση της ασάφειας, πού είναι; Τι σημαίνει δηλαδή, ότι 2.058.000 ευρώ θα πάνε στον αναδρομικό έλεγχο; Σε ποια στοιχεία; Σε ποια πρόσωπα; Με ποιες αναθέσεις;  Με ποιες προϋποθέσεις πρόσληψης των ίδιων προσώπων; Διότι τελευταίες πληροφορίες λένε ότι αυτοί οι ορκωτοί λογιστές εδώ και πάρα πολλά χρόνια, είναι τα ίδια πρόσωπα. Ποιος έχει την πρωτοβουλία και την ευθύνη που επιλέγει τα πρόσωπα αυτά, όταν ο τρόπος επιλογής τους είναι ασαφέστατος, αδιαφανέστατος και γιατί να μην αγγίζει όρια υποψίας;
Συνεπώς πώς είναι δυνατόν με αυτά τα στοιχεία να έρχεται η Βουλή των Ελλήνων σήμερα στην εποχή της πλήρους αναξιοπιστίας του πολιτικού συστήματος να εγκρίνει 2.058.000 ευρώ για να πάνε σε ορκωτούς λογιστές; Άλλωστε τώρα μας ήρθε η πρεμούρα για το τι έγινε το «πόθεν έσχες» το 1974; Τώρα ενδιαφέρθηκε να γίνει πράξη η γνώμη της Νέας Δημοκρατίας υπό μορφή νομοθετήματος, για να ελέγξει τους Υπουργούς και τους Αρχηγούς των κομμάτων του 1974; 
Κατ’ αρχάς, για να μην κοροϊδευόμαστε, μας αρέσει να θεωρούμε ότι παράγουμε έργο, αλλά παράγουμε έλλειψη συλλογικού αυτοσεβασμού. Σας λέω, λοιπόν, το εξής: Υπάρχουν αδικήματα στο «πόθεν έσχες» από Υπουργούς. Ε και; Ε και, λοιπόν; Δεν είναι παραγεγραμμένα; 
Ποιες ενέργειες είναι αυτές που θα κάνουν οι ορκωτοί λογιστές, για να προχωρήσουν και να διαπιστώσουν αδικήματα Υπουργών ή Υφυπουργών, που δεν είναι παραγεγραμμένα, βάσει του άρθρου 86 του Συντάγματος; Συνεπώς επιβεβαιώνομαι –και θα συμφωνείτε και εσείς- ότι μας αρέσει εδώ μέσα να κοροϊδευόμαστε και να κοροϊδεύουμε και τον ελληνικό λαό. 
Δεύτερον, θα ήθελα να αναφερθώ στο Ίδρυμα της Βουλής. Αυτό το Ίδρυμα της Βουλής έχει κωδικό 2599. Το 2008 είχε εγγραφεί το ποσό των 3,5 εκατομμυρίων ευρώ. Δεν ξέρω τι έγιναν αυτά τα χρήματα. Τότε δεν ήμουν Βουλευτής. Όσοι εξ υμών ήσασταν, γνωρίζετε; Σας έδωσε κάποιος λογαριασμό ή είμαστε σαν το μοναδικό κράτος στην υφήλιο που έκανε Ολυμπιακούς Αγώνες και δεν έχει παρουσιάσει ακόμα ισολογισμό; 
Μάθατε εσείς τι έγινε το ποσό των 3,5 εκατομμυρίων το 2008 ή το ποσό των 2,8 εκατομμυρίων το 2009; Πού πήγαν αυτά τα λεφτά; Δεν έχουμε αναφορές. Το 2010 είχε εγγραφεί το ποσό των 1,7 εκατομμυρίων. Ήταν 1 εκατομμύριο ευρώ και προστέθηκαν 1,7 εκατομμύρια για το 2011. Ενώ ο προϋπολογισμός έχει 1 εκατομμύριο, προστέθηκαν άλλα 1.570.000 ευρώ για το 2011. Κοιτάξτε μέσα αν έχει αναφορές για το έγιναν αυτά τα λεφτά. 
Έρχομαι τώρα στις 950.000 ευρώ για το 2012. Έχω την εξής ερώτηση-απορία. Τι περιεκόπη και από τα 3,5 εκατομμύρια του 2008 ή από τα 2,8 εκατομμύρια του 2009 έγιναν 950.000 ευρώ το 2012; Διότι για να πέσει τόσο πολύ το ποσό, κάτι περιεκόπη. Κάτι γινόταν με τα 3,5 εκατομμύρια και δεν έγινε με τις 950.000 ευρώ. Έχουμε τέτοια ανάλυση; Γιατί; Θορυβώδης αλαλία! 
Να γιατί λέμε πως παρά το γεγονός ότι ο κόσμος διατηρεί δικαιολογημένα πλήρη αναξιοπιστία, όσον αφορά το πολιτικό σύστημα, εμείς ερχόμαστε σήμερα να ψηφίσουμε τέτοιου είδους ατζέντικους προϋπολογισμούς. 
Πρέπει να είμαστε σαφείς, πρέπει να είμαστε διαυγείς, πρέπει να είμαστε κρυστάλλινοι σε πράξεις, όταν κάνουμε απολογισμό. Ο απολογισμός είναι απολογισμός. Δεν έχει μέσα αυτά τα αοριστολογικά στερεότυπα των άλλων ετών. 
Άκουσα από κάποιους συναδέλφους μου ότι έτσι συνηθίζεται. Μα, έτσι συνηθίσαμε να εκτρέφουμε την αναξιοπιστία του πολιτικού συστήματος. Δεν πρέπει κάποια στιγμή να γυρίσουμε σελίδα και να πούμε ότι τα όσα έγιναν μέχρι τώρα, έγιναν; 
Φέραμε αυτόν τον ξεπεσμό, γίναμε παγκόσμιος περίγελος. Υπάρχουν Υπουργοί στον Κορυδαλλό, υπάρχουν πρώην Υπουργοί με περιοριστικούς όρους. Κάποιοι άλλοι αναζητούνται, κάποιοι άλλοι καλύπτονται. Έγιναν όργια, έγιναν πλιάτσικα στο δημόσιο ταμείο. Έγιναν λαθροχειρίες, έγιναν λεηλασίες. Ως πότε; Ως πότε;
Τι θα πούμε στους νέους; Ότι κόβουμε 40%, αλλά κάνουμε τερτίπια στον προϋπολογισμό της Βουλής; Και θέλετε οι νέοι να σέβονται αυτό το κοινοβουλευτικό σύστημα; Θέλετε να μην υπάρχει αναξιοπιστία; Θέλετε να μην υπάρχει έλλειψη σεβασμού; Θέλετε να μην υπάρχει αυτό που αισθανόμαστε όλοι, όταν κοιτάμε τους νέους ανθρώπους στα μάτια και ιδιαίτερα οι νεότεροι Βουλευτές που δεν φταίμε; Υπάρχουν Βουλευτές που εκλέγονται για πρώτη φορά. Γιατί αυτοί να υφίστανται τα όποια απόνερα από αυτές τις άθλιες πράξεις που έγιναν στο παρελθόν; 
Κύριε Πρόεδρε, κυρίες και κύριοι συνάδελφοι, τελειώνοντας θα κάνω μία απλή αναφορά στη δεύτερη σελίδα. Η κατηγορία Γ’, κωδικός αριθμός 2000 περιλαμβάνει: Πρώτον, τη συνεισφορά της Βουλής σε οργανισμούς κοινωνικής ασφάλισης. Δηλαδή; Δεύτερον, τις επιχορηγήσεις της Βουλής σε νομικά πρόσωπα ιδιωτικού δικαίου. Δηλαδή; Τρίτον, τις εισφορές της Βουλής σε διάφορους διεθνείς πολιτικούς οργανισμούς. Δηλαδή; Δηλαδή!;
Τελειώνοντας, αυτό τον προϋπολογισμό και τον δίνουμε αφιέρωμα στη χλεύη των νέων παιδιών, των νέων Ελλήνων. Τον χαρίζουμε, λοιπόν, στη χλεύη τους. Δυστυχώς τον ψηφίζουμε. Γιατί; Διότι, μας διεγείρει αυτό που λέτε ότι θα γίνει έλεγχος σε αυτά τα πρόσωπα από το 1974. Εάν δεν υπήρχε αυτός ο όρος, θα τον καταψηφίζαμε. Όμως, τον ψηφίζουμε με βαριά καρδιά, διότι έχει αυτόν τον έλεγχο από το 1974, έστω και σαν τερτίπι που το βάλατε, έστω και σαν τέχνασμα που το κάνατε νόμο, έστω και σαν χαριτωμένη δικαιολογία που δεν σας τιμά. 
Το ψηφίζουμε, δυστυχώς, γιατί αφορά ελέγχους και γιατί –προσωπική μου άποψη- μπορεί κάποια παπαγαλάκια να λέγανε ότι επίτηδες δεν τον ψηφίσαμε για να καλύψουμε αυτούς.
Κύριε Πρόεδρε, τελείωσα. Μου χρωστάτε για άλλη ομιλία τέσσερα λεπτά.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. Λαμβάνεται υπ’ όψιν.
Το λόγο έχει ο συνάδελφος κ. Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, σας βλέπω ακμαίο και σας εύχομαι σιδερένιος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα ομιλήσω με διττή ιδιότητα και ως ειδικού αγορητού και ως Κοινοβουλευτικού Εκπροσώπου, οπότε παρακαλώ την επιείκεια σας σε ό,τι αφορά το χρόνο. Αν μπορέσετε να μου δώσετε και τα τέσσερα λεπτά του κ. Καπερνάρου.
Ξεκινάω με το ερώτημα, που δεν είναι μόνο δικό μου, αλλά είναι ερώτημα και σε πολλούς εκπροσώπους, σε πολλούς Έλληνες. Τι είναι, κυρίες και κύριοι, η Βουλή; Τι κάνει; Επιτελεί έργο προς όφελος του ελληνικού λαού; Γιατί, θα πρέπει να χρηματοδοτείται αυτός ο μηχανισμός που ξεγελάει τον ελληνικό λαό και νομίζει ότι αποφασίζει αυτός για το μέλλον του; 
Κυρίες και κύριοι ομιλώ σε άδεια κυβερνητικά έδρανα. Κυρίως σε αυτούς ήθελα να μιλήσω και να τους θίξω τη δημοκρατική τους συνείδηση και να τους πω: «Σκεφτείτε, τι κάνετε εδώ μέσα; Βουλεύεστε εσείς; Εκφράζετε τη βούληση του ελληνικού λαού που σας εξέλεξε; Και με βάση ποιες υποσχέσεις εκλεγήκατε; Τι υποσχεθήκατε στα ξενοδοχεία που κάνατε τις ομιλίες σας μεταξύ καφέ και κουλουριού; Τι υποσχεθήκατε στα καφενεία και στα μπαλκόνια όταν το παίζατε τα παιδιά του λαού; Ποιο λαό εκπροσωπείτε, την Ελλάδα ή την τρόικα; Τι υποσχεθήκατε, το μνημόνιο 3 που θα ψηφίσετε αύριο;». Και ξέρετε πού βρίσκονται αυτή τη στιγμή που μιλάμε κάποιοι συνάδελφοί σας. Ξέρετε, γιατί πολλοί από εσάς έχετε πάει.
 Η μικρή, λοιπόν, και χρεοκοπημένη Ελλάδα με έξοδα του ελληνικού δημοσίου στέλνει τέσσερις Βουλευτές για οκτώ ημέρες στην Ουάσινγκτον για να ελέγξουν εάν οι εκλογές στις Ηνωμένες Πολιτείες θα γίνουν νομότυπα. Το σχετικό κονδύλι για τα ταξίδια αυτά προβλέπεται και στον προϋπολογισμό σας του 2013. 
Και ξέρετε ότι είναι και άνθρωποι των μέσων στο ταξιδάκι αυτό. Ξέρετε, αυτοί που «ξεσκίζονται» στα τηλεοπτικά παράθυρα εναντίον της Χρυσής Αυγής. Αυτοί που θέλουν όλος ο ελληνικός λαός να είναι στην κόλαση, αλλά αυτοί να έχουν την ουρά τους απ’ έξω, να έχουν τα πορτοφόλια τους γεμάτα, τα συμφέροντά τους άθικτα και επιπλέον να μπορούν να κρίνουν τους πάντες και τα πάντα.
Πείτε μου: Γιατί πληρώνεστε; Γιατί να πληρώνει όλον αυτόν το μηχανισμό ο ελληνικός λαός;
Πανηγυρίζουν οι κοινοβουλευτικοί ότι θα επιτύχουν έκπτωση στον προϋπολογισμό. Ξέρετε από πού κόβουν; Μπροστά στα δισεκατομμύρια ευρώ του μεσοπρόθεσμου κόβουν ψιχία από τους καρεκλοκένταυρους και αυτό θεωρείται κατόρθωμα. Όλοι αυτοί έχουν κάνει τους διορισμούς τους, έχουν γεμίσει τον τόπο με τα τσιράκια τους και πού κάνουν περικοπές στο νέο προϋπολογισμό; Στους επιστημονικούς συνεργάτες, τους μόνους συνεργάτες που μπορούν να έχουν τα κόμματα -πλην, βέβαια, της Νέας Δημοκρατίας και του ΠΑΣΟΚ- για να μελετούν τα όσα φέρνετε στη Βουλή σε πεντακόσιες σελίδες, σε χίλιες σελίδες, σε τελευταίας στιγμής τροπολογίες. Ξέρετε, το κάνετε αυτό για να μην υπάρχουν άνθρωποι να τα κοιτάξουν, να τα περνάτε έτσι, στα τυφλά, όπως έχετε μάθει χρόνια τώρα.
Όμως, υπολογίζετε, κύριοι, χωρίς τον ξενοδόχο.
Ειδικότερα, για την ανερχόμενη δύναμη του κόμματός μας, καμμία απόφασή σας δεν μπορεί να μας ανακόψει, γιατί κύριο συστατικό τού αγώνα μας είναι η εθελοντική προσφορά. Το επαναλαμβάνω, εθελοντική προσφορά. Είναι κάτι που τα συστημικά κόμματα, με τις στρατιές των υπαλλήλων-συμβούλων, αυτών των τρωκτικών που λυμαίνονται χρόνια τα κρατικά ταμεία, δεν μπορούν να καταλάβουν.
Εμείς, κύριοι, οι χρυσαυγίτες, δεν είμαστε εδώ για να κάνουμε μπίζνες, όπως έχετε συνηθίσει εσείς, με όχημα το ελληνικό κράτος και στις πλάτες του ελληνικού λαού. Είμαστε εδώ γιατί πιστεύουμε στην Ελλάδα, πιστεύουμε στις ιδέες μας και η πίστη μας είναι πιο δυνατή και από τη φωτιά.
Είστε εσείς εδώ; Είστε. Είστε πολιτικοί μπακαλόγατοι στα φαλιρισμένα πολιτικά παντοπωλεία.
Παντοπωλείο, κύριοι της συγκυβέρνησης. Πωλούνται τα πάντα, δηλαδή. Ό,τι ακριβώς κάνετε. Και όταν τα κόμματά σας συνδιαλέγονται με τους ξένους παράγοντες, όταν βάζουν ξένους να διοικούν την πατρίδα μας, τι είστε; Είστε υπάλληλοι των ξένων δυνάμεων. Είστε υπάλληλοι των τροϊκανών και των κέντρων εξουσίας του εξωτερικού. Είστε υπάλληλοι συμφερόντων που σας τραβούν κάθε φορά από το αυτί, αν δεν ακολουθήσετε τη γραμμή.
Είστε Βουλευτές του ελληνικού λαού εσείς; Σε τι διαφέρετε από τη συμβουλευτική επιτροπή του Γεωργίου Παπαδοπούλου; Εσείς είστε Βουλευτές εκβιαζόμενοι ενάντια στις προσταγές του Συντάγματος και ψηφίζετε ως υπάλληλοι του διεθνούς τραπεζικού συστήματος, ενάντια στη συνείδησή σας ενδεχομένως και ενάντια στη συνείδηση ενός ολοκλήρου λαού, εκτός εάν πράγματι δεν έχετε αντίληψη και συνείδηση και γι’ αυτό σας επέλεξαν για Βουλευτές ή εκτός εάν είστε και εσείς με την πλήρη θέλησή σας συμμέτοχοι στην κατοχή που έφεραν στην πατρίδα μας ο Παπανδρέου και ο Σαμαράς.
Εμείς, οι δεκαοκτώ Βουλευτές της Χρυσής Αυγής, ορκιστήκαμε στο Σύνταγμα της Ελλάδος και είμαστε υπάλληλοι των συμφερόντων της Ελλάδος και του ελληνικού λαού. Δεν μας χρηματοδοτεί εμάς καμμία «SIEMENS», κανένας όμιλος, κανένας ξένος επενδυτής. Απ’ αυτό εδώ το Βήμα καταγγέλλουμε στον ελληνικό λαό ότι η ελληνική Βουλή, μαζί με μια πλειοψηφία επίορκων Βουλευτών, εξυπηρετεί τα συμφέροντα και τις αποφάσεις της τρόικας.
Όταν η τρόικα σάς επιβάλλει, κύριε Πρόεδρε, να προσαρμόζετε τον προϋπολογισμό βάσει των επιταγών της, όταν, όπως πληροφορηθήκαμε, ο Υπουργός Οικονομικών έχει δώσει εντολή σε όλα τα Υπουργεία να μεταφραστεί ο προϋπολογισμός στην αγγλική και να δοθεί στους τροϊκανούς προς έγκριση, όταν γίνεται, λοιπόν, αυτό, για ποια Βουλή μιλάμε;
Εσείς, κύριοι, έχετε καταλύσει τη Βουλή. Αυτήν τη Βουλή, λοιπόν, ζητάτε σήμερα να χρηματοδοτήσουμε; Την υπόδουλη;
Θα μεταφράσετε και εσείς, κύριε Πρόεδρε, τον προϋπολογισμό της Βουλής στην αγγλική; Σας ειδοποίησε σχετικά ο κ. Στουρνάρας; Αν όχι, προφανώς θα αποτελεί μια παράλειψή του. Μην το ξεχάσετε. Έτσι θα καταθέσετε και εσείς τα διαπιστευτήρια του ελληνικού Κοινοβουλίου σ’ αυτούς που εξοντώνουν τον ελληνικό λαό, σ’ αυτούς τους τοκογλύφους που δάνειζαν τις κυβερνήσεις σας ασυστόλως και τώρα κοιτάτε να στείλετε το λογαριασμό στον ελληνικό λαό.
Εμείς στη Χρυσή Αυγή ήμασταν οι μόνοι που στη σχετική επιτροπή για την έγκριση του προϋπολογισμού της Βουλής, χωρίς επιφυλάξεις τον καταψηφίσαμε και είμαστε αυτοί, που με την ευκαιρία που μας δίδεται από το Βήμα αυτό, τον καταγγέλλουμε στον ελληνικό λαό.
Εμείς έχουμε εκφράσει σαφώς τη θέση μας στην πράξη. Εδώ είμαστε όλοι μας άνθρωποι της εργασίας, που δεν προερχόμαστε από πολιτικά τζάκια και από διαπλεκόμενα συμφέροντα. Παραχωρούμε οικειοθελώς μέρος της βουλευτικής μας αποζημίωσης προς όφελος του λαού. Εσείς θέλουμε να δούμε πώς θα δικαιολογήσετε -πολλοί από εσάς- τον άμετρο πλουτισμό και τις αποφάσεις που παίρνετε εδώ μέσα, όταν θα έρθει η ώρα του λαού, ώστε να  λογοδοτήσετε στο λαό. Ξέρετε και τρέμετε κι’ αυτό γιατί η ώρα του λαού πλησιάζει.
Κύριε Πρόεδρε, πανηγυρίζατε στην επιτροπή της Βουλής, γιατί κάνατε περικοπές στον προϋπολογισμό 22 εκατομμύρια ευρώ. Θα πω ότι δεν έχω καμμία εμπιστοσύνη στις εκτιμήσεις και τους υπολογισμούς των εισηγητών σας και στο είδος των περικοπών που κάνατε. Δεν έχω καμμία εμπιστοσύνη σε αυτούς που παίζουν με τα εκατομμύρια και τα δισεκατομμύρια χωρίς να έχουν συναίσθηση του πώς ακούει ο μέσος Έλληνας τους αριθμούς αυτούς. 
Έχετε πάθει, κύριοι, μέσα εδώ ανοσία. Σας φαίνονται τα εκατομμύρια σαν νούμερα στο χαρτί. Για εσάς εκατομμύρια και άνθρωποι είναι αριθμοί στις λογιστικές σας σελίδες. Εσείς, που σήμερα καμαρώνετε ότι κάνετε περικοπές προς όφελος του λαού, θα «φορέσετε» αύριο Τετάρτη στον ελληνικό λαό -ελαφρά τη καρδία- 11 και πλέον δισεκατομμύρια ευρώ περικοπές και μέτρα μόνο για το 2013 και χωρίς να ξέρετε αν τελικά θα πάρουμε τη δόση, την οποία την κάνετε δώρο στους τραπεζίτες για να ανακεφαλοποιήσουν τις ιδιωτικές τους τράπεζες. Μέσα σε όλο αυτό σάς έχει πειράξει το πώς αποκαλούν κάποιοι διαδηλωτές τη Βουλή.
Επανέρχομαι στα οικονομικά. Τόσο σπάταλο είναι αυτό το οικοδόμημα της Βουλής, που οι περικοπές του μόνο φτάνουν στα 22 εκατομμύρια; Με βάση το μεσοπρόθεσμο το 2015 οι δαπάνες για τη Βουλή θα ανέρχονται σε 75 εκατομμύρια ευρώ με περικομμένες τις δαπάνες. Αναρωτιέμαι: πού πάνε τόσα χρόνια όλα αυτά τα χρήματα; Ποιοι τα φάγανε; Μήπως μαζί τα φάγατε, που λέει και ο Θεόδωρος Πάγκαλος; 
Η Βουλή που φτιάξατε, η Βουλή των «πρασινοφρουρών» και των «γαλάζιων» παιδιών, είναι ένα «βαρέλι δίχως πάτο». Γι’ αυτό δεν σας έδωσε οδηγίες η τρόικα; Δεν σας είπε να το κλείσετε; 
Ξέρετε ότι νομοθετείτε και διαμορφώνετε ένα οικονομικό περιβάλλον καινούργιο και για τη Βουλή, για έναν και μοναδικό λόγο, διότι στα επόμενα κοινοβούλια, στις εκλογές που έρχονται, δεν θα μετέχει κανείς από εσάς. Δεν θα είναι κανείς σας Βουλευτής. Εκπονήσατε προγράμματα για τη Βουλή, για την ηλεκτρονική διασύνδεση, είπατε για εξοικονόμηση χαρτιού. 
Αναρωτιέμαι: πόσα λεφτά έφυγαν για τη Βουλή και για άλλες υπηρεσίες από το ΕΣΠΑ και τα λοιπά γι’ αυτήν την περίφημη δικτύωση; Πόσα λεφτά ξοδεύετε για τα εκπαιδευτικά σας προγράμματα, για τα ιδρύματα, για το μάρκετινγκ που κάνετε για τον κοινοβουλευτισμό; Πόσα λεφτά ρίχνετε στις τσέπες των «ημετέρων», των «δικών σας παιδιών», για την προβολή και την αυτοπροβολή σας; Πόσα λεφτά τρώγονται για να πηγαίνουν κάποιοι από εσάς στους αποδήμους δωρεάν διακοπές, ταξιδάκια, αλλά και τα κόμματά σας να «μασάνε» σκληρό συνάλλαγμα; 
Έχετε θεσπίσει πληρωμή για τις επιτροπές σαν να μην ήταν υποχρέωση των Βουλευτών να μετέχουν σε επιτροπές και θα πρέπει να πληρώνονται γι’ αυτό. Όμως, εδώ μέσα, στην Ολομέλεια, είναι άδεια τα έδρανα. Δεν μετέχουν Βουλευτές. Δεν έρχονται ούτε καν να ακούσουν τις απόψεις των υπολοίπων κομμάτων. Αν ήταν, όμως, επιτροπή, θα ήταν γεμάτη, γιατί η επιτροπή πληρώνεται. Εδώ είναι άδεια τα κυβερνητικά έδρανα.
Εμείς, κύριοι -και τελειώνω- ζητούμε την αναβάθμιση του ρόλου του Βουλευτή. Ζητούμε οι Βουλευτές να είναι πραγματικοί εκπρόσωποι του λαού. Ζητούμε αυτό εδώ το κτήριο να γίνει πράγματι ένα μεγάλο σπίτι του λαού. Αυτό το παλάτι εσείς το πήρατε από τους βασιλιάδες, γιατί σας πείραζαν οι βασιλιάδες και μπήκατε μέσα για να ζείτε εσείς και οι φίλοι σας σαν βασιλιάδες. Είστε και βασιλιάδες και αρχοντοχωριάτες, όπου αρπάξετε. Αυτό είναι το Κοινοβούλιό σας.
Εμείς, κύριοι, στη Χρυσή Αυγή όλα αυτά θα τα αλλάξουμε! Θα δώσουμε στην πολιτική και σ’ αυτό το κτήριο το αληθινό του νόημα, την πραγματική του αξία, για το λαό και την πατρίδα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τέσσερις εκπαιδευτικοί από το Εσπερινό Γενικό Λύκειο Αγίων Αναργύρων. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η συνάδελφος κ. Φούντα Νίκη.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Καλησπέρα σας!
Κύριε Πρόεδρε, κύριοι συνάδελφοι, θα πω μόνο ότι σ’ αυτό το Κοινοβούλιο υπάρχουν περίπου διακόσιοι νέοι Βουλευτές. Η αναβάθμισή του στηρίζεται στο να προωθήσουμε το έργο τους και στο να αναδείξουμε πραγματικά μια διαφορετική πολιτική και ένα διαφορετικό τρόπο σκέψης. 
Στις δύσκολες στιγμές που ζει η ελληνική κοινωνία, καλούμαστε να ψηφίσουμε αυτόν τον προϋπολογισμό, έναν προϋπολογισμό που δεν συμβάλλει όντως καταλυτικά στη διαμόρφωση του γενικότερου κρατικού προϋπολογισμού, αλλά οφείλει να είναι ένα δείγμα γραφής σε μια κρίση που κατά τη γνώμη μας είναι κρίση αξιών. Το ζητούμενο σε μια τέτοια κρίση είναι να γίνει κατανοητό πως αφουγκραζόμαστε την ελληνική κοινωνία και τον κόσμο που βρίσκεται έξω απ’ αυτούς τους τοίχους.
Η Δημοκρατική Αριστερά υπερψηφίζει τον προϋπολογισμό. Η θετική μας στάση καθορίζεται από τη μείωση των δαπανών κατά 13% σε σχέση με πέρυσι και κατά 25% μέσα στα τελευταία δύο χρόνια. Αυτή η θετική μας αντιμετώπιση εντάσσεται σε μια γενικότερη στάση απέναντι στην εξοικονόμηση του δημόσιου πλούτου. Θετικά τασσόμαστε στη μείωση των αποζημιώσεων των Βουλευτών, στην κατάργηση των διάφορων μικροεπιδομάτων –που, όπως αναφέρθηκε από κάποιους άλλους εισηγητές, όντως δεν είναι σαφής ο προορισμός τους, το πού αναφέρονται και πού πηγαίνουν- και στην κατάργηση των δώρων και εορτών που προορίζονταν παλαιά για τα διάφορα αξιώματα.
Τιμούμε τη συνεισφορά των υπαλλήλων της Βουλής, αλλά πιστεύουμε ότι η ενσωμάτωσή τους στο ειδικό μισθολόγιο εξασφαλίζει αυτό που λέμε «διαφάνεια στο δημόσιο τομέα», μια διαφάνεια που τόσο έχουμε ανάγκη.
Θα ήθελα να μιλήσω γι’ αυτήν τη σύσταση του ελεγκτικού μηχανισμού, για την οποία τόσος λόγος έγινε. Πρόκειται για το ν. 4065/2012 που η ψήφισή του υπήρξε ομόφωνη από την Ολομέλεια της Βουλής. Αυτή η ψήφιση δεν έχει να κάνει με παραγραφή αδικημάτων. Αυτή η ψήφιση έχει να κάνει μ’ αυτό που είπαμε πριν, δηλαδή μ’ αυτήν την κρίση αξιών που υπάρχει, γιατί δεν υπάρχουν μόνο τα ποινικά αδικήματα σ’ αυτήν τη ζωή. Υπάρχουν και τα ηθικά αδικήματα.
Θεωρούμε ότι η σύσταση αυτού του ελεγκτικού μηχανισμού δεν μπορούσε να γίνει πιο σαφής ως προς την καταγραφή του ή ουσιαστικά την εξιστόρηση του πού θα πάνε τα χρήματα, κ.λπ.. Εδώ είμαστε για να ελέγξουμε αυτά τα 2 εκατομμύρια ευρώ πού θα βρεθούν και πού θα φθάσουν.
Ας μιλήσουμε τώρα γι’ αυτά στα οποία έχουμε κάποιες ενστάσεις. Στη Δημοκρατική Αριστερά πιστεύουμε ότι για έναν Βουλευτή που θέλει να παράγει έργο, η συμβολή των επιστημονικών συνεργατών είναι κρίσιμη. Όμως εμείς οφείλουμε να είμαστε ρεαλιστές και να ζητούμε σε τέτοιους καιρούς τη μείωση των συνεργατών όχι μόνο των Βουλευτών, φυσικά, αλλά όλων των αιρετών. Και αυτό πρέπει να καταγραφεί. Αυτό, βέβαια, δεν πρέπει να γίνει ενισχύοντας, δυστυχώς, την ανεργία ή συμβάλλοντας στις απολύσεις που γίνονται. Κάτι τέτοιο, αυτό δηλαδή που προτείνει ο προϋπολογισμός της Βουλής, θα έπρεπε να έχει εισαχθεί και να έχει γίνει σαφές και γνωστό στους Βουλευτές στην αρχή της τετραετίας, πριν γίνουν οι προσλήψεις των συνεργατών. 
Οπότε πιστεύουμε ότι αυτό το μέτρο, ενώ κινείται προς τη σωστή κατεύθυνση, έγινε λάθος στιγμή και σαφώς δεν θα φέρει τα επιθυμητά αποτελέσματα. 
Να μιλήσουμε για τα επιδόματα επιτροπών. Είναι η πιο μεγάλη διαφωνία μας σε σχέση με αυτόν τον προϋπολογισμό. Στη Δημοκρατική Αριστερά έχουμε πει ότι τασσόμαστε κατά τού να υπάρχουν αποζημιώσεις για τη συμμετοχή στις επιτροπές. Θεωρούμε ότι είναι μέσα στις υποχρεώσεις τού Βουλευτή κι έχουμε πει από την αρχή της τετραετίας ότι ουσιαστικά αυτές οι αποζημιώσεις θα πηγαίνουν σε κοινωφελείς οργανισμούς και θα προσπαθήσουμε να διοχετεύσουμε διαφορετικά αυτά τα χρήματα στην ελληνική κοινωνία. Θα θέλαμε να επανεξεταστεί αυτό και θα θέλαμε να πούμε ότι, όσες φορές κι αν το συζητήσουμε, η στάση μας θα είναι ίδια. 
Δεν θέλω να μπω σε επιμέρους κρίσεις των διάφορων κωδικών. Όντως οι κωδικοί αυτοί θα έπρεπε να είναι λίγο πιο σαφείς. Έχω στείλει συγκεκριμένο μήνυμα, συγκεκριμένο e-mail στον Πρόεδρο της Βουλής με τις επιμέρους ενστάσεις. 
Να πούμε γι’ αυτά που θεωρούμε όμως σημαντικά. Σημαντικό θεωρούμε –το ανέφερε νομίζω και ο εισηγητής της Νέας Δημοκρατίας- ότι το 2013 θα μπορούσε να γίνει αναθεώρηση του Κανονισμού της Βουλής. Στη Δημοκρατική Αριστερά προτείνουμε να γίνει ένα νέο οργανόγραμμα της λειτουργίας της Βουλής, ώστε να υπάρξουν κι άλλες δυνατότητες περικοπών, με εκπόνηση μελέτης αναδιάρθρωσης του θεσμικού πλαισίου, όχι μόνο του δεύτερου μέρους του Κανονισμού αλλά και της λειτουργίας του, ένα οργανόγραμμα κι ένας Κανονισμός που θα γίνουν σύμφωνα με τα ευρωπαϊκά πρότυπα και καλές πρακτικές χωρών που έχουν πάνω κάτω τα ίδια δημοσιονομικά στοιχεία. 
Εμείς όλοι πιστεύουμε ότι αυτός ο προϋπολογισμός κινείται προς τη σωστή κατεύθυνση. Να ολοκληρώσω λέγοντας ότι δεν πρέπει να συμβάλλουμε άλλο στην απαξίωση του θεσμού και στην απαξίωση του έργου που γίνεται εδώ. Πρέπει όλοι από την πλευρά μας, από το μετερίζι μας, να προσπαθούμε να διορθώνουμε τα κακώς κείμενα, πεπραγμένα και παθογένειες της ελληνικής κοινωνίας πολλών ετών, που όμως κατακρίνοντάς τις δεν βγαίνει τίποτα. Πρέπει να συμβάλλουμε ουσιαστικά με συμμετοχή, με καταγραφή, με κατακραυγή κάποιες φορές, για να μπορέσουμε να έχουμε ουσιαστική συμμετοχή σ’ αυτό που λέγεται αλλαγή του πολιτικού συστήματος και ταυτόχρονα κάθαρσή του. 
Σας ευχαριστώ. 
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε. 
Το λόγο έχει ο συνάδελφος κ. Σπυρίδων Χαλβατζής.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Η αλήθεια είναι ότι η συζήτηση οικονομικών θεμάτων αντικειμενικά δίνει τη δυνατότητα ή την ευκαιρία για γενικότερες αναφορές, για μια διεύρυνση της συζήτησης. Τέτοιες αναφορές είχαμε πάρα πολλές σήμερα. Υπάρχουν μειώσεις πραγματικές, υπάρχουν μειώσεις ονομαστικές. Έγινε συζήτηση και αναφέρθηκαν αρκετά πράγματα, για την ανάγκη, λόγου χάριν, θωράκισης του πολιτικού συστήματος από τον εισηγητή της Νέας Δημοκρατίας. 
Έχουμε τη γνώμη ότι το αστικό πολιτικό σύστημα είναι ήδη αρκετά θωρακισμένο και με πολλαπλούς τρόπους, με μέσα αλλά και με νομοθετήματα καθημερινά και συνεχώς θωρακίζεται το αστικό σύστημα, γιατί θέλει να εξασφαλίσει τη μακροημέρευσή του. Ωστόσο πρέπει να πούμε ότι η βαθιά καπιταλιστική οικονομική κρίση, οι καταστρεπτικές συνέπειες σε βάρος της εργατικής τάξης, όλων των εργαζόμενων των πλατιών λαϊκών στρωμάτων, από αυτά τα σκληρά, ταξικά, αντεργατικά και αντιλαϊκά μέτρα, τα οποία παίρνετε συνεχώς, όλη αυτή η πρακτική βγάζει και θα βγάζει όλο και περισσότερους εργαζόμενους, άνεργους, αυτοαπασχολούμενους, νέους ανθρώπους στο δρόμο. 
Και αυτοί οι αγώνες, όποια θωράκιση κι αν έχει σήμερα το αστικό σύστημα, όποια θωράκιση και αν επιχειρείται παραπέρα να ενισχυθεί, αυτοί οι εργατικοί λαϊκοί αγώνες μπορεί να διατρήσουν αυτό το θωρακισμένο σύστημα. Αυτό ήταν το πρώτο σχόλιο που ήθελα να κάνω. 
Το δεύτερο σχόλιο έχει σχέση με την αναφορά που έγινε από τον εκπρόσωπο του ΠΑΣΟΚ για τον κακοτράχαλο δρόμο στον οποίο όλοι βαδίζουμε, για τις μεγάλες θυσίες τις οποίες ανέλαβε και υφίσταται ο λαός, στην επιδίωξή του και στη θέλησή του να μείνει η χώρα στην Ευρωπαϊκή Ένωση, ή ακόμα και για το ότι τη φτώχεια μας να τη μοιραστούμε όλοι. Δηλαδή, «πεζοί και καβαλαραίοι», όλοι να πηγαίνουμε αντάμα. 
Κάποτε πρέπει να λέμε τα πράγματα με το όνομά τους. Τον κακοτράχαλο δρόμο -που πράγματι είναι κακοτράχαλος- δεν τον ακολουθούν και δεν τον βαδίζουν όλοι. Οι εργάτες, οι εργαζόμενοι, τα πλατιά λαϊκά στρώματα, οι άνεργοι, οι αυτοαπασχολούμενοι, οι φτωχοί αγρότες πραγματικά βιώνουν τραγικές συνθήκες. Και με τα μέτρα τα οποία έφερε η τρικομματική Κυβέρνηση για συζήτηση αύριο, εάν και εφ’ όσον ψηφιστούν και πολύ περισσότερο εάν και εφ’ όσον μπορέσετε να τα υλοποιήσετε, πραγματικά θα κάνουν κόλαση τη ζωή των εργαζομένων. 
Ωστόσο, πρέπει να πούμε ότι το μεγάλο κεφάλαιο, οι τραπεζίτες, οι εφοπλιστές, οι βιομήχανοι, οι μεγαλοεισαγωγείς και άλλοι περπατούν σε πλατιές λεωφόρους, συνεχίζουν την κερδοφορία τους και διαμορφώνουν συνθήκες, αλλά και θεσμικό πλαίσιο ώστε να εξασφαλίσουν την κερδοφορία τους, όπως πριν με την ανάπτυξη, όπως τώρα με την κρίση, αλλά και με την παραπέρα ανάκαμψη, η οποία μπορεί να είναι ανεμική και πρόσκαιρη, αλλά είναι θωρακισμένοι για να την εξασφαλίσουν. 
Θεωρούμε ότι είναι μια διαστρέβλωση της πραγματικότητας να υποστηρίζει κανείς σήμερα ότι ο λαός αυτοθυσιάζεται για να παραμείνει η χώρα στην Ευρωπαϊκή Ένωση. 
Κατ’ αρχάς, καμμιά θυσία δεν ανέλαβε από μόνος του ο λαός. Εσείς, η τρικομματική Κυβέρνηση Νέας Δημοκρατίας-ΠΑΣΟΚ-ΔΗΜΑΡ, αλλά και οι προηγούμενες κυβερνήσεις, μονοκομματικές ή δικομματικές, του ΠΑΣΟΚ, της Νέας Δημοκρατίας, της Νέας Δημοκρατίας και του ΠΑΣΟΚ, πραγματικά θυσιάζετε το λαό. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Και δεν θα πρέπει να έχετε αυταπάτες. Πολλά μπορεί να λέτε για την Ευρωπαϊκή Ένωση, αλλά σήμερα αυτά που έλεγε το Κομμουνιστικό Κόμμα Ελλάδας για την αποδέσμευση της χώρας μας από την ΕΟΚ, για μονομερή διαγραφή του χρέους και για μια άλλη λαϊκή εξουσία που θα προχωρήσει σ’ αυτές τις διαδικασίες, τις ενστερνίζονται πολλοί περισσότεροι άνθρωποι. Επίσης, πολλοί ακόμα άνθρωποι οι οποίοι μπορεί να πίστευαν στην Ευρωπαϊκή Ένωση μέχρι σήμερα, προβληματίζονται και ανησυχούν, ενώ πολλοί είναι αυτοί που γενικά και αόριστα σιχτιρίζουν την Ευρωπαϊκή Ένωση. Το κύριο κατά τη γνώμη μας είναι να ακολουθήσουν μια άλλη πορεία συνειδητή και κόντρα σ’ αυτήν την επιλογή. 
Το τρίτο σχόλιο που θα ήθελα να κάνω είναι το εξής. Πάντα βρίσκετε τρόπους για να αναπτύσσεται η δημαγωγία. Αναφέρομαι στον εισηγητή της Νέας Δημοκρατίας κ. Γεωργιάδη, ο οποίος το πρωί θριαμβολογούσε στην Επιτροπή Οικονομικών κατά τη συζήτηση αυτού του καταστρεπτικού για τους εργαζόμενους πολυνομοσχεδίου του ενός και μοναδικού άρθρου –το οποίο έλεγε ανάμεσα στα άλλα ότι πήραμε απόφαση και ότι είναι ενταγμένο σ’ αυτό το άρθρο των επτακοσίων τόσων σελίδων η μελλοντική κατάργηση των βουλευτικών συντάξεων- για τη μελλοντική κατάργηση των βουλευτικών συντάξεων. 
Με την ευκαιρία, θέλουμε να υπενθυμίσουμε ότι το Κομμουνιστικό Κόμμα Ελλάδας εδώ και πάρα-πάρα πολλά χρόνια και πολύ πριν από την κρίση, μίλησε και ζήτησε την κατάργηση της βουλευτικής σύνταξης, όπως και την κατάργηση της αμοιβής των Βουλευτών για τη συμμετοχή τους στις μόνιμες επιτροπές. Από τότε ζητήσαμε τη δραστική μείωση των αποζημιώσεων των Βουλευτών.
Κι αυτή η αναφορά που έκανε ο κ. Γεωργιάδης το πρωί μιλάει για το μέλλον. Γι’ αυτές τις εκατοντάδες των Βουλευτών οι οποίοι παίρνουν βουλευτική σύνταξη, οι οποίοι παίρνουν και συντάξεις από άλλα ταμεία, δεν γίνεται καμμιά αναφορά.
Σε ό,τι αφορά τώρα ορισμένα πράγματα από τους κωδικούς και από την εισήγηση που κουβεντιάζουμε, εμείς ως Κομμουνιστικό Κόμμα δεν νομίζουμε ότι οι μειώσεις που εμφανίζονται σε διάφορους κωδικούς θα πρέπει να σχετίζονται με μειώσεις στις αμοιβές εργαζομένων, αλλά και να μην χαράσσουν καμμιά προοπτική απολύσεων εργαζομένων ή δρομολόγηση αλλαγής εργασιακών σχέσεων στο μέλλον. Το σημειώνουμε αυτό, γιατί πολύ συχνά τα τελευταία χρόνια σε διάφορα νομοσχέδια ή άλλες διοικητικές πράξεις δρομολογούνται ανάλογες αλλαγές σε βάρος των εργαζομένων ακριβώς μέσα από τη διαμόρφωση των προϋπολογισμών και μέσα από αντίστοιχες περικοπές.
Λόγου χάριν, στον κωδικό 0113 εμφανίζεται μια μείωση της εργοδοτικής εισφοράς στον ΕΟΠΥΥ κατά 14% και η διευκρίνιση που δόθηκε αφορά την εισφορά Βουλευτών κι όχι για τους συνεργάτες. Ακόμα προβλέπεται μείωση κατά 31,4% στον κωδικό 374. Κι αυτή η διευκρίνιση είναι απαραίτητη, είναι εντελώς αναγκαία, γιατί μπορεί να «περπατάει» η ιδέα μείωσης του αριθμού των εργαζομένων.
Εμείς είμαστε κατηγορηματικά αντίθετοι στην κατάργηση των επιδομάτων των εορτών και της άδειας. Υπάρχει στους κωδικούς 211, 218 ένα κονδύλι 1,33. Δεν μπορούμε να συμφωνήσουμε με την κατάργηση των επιδομάτων των εορτών και της άδειας. 
Λέμε ξανά την άποψη του Κομμουνιστικού Κόμματος Ελλάδας όσον αφορά τα επιδόματα. Και επειδή εδώ υπάρχουν και διάφοροι συνδικαλιστές και άλλα κομματικά στελέχη, θα θυμάστε ότι πριν από πολλές δεκαετίες το Κομμουνιστικό Κόμμα Ελλάδας ήταν κατηγορηματικά αντίθετο με την επιδοματική πολιτική. Μιλούσαμε πως οτιδήποτε κατακτά η εργατική τάξη, οι εργαζόμενοι μέσα από την πάλη, μέσα από την διεκδίκησή τους, αυτό πρέπει να εντάσσεται στο μισθό τους κι όχι να δίνεται ως επίδομα. Δυστυχώς και εδώ επιβεβαιωθήκαμε, γιατί τα επιδόματα μπορούν πολύ εύκολα να ακυρώνονται, μπορούν να εξανεμίζονται.
Σχετικά με τις ασφαλιστικές εισφορές στους ασφαλιστικούς οργανισμούς έχουμε μία μείωση της τάξης του 12,93% στους κωδικούς 290 και 293. Η μείωση των ασφαλιστικών εισφορών προοιωνίζεται μείωση μισθών. Για το προσωπικό με σχέση ιδιωτικού δικαίου ορισμένου χρόνου και το εργατοτεχνικό προσωπικό ξανά βάζουμε ένα ερώτημα, αλλά και μια άποψη: Αυτοί οι εργαζόμενοι τι θα γίνουν; Έτσι κάποια στιγμή μπορεί να φύγουν από τη θέση τους; Νομίζουμε ότι κι εδώ πρέπει να υπάρχει μία τοποθέτηση. 
Στην προοπτική των απολύσεων εμείς είμαστε κατηγορηματικά αντίθετοι, γιατί και παρακάτω στους κωδικούς 351 και 352, που αφορά πάλι το εργατοτεχνικό και με σχέση ιδιωτικού δικαίου προσωπικό, έχουμε μία τεράστια μείωση της τάξης του 36,3%. Χρειάζεται μια διευκρίνιση και σε αυτό το ζήτημα.
Οι συντάκτες του προϋπολογισμού βάζουν ένα κονδύλι 15% για αύξηση του κόστους του ηλεκτρικού ρεύματος. Δηλαδή, προετοιμάζεστε μέσα στην αρχή του καινούργιου χρόνου η ΔΕΗ να αυξήσει κατά 15% τα τιμολόγια της. Αυτό είναι φρικτό! Κόβετε μισθούς, συντάξεις, τα πάντα και δρομολογεί η ΔΕΗ αύξηση 15%! Αυξήθηκε το πετρέλαιο, το φυσικό αέριο, αυξάνονται τα πάντα. Το χειμώνα πώς θα ζήσει αυτός ο κόσμος; Είναι πράγματα, τα οποία μας βρίσκουν κατηγορηματικά αντίθετους και βεβαίως αυτή η πολιτική θεωρούμε ότι πρέπει να αντιπαλευτεί από όσο γίνεται περισσότερους εργάτες και άλλους εργαζόμενους.
Τέλος, θεωρούμε ότι χρειάζεται μια σοβαρή προσπάθεια, για να διασφαλιστούν τα δικαιώματα και οι θέσεις εργασίας των εργαζομένων, που στη μεγάλη τους πλειοψηφία πράγματι δίνουν πάρα πολλά.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Χαλβατζή. 
Το λόγο έχει ο κ. Τραγάκης, Α΄ Αντιπρόεδρος της Βουλής και Βουλευτής της Νέας Δημοκρατίας, για επτά λεπτά.</ChairmanSpeech>
<Speech><Parlmember>ΙΩΑΝΝΗΣ ΤΡΑΓΑΚΗΣ</Parlmember> (Α’ Αντιπρόεδρος της Βουλής): Κυρίες και κύριοι συνάδελφοι, σήμερα συζητούμε και ψηφίζουμε το σχέδιο προϋπολογισμού δαπανών της Βουλής για το οικονομικό έτος 2013 και τον απολογισμό των δαπανών της Βουλής για το οικονομικό έτος 2011.
Στον προϋπολογισμό, όπως είναι γνωστό, περιλαμβάνονται οι δαπάνες που έχουν σχέση με την αντιμετώπιση των αναγκών της Βουλής και τη λειτουργία των υπηρεσιών της. Επιτρέψτε μου να πω ότι ο προϋπολογισμός της Βουλής είναι κάτι παραπάνω από νούμερα και λογιστικές απεικονίσεις. Ο προϋπολογισμός της Βουλής διευρύνει και αναβαθμίζει τις λειτουργίες του Κοινοβουλίου, ενισχύει το ρόλο του Βουλευτή και πάνω απ’ όλα, κατοχυρώνει το κοινοβουλευτικό μας σύστημα.
Διαχρονικά, οι προϋπολογισμοί της Βουλής διακρίνονται από δημοσιονομική αυστηρότητα και πειθαρχία. Τα τελευταία χρόνια επιτυγχάνουν να καλύπτουν το ευρύτατο φάσμα των λειτουργιών του Κοινοβουλίου και παράλληλα καταφέρνουν να επιστρέφουν ένα σημαντικό μέρος των χρημάτων στον κρατικό προϋπολογισμό.
Κυρίες και κύριοι συνάδελφοι, η σημερινή συζήτηση έχει ξεχωριστό χαρακτήρα, διότι διεξάγεται στην πιο κρίσιμη περίοδο για την πατρίδα μας, όπου εμείς ως Βουλευτές της Εθνικής Αντιπροσωπείας καλούμαστε να λάβουμε ιστορικά κρίσιμες αποφάσεις, οι οποίες θα κρίνουν τη μοίρα του τόπου μας και το μέλλον των παιδιών μας. 
Μέσα σε αυτό το πλαίσιο, ο προϋπολογισμός της Βουλής για το 2013 καταρτίστηκε λαμβάνοντας υπ’ όψιν δύο βασικά δεδομένα. Πρώτον, ότι είναι επιτακτική ανάγκη να μειωθούν ακόμη περισσότερο οι δαπάνες της Βουλής, συμβάλλοντας στην εθνική προσπάθεια συγκράτησης των εθνικών δαπανών. Δεύτερον, ότι είναι σημαντικό να διασφαλιστεί στοιχειωδώς η ομαλή λειτουργία της Βουλής και του Βουλευτή, που πρέπει και οφείλει να λειτουργεί ως εκπρόσωπος του λαού.
Έτσι, λοιπόν, η Βουλή των Ελλήνων μειώνει τον προϋπολογισμό της για το 2013 κατά 22 εκατομμύρια ευρώ από τα 12 εκατομμύρια ευρώ που είχε αρχικά προγραμματιστεί, διαμορφώνοντας τον στα 148.751.000 ευρώ από τα 170.972.000 ευρώ που ήταν το 2012. Έτσι, η Βουλή δίνει πρώτη το παράδειγμα της περιστολής των δαπανών, συμμετέχοντας στη μεγάλη προσπάθεια που καταβάλλεται από όλους τους Έλληνες, με στόχο την ανάκτηση της εμπιστοσύνης της ελληνικής οικονομίας, την επίτευξη μία διατηρήσιμης δημοσιονομικής σταθερότητας, την αντιμετώπιση της ανεργίας και τελικά την έξοδο από την κρίση.
Πρέπει, επίσης, να σημειωθεί ότι το μεσοπρόθεσμο πλαίσιο δημοσιονομικής στρατηγικής 2012-2015 είχε ορισμένες προβλέψεις για το πώς θα προχωρήσουν οι μειώσεις του προϋπολογισμού της Βουλής.
Προβλεπόταν ότι το 2012 ο προϋπολογισμός θα ήταν στα 190 εκατομμύρια ευρώ. Το 2013 στα 185 εκατομμύρια ευρώ, το 2014 στα 180 εκατομμύρια ευρώ και το 2015 στα 175 εκατομμύρια ευρώ. Έτσι, τρία χρόνια πριν από το 2015 βρισκόμαστε πολύ πιο κάτω από τον επιδιωκόμενο στόχο, αφού ο προϋπολογισμός του 2013 που συζητάμε σήμερα, είναι κατά πολύ μικρότερος από αυτόν που προβλεπόταν από το μεσοπρόθεσμο πλαίσιο δημοσιονομικής προσαρμογής και στρατηγικής.
Κυρίες και κύριοι συνάδελφοι, θεωρώ χρέος μου, ως παλαιός κοινοβουλευτικός, να υπερασπιστώ την τιμή και τον ρόλο του Βουλευτή από τις άδικες και παραπλανητικές επιθέσεις που δέχεται κάθε χρόνο με αφορμή τη δημοσιοποίηση του προϋπολογισμού της Βουλής. Κάθε χρόνο επιχειρείται από πολλές πλευρές και από τα Μέσα Μαζικής Ενημέρωσης ένας εύκολος εντυπωσιασμός σε βάρος των Βουλευτών και του Κοινοβουλίου. Ούτε λίγο ούτε πολύ το κόστος λειτουργίας του κορυφαίου θεσμού της δημοκρατίας αντιμετωπίζεται ως μία πολυτέλεια, μία περιττή σπατάλη, μία πράξη ευνοιοκρατίας στους Βουλευτές. 
Πρέπει να γίνει αντιληπτό προς όλους ότι οι δαπάνες για την υλικοτεχνική υποδομή της Βουλής και την επιστημονική και διοικητική υποστήριξη του έργου των Βουλευτών, δεν αφορά σε πρόσωπα, αφορά την αποδοτική λειτουργία του Κοινοβουλίου. Το Κοινοβούλιο είναι η καρδιά της δημοκρατίας, είναι το κέντρο της πολιτικής, είναι ο πυρήνας λήψης των αποφάσεων που επηρεάζουν τη ζωή όλων των πολιτών. 
Γίνεται πολλή συζήτηση για τις αποδοχές των Βουλευτών. Σήμερα περισσότερο από ποτέ βρισκόμαστε στο στόχαστρο της κοινής γνώμης. Θέλω να πω ότι στην προκειμένη περίπτωση συζητάμε για έναν προϋπολογισμό, ο οποίος για τέταρτη χρονιά ουσιαστικά φέρνει μειώσεις στη βουλευτική αποζημίωση και στις λοιπές παροχές. Είτε συμφωνεί, είτε διαφωνεί κάποιος με το ύψος των μειώσεων, σε  κάθε περίπτωση ο Προϋπολογισμός της Βουλής όσον αφορά τα κονδύλια που καλύπτουν τη βουλευτική αποζημίωση και τα πάσης φύσεως επιδόματα και παροχές, μειώνεται συνεχώς. 
Ουσιαστικά από το 2009 που αρχίζει η κρίση, μιλάμε για μία συνολική μείωση στις παροχές των Βουλευτών της τάξεως του 45% έως 48%. Βέβαια, από την άλλη πλευρά πρέπει εμείς οι ίδιοι με τη συμπεριφορά μας, τα λεγόμενά μας, το κοινοβουλευτικό μας έργο, τη γενικότερη παρουσία μας να συμβάλλουμε, ώστε η πολιτική να ανακτήσει την χαμένη της αξιοπιστία. Η διατήρηση και η ενδυνάμωση της αυτονομίας της πολιτικής είναι χρέος όλων μας. 
Κυρίες και κύριοι συνάδελφοι, η Βουλή των Ελλήνων, χωρίς να υποβαθμίζει τις βασικές της λειτουργίες, καταθέτει τον προϋπολογισμό της και μειώνει πολύ περισσότερο από τον προβλεπόμενο μέσο όρο τα κονδύλια που προβλέπονται. Όλα τα κονδύλια και όλοι οι κωδικοί, είτε έχουν μειώσεις είτε είναι ισοσκελισμένοι, σε σχέση με τα περσινά επίπεδα. Βεβαίως θεωρώ ότι καλύπτει τις ανάγκες και την επάρκεια που πρέπει να έχει το Κοινοβούλιο, ώστε να μπορέσει να λειτουργήσει η δημοκρατία.
Επ’ ευκαιρία πάλι, σαν παλαιός κοινοβουλευτικός και διατελέσας επί σειρά ετών Αντιπρόεδρος της Βουλής, θα ήθελα να ευχαριστήσω τους υπαλλήλους της Βουλής, αλλά και τη φρουρά της Βουλής, για την βοήθεια που μας προσφέρουν για την επιτέλεση του έργου μας και θα ήθελα να κάνω μόνο μία παρατήρηση επ’ αυτού, κύριε Πρόεδρε.
Θα ήθελα να μιλήσω για τους επιστημονικούς συνεργάτες. Νομίζω ότι τη μείωση, η οποία προβλέπεται για τους επιστημονικούς συνεργάτες, οι οποίοι είναι υπάλληλοι με πολύ αυξημένα προσόντα, θα πρέπει να την ξανακοιτάξουμε και να το δούμε αυτό το θέμα, διότι δημιουργεί αδικίες.
Με αυτές τις σκέψεις ψηφίζω τον προϋπολογισμό της Βουλής 2013.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είναι υπερβολικό το 32%.</Speech>
<Speech><Parlmember>ΙΩΑΝΝΗΣ ΤΡΑΓΑΚΗΣ</Parlmember> (Α’ Αντιπρόεδρος της Βουλής): Είναι υπερβολικό πράγματι το 32%.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κουρουμπλής, για επτά λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, όταν η ανεργία βρίσκεται σε εκρηκτικά επίπεδα και ενάμισι εκατομμύριο άνθρωποι βιώνουν το μαρτύριό της, όταν το κοινωνικό κράτος κατεδαφίζεται, όταν ο κοινωνικός και εργασιακός πολιτισμός μετατρέπεται σε ένα περιβάλλον κοινωνικού ολοκαυτώματος, η δημοκρατία απειλείται.
Όταν, κύριε Πρόεδρε, οι ευπαθείς ομάδες του πληθυσμού οδηγούνται στην κοινωνική ευθανασία, όταν από την άλλη πλευρά οι δυνάμεις της οικονομίας, το εφοπλιστικό κεφάλαιο με διάφορους τρόπους, αλλά και άλλοι τομείς της οικονομίας μένουν στο απυρόβλητο, τότε ενδημεί η κοινωνική αδικία και η συντριπτική τουλάχιστον πλειοψηφία του ελληνικού λαού αισθάνεται ότι τα βάρη αυτής της κρίσης τα φορτώνονται συγκεκριμένες ομάδες του πληθυσμού.
Και ενώ επιδεικνύεται αποφασιστικότητα και μάλιστα εκτελούνται οι εντολές της τρόικας εις το ακέραιον σε βαθμό που να απειλείται ακόμη και η συνοχή της Κυβέρνησης, για ένα επίδομα γάμου, από την άλλη μεριά βλέπουμε, σε αυτά που, αν θέλετε, εμπεριέχονται και στο μνημόνιο και που έχουν να κάνουν με τη φοροδιαφυγή και τη φοροκλοπή, να επιδεικνύεται μια αδυναμία του πολιτικού συστήματος να συγκρουστεί με ισχυρά συμφέροντα.
Λένε όλοι, κύριε Πρόεδρε, ότι σε μια τέτοια κρίσιμη περίοδο το ζητούμενο είναι η ανάπτυξη και ανάπτυξη δεν υπάρχει. Αντιθέτως με τα μέτρα που περιέχονται στο πολυνομοσχέδιο ακόμη και η πενιχρή παραγωγική βάση και δραστηριότητα στην Ελλάδα, πλήττεται. Δείτε την περίπτωση της ελληνικής φαρμακοβιομηχανίας, δείτε και τους απολογισμούς των ελληνικών εταιρειών φαρμάκου σε σχέση με τις πολυεθνικές. Οι εισπράξεις των πολυεθνικών είναι 4,5 δισεκατομμύρια ευρώ και όλες παρουσιάζουν ζημίες. Αυτό και μόνο δείχνει μια αδυναμία η οποία προκαλεί το δημόσιο αίσθημα. 
Η πολιτική που ασκείται, ασκείται με έναν τρόπο βίαιο. Αρκεί να πει κανείς, κύριε Πρόεδρε, ότι το πολυνομοσχέδιο που συζητούμε σήμερα στην Επιτροπή Κοινωνικών και Οικονομικών και αύριο θα έρθει στη Βουλή είναι ένα άρθρο εκατοντάδων σελίδων, που και η πιο ισχυρή διάνοια δεν θα μπορούσε μέσα στο χρονικό διάστημα που ορίζεται να το παρακολουθήσει ή να το διαβάσει έστω μια φορά. Ε, λοιπόν, αυτό ευτελίζει τον κοινοβουλευτισμό. 
Από αυτές τις επιλογές, κύριε Πρόεδρε, απειλείται η δημοκρατία, όταν καλούμε τους Βουλευτές να ψηφίσουν ένα μόνο άρθρο. Αυτό είναι μια ευρεσιτεχνία των τελευταίων χρόνων για να εκβιαστούν οι Βουλευτές. Και ομολογήθηκε στην Αίθουσα της Βουλής το πρωί ότι αυτού του είδους οι επιλογές εμπεριέχουν το στοιχείο του εκβιασμού, διότι αν το νομοσχέδιο αυτό ερχόταν σε τρία ή τέσσερα άρθρα είναι βέβαιον ότι πολλοί Βουλευτές, ακόμη και της Νέας Δημοκρατίας και του ΠΑΣΟΚ και της Δημοκρατικής Αριστεράς, δεν θα το είχαν ψηφίσει.
Ένα άλλο ζήτημα που θέλω να θέσω, κύριε Πρόεδρε, είναι το κανάλι της Βουλής. Όλοι γνωρίζουμε πώς στήθηκε το μιντιακό σύστημα, τι συμφέροντα εξυπηρετεί, ποιους υιοθετεί, ποιους επιβάλλει και ποιους ανακυκλώνει μονίμως στις παρουσιάσεις του. Υπάρχει μια σημαντική κατάκτηση της δημοκρατίας, που είναι το κανάλι της Βουλής. Εγώ θέλω να ομολογήσω και να τονίσω ότι αυτό οφείλεται στην πρωτοβουλία του τότε Προέδρου της Βουλής κ. Απόστολου Κακλαμάνη και οφείλουμε να του το αναγνωρίσουμε, γιατί είναι μια σημαντικότατη κατάκτηση που δίνει τη δυνατότητα σε όλους τους Βουλευτές, σε όλα τα κόμματα να αποτυπώνουν τις απόψεις τους και ο ελληνικός λαός να βγάζει τα συμπεράσματά του, χωρίς να υπηρετούνται συγκεκριμένες σκοπιμότητες που υπηρετεί το μιντιακό σύστημα μέσα από τη λογική εξυπηρέτησης συγκεκριμένων πολιτικών και προσωπικών επιλογών.
Και επειδή, κύριε Πρόεδρε, ακούγονται διάφορα και ασκούνται διάφορες πιέσεις για να καταργηθεί το κανάλι της Βουλής, θα πρέπει να ξέρουν κάποιοι ότι θα υπάρξουν μέσα σ’ αυτήν την Αίθουσα ισχυρότατες αντιστάσεις εάν διανοηθεί κανείς να θίξει αυτόν τον πολύ σημαντικό θεσμό που εμπεδώνει τη δημοκρατική λειτουργία στη συνείδηση του ελληνικού λαού. Αντιθέτως, θα πρέπει να υπάρξει η πρόνοια ώστε να μπορούν να βλέπουν το κανάλι της Βουλής σε όλα τα σημεία της Ελλάδος. Αυτό πρέπει να γίνει, και όχι να μεθοδευθεί κάποια άλλη εξέλιξη.
Ένα άλλο ζήτημα που θέλω να θίξω, κύριε Πρόεδρε, είναι ο Κανονισμός της Βουλής. Είναι ένα ζήτημα που πραγματικά πρέπει να το δούμε. Έρχεται κάθε κυβέρνηση και φέρνει διάφορα νομοσχέδια τα οποία ουσιαστικά προβλέπουν την έκδοση δεκάδων διαταγμάτων και δεκάδων αποφάσεων. Τα τελευταία δέκα χρόνια έχουν προβλεφθεί πενήντα τρεις χιλιάδες υπουργικές αποφάσεις από τις οποίες δεν έχει εκδοθεί ούτε το ένα δέκατο. Για χιλιάδες διατάγματα το ίδιο. Επιτέλους, δεν θα μπορούσε ο Κανονισμός της Βουλής, προκειμένου αυτή η διαδικασία να αποκτήσει ένα άλλο περιεχόμενο, να υποχρεώνει την Κυβέρνηση να προβλέπει το νομοσχέδιο χρονικό ορίζοντα για την έκδοση των αποφάσεων και των διαταγμάτων; 
Και κάτι ακόμα. Γιατί δεν θα μπορούσαν τα διατάγματα να έρχονται και στις αρμόδιες επιτροπές χωρίς να γίνει ψηφοφορία; Να τίθενται στη βάσανο της Βουλής. Να κατατίθενται οι απόψεις των Βουλευτών. Θα είναι πολύ πλουσιότερη η δυνατότητα της Κυβέρνησης και θα παίρνει και ιδέες για την κατάρτιση ενός διατάγματος, για να μπορέσει πραγματικά αυτό το διάταγμα να αποτυπώνει τη βούληση του ελληνικού λαού.
Κύριε Πρόεδρε, υπάρχει επίσης ένα ζήτημα που θα ήθελα να καταθέσω ως πρόταση. Όλοι γνωρίζουμε το πρόβλημα των αστέγων. Όλοι γνωρίζουμε τις συνέπειες σε ανθρώπους που έχουν να κάνουν μπάνιο ένα και δυο μήνες. Ο Δήμος Αθηναίων έχει αγοράσει το παλιό Λυσσιατρείο. Τα χρήματα από τις περικοπές που κάναμε από τις επιτροπές στους Βουλευτές θα μπορούσαν να διατεθούν σε συνεργασία με το Δήμο Αθηναίων και να γίνει ένα δημόσιο λουτρό το οποίο θα προσφέρει υπηρεσίες σε ανθρώπους που δεν έχουν τη δυνατότητα να κάνουν μπάνιο εδώ και μήνες. Αυτό θα είναι μια προληπτική παρέμβαση σε ζητήματα υγείας. Γιατί αυτοί οι άνθρωποι όταν δεν έχουν τη δυνατότητα να έχουν μια τέτοια φροντίδα, είναι φυσικό να γίνονται φορείς μεταδιδόμενων ασθενειών. 
Ένα άλλο ζήτημα, κύριε Πρόεδρε, είναι οι εκδόσεις της Βουλής. Υπάρχει έτοιμο ένα έργο που έχει να κάνει με τη γενοκτονία του Ποντιακού Ελληνισμού και την ιστορία του. Νομίζω ότι δεν θα χρειαστούν πολλά χρήματα. Είναι έτοιμο έπειτα από μέριμνα προηγούμενων Προεδρείων της Βουλής. Είναι έτοιμο αυτή τη στιγμή στη διάθεση του Ιδρύματος της Βουλής. Νομίζω ότι αυτό το έργο θα πρέπει να το εκδώσουμε, κύριε Πρόεδρε, γιατί είναι ιστορία ενός κομματιού του ελληνικού λαού που βίωσε μαρτυρικές ώρες στην τραγωδία της Μικρασιατικής Καταστροφής και οφείλουμε στον Ποντιακό Ελληνισμό αυτό το έργο μνήμης. 
Κλείνω λέγοντας ότι θα πρέπει να εξετάσουμε την περίπτωση των επιστημονικών συνεργατών. Το 32% είναι σφαγή, κύριε Πρόεδρε. Θα πρέπει να επανεξετασθεί ή τουλάχιστον να περιοριστεί σε ένα μικρότερο ποσοστό. 
Επίσης, αυτή η περίφημη ιστορία με τους Βουλευτές και τα προνόμιά τους. Κύριε Πρόεδρε, θέλετε να μειώσουμε τον αριθμό των Βουλευτών; Να το συζητήσουμε και να τους μειώσουμε. Αλλά πρέπει να συζητήσουμε με πολύ σοβαρό και ειλικρινή τρόπο πώς θέλουμε το Βουλευτή. Θέλουμε να γίνονται οι πλούσιοι Βουλευτές; Να πούμε στον ελληνικό λαό ότι οι πλούσιοι θα γίνονται Βουλευτές.
Διότι κάτι τέτοιο επιχειρήθηκε, κύριε Πρόεδρε, και με την ιστορία του ασυμβίβαστου και τελικά ήρθε η υπόθεση να καταργηθεί το ασυμβίβαστο. Γιατί; Για να εξυπηρετηθούν συγκεκριμένα γραφεία που μπορούσαν να ασκήσουν παράλληλο επάγγελμα. Μην μου πείτε σήμερα ότι ένας Βουλευτής της επαρχίας μπορεί να είναι και δικηγόρος στο Αγρίνιο, στην Τρίπολη ή γιατρός στην Πρέβεζα ή οπουδήποτε αλλού. Νομίζω ότι θα πρέπει και αυτό το ζήτημα να το εξετάσουμε. Αρκεί να θυμίσω στην Αίθουσα ότι από την εποχή της αρχαιότητος ο Δημοσθένης αναφέρεται στη σχέση επαγγέλματος και άσκησης δημόσιου λειτουργήματος. Ε, λοιπόν, είναι ένα ζήτημα το οποίο πρέπει να το δούμε με πολύ μεγάλη νηφαλιότητα και ψυχραιμία.
Θα κλείσω, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε όμως, κύριε  Κουρουμπλή, γιατί έχουμε υπερβεί το χρόνο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω σε μισό λεπτό.
Κύριε Πρόεδρε, θα πρέπει ο Κανονισμός της Βουλής να επιβάλλει τη δημοκρατική λειτουργία των κομμάτων. Τα κόμματα είναι θεσμοί, αλλά τα κόμματα έχουν γίνει αρχηγικά. Αποφασίζει ο Αρχηγός και διαγράφει έναν Βουλευτή, όταν στη Γερμανία έχει κατοχυρωθεί η εσωκομματική δημοκρατία των κομμάτων ακόμα και στο Σύνταγμα. Ε, λοιπόν, η Βουλή των Ελλήνων μπορεί σε μια προσεχή τροποποίησή της να προβλέψει την επιβολή, την κατοχύρωση, την καθιέρωση της εσωκομματικής δημοκρατίας στα κόμματα, για να μπορέσει να διοχετεύεται το οξυγόνο της δημοκρατίας και να μπορεί πραγματικά ο κάθε Βουλευτής να είναι ανεξάρτητος, με βάση τη συνείδησή του, σε συγκεκριμένα κρίσιμα ζητήματα που έχουν να κάνουν με την πατρίδα και την κοινωνία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Γλέζος για επτά λεπτά.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητέ Πρόεδρε, αγαπητοί συνάδελφοι, θέλω να χαιρετίσω κατά κάποιον τρόπο την αντίληψη της Κυβέρνησης, η οποία κάνει πράξη αυτήν τη στιγμή τη διάκριση των εξουσιών, έχει παραιτηθεί από το να παρευρίσκεται στη Βουλή και αφήνει στο Σώμα μόνο των Βουλευτών να αποφασίζει τα της νομοθετικής –υποτίθεται- εργασίας. Το σημειώνω αυτό, γιατί όντως είναι χαρακτηριστικό.
Θα ήθελα να σταθώ πάρα πολύ σε κάτι. Ας μου επιτραπεί να πω ότι το κείμενο όλο αυτό θα μπορούσε να ξεφύγει από όλη αυτή τη διαδικασία των αριθμών κ.λπ.. Αν το δώσουμε αυτό στον κόσμο να το διαβάσει, τι καταλαβαίνει; Δεν υπάρχει πουθενά ανάλυση τι είναι ο κάθε κωδικός αριθμός. Είναι κωδικοί τους οποίους δεν καταλαβαίνει ο κόσμος καθόλου. Ένα αυτό.
Πάμε τώρα στην ουσία. Συζητάμε για την αντιμισθία των Βουλευτών, μελλοντικό στοιχείο να μελετηθεί –δεν το βάζω τώρα για να εφαρμοστεί- εάν θα πρέπει να αμείβονται οι Βουλευτές. Έχω τη γνώμη ότι δεν πρέπει να αμείβονται οι Βουλευτές σε καμμιά απολύτως περίπτωση. Αλλά αυτό είναι ένα μελλοντικό θέμα, θα το δούμε στη συντακτική εθνοσυνέλευση που θα ακολουθήσει. Ας πάμε σε κάτι συγκεκριμένο. Ο Βουλευτής παίρνει αμοιβή για να παρευρίσκεται στις ειδικές επιτροπές. Γι’ αυτό, εδώ, είναι άδεια η Αίθουσα όταν συζητάμε τον κοινοβουλευτικό έλεγχο, όταν συζητάμε και νομοθετική εργασία και είναι πλήρεις όλες οι επιτροπές από κόσμο, γιατί θα πάρουν το αντιμίσθιο. Πώς το επιτρέπουμε αυτό; Πρόταση συγκεκριμένη, αγαπητέ Πρόεδρε, είναι να καταργηθεί το ειδικό επίδομα που δίνεται σε αυτούς που συμμετέχουν στις επιτροπές, για να δούμε μετά αν θα πηγαίνουν.
Δεύτερον, γιατί πρέπει να πληρώνεται ο Βουλευτής στη διάρκεια του καλοκαιριού; Επειδή θα συμμετέχει επιπλέον; Κάνει υπερωρία δηλαδή; Δεν το καταλαβαίνω. Και έχουμε ειδικό κονδύλι.
Αυτά τα κονδύλια είναι τεράστια, αν κοιτάξετε το λογαριασμό και γι’ αυτό πρέπει να καταργηθούν.
Έχω προτείνει ένα άλλο σύστημα για τη λειτουργία της Βουλής και το θέτω υπ’ όψιν όλων. Να γίνεται χωριστά μια βδομάδα κοινοβουλευτικός έλεγχος, την επόμενη εβδομάδα να γίνονται οι συνεδριάσεις των επιτροπών χωρίς ειδική αμοιβή, έπειτα μια εβδομάδα νομοθετική εργασία στην Ολομέλεια και τελευταία εβδομάδα ο καθένας να πηγαίνει στην επαρχία του για να απολογηθεί στον λαό που τον εξέλεξε, για να φανεί αν τον εξέλεξε σωστά ή λάθος.
Θα ήθελα να σημειώσω εδώ πέρα απ’ αυτά -μια και παρευρίσκεται εδώ και ο Απόστολος Κακλαμάνης, δημιουργός του τηλεοπτικού σταθμού της Βουλής- πως πρέπει να διατηρήσουμε τον τηλεοπτικό σταθμό σαν τις κόρες των ματιών μας. Σε καμμία περίπτωση δεν πρέπει να διαλυθεί. Και πρέπει να υπάρξει και Ραδιοφωνικός Σταθμός. Πρέπει να λειτουργήσουν καλύτερα. Έχω μιλήσει ειδικά στον Πρόεδρο της Βουλής που παρευρίσκεται για το τι πρέπει να γίνει.
Πρέπει επίσης να καταργηθούν τα γραφεία των πρώην πρωθυπουργών και όλων όσων δεν είναι ενεργοί Βουλευτές. 
Θέλω να φτάσω τώρα στο σημείο της σχέσης Βουλής-λαού. Είναι υπόθεση δική μας και αποκτά ιδιαίτερη σημασία, όταν υπάρχει μάλιστα αυτή η συκοφαντία. Όπως είναι γνωστό, σύμφωνα με τις απόψεις μου δεν είμαι υπέρ του αντιπροσωπευτικού κοινοβουλευτικού συστήματος. Όμως άλλο είναι αυτό και άλλο το θέμα ότι δεν θα πρέπει να είναι ξεκάθαρες οι σχέσεις Βουλής-λαού. Πρέπει να γίνει πρόγραμμα για το πώς θα έρχεται σε επαφή η Βουλή με το λαό, πέρα από το ραδιοφωνικό και τον τηλεοπτικό σταθμό. 
Θέλω επίσης εδώ να εκφράσω τα συγχαρητήρια μου στο προσωπικό της Βουλής. Θέλω ειδικά να τους συγχαρώ για υπερωρίες που κάνουν και δεν πληρώνονται. 
Επίσης θέλω να τονίσω ότι χάρη στην πρωτοβουλία από τη δική μας πλευρά και την αποδοχή αυτής της πρωτοβουλίας από τον Φ. Πετσάλνικο, όταν ήταν Πρόεδρος της Βουλής, δόθηκαν μόνο 12.000 ευρώ για να εκδοθεί το βιβλίο που εκδώσαμε στα ελληνικά, τα γερμανικά και τα αγγλικά. Δώσαμε όλους τους λογαριασμούς. Μένει μόνο ένα μικρό υπόλοιπο ακόμα που πρέπει να παραλάβει από εμάς. Δώσαμε πλήρη στοιχεία. Επίσης πρέπει να μελετήσουμε πώς θα το προβάλουμε. 
Πρέπει να καταστήσουμε τον Βουλευτή όχι επαγγελματία, αλλά λειτουργό, για να επαναφέρουμε αυτό που οι αρχαίοι Έλληνες έλεγαν: «όταν υπάρχει μια πόλις που αποτελείται από πολίτες και οι πολίτες ασκούν οι ίδιοι πολιτική και δεν την αναθέτουν σε πολιτικούς εξ επαγγέλματος, τότε το παραγόμενο αποτέλεσμα είναι ο πολιτισμός». Μάλιστα, ο Σόλων έφτασε στο πολύ σκληρό σημείο να θεωρήσει «άπολι» αυτόν που δεν συμμετείχε στα κοινά, λέγοντας: «Δεν μπορείς να ζήσεις στην πόλη μας, πήγαινε σε άλλη πόλη». 
Με την ελπίδα ότι εμείς θα λειτουργούμε ως πολίτες αυτής της χώρας και ως Βουλευτές και δεν θα γίνουμε ποτέ εξ επαγγέλματος πολιτικοί, εύχομαι κάποια απ’ αυτά που είπε ένας εσχατόγερος να μείνουν. 
(Χειροκροτήματα)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ζητήσει ο κ. Χαλβατζής για να κάνει μια σύντομη διευκρίνιση.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Επειδή δεν ακούστηκε καλά, εμείς για όλους αυτούς τους λόγους καταψηφίζουμε τον προϋπολογισμό, όπως τον καταψηφίσαμε και στην επιτροπή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Βαρβιτσιώτης έχει το λόγο για επτά λεπτά.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Κύριε Πρόεδρε, είμαι αρκετά χρόνια Βουλευτής, αλλά είναι η πρώτη φορά που παίρνω το λόγο  –κύριε Γλέζο, μην με κοιτάζετε μ’ αυτό το ύφος- στη συζήτηση του προϋπολογισμού της Βουλής και αυτό γιατί πιο πολύ θέλω να μιλήσω για το ρόλο της Βουλής, για τις σχέσεις της Βουλής με τον κόσμο, με το λαό, διότι θεωρώ ότι πλέον έχουμε μπει σε μία περίοδο πολύ μεγάλου αντικοινοβουλευτικού μένους και κριτικής από την κοινωνία και δεν επικοινωνούμε σοβαρά όλες αυτές τις περικοπές που έχουν γίνει στον προϋπολογισμό της Βουλής και καλώς έχουν γίνει. Θεωρούμαστε ως μία κάστα ανθρώπων μακριά από την κοινωνία, που δεν έχουν καμμία σχέση με την πραγματικότητα και δεν έχουν υποστεί καμμία από τις περικοπές που υφίσταται όλη η υπόλοιπη κοινωνία. Και για να είμαι πιο σαφής, εγώ θεωρώ ότι η μείωση του προϋπολογισμού που γίνεται φέτος είναι μία πολύ γενναία μείωση και είναι μία μείωση που έρχεται σε συνέχεια πολλών προηγούμενων μειώσεων του προϋπολογισμού της Βουλής, που σε λίγο θα αρχίσει να δημιουργεί και λειτουργικό πρόβλημα και θα σας εξηγήσω στη συνέχεια το γιατί. 
Πέρα από τους ίδιους τους Βουλευτές θεωρώ ότι και οι εργαζόμενοι της Βουλής έχουν αποτελέσει στόχο της κοινωνίας και δεν έχει εξηγηθεί ποτέ στην κοινωνία ότι οι εργαζόμενοι της Βουλής δεν παίρνουν ποτέ υπερωρίες, ότι οι εργαζόμενοι της Βουλής μπορεί να είναι περισσότεροι διότι όντως λάθος διατάξεις που πέρασαν στο παρελθόν έβαλαν στη Βουλή πολύ προσωπικό, αλλά σίγουρα σ’ αυτούς που έχω την τιμή να συνεργάζομαι χρόνια τώρα, διακρίνω ένα υψηλό επίπεδο γνώσεων, πολύ υψηλό επίπεδο παροχής συμβουλευτικών υπηρεσιών προς το Κοινοβούλιο και μία εξαιρετική σοβαρότητα που δεν την βρίσκεις σε άλλους φορείς του δημόσιου τομέα. 
Πιστεύω ότι υπάρχει ένας κίνδυνος και πριν από λίγο στη συζήτηση αυτή ο κίνδυνος αυτός για τη μείωση της λειτουργίας του Κοινοβουλίου έγινε ορατός, όταν ασκήθηκε κριτική για τη συμμετοχή Βουλευτών σε διεθνείς αποστολές που αποτελούν υποχρέωση της χώρας.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και συμφέρον της χώρας.</Speech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Είναι η δεύτερη φορά που έχω την τιμή να υπηρετώ τη θέση του Προέδρου της Επιτροπής Εξωτερικών και Άμυνας κι έχοντας υπηρετήσει και στο Υπουργείο Εξωτερικών έχω πάρα πολύ μεγάλο σεβασμό  στην κοινοβουλευτική διπλωματία και πιστεύω ότι η εξωστρέφεια των Ελλήνων Βουλευτών, η συμμετοχή μας σε διεθνείς αποστολές, σε διεθνείς οργανισμούς και σε διμερείς διπλωματικές αποστολές και συναντήσεις είναι καθήκον μας κι έχω πάντοτε διακρίνει σε όλους τους διεθνείς οργανισμούς στους οποίους έχουμε συμμετάσχει να βρισκόμαστε με μία φωνή στο εξωτερικό, έστω και αν έχουμε ιδεολογικές και πολιτικές αντιθέσεις, προβάλλοντας και τις αιματηρές θυσίες που κάνει σήμερα ο ελληνικός λαός. Αυτός είναι ο ρόλος μας, η ευθύνη μας και θα πρέπει να συνεχίσει η Βουλή, κύριε Πρόεδρε, να μας δίνει, όπως μας δίνει, τη δυνατότητα να συμμετάσχουμε σε τέτοιες διεθνείς αποστολές. Αλίμονο αν κλειστούμε στο καβούκι μας στο όνομα ενός λαϊκισμού που θα απαγορεύει το οποιοδήποτε ταξίδι. Ζούμε σε μια παγκοσμιοποιημένη κατάσταση κι έχει πολύ μεγάλη σημασία ένας εκπρόσωπος του λαού, έστω κι αν δεν βρίσκεται στα έδρανα της Συμπολίτευσης αλλά στα έδρανα της Αντιπολίτευσης, να στηρίζει μία εθνική προσπάθεια ή να προβάλει ακόμη και τις αδυναμίες μίας πολιτικής που εφαρμόζεται στη χώρα. Εδώ όμως έρχομαι στο «διά ταύτα». Και το «διά ταύτα», κυρίες και κύριοι συνάδελφοι, είναι ότι δεν αρκεί να βρισκόμαστε στα διεθνή και στα ευρωπαϊκά fora, αλλά θα πρέπει κάποια στιγμή να αρχίσουμε να λειτουργούμε με τους διεθνείς κανόνες λειτουργίας, εσωτερικά, μέσα στο Κοινοβούλιο.
Η ηλεκτρονική αποστολή εγγράφων ίσως είναι το πρώτο για να σταματήσουμε να τυπώνουμε χιλιάδες σελίδες. Και να αξιοποιήσουμε τη νέα τεχνολογία. Θα πρέπει να προχωρήσουμε και σε άλλες τομές. 
Και χρειάζεται μια γενναία αλλαγή στον Κανονισμό, αλλαγή στον τρόπο με τον οποίο λειτουργούν οι επιτροπές, που λειτουργεί η Ολομέλεια. Οι χρόνοι πρέπει να συντμηθούν πάρα πολύ. Η δυνατότητα παρεμβάσεως από την Κυβέρνηση θα πρέπει να περιοριστεί. Δεν μπορεί ο κάθε Υπουργός να έρχεται εδώ μέσα να μας βγάζει το λόγο του, τη στιγμή που θέλει και να επαναλαμβάνεται και να μακρηγορεί. 
Όποιος έχει παρακολουθήσει τους Κανονισμούς άλλων Κοινοβουλίων και ιδιαίτερα του Ευρωπαϊκού Κοινοβουλίου, θα ξέρει ότι οι χρόνοι ομιλίας είναι ένα, τρία και πέντε λεπτά. Και δεν είναι αυτές οι μακρηγορίες με το παραπανίσιο λεπτό ή τα δύο λεπτά, που δίνονται από το Προεδρείο.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κλείνω, λοιπόν, κύριε Πρόεδρε, και λέω ότι πρέπει να γίνει μια γενναία αλλαγή στον τρόπο λειτουργίας του Κοινοβουλίου. Και να υπάρχει και σεβασμός από την Κυβέρνηση.
Εγώ χαίρομαι για τις αντιδράσεις που διατυπώνουν πάρα πολλά κόμματα για την εισαγωγή τροπολογιών την τελευταία στιγμή. Αλλά, θα ήθελα παράλληλα, να γίνονται πολύ περισσότερες τροπολογίες από Βουλευτές για αλλαγές στα άρθρα τα συγκεκριμένα και να γίνονται δεκτές από την κυβερνητική πλειοψηφία.  
Και τέλος, θεωρώ ότι ήρθε η στιγμή να εισάγουμε το σύστημα των ηλεκτρονικών ψηφοφοριών. Δεν μπορεί να ξαναπεράσουμε τη διαδικασία που πέρασε η χώρα ολόκληρη την προηγούμενη εβδομάδα, όταν επί μιάμιση ώρα δεν μπορούσε να βγει το αποτέλεσμα σε μια ψηφοφορία, η οποία είχε οικονομικό αντίκτυπο για τη χώρα, γιατί, κύριε Πρόεδρε, εκείνη τη στιγμή το Χρηματιστήριο βρισκόταν σε ελευθέρα πτώση σε αναμονή αυτού του αποτελέσματος. 
Έχουμε εδώ το σύστημα, νοήμονες άνθρωποι είμαστε, ας χρησιμοποιήσουμε επιτέλους, το «Ναι», το «Όχι» και ας είμαστε συνεπείς την ώρα που ξεκινάει η ψηφοφορία. Και όποιος δεν είναι συνεπής, ας έχει τη χλεύη του κόσμου που τον έστειλε εδώ πέρα. 
Σας ευχαριστώ πάρα πολύ. 
Και πάλι θα ήθελα να ευχαριστήσω και να συγχαρώ το Προεδρείο της Βουλής γιατί έκανε μια γενναία περικοπή, την οποία όμως, οφείλει και να επικοινωνήσει προς τον ελληνικό λαό, για να μην νομίζει ότι είμαστε άμοιροι των οποιονδήποτε θυσιών γίνονται.
(Χειροκροτήματα από την πτέρυγα της Νέας Δημοκρατίας)</Speech>
  ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Βαρβιτσιώτη.
Ο πρώην Πρόεδρος της Βουλής, κ. Απόστολος Κακλαμάνης, έχει το λόγο, για δέκα λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, πράγματι και χωρίς να υποτιμώ τους άλλους συναδέλφους που μίλησαν, εγώ θα έκανα αρχή από το «ένας εσχατόγερος» ομιλεί. Χρειαζόμαστε βέβαια και εμείς.
Αλλά, νομίζω ότι είναι ώρα, κύριε Πρόεδρε, να μιλήσουμε για το Κοινοβούλιο, για το ρόλο μας, για τις ευθύνες που αναλαμβάνουμε ως μέλη του νομοθετικού Σώματος. Αυτό προϋποθέτει ότι θα αποφασίσουμε να διατηρήσουμε και να επαυξήσουμε τον αυτοσεβασμό μας. 
Όποιος σέβεται τον εαυτό του προφανώς, σέβεται και τους άλλους, δεν προσβάλει με οποιαδήποτε τρόπο τους ακροατές του, αυτούς που επιτέλους ο ελληνικός λαός τον υποχρέωσε να ζει μαζί τους στον ίδιο χώρο, επί πολύ χρόνο και που ίσως, υπό άλλες συνθήκες κάποιους εξ αυτών μπορεί να μην ήθελε καν να τους βλέπει. Όμως, οφείλει, αφού αυτή είναι η εντολή του λαού, μαζί τους να συλλειτουργήσει στη λογική: λόγος, αντίλογος, σύνθεση, έργο.
Είναι καιρός να υπενθυμίσω κάτι που απηύθυνα τότε μόνο σε μια μεριά. Τώρα φαίνεται ότι αυτό πρέπει να απευθυνθεί προς όλους μας. Αυτός ο χώρος, κύριε Πρόεδρε, προώρισται να παραμείνει, όπως εξελίσσονται τα πράγματα, για αρκετό καιρό ο μόνος ελεύθερος χώρος και εκείνο εκεί το μόνο ελεύθερο Βήμα. 
Είπε ο κ. Κουρουμπλής για το ρόλο των μέσων ενημέρωσης και δεν εκπλήσσεσθε όταν με ακούτε και εμένα γι’ άλλη μια φορά να μιλώ. Δείτε το δημόσιο βίο της χώρας και θα διαπιστώσετε ότι σε μεγάλο ποσοστό οι τα πρώτα φέροντες είναι προϊόντα παραγωγής και αναπαραγωγής ενός πλέγματος οικονομικών, μιντιακών, τραπεζικών συμφερόντων. 
Όμως, αγαπητές και αγαπητοί συνάδελφοι, πώς μπορεί να σκεφτεί ο απλός πολίτης, αυτός που αυτή τη στιγμή υποφέρει; Κάποιοι –το έχω πει και άλλη φορά- θέλουν να ελπίζουν ότι θα δικαιωθούν με τη σωτηρία της χώρας. Κάποιοι και αν ακόμα δεν το αισθάνονται έτσι, όμως η εικόνα που δίνουν είναι ότι περιμένουν να δικαιωθούν, όταν θα καταστραφεί η χώρα. 
Όμως μέσα από αυτή την οξεία, αν θέλετε, αντιπαράθεση μπορεί να προκύψει κάτι καλύτερο. Και οι πρώτοι να καταλάβουμε –ανήκω στους πρώτους- ότι η χώρα να σωθεί, αλλά να σωθεί και αυτός ο λαός που θα ζει σε αυτή τη χώρα και η άλλη πλευρά να συνειδητοποιήσει –λέει ο λαός μας «το γινάτι βγάζει μάτι»- πώς το πάθος και το μίσος αναπτύσσεται και διαχέεται σε ολόκληρη τη χώρα μέχρι την τελευταία γειτονιά στις πόλεις, μέχρι το τελευταίο χωριό στην ύπαιθρο.
Όσοι, αγαπητέ Μανώλη, ζήσαμε την Κατοχή, ζήσαμε τον Εμφύλιο, μάθαμε ακόμη και τα πάθη μας πώς πρέπει να τα τιθασεύσουμε γιατί τελικά δεν οδηγούν πουθενά. Σήμερα μόνο όσοι θέλουν την καταστροφή του κοινοβουλευτισμού, διδάσκουν στην πράξη όλους τους Έλληνες που είναι 45 ετών και κάτω ότι από το 1974 και εδώ ο κοινοβουλευτισμός, τα κόμματα κατέστρεψαν μια Ελλάδα που ήταν μια χαρά μέχρι το 1974! 
Ελάτε στη θέση όλων αυτών των νέων ανθρώπων, της ανεργίας, του αποπροσανατολισμού, του μέχρι πρόσφατα life style, των παμπς, του καταναλωτισμού, των ξένων προτύπων, όλων αυτών! Ποιο είναι το μήνυμα που δίνουμε σε αυτούς τους ανθρώπους που είναι κάτω των 45-50 ετών; Αυτοί δεν έζησαν τίποτα άλλο. Δεν έζησαν τις τραγωδίες που κάποιοι –όσοι τις ζήσαμε- έχουμε υποχρέωση να αγωνιζόμαστε για να μην τις ξαναζήσει αυτός ο τόπος. 
Κύριε Πρόεδρε, εγώ άκουσα σήμερα –βέβαια υπάρχουν νέοι άνθρωποι στην Αίθουσα αυτή και αυτό είναι πολύ σημαντικό στοιχείο ως γεγονός, δηλαδή η ανανέωση της Αίθουσας αυτής- πράγματα που ποτέ άλλοτε στη συζήτηση του προϋπολογισμού της Βουλής δεν συζητήθηκαν. 
Η Κυβέρνηση είναι απούσα. Δεν είναι αυτή τη στιγμή θέμα συζήτησης τι κάνει ή τι δεν κάνει η Κυβέρνηση. Αυτό είναι θέμα άλλων ωρών, άλλων συνεδριάσεων.
Σήμερα θα έπρεπε κατ’ αρχάς να μιλήσουν τα μέλη της οικονομικής επιτροπής της Βουλής. Εάν ο προϋπολογισμός έχει οποιοδήποτε πρόβλημα, θα όφειλαν, όχι οι άλλοι λαλίστατοι συνήθως συνάδελφοι που «όλα τα σφάζουν όλα τα μαχαιρώνουν», αλλά με συναίσθηση της ευθύνης και της γνώσης του θέματος, τα μέλη της Επιτροπής Οικονομικών της Βουλής στην οποία συμμετέχουν όλα τα κόμματα να μας πουν εδώ ότι ξέρετε, το τάδε κονδύλι δεν στέκει.
Πάντοτε οι Πρόεδροι της Βουλής τα εξηγούσαμε. Στον προϋπολογισμό είναι κωδικοί και αριθμοί. Σε κανέναν προϋπολογισμό και σε κανέναν απολογισμό δεν επεξηγείται τι δραστηριότητα είναι η κάθε μία ή πότε εκταμιεύτηκε εκείνο το ποσό, διότι θα έπρεπε να είναι ένα κείμενο χιλιάδων σελίδων. 
Ακούσατε αίφνης τώρα –αυτό που από αρκετούς συναδέλφους είχα ακούσει πριν- ότι γιατί δίνουμε λεφτά για τα ξένα, για νέους ξένους οργανισμούς, τι ζητάνε Βουλευτές στην Αμερική κ.λπ.. 
Μα, συνάδελφοι, πού ζούμε; Εγώ υπερηφανεύομαι ότι δημιούργησα αυτό που λέμε «κοινοβουλευτική διπλωματία», διότι είχαμε τότε τρεις υπαλλήλους με ένα βαλιτσάκι. Τίποτε άλλο! Απομονωμένοι στον ελληναρισμό μας: εμείς οι Έλληνες εδώ και μόνοι δεν θέλουμε καμμία επικοινωνία με κανένα. Και στο τέλος βρεθήκαμε σε αυτή την κατάσταση σήμερα. 
Κι αν δείτε, αγαπητοί συνάδελφοι, το εξωτερικό μέτωπο αυτής της χώρας, τότε ίσως θα το συνειδητοποιήσουμε περισσότερο, διότι όλοι μιλάμε για τα οικονομικά. Το να μιλάει ο άνεργος, ο πεινασμένος, το καταλαβαίνω. Αλλά, κάποιοι εδώ πρέπει να ξέρουμε ότι η οικονομική κατάρρευση θα φέρει άλλου είδους καταστροφές που δεν επανορθώνονται, όπως ξέρουμε από την ιστορία, και ο νοών νοείτω. 
Κύριε Πρόεδρε, ο Κανονισμός μας πράγματι χρειάζεται αλλαγές. Αυτά που είπε ο κ. Βαρβιτσιώτης είναι σωστά. Προϋποθέτουν όμως, ότι θα συνειδητοποιήσουμε το ρόλο μας. Έθεσα αυτό το σύστημα της ηλεκτρονικής ψηφοφορίας, όπως και το σύστημα της δυνατότητας ελέγχου ανά πάσα στιγμή των Βουλευτών: ότι είναι εδώ, ότι υπογράφουν την παραμονή τους. Όπως γνωρίζετε –ο λαός δεν το ξέρει αυτό- εάν απουσιάζει κάποιος πάνω από πέντε συνεδριάσεις, περικόπτεται αντίστοιχο ποσό από την αποζημίωση του.
Έζησα όμως, και το φαινόμενο τα εσωτερικά των κομμάτων, τη νοοτροπία ορισμένων Βουλευτών που ενώ ο λαός τους στέλνει σ’ αυτό το ιερό Βήμα, προτιμούν να γίνονται υποπόδια των ποδών του κάθε τηλεπαρουσιαστή, να πηγαίνουν στα «παράθυρα» και να έρχονται εδώ μετά ως τιμητές του κοινοβουλευτισμού και των συναδέλφων τους, που έχουν τον αυτοσεβασμό να μην ευτελίζονται στους προθαλάμους των καναλαρχών και των ανθρώπων τους. Αυτό προϋποθέτει, κύριε Πρόεδρε, ότι θα καταλάβουν την ευθύνη τους. 
Αλλιώτικα –σας λέω εγώ- περίμενα να έρθουν, αυτοί που θα έπρεπε να είναι η πλειοψηφία, διότι υπάρχει το τεκμήριο της πλειοψηφίας. Θα μπορούσαν τουλάχιστον να βρίσκονται τρεις, πέντε, άλλος γιατί θέλει να γίνει Υπουργός, άλλος γιατί ήθελε να βγει κάποιος από την Κυβέρνηση, για όλες αυτές τις διαμαρτίες του συστήματος τις οποίες ξέρουμε.
Όλα αυτά ξεπερνιούνται εάν καταλάβουμε και διαισθανθούμε ότι όταν πηγαίνουμε σε αυτό το Βήμα δεν μπορούμε να πετάμε ρουκέτες, δεν μπορούμε να βρίζουμε. Ακούγονται κάθε μέρα εδώ ύβρεις εναντίον αντιπάλων υπαρκτών ή ανύπαρκτων, που δεν τις ακούει κανείς στο τελευταίο καταγώγιο. Είχα πει κάποτε ότι έτσι εθίζεται ο λαός να θεωρεί το Κοινοβούλιο ένα δημόσιο πτυελοδοχείο.
Αν ρωτήσεις έναν πολίτη «πόσους ξέρεις από τους Βουλευτές;», θα σου πει πέντε, δέκα που γνώρισε βλέποντας τα κανάλια. Δεν ξέρει τους άλλους. Εδώ είναι τόσοι νέοι άνθρωποι. Εγώ δεν έχω προφτάσει ακόμα να τους γνωρίσω. Σας λένε, όμως, κλέφτες, λωποδύτες χωρίς να ξέρουν καν πώς λέγεστε.
Αυτή είναι μία κατολίσθηση, κύριε Πρόεδρε, την οποία θα πληρώσουμε. Θα πληρώσει ο τόπος εάν δεν κατανοήσουμε όλοι αυτό το καθήκον μας.
Και η κοινοβουλευτική διπλωματία μάς χρειάζεται και η επικοινωνία μας με το λαό. Η ρύθμιση που είχαμε κάνει δεν προέβλεπε μόνο τηλεόραση, αλλά και ραδιόφωνο. Ο λαός πρέπει να ξέρει όχι τις ατάκες και τα φλας που θα ακούει ή θα βλέπει σε μία τηλεόραση, αλλά τι λέει ο άλλος υπεύθυνα από εκεί και να τον κρίνει και για αυτά που λέει και για αυτά που ψηφίζει.
Κλείνω, κύριε Πρόεδρε, με τούτο. Για πρώτη φορά -και λυπάμαι για αυτό- συμβαίνει αυτό. Στα εκατόν πενήντα χρόνια κοινοβουλευτισμού -και παραπάνω, αν δεν το μετρήσουμε από το 1975, αλλά και νωρίτερα, από το 1964- ποτέ δεν ετέθη θέμα, όπως άκουσα εδώ, του τύπου υποψίες, αν ή ποιες είναι οι διαθέσεις.
Μα, είναι φανερό ότι ο Πρόεδρος της Βουλής -ο κ. Μεϊμαράκης είναι εκεί δεξιά- δεν υπογράφει ούτε ένα ευρώ, αν δεν προσυπογράψει ο Πάρεδρος, ο οποίος πρέπει να ελέγξει τη νομιμότητα της δαπάνης και αν η Βουλή την έχει ψηφίσει. Επισυνάπτονται εκεί τα διάφορα έγγραφα των αρμοδίων υπηρεσιών. Δεν είναι εδώ να ξοδεύει κανείς λεφτά όπως-όπως.
Για πρώτη φορά, λοιπόν, κύριε Πρόεδρε, τίθενται τέτοια θέματα, προφανώς σε μία ασυμμάζευτη λογική του ότι όλα εδώ πρέπει να κατερειπωθούν. Αυτό ήθελα να το σημειώσω ιδιαίτερα. Ο προϋπολογισμός πάντοτε, με τις απόψεις που εξέθετε κάθε κόμμα, ψηφιζόταν και ποτέ δεν ετέθη θέμα. Όλες οι αντιπολιτεύσεις, για δικαίους ή όχι λόγους, εμέμφοντο τις εκάστοτε κυβερνήσεις για σκάνδαλα, για διάφορα. Ποτέ δεν υπήρξε θέμα διαχείρισης, όχι αν λειτουργεί το ένα ή το άλλο από τα συστήματα σωστά, αλλά διαχείρισης. Δεν ετέθη ποτέ τέτοιο θέμα.
Νομίζω, επειδή φθάνουμε έτσι στο μη παρέκει, ότι όποιος από όσους ομίλησαν έχει την ελαχίστη, έστω, άποψη, οφείλει να την καταθέσει καθαρά και ξάστερα. Και σημαίνει αυτό ότι ποτέ πια άλλοτε η Βουλή, αυτό το ιερό της δημοκρατίας, δεν θα πρέπει να είναι στη διάθεση του καθενός για να πυροβολεί για τους δικούς του λόγους.
Και το ίδρυμα, κύριε Πρόεδρε, μας χρειάζεται. Οι εκδόσεις, όπως αυτή για τους Ποντίους, είναι έργο του Ιδρύματος της Βουλής. Πολλοί εμίσησαν τη Βουλή, διότι θέλουν τη συχνότητα του καναλιού της Βουλής. Θα σας πω τι συμβαίνει, δυστυχώς, με τους ιδιώτες.
Κύριε Πρόεδρε, υπάρχει ιδιώτης που έχει στην Αττική για το κανάλι του τέσσερις συχνότητες και η Βουλή έχει τη συχνότητα από τον Υμηττό και μετά βίας πήραμε την άλλη που είχε η κυπριακή τηλεόραση. Βάλλεται η Βουλή. Ο λαός δεν το συνειδητοποιεί ότι αυτοί που βάλλουν εναντίον του Κοινοβουλίου, όχι που κάνουν απλώς κριτική -να κάνουν- αλλά αυτοί που ως θεσμό στοχοποιούν το Κοινοβούλιο, στοχοποιούν τον ίδιο.
Θέλω να πω μόνο τούτο: Πράγματι, οι υπάλληλοι της Βουλής στη συντριπτική τους πλειονότητα αποτελούν αυτή τη στιγμή, κύριε Πρόεδρε -και πρέπει αυτό να το καταλάβει όποιος με ακούει- το εξής. Ένας υπάλληλος δεν είναι υπεύθυνος για τις αποφάσεις που λαμβάνονται στη Βουλή, ώστε να ονειδίζεται: «Υπάλληλος της Βουλής είσαι; Α, είσαι εκεί που κλέβετε, που αρπάζετε;».
Πού είναι οι πολλοί υπάλληλοι; Εγώ, κύριε Πρόεδρε, παρέλαβα επτακόσιους σαράντα υπαλλήλους το 1993. Σε έντεκα χρόνια προσετέθησαν εκατόν δέκα τέσσερις υπάλληλοι, με όλα αυτά που έγιναν εδώ μέσα. Αν ήμουν του τύπου να περιφέρομαι των καναλιών, δεν θα έλεγαν κάθε μέρα τι κάνει ο Κακλαμάνης στη Βουλή.
Όμως, έλεος! Είναι κάποια πράγματα που δεν μπορεί πια κανείς να τα δέχεται χωρίς να διαμαρτύρεται.
Ευχαριστώ πολύ, κύριε Πρόεδρε, γιατί δείξατε και ιδιαίτερη ανοχή, αν και κάποιοι θέλουν να μην είμαι για πολύ καιρό εδώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. Είναι το θέμα τέτοιο και είστε και εσείς, με την ιστορία που έχετε εδώ, οπότε αλίμονο!
Κυρία Βούλτεψη, έχετε το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, σε συνέχεια των όσων είπε και ο Πρόεδρος, ο κ. Κακλαμάνης, θέλω να σημειώσω και εγώ πως φοβάμαι ότι σε αρκετές περιπτώσεις σήμερα η συζήτηση για τον προϋπολογισμό της Βουλής εξελίχθηκε στο αντίθετο από αυτό που θα οφείλαμε να επιδιώξουμε, αν θέλαμε να κάνουμε καλό στην πατρίδα και στο λαό της σ’ αυτές τις κρίσιμες ώρες.
Μου έκαναν πάρα πολύ μεγάλη εντύπωση -και σε πολλούς από εμάς- λαϊκίστικες φωνές που ακούστηκαν από αυτό το Βήμα και το γεγονός, πράγματι, ότι αφέθηκε η εντύπωση ότι υπάρχουν νησίδες αδιαφάνειας, ότι υπάρχουν κάποιοι κωδικοί που δεν είναι γνωστοί. Εισηγητές κομμάτων, ενώ ξέρουν ότι υπάρχει η Επιτροπή Οικονομικών της Βουλής, μέσα στην οποία μετέχουν τα κόμματά τους, αν είχαν κάποιο πρόβλημα, όφειλαν να το είχαν εντοπίσει από τότε.
Επίσης, ακούσαμε και έναν πολύ επικίνδυνο αντικοινοβουλευτικό κήρυγμα με αφορμή τις τελευταίες εξελίξεις στη χώρα, μία επίθεση σε Βουλευτές. 
Επανέρχομαι και εγώ στο θέμα των διεθνών οργανισμών. Θεωρώ ότι είναι πάρα πολύ κρίσιμη η συμμετοχή της χώρας μας. Ακούστηκε κάτι για «ταξιδάκι στην Ουάσιγκτον». Μα, τώρα γίνονται οι αμερικανικές εκλογές και ο ΟΑΣΕ πάει στην Ουάσιγκτον. Αν ήταν οι αλβανικές εκλογές, θα είχαμε πάει στην Αλβανία. Θα ήταν ταξιδάκι στην Αλβανία; Όταν πήγαμε στη Σερβία, όπου επιτελέσαμε σημαντικό έργο γιατί η τότε συμμαχία, που την είχε μόλις βομβαρδίσει, ήθελε να δείξει ότι δεν γίνονται εντάξει οι εκλογές και μπήκαμε μπροστά οι Βουλευτές όλων των χωρών σε αντίθεση με υπαλλήλους και είπαμε ότι οι εκλογές έγιναν άψογες, δεν κάναμε τη δουλειά μας; Μπορούμε να λείπουμε όταν είναι εκεί για παράδειγμα οι Σκοπιανοί, οι οποίοι φροντίζουν και κάνουν χαρτοκοπτική και κολλάνε χαρτάκια μπροστά στο «πρώην Γιουγκοσλαβική» και μένει το «Δημοκρατία της Μακεδονίας»; Μπορούν να απουσιάζουν οι Έλληνες Βουλευτές; Αυτό, λοιπόν, πρέπει να το καταλάβουμε. 
Υπάρχει μία ιδιότυπη συμμετοχή της Χρυσής Αυγής μέσα στην Αίθουσα του Κοινοβουλίου, κύριε Πρόεδρε και κύριοι συνάδελφοι. Δηλαδή, έρχονται, μιλάνε, βρίζουν, επιτίθενται στο Κοινοβούλιο και φεύγουν χωρίς να δευτερολογήσουν, χωρίς να ακούσουν άλλη γνώμη. Μα, το Κοινοβούλιο είναι ο ιερός χώρος του διαλόγου. Αυτό το λέω και γι’ αυτούς τους Έλληνες, οι οποίοι τείνουν ευήκοον ους προς αυτό το κόμμα. Έτσι, όμως, είναι ο φασισμός. Δεν ενδιαφέρεται για τη γνώμη του άλλου. Αυτό είναι ο ολοκληρωτισμός. Το βλέπουμε και εδώ μέσα. Έρχονται όλοι μαζί, μιλάει ένας, φεύγουν. Φύγανε. Την απάντηση αν είναι ταξιδάκι στην Ουάσιγκτον ή στην Αλβανία δεν τους ενδιαφέρει να την ακούσουν. Το πετάξανε. Το καρφί μετά θα βγει, η τρύπα θα μείνει. 
Παρουσιάζεται, λοιπόν, ένα πρωτοφανές αντικοινοβουλευτικό μένος, το οποίο εκδηλώνεται με διάφορους τρόπους. Ακούμε, δηλαδή, διάφορα περίεργα πράγματα. Πραγματικά, σας λέω ότι αυτά που λέω τώρα τα έλεγα και τα έγραφα πάντοτε, ανεξαρτήτως της ιδιότητάς μου.
Οι έκτακτες συνθήκες και οι περικοπές και τα δεινά που υφίσταται ο ελληνικός λαός επιβάλλουν απόλυτα πράγματι την ακόμα μεγαλύτερη περιστολή δαπανών της Βουλής, που καλούμεθα να ψηφίσουμε σήμερα. Αυτό, όμως, δεν σημαίνει ότι αποδεικνύεται στην πράξη ότι μπορεί η Βουλή με λιγότερα. Απλώς, η Βουλή θα κάνει το χρέος της έστω και με αυτές τις ελλείψεις. Δηλαδή, δεν δέχομαι ότι υπάρχουν περιττές δαπάνες, οι οποίες κοπήκαν. Όχι! Με δυσκολία θα κάνει τη δουλειά της η Βουλή διότι πρέπει να γίνει έτσι, διότι πρέπει να γίνουν οι περικοπές.
Προσωπικά, δεν συμφωνώ ούτε με τον όρο «κόστος της δημοκρατίας». Δηλαδή, τι θα πει; Το κόστος της λειτουργίας του κοινοβουλευτικού πολιτεύματος δεν πρέπει να αφορά τη διατήρηση μιας βιτρίνας κατ’ επίφαση δημοκρατίας. Το κόστος πρέπει να αφορά την ουσιαστική λειτουργία του κοινοβουλευτικού πολιτεύματος, ώστε ο λαός να εκπροσωπείται με τον καλύτερο και αποτελεσματικότερο τρόπο και να ευημερεί.
Σήμερα, βέβαια, μια μέρα πριν από την ψήφιση μεσοπρόθεσμου και νέων επώδυνων μέτρων, ξέρουμε ότι αυτός ο όρος δεν έχει εκπληρωθεί και εννοώ όχι από το Κοινοβούλιο, αλλά από το πολιτικό σύστημα της χώρας. Όμως, αυτό δεν σημαίνει ότι θα καταργήσουμε το Κοινοβούλιο επειδή το πολιτικό σύστημα της χώρας διέπραξε τούτο ή εκείνο, διότι τότε απλώς θα συνεχίσουμε να έχουμε τον ίδιο αναποτελεσματικό τρόπο λειτουργίας και απλώς θα είναι πιο φθηνός.
Το ζητούμενο, λοιπόν, για μας αυτή τη στιγμή είναι να καταβάλουμε προσπάθειες να βελτιωθεί το επίπεδο του πολιτικού προσωπικού της χώρας γενικά. Παλαιότερα, σε ανύποπτο χρόνο, με αφορμή πάλι τέτοιες λαϊκίστικες επιθέσεις περί βουλευτικών μισθών, προνομίων, κ.λπ., είχα γράψει ένα άρθρο υπό τον τίτλο «Δεν θέλουμε φθηνούς, θέλουμε καλούς». Η λογική μίας Βουλής που λειτουργεί μόνο και μόνο για να λέμε ότι έχουμε κοινοβουλευτικό πολίτευμα και δημοκρατία, δεν βοηθά τελικά ούτε τη δημοκρατία ούτε τη χώρα. Τι θα λέμε, δηλαδή; Θα λέμε «εντάξει, δεν αξίζουν πολλά, αλλά είναι λιγότεροι, είναι φθηνότεροι, δεν έχουν αυτοκίνητο, δεν έχουν συνεργάτες». 
Μα, συγγνώμη, συνάδελφοι, ακόμα και ένα ευρώ να δώσεις σε κάποιον που δεν πρέπει να το πάρει, αυτό είναι σπατάλη. Άρα, λοιπόν, τι σημαίνει «κόβω, άρα είμαι ήσυχος»; Όχι! Η προσπάθεια πρέπει να είναι στο να ανέβει το επίπεδο του πολιτικού συστήματος της χώρας, ώστε να μη συμβούν ξανά αυτά που συνέβησαν μέχρι τώρα. Αν επικρατήσει μία τέτοια γενική άποψη και όχι σε συνάρτηση με τις επείγουσες και έκτακτες συνθήκες για τις οποίες γίνονται αυτά, τότε πολύ σύντομα –το είπαν και άλλοι συνάδελφοι- με την πολιτική θα ασχοληθούν μόνο οι πλούσιοι που διαθέτουν στόλο αυτοκινήτων, γραμματείς, φαρισαίους, συνεργάτες, ιδιωτικούς φρουρούς και μπορούν να τους πληρώνουν όλους αυτούς από την τσέπη τους και έχουν άφθονα χρήματα για να εξοπλίζουν τα γραφεία τους!
Επίσης, δεν μπορούμε να δεχθούμε ότι θα υπάρχουν Βουλευτές μόνο για διακοσμητικούς λόγους ή θα είναι Βουλευτές που θα έχουν χρηματοδότες και έτσι θα μπορούν να ανταποκριθούν στο έργο τους, δηλαδή Βουλευτές λομπίστες! Ο μοναδικός εργοδότης του Βουλευτή είναι ο λαός. Η δε αξιοπιστία δεν κερδίζεται αν το Κοινοβούλιο έχει μηδέν έξοδα. Τότε θα ήταν πάρα πολύ απλό. Δεν θα έκανε τίποτα το Κοινοβούλιο, δεν θα έπαιρνε κανένας κανένα μισθό, δεν θα έπαιρνε κανένας καμμία αντιμισθία και δεν θα ενδιαφερόταν, βέβαια, και κανείς για τις γνώσεις, τις ικανότητες, το πολιτικό φιλότιμο που πρέπει να διακρίνει ένα Βουλευτή. Ο χαμηλόμισθος, δηλαδή, δεν γίνεται αυτόματα και ικανός να εξυπηρετήσει το δημόσιο συμφέρον.
Όλα αυτά τα λέω γιατί ακούστηκαν και σήμερα πολλά και αν δεχόμασταν όλα όσα ακούγονται, τότε με την πολιτική πράγματι θα έπρεπε να ασχολούνται μόνο οι πλούσιοι και, μάλιστα, θα μπορούσαμε να τους διορίζουμε και απευθείας. Δηλαδή, θα μπορούσε να γίνεται μία κλήρωση μεταξύ των βιομηχάνων, των εφοπλιστών, των γόνων των οικογενειών, αυτών που έχουν ισχυρούς φίλους, που είναι στα λόμπι και να μη χρειάζεται να μπαίνει ο λαός στον κόπο να πηγαίνει να ψηφίζει πρόσωπα και προσωπικότητες!
Τέλος, θα ήθελα να πω κάτι. Βέβαια, δεν είναι κακό να ασχολούνται με την πολιτική οι πλούσιοι, αν και εγώ έχω μία ένσταση πάνω σ’ αυτό το θέμα. Κακό είναι, όμως, να ασχολούνται με την πολιτική μόνο οι πλούσιοι. Κι έτσι όπως ακούστηκαν όλα αυτά εδώ μέσα, τελικά δεν θα θελήσει κανείς σοβαρός, άξιος και ικανός άνθρωπος να ασχοληθεί με την πολιτική και αυτή θα καταληφθεί απ’ αυτούς οι οποίοι θα εξυπηρετούν τα συμφέροντά τους. Ο Βουλευτής πρέπει να στηρίζεται και μετά να ελέγχεται αν έκανε καλά τη δουλειά του. Αν υπάρχουν αμαρτίες ή αν συνέβη οτιδήποτε, δεν σημαίνει ότι θα καταργήσουμε το Κοινοβούλιο, δεν σημαίνει ότι θα καταργήσουμε την κοινοβουλευτική διπλωματία, δεν σημαίνει ότι θα καταργήσουμε τη δημοκρατία! Δεν μπορεί να μπαίνει εδώ κάποιος και να λέει «πάρτε το Κοινοβούλιό σας και φύγετε»! Ούτε πρέπει να εθίζεται ο λαός σ’ αυτό, γιατί εθιζόμενος ο λαός σ’ αυτό, τελικά πηγαίνει σε ολοκληρωτισμό! Δηλαδή, κάποιοι εδώ μέσα προσπαθούν απλώς να απαξιώσουν τα πάντα και στο τέλος τους στέλνουν όλους «σούμπιτους» σ’ αυτούς που απαξιώνουν την ίδια τη δημοκρατία!
Αυτό πρέπει να σταματήσει. Πιστεύω ότι είναι αναγκαίο να σταματήσει εδώ, γιατί στη χώρα μας δεν θα πάνε καλύτερα τα πράγματα, εάν υπάρχει επίθεση κατά του Κοινοβουλίου. Και γιατί σας το λέω; Αυτό το λέω πάντοτε, χρόνια τώρα, δεκαετίες τώρα, μόλις βλέπω μία επίθεση στον κοινοβουλευτισμό. Είναι ανάγκη να ενισχυθούν, να γίνουν πράγματα, αλλά ο Βουλευτής πρέπει να πάρει το ρόλο του σοβαρά και να αμείβεται γι’ αυτό. Υπάρχουν χώρες οι οποίες έχουν Άνω Βουλή, Κάτω Βουλή, η μία Βουλή κάνει το ένα πράγμα, η άλλη Βουλή κάνει το άλλο. Υπάρχουν χώρες οι οποίες έχουν ισόβιους γερουσιαστές και πιάνουν εκεί και βάζουν τους νομπελίστες τους, τους μεγάλους βιομηχάνους τους που βοήθησαν τη χώρα με θέσεις εργασίας και με διάφορους τρόπους, δηλαδή ανθρώπους που άξιζαν. Έτσι, τους δημιουργούν την αίσθηση ότι είναι κομμάτι της δημοκρατίας. Θυμηθείτε περιπτώσεις όπως αυτές του Ανιέλι που έγινε ισόβιος Γερουσιαστής. Δεν απέλυσε ποτέ κανέναν από τη «FIAT». Λειτούργησε το εργοστάσιό του προς όφελος της χώρας.
Δεν μπορούμε να τα «βάζουμε όλα σε ένα καζάνι» κι ό,τι βράσει και βγει να πιούμε το ζουμί του. 
Εγώ πιστεύω ότι εάν μία χώρα, έστω και σαν την Ελλάδα, με τον πληθυσμό που έχει η Ελλάδα, είχε πεντακόσιους, σας λέω εγώ κι όχι διακόσιους, τριακόσιους, ικανούς να την κάνουν να ευημερεί, ποιος δεν θα το ήθελε; Απλώς όλα αυτά έγιναν τώρα, επειδή συνέβησαν αυτά που συνέβησαν στη χώρα μας. Από εδώ και πέρα όμως, είναι ένας λόγος παραπάνω να προσπαθήσουμε να φτιάξουμε το κοινοβουλευτικό σύστημα με το πολιτικό προσωπικό, που αξίζει στο λαό της πατρίδας μας.
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Το λόγο έχει ο κ. Λαφαζάνης για δώδεκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Παλιότερα, τέτοιες συνεδριάσεις θυμάμαι ότι είχαν ένα πιο πανηγυρικό κλίμα, μεγαλύτερη συμμετοχή, μια άλλη κατεύθυνση, έναν άλλο προσανατολισμό στις ομιλίες. Τώρα συνεδριάζουμε μάλλον λίγο μελαγχολικά, αντιλαμβανόμεθα ότι γύρω μας τα πάντα καταρρέουν. Έχουμε μία Βουλή η οποία δέχεται μία σφοδρή κριτική, συχνά στο σύνολό της, μία κριτική την οποία, ξέρετε, αντί να την αφορίσουμε, αντί να ενοχοποιήσουμε όσους μας κάνουν κριτική, νομίζω ότι πρέπει να την αξιοποιήσουμε, ώστε όλοι μας σ’ αυτήν την Αίθουσα, ο καθένας με τον τρόπο που μπορεί φυσικά και θέλει, να προβληματιστούμε για την περαιτέρω πορεία της δημοκρατίας. 
Η δημοκρατία χρειάζεται μία νέα αναζωογόνηση και η Βουλή ένα δεύτερο κύμα εκδημοκρατισμού, να το πω έτσι. Αυτές τις αλήθειες πρέπει να τις δούμε κατάματα, να τις δούμε με ειλικρίνεια, να μην τις φοβηθούμε. Δεν νομίζω ότι θα βοηθηθεί καθόλου η δημοκρατία, αν εμείς δίνουμε την εντύπωση ότι μαζευόμαστε εδώ και πράγματι ικανοποιούμεθα και αλληλοσυγχαιρόμεθα και αγνοούμε αυτά τα οποία μας καταμαρτυρούν είτε συνολικά είτε επιμέρους. Δεν θα ήταν καθόλου καλή εικόνα αυτή. Όχι ότι η κριτική είναι πάντα δίκαιη κι όχι ότι οι γενικεύσεις που γίνονται έχουν βάση, αλλά αυτές δυστυχώς είναι οι καταστάσεις κι έτσι πολλές φορές συμπυκνώνονται αντιμετωπίσεις απέναντι σε φαινόμενα και ιδιαίτερα κρισιακά φαινόμενα, από το λαό. Βλέπει συλλήβδην τα πράγματα, τις γενικές εικόνες και δεν μπορεί να υπεισέρθει σε λεπτομέρειες. 
Επομένως, να δούμε με ένα διαφορετικό, θα έλεγα, τρόπο όλοι μας εδώ το μέλλον και της δημοκρατίας και της Βουλής, για να μπορέσουμε να ανταποκριθούμε στις μεγάλες προκλήσεις, διότι υπάρχουν ευθύνες για το πώς φτάσαμε εδώ. Οι ευθύνες δεν είναι μόνο έξω από την Αίθουσα. Είναι και μέσα στην Αίθουσα και είναι πελώριες. Η χώρα δοκιμάζεται, η κρίση είναι τεράστια και στις κρίσεις επάνω, νομίζω δοκιμάζονται και οι θεσμοί και τα πολιτεύματα, όχι στις καλές ημέρες. 
Όσο βεβαίως είχαμε μία πορεία που κατά τι έδινε την εντύπωση ότι ωθούσε τα πράγματα προς το καλύτερο, βεβαίως υπήρχε ένας εφησυχασμός, μία καθησύχαση, «βάζαμε το χαλί» και κρύβαμε τις αδυναμίες. Τώρα όμως δεν κρύβονται, βγαίνουν στο φως και πολλές φορές βγαίνουν στο φως σε υπερθετικό βαθμό και με μία γενίκευση, όπως σας είπα. 
Εγώ κατ’ αρχάς, θα ήθελα να συγχαρώ όλο το προσωπικό της Βουλής και για να είμαι πιο ακριβής την πολύ μεγάλη πλειοψηφία του προσωπικού της Βουλής για το ρόλο που επιτελεί για τη λειτουργία της Βουλής και όχι μόνο, αλλά και για τη λειτουργία της δημοκρατίας. 
Επίσης, θα ήθελα να τους συγχαρώ με κάθε ειλικρίνεια, διότι είναι οι καλύτεροι συνεργάτες για τη λειτουργία αυτής της Αίθουσας, αλλά και για τη βοήθεια των Βουλευτών κατά την άσκηση των καθηκόντων τους. Πολλές φορές είναι ακόμα και πολυτιμότεροι συνεργάτες, σε σχέση μ’ αυτούς που μας δίνει ο Κανονισμός της Βουλής και οι ρυθμίσεις που έχουμε. 
Επιπλέον, θα ήθελα να τονίσω ότι δέχονται άδικες επιθέσεις στο όνομα της συντεχνίας και των προνομίων. Αυτές οι επιθέσεις καλλιεργούνται από ένα κλίμα κοινωνικού αυτοματισμού, το οποίο όσο συνεχίζεται, μας οδηγεί σε ζούγκλα. Διότι ξέρετε, όταν όλοι οι άνθρωποι είναι χορτασμένοι και έχουν ένα πιάτο φαΐ στο τραπέζι, αυτό το πιάτο φαΐ δεν το πλησιάζει κανένας. Αν, όμως, μείνουν πολύ καιρό μαζί νηστικοί, τότε χρησιμοποιούν συχνά αυτό το πιάτο φαΐ ως μέσο αλληλοεξόντωσης. Αυτή τη ζούγκλα, στην οποία ο καθένας θα κοιτάει «να βγάλει το μάτι του άλλου» και ιδιαίτερα αυτό θα γίνεται ανάμεσα σε διαφορετικές κοινωνικές κατηγορίες, θα πρέπει να την αποφύγουμε. 
Σήμερα, η μεγάλη κοινωνική πλειοψηφία, έχει κοινά συμφέροντα σ’ αυτή τη χώρα, όπως να τη δει να βγαίνει από την κρίση και να χαράζει δρόμους ελπίδας με δικαιοσύνη και ανθρωπιά. Νομίζουμε ότι αυτό θα πρέπει να το κάνουμε όλοι και γι’ αυτό εμείς στηρίζουμε το προσωπικό της Βουλής και τις προσπάθειές του. Και ένας από τους λόγους που δεν ψηφίζουμε τον προϋπολογισμό είναι γιατί αν γίνονται οικονομίες στη Βουλή, γίνονται κατά τα ¾ από περικοπές μισθών και απολαβών του προσωπικού. Αυτό είναι ένα πάρα πολύ σοβαρό θέμα. 
Το δημόσιο βεβαίως έχει προβλήματα. Όμως, το πρόβλημα στο δημόσιο δεν είναι οι αμοιβές των υπαλλήλων, αλλά το κατά πόσο το δημόσιο είναι οργανωμένο και συγκροτημένο κατά τέτοιο τρόπο, ώστε αυτές οι αμοιβές να πιάνουν τόπο, δηλαδή αυτές οι αμοιβές να είναι μέρος ενός αποδοτικού, σύγχρονου και αποτελεσματικού δημόσιου τομέα, ώστε να παίζει έναν επιτελικό ρόλο για την ανάπτυξη της χώρας μας. 
Νομίζω, λοιπόν, ότι σ’ αυτή τη φάση αυτές οι περικοπές δεν βοηθούν. Και δεν αναφέρομαι μόνο στις περικοπές που αφορούν το προσωπικό της Βουλής, αλλά συνολικά στις περικοπές που εντάσσονται στο συνολικότερο πλαίσιο των περικοπών, οι οποίες είναι πλέον εξοντωτικές για όλο το δημόσιο τομέα. 
Θα ήθελα να πω και μια κουβέντα για το Βουλευτή και τα προνόμιά του, τα οποία έχουν γίνει στόχος από τα μέσα μαζικής ενημέρωσης ή, για να είμαι πιο ακριβής, από τα κυρίαρχα μέσα μαζικής ενημέρωσης και μάλιστα, από μέσα μαζικής ενημέρωσης τα οποία παίζουν έναν κεντρικό, θα έλεγα, ρόλο στο να χειραγωγούν τις πολιτικές εξελίξεις. 
Για να είμαστε ειλικρινείς, η βουλευτική αποζημίωση δεν κάνει κανέναν πλούσιο. Αυτό είναι κάτι που θα πρέπει να το γνωρίζουν όλοι οι πολίτες. Δεν πλουτίζει κανείς από τη βουλευτική του αποζημίωση. Όμως, και εδώ δεν θα πρέπει να αρκεστούμε σ’ αυτήν την αλήθεια, αλλά ίσως χρειάζεται να κάνουμε και μια σοβαρή συζήτηση για να επαναρρυθμίσουμε όλο αυτό το πλέγμα των αμοιβών στη βουλευτική αποζημίωση με έναν τέτοιο τρόπο που να είναι πιο διαφανής και πιο σαφής. Σ’ αυτήν την κατεύθυνση έχω μιλήσει ξανά από αυτό το Βήμα και νομίζω ότι αυτή η συζήτηση είναι πάρα πολύ χρήσιμη. 
Θεωρώ ότι θα πρέπει να υπάρχει ένας αριθμός με απόλυτη διαφάνεια, όσον αφορά τη βουλευτική αποζημίωση. Όπως έχω πει ξανά, όπως γίνεται με το μεγάλο ρολόι του Λονδίνου που λέει την ώρα, εμείς θα πρέπει να έχουμε γραμμένο στην προμετωπίδα του κτηρίου της Βουλής, ότι αυτό είναι το σύνολο των αμοιβών του Βουλευτή, διαφανέστατα, με σαφήνεια, χωρίς φόβο και με τόλμη, προκειμένου να σταματήσει –όσο βεβαίως γίνεται και τουλάχιστον από τους καλοπροαίρετους- η συζήτηση περί προνομίων των Βουλευτών που έχει άλλους στόχους, όπως είναι η υποβάθμιση της πολιτικής έναντι της αναβάθμισης των συμφερόντων. 
Συνηθίζεται σε αυτές τις συζητήσεις να μην κάνουμε μόνο μία στενή, μια συνοπτική συζήτηση για τον προϋπολογισμό της Βουλής, από μία οπτική τέτοια δηλαδή πάρα πολύ οικονομική, αλλά να ανοίγεται η συζήτηση και με θέματα της ίδιας της λειτουργίας του Κοινοβουλίου. 
Αφήνω κατά μέρος ότι πρέπει και ο προϋπολογισμός της Βουλής –νομίζω από του χρόνου- να συνταχθεί με ένα διαφορετικό τρόπο. Η κριτική που έγινε από αρκετούς συναδέλφους εδώ ότι είναι παράθεση αριθμών και μόνο και δεν έχει κείμενο που να επεξηγεί τον κάθε κωδικό γιατί και πώς, δίνει λαβή και αφορμές για να γίνονται πάρα πολλά σχόλια ή και να θεωρείται ότι κρύβονται πράγματα, τα οποία δεν χρειάζονται να κρύβονται ή εν πάση περιπτώσει, αν έρθουν με έναν πιο εναργή τρόπο στην επιφάνεια, ίσως να προκαλούσαν συζήτηση για εξοικονομήσεις χρημάτων.
Πέραν αυτού, εγώ θα έλεγα το εξής: Επειδή τα πράγματα είναι πάρα πολύ δύσκολα στη χώρα μας και επειδή οι μέρες που θα ακολουθήσουν ίσως θα είναι ακόμα δυσκολότερες, πρέπει να προασπίσουμε τη λειτουργία αυτής της Αίθουσας. Η Αίθουσα αυτή πρέπει να σταματήσει να λειτουργεί μέσα στην κρίση, μέσα σε έκτακτες καταστάσεις, με έκτακτες λειτουργίες οι οποίες παραβιάζουν χονδροειδώς και τον Κανονισμό και το Σύνταγμα και –αν θέλετε- τη νοημοσύνη των Βουλευτών. Αυτό πρέπει να σταματήσει, γιατί αν δεν σταματήσει, πολύ φοβούμαι ότι η απαξίωση αυτής της Αίθουσας θα είναι πολύ πιο ταχύτατη το επόμενο διάστημα και ίσως οι εξελίξεις να είναι ανεπιθύμητες για όλους και πρώτα απ’ όλα για τη δημοκρατία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δεν είναι δυνατόν προχθές εδώ η Βουλή να καταψηφίζει τη συγκεκριμένη διάταξη για την ακύρωση του 2% και το 2‰ από τους πόρους του Τεχνικού Επιμελητηρίου με ονομαστική ψηφοφορία και να την εισάγουν ως άρθρο 1 στο πολυνομοσχέδιο. Οπότε βάζουν το μαχαίρι στο λαιμό στους συναδέλφους εδώ που δεν ψήφισαν αυτή τη διάταξη ότι αν θέλετε να μην περάσει αυτή η διάταξη, πρέπει να καταψηφίσετε όλο το νομοσχέδιο. Αυτό είναι δημοκρατία, αυτό είναι λειτουργία της Βουλής, σεβασμός της ελεύθερης ψηφοφορίας που έγινε; 
Η Βουλή δεν ψήφισε προχθές την ένταξη του ταμείου των δημοσιογράφων στον ΕΟΠΥΥ και άλλων ταμείων και βλέπουμε μετά από δύο μέρες να εισάγεται αυτή η ρύθμιση στο πολυνομοσχέδιο άρθρο 1. Είναι δυνατόν; Αυτό είναι δημοκρατία, αυτό είναι λειτουργία της Βουλής; Τι σεβόμεθα απ’ αυτή τη λειτουργία; Και αυτό είναι ένα παράδειγμα, γιατί θα μπορούσα να αναφέρω πολλά, αλλά θα σας φάω το χρόνο.
Η λειτουργία της Βουλής δεν επαφίεται ούτε στην τρόικα. Η τρόικα έχει «γραμμένη στα παλιά της τα παπούτσια» τη Βουλή αυτή και τον Κοινοβουλευτισμό ίσως στην Ελλάδα. Αυτό που ενδιαφέρει την τρόικα είναι άλλα πράγματα. Οι κυβερνήσεις ίσως να είναι παραδομένες στις τροϊκανές επιταγές και στους τροϊκανούς προσανατολισμούς. 
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Αλλά εμείς ως Βουλευτές, πέρα από πολιτικές παρατάξεις, δεν πρέπει να επιτρέπουμε η Ελληνική Βουλή να γίνεται άθυρμα στα σχέδια και στις πραξικοπηματικές κατευθύνσεις των τροϊκανών. Δεν πρέπει να το επιτρέπουμε! Ιδιαίτερα εδώ έχει ευθύνη –και δεν θέλω αυτή την ώρα να κάνω κριτική- και το Προεδρείο της Βουλής, αλλά και όλοι οι συνάδελφοι και ο καθένας απ’ εμάς μεμονωμένα. Έχουμε μία τεράστια ευθύνη. Γιατί οι θεσμοί στις κρίσεις δοκιμάζονται –όπως σας είπα- ή στις κρίσεις κουρελιάζονται και καταρρέουν.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Τέρενς Κουΐκ.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ πολύ.
Κατ’ αρχάς, κύριε Πρόεδρε, κυρίες και κύριοι συνάδελφοι, θα ήθελα να ξεκινήσω από τα οικονομικά μεγέθη που υπάρχουν μέσα σε αυτό το βιβλίο, το οποίο μας διενεμήθη, διότι θεωρώ ότι πρέπει να γίνουν κάποιες επισημάνσεις, στα πλαίσια της προσπάθειας που όλοι κάνουμε για εξοικονόμηση πόρων, την ώρα που αύριο καλούμεθα πραγματικά να «ξεζουμίσουμε» τον Έλληνα και την Ελληνίδα.
Θα ξεκινήσω από τον κωδικό 813 που αφορά στα μισθώματα των κτηρίων, διότι βλέπω πως η Βουλή των Ελλήνων διαθέτει από τα κονδύλια τα οποία δικαιούται φέτος 4.340.000 ευρώ και για το 2013 3.995.000 ευρώ, δηλαδή κοντά στα 4.000.000 ευρώ, κάτι που σημαίνει ότι η Βουλή, ενώ θα μπορούσε να στεγάσει τις υπηρεσίες της στα κτήρια που ανήκουν στο δημόσιο και έχουν περάσει στο ΤΑΙΠΕΔ, εξακολουθεί να μισθώνει και βεβαίως αυτό να το ωφελούνται κάποιοι οι ιδιώτες, που «πίνουν στην υγεία του κορόιδου». 
Είναι κάτι αντίστοιχο που συμβαίνει, για παράδειγμα, με αστυνομικές διευθύνσεις που στεγάζονται σε ενοικιασμένα κτήρια, ενώ υπάρχει οικόπεδο ή ενώ υπάρχουν κτήρια του δημοσίου. Για παράδειγμα, στη Ζάκυνθο υπάρχει ένα άδειο παλιό νοσοκομείο και δεν πάνε εκεί να στεγαστούν οι δημόσιες υπηρεσίες, αλλά πρέπει να πληρώνουμε 10.000 ευρώ ή 8.000 ευρώ ή 9.000 ευρώ σε κτήρια για εφορίες, αστυνομίες, πυροσβεστικές. Είναι αυτό που λέμε εξοικονόμηση, που θα μπορούσε να γίνει απλά και όμορφα.
Βεβαίως, υπάρχει και το επιχείρημα ότι για να γίνει μία μετεγκατάσταση από ενοικιασμένο κτήριο σε δημόσιο κτήριο, θα χρειαστούν κονδύλια για να το φτιάξουν και αυτή τη στιγμή δεν υπάρχει μία στα ταμεία. Το αντιλαμβάνομαι, αλλά όταν κάνεις έναν προϋπολογισμό σε βάθος πενταετίας ή δεκαετίας, λες ότι το κάνω από τώρα, ούτως ώστε σε δέκα χρόνια να έχω εξοφλήσει τις όποιες δαπάνες μου, αλλά τουλάχιστον θα είμαι στο δικό μου σπίτι. Αυτή είναι η μία παρατήρηση που αφορά τα μισθώματα.
Η δεύτερη παρατήρηση έχει να κάνει με τους υπαλλήλους της Βουλής είτε είναι υπάλληλοι της Βουλής είτε είναι οι ιδιώτες οι οποίοι εργάζονται για εμάς, που είναι, εάν θέλετε, η μικρογραφία της Ελλάδας σε ό,τι αφορά τη μαύρη τρύπα των ταμείων. Το επεσήμανε ο Εκπρόσωπος του ΚΚΕ, αλλά είμαι υποχρεωμένος να το επισημάνω και εγώ. Να μην κλαιγόμαστε για το χάλι των ταμείων, όταν καταρρέουν οι μισθοί των εργαζομένων, όταν απολύονται εργαζόμενοι από το δημόσιο. Εάν κάνετε μία πρόσθεση των κονδυλίων που υπάρχουν στις σελίδες 9 και 10, θα δείτε ότι μόνο και μόνο από τη Βουλή τα ασφαλιστικά ταμεία και το ΙΚΑ χάνουν 2.500.000 ευρώ το χρόνο από τις μειώσεις των μισθών. Βάζω μέσα και τον ΕΟΠΥΥ. Η τρύπα στον ΕΟΠΥΥ είναι 126.800 ευρώ. Στην αναλογία του μικρού αριθμού των υπαλλήλων –όταν λέω μικρού αριθμού, θα μου πουν κάποιοι, σιγά, είναι πολλοί, αλλά εγώ εννοώ μικρού αριθμού σε σχέση με τους εργαζόμενους στο δημόσιο ή τους εργαζομένους γενικότερα στην Ελλάδα- που χάνουν από εδώ, από εκεί, από παραπέρα, να, λοιπόν, πώς γίνονται οι μεγάλες τρύπες και στον ΕΟΠΥΥ και στα ταμεία.
Με την ευκαιρία, θα ήθελα να ευχαριστήσω τους συναδέλφους της Αριστεράς, κυρίως, που είπαν καλά λόγια για τους υπαλλήλους της Βουλής, διότι τόλμησα στην πρώτη μου ομιλία στο Κοινοβούλιο απ’ αυτό εδώ το Βήμα να πω ένα «ευχαριστώ», προσθέτοντας βεβαίως εκείνη την ημέρα ότι διαφωνώ με το εκλογικό επίδομα, αλλά οι καλοί μου συνάδελφοι έκοψαν τη διαφωνία μου και μετέφεραν -εκείνη την εποχή που γινόταν ο ντόρος- ότι εγώ τους υπερασπίστηκα.
Ναι, τους υπερασπίζομαι. Διότι εάν όλο το ελληνικό δημόσιο –και το λέω με την ευθυκρισία που έχω ως δημοσιογράφος και όχι ως πολιτικός αυτή τη στιγμή- δούλευε στο 70% που δουλεύουν οι υπάλληλοι της Βουλής, σας διαβεβαιώνω ότι θα είχαμε μία τελείως διαφορετική Ελλάδα. Τελείως διαφορετική! 
Έρχομαι σε κάτι πάρα πολύ σοβαρό. Σε εποχές κρίσης που τα μνημόνια βάλλουν εναντίον των γραμμάτων, του πολιτισμού μας. Κύριε Πρόεδρε του Ελληνικού Κοινοβουλίου, αυτό το οποίο ξεκίνησε ο παριστάμενος Πρόεδρος κ. Κακλαμάνης, μην το ισοπεδώσουμε. Ας κρατήσουμε τουλάχιστον την εστία των ελληνικών γραμμάτων και του πνεύματος στη Βουλή, όσο μπορούμε πιο δυνατή, πιο ισχυρή.
Εγώ καμαρώνω, όταν βλέπω τα παιδιά των σχολείων να μπαίνουν εδώ και να ξεναγούνται στους χώρους της Βουλής. Καμαρώνω, όταν μπαίνουν ίσως στο πλουσιότερο αρχείο βιβλίων και εφημερίδων που διαθέτουμε μετά ίσως από τη βιβλιοθήκη του Πανεπιστημίου.
Κόψτε από εμένα το 5% του μισθού μου και δώστε τα εκεί που πρέπει, δηλαδή να συντηρήσουμε τα ελληνικά γράμματα, τουλάχιστον μέσα σε αυτόν τον ναό της δημοκρατίας. Ναι, θέλω να το πιστεύω ότι είναι ναός της δημοκρατίας, παρόλο που διαφωνώ με τον τρόπο με τον οποίο λειτουργεί. Γιατί αισθάνομαι πάρα πολλές φορές ότι ασφυκτιώ, κύριε Πρόεδρε. Ασφυκτιώ με τους κανονισμούς, ασφυκτιώ με τα παρεπόμενα των κανονισμών και τα παρελκόμενά τους. Ασφυκτιώ με τον τρόπο με τον οποίο καλούμαι να παράγω στο βαθμό που μπορώ να παράγω το οποιοδήποτε κοινοβουλευτικό έργο. Υποσχέθηκε ο Πρόεδρος του Ελληνικού Κοινοβουλίου, όταν ανέλαβε τα καθήκοντά του ότι ένα από τα πρώτα μελήματά του θα είναι αυτό. Κάντε το. Καταργείστε διατάξεις, όπως αυτό το fast track, έτσι όπως μπαίνει και εισάγεται, το νομοσχέδιο το οποίο με την μορφή του κατεπείγοντος ή εξαιρετικά επείγοντος θα έρθει αύριο να ψηφιστεί στο ελληνικό Κοινοβούλιο. Καταργείστε διατάξεις, οι οποίες δίνουν το δικαίωμα στην οποιαδήποτε Κυβέρνηση να φέρνει για ψήφιση πενήντα, ογδόντα, διακόσιες, τριακόσιες διαφορετικές διατάξεις σε ένα και μόνο άρθρο με τη λογική του  «take it or leave it», όπως λένε και οι Αμερικανοί. Ή ψήφισέ το, ή άστο, ή πάρτο, ή όπως θέλετε πείτε το.
Στερήσατε και στερείτε κοινοβουλευτικά το δικαίωμα στον Βουλευτή να πει ότι κάτι το θέλω, κάτι το αρνούμαι, εκεί επικροτώ. Μα, νομίζω ότι λέχθηκε από τη δική μας πλευρά την περασμένη εβδομάδα, όταν έγινε αυτή η περίφημη συζήτηση, πουλήστε τον ΟΔΙΕ, τα αλογάκια πουλήστε τα, τον Ιππόδρομο πουλήστε τον. Γιατί να πουλήσετε, όμως, τη χρυσοφόρα κότα, η οποία είναι ο ΟΠΑΠ; Γιατί πρέπει να μπουν όλα μέσα σε ένα καζάνι;
Το μόνο θέμα το οποίο θα ήθελα να θίξω και πάλι αναφερόμενος στον προϋπολογισμό, είναι το θέμα της απίστευτης σπατάλης που γίνεται με το χαρτί και νομίζω ότι ο κ. Βαρβιτσιώτης το έθεσε το θέμα, μιλώντας πριν.
Ξέρετε, είμαι άνθρωπος της τεχνολογίας, αλλά για πρώτη φορά σήμερα δεν έφερα το I pad μαζί μου. Την άλλη φορά που τόλμησα να έχω απλά σημειώσεις επάνω, παρενέβη το Προεδρείο και μου είπε, απαγορεύεται. Με αυτά τα μυαλά θα προχωρήσουμε σε μία εποχή  του καλπασμού της τεχνολογίας;
Με το που τελειώνει μία επιτροπή το τμήμα των Πρακτικών μέσα σε μία, μιάμιση ώρα, μου έχει στον ηλεκτρονικό υπολογιστή σταλμένα τα Πρακτικά της  συνεδρίασης της Βουλής. Η τεχνολογία μου επιτρέπει να μπω με ένα κόκκινο χρώμα να διορθώσω αυτά που θέλω και να τα στείλω πίσω. Απαγορεύεται. Ο Κανονισμός της Βουλής λέει ότι πρέπει να εκτυπωθούν αυτά, να τα υπογράψω και μάλιστα στο γλασσέ εξώφυλλο και να τα στείλω. Συνήθως, τα πηγαίνω και μόνος μου για να τους ευχαριστήσω, γιατί κάνουν εξαιρετική δουλειά οι στενογράφοι.
Ερωτώ: Γιατί πρέπει να απαγορεύεται; Γιατί δεν πρέπει να γίνονται ηλεκτρονικά, για να γλιτώνουμε χιλιάδες σελίδες χαρτιού από τις εκατοντάδες επιτροπές -από πλευράς συνεδριάσεων εννοώ- που λειτουργούν σε ετήσια βάση, αλλά και της Ολομέλειας;
Σε ό,τι αφορά το θέμα των επιστημονικών συνεργατών –και ομολογώ ότι εμείς οι οποίοι είμαστε και σε μικρότερα κόμματα έχουμε πολλά πράγματα να κάνουμε, πολλές επιτροπές να υπηρετήσουμε και ολομέλεια και καθήκοντα- θα πρότεινα, κύριε Πρόεδρε, να υπάρχει μία αναλογικότητα. Ανάλογα δηλαδή με το φόρτο εργασίας. 
Λυπάμαι αν δυσαρεστώ τους συναδέλφους της Κυβέρνησης ή της Αξιωματικής Αντιπολίτευσης, που είναι πολλοί σε αριθμό, άρα ο καθένας έχει και από μία επιτροπή, αλλά εκείνος να έχει ένα συνεργάτη, οι μικρότεροι να έχουμε από δύο συνεργάτες. Για βάλτε στο μυαλό σας και το θέμα της αναλογικότητας, σας παρακαλώ πολύ. 
Και βεβαίως θα σταθώ για λίγο και σε αυτό το οποίο εσείς είπατε, κύριε Κακλαμάνη, κύριε Πρόεδρε, το θέμα της κοινοβουλευτικής διπλωματίας. Σας διαβεβαιώ ότι σε μια Ελλάδα η οποία «χτυπιέται σαν χταπόδι κάτω», σε όλα τα επίπεδα, εξάλλου το έχει πει και ο Υπουργός Εξωτερικών ότι είναι μια εποχή όπου ζοριζόμαστε στο να βγάζουμε τις θέσεις μας προς τα έξω. Θα έλεγα, με την εμπειρία μου μέχρι σήμερα μέσα στις κοινοβουλευτικές αποστολές και μάλιστα σε χώρες που οι κάτοικοί τους, ξέρετε, θέλουν την παρουσία μας σαν μία ελπίδα, μήπως οι εκλογικές διαδικασίες εκεί λειτουργήσουν καλύτερα με τον «μπαμπούλα» των ξένων παρατηρητών, ότι δουλεύει πάρα πολύ καλά η χημεία μεταξύ των Βουλευτών και νομίζω ότι προσφέρουμε ένα έργο συνομιλώντας με άλλους συναδέλφους και δη κοινοβουλίων χωρών, όπου οι πολιτικοί τους μας βλέπουν με «μαύρο μάτι». 
Πρέπει να σας πω ότι έχουμε πάρα πολύ καλές επαφές και με Γερμανούς και με Φινλανδούς, οπότε πραγματικά είναι άδικο το να τα βάζουμε με τις αποστολές της Βουλής, όταν τουλάχιστον εκεί που πάμε είναι σκληρή η εργασία και ξέρετε ότι και ως δημοσιογράφος δεν είμαι από εκείνους που κάθονται. Εξάλλου και η κοινοβουλευτική μου συμπεριφορά εδώ νομίζω ότι είναι σαφής ότι τρέχω όπου μπορώ, για να εκτελέσω την αποστολή μου. 
Λοιπόν, πρέπει να διαβεβαιώσω ότι εκεί που πάμε δεν πάμε για τουρισμό. Πάμε και δουλεύουμε πάρα πολύ σκληρά και ταυτόχρονα ερχόμαστε και σε επαφή με τους συναδέλφους των άλλων κοινοβουλίων.
Θα ήθελα, επίσης, να πω ότι είμαι και από εκείνους που δημοσιογραφικά το υποστήριζαν και δεν μπορώ να μην το υποστηρίξω τώρα και το άκουσα -δεν θυμάμαι από ποιον συνάδελφο- ότι θα πρέπει αργά-αργά ή μην σας πω και άμεσα να τελειώνουμε και με την ιστορία των πρώην. Αντιλαμβάνομαι ότι ένας ο οποίος είναι πρώην Πρωθυπουργός θα πρέπει να έχει ακόμη ένα χρόνο, μια δομή, για να μπορέσει σιγά-σιγά να κλείσει κι εκείνος τις δικές του εκκρεμότητες σε σχέση ακόμη και με τις διεθνείς του επαφές και ένας Πρόεδρος της Βουλής το ίδιο. Αλλά κάποια στιγμή, γιατί αυτό συμπαρασύρει και μία αυλή συμβούλων, να κλείνει οριστικά. 
Επίσης, είμαι από εκείνους που θα έλεγαν ότι καλό θα είναι να απαγορεύεται η πρόσληψη συγγενών μέχρι και τρίτου βαθμού στα επιτελεία των Βουλευτών. Σας το λέω εγώ που έχω ένα γιο άνεργο. Θα μπορούσα να τον είχα πάρει; Θα μπορούσα. Δεν το κάνω, όμως, όταν υπάρχουν άλλοι άνεργοι έξω στο δρόμο.
Υπ’ όψιν ότι το ίδιο που ισχύει με τα χαρτιά, ισχύει και με τα περίφημα DVD, τα οποία παίρνουμε με τις ομιλίες μας. Θα μπορούσε με ένα μικρό server, ξέρετε, στο πεντάλεπτο επάνω να μας έρχεται κατευθείαν στο e-mail η ομιλία μας, που σημαίνει ότι έχουμε κι εκεί εξοικονόμηση κόστους. Θα ήθελα να το σκεφτείτε κι αυτό, κύριε Πρόεδρε. 
Δεν βάζω το ερωτηματικό τι απέγινε με εκείνο το περίφημο εξοχικό Πετσάλνικου στην Καστοριά. Δεν ξέρω αν ακόμα πληρώνουμε και τι πληρώνουμε, ή αν έχει βγει ή δεν έχει βγει από κωδικούς. 
Θα ήθελα να κλείσω λέγοντας ότι κάποια στιγμή ας σκεφτούμε ότι πράγματα τα οποία χρησιμοποιούμε εμείς οι Βουλευτές θα μπορούσαμε να τα μετακυλήσουμε με το τέλος της θητείας μας αλλού. Ο κάθε υπάλληλος που εργάζεται για το δημόσιο και έχει ένα στοιχειώδη εξοπλισμό πρέπει να το κάνει. Δηλαδή, εάν η Βουλή φέτος μας δώσει, για παράδειγμα, έναν Η/Υ, με το που λήξει η θητεία μου να υποχρεούμαι μέσω της Βουλής να τον δώσω σε κάποιο σχολείο και όχι να τον πάρω σπίτι μου.
Δεν έχω να πω κάτι άλλο. Βεβαίως, με αυτές τις παρατηρήσεις εμείς, οι Ανεξάρτητοι Έλληνες –και ο εισηγητής μας το είπε- υπερψηφίζουμε τον προϋπολογισμό. Πιστεύω ότι θα μπορούσε κι άλλο να ζοριστεί σε επίπεδα, όπως σας είπα προηγουμένως, και μισθωμάτων και όχι μόνο, αλλά ενδεχομένως, έτσι όπως πάνε τα πράγματα, εάν μέναμε διακόσιοι θα κάναμε ακόμη μεγαλύτερη οικονομία. Και ο αριθμός 200 πιστεύω ότι είναι χρήσιμος να λέγεται κάθε τόσο και να μπει και στη συνταγματική αναθεώρηση, όταν θα έρθει η ώρα.
Κύριε  Πρόεδρε, σας ευχαριστώ πολύ για την ανοχή σας. Σας έχω κλέψει τρία λεπτά. Μην τα δώσετε στον κ. Καπερνάρο ο οποίος τα άφησε περίσσευμα για τον εαυτό του και του τα πήρα εγώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ, κύριε  συνάδελφε. 
Το λόγο έχει ο κ. Χαλβατζής, Κοινοβουλευτικός Εκπρόσωπος του ΚΚΕ.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Θέλω να μιλήσω, κύριε  Πρόεδρε, γιατί ειπώθηκαν πολλά. Κάποια όμως θέλουν μια απάντηση. 
Η συζήτηση για τον προϋπολογισμό της Βουλής άνοιξε πάρα πολλά θέματα που δεν είχαν άμεση σχέση με τον προϋπολογισμό, με αυτό καθ’ αυτό  το θέμα του οικονομικού προϋπολογισμού της Βουλής. Υπήρξαν και μεγαλοστομίες για τη Βουλή, για το ρόλο της, για μια άνθηση της δημοκρατίας. Η πραγματικότητα δεν συμμερίζεται, κατά την άποψή μου, τέτοιες μεγαλοστομίες. 
Τα τελευταία χρόνια πάρα πολλά ζητήματα, πολλά νομοθετήματα τα οποία οδήγησαν και οδηγούν παραπέρα στην καταστροφή των εργατών, των εργαζομένων, των αυτοαπασχολουμένων, των λαϊκών στρωμάτων δεν συζητήθηκαν ουσιαστικά στη Βουλή ή συζητήθηκαν βιαστικά σε πολύ λίγο χρόνο, παραβιάζοντας αρκετές φορές και τον Κανονισμό της Βουλής. Η λογική του να περνάνε σημαντικά νομοσχέδια με τη διαδικασία του κατεπείγοντος, δηλαδή με μια απλή και σύντομη συζήτηση, είναι, κατά την άποψή μας, καταδικαστέα. 
Εμείς, ως κόμμα, έχουμε πει ότι έχουμε μια άλλη αντίληψη για τη Βουλή, μια άλλη αντίληψη για τον Βουλευτή, για την εκλογή του, για το ρόλο του, για την ανακλητότητά του. Αυτό φυσικά το έχουμε πει ευθαρσώς. Το βλέπουμε σε μια άλλη λογική, σε μια άλλη εργατική, λαϊκή εξουσία. 
Συζητάμε όμως για το σήμερα, για τον προϋπολογισμό της Βουλής. Και επειδή οι Κυβερνήσεις στην προσπάθειά τους να προωθήσουν την πολιτική τους, αυτή τη σκληρή ταξική πολιτική παραβιάζουν τον Κανονισμό της Βουλής, με αφορμή τη γενίκευση της συζήτησης και το Προεδρείο συνολικά θα πρέπει να προβληματιστεί. 
Πολύς λόγος έγινε για τη δημοκρατία. Καλό είναι εδώ στη Βουλή να βλέπουμε και τη δημοκρατία έξω στα εργοστάσια, στις επιχειρήσεις, στους τόπους δουλειάς. Γιατί όταν κλείνει η πύλη του εργοστασίου ή πάρα πολλών εργοστασίων, η δημοκρατία δεν υπάρχει. Να είμαστε καθαροί. 
Και όταν έρχονται ερωτήσεις, όταν έρχονται επίκαιρες ερωτήσεις πολλές φορές από Βουλευτές του Κομμουνιστικού Κόμματος Ελλάδας που απευθύνονται σε Υπουργούς για εργασιακά θέματα, για θέματα υγιεινής και ασφάλειας των εργαζομένων, για εργασιακά-ασφαλιστικά, οι Υπουργοί δικαιολογούν τη βαρβαρότητα πολλών επιχειρηματιών, που είναι κράτος εν κράτει. Με αυτή όμως τη στήριξη σφραγίζουν αυτή την ανύπαρκτη δημοκρατία στους τόπους δουλειάς σε εργοστάσια και επιχειρήσεις.
Όταν, λοιπόν, σήμερα –γινόταν και παλιότερα, αλλά τώρα γίνεται εκτεταμένα- απολύουν χωρίς αποζημιώσεις, αλλάζουν εργασιακές σχέσεις, όταν άλλα πληρώνουν και άλλα υποχρεώνουν τους εργάτες και τους εργαζόμενους να υπογράφουν, αυτό δεν είναι δημοκρατία. Είναι καπιταλιστική βαρβαρότητα. Και σ’ αυτό η Βουλή πρέπει να έχει λόγο.
Επειδή, λοιπόν, κουβεντιάζουμε για τον προϋπολογισμό της Βουλής, για άλλη μια φορά να πούμε ότι στηρίξαμε και στηρίζουμε τους εργαζόμενους στη Βουλή οι οποίοι στη συντριπτική τους πλειοψηφία προσφέρουν σημαντικό, ποιοτικό έργο. Και επειδή δρομολογούνται περικοπές έτσι και αλλιώς στους μισθούς τους, εμείς καταψηφίζουμε τον προϋπολογισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Πρόεδρος της Βουλής, κ. Μεϊμαράκης.
ΕΥΑΓΓΕΛΟΣ-ΒΑΣΙΛΕΙΟΣ  Ι. ΜΕΪΜΑΡΑΚΗΣ (Πρόεδρος της Βουλής): Κυρίες και κύριοι συνάδελφοι, παρακολούθησα τη συνεδρίαση με την απαιτούμενη προσοχή που πρέπει να έχει πάντα ο Πρόεδρος του Σώματος, όταν συζητούμε τον προϋπολογισμό και τον τρόπο λειτουργίας της Βουλής, γιατί ο προϋπολογισμός άπτεται άμεσα του τρόπου λειτουργίας μας.
Κατ’ αρχάς, θα ήθελα να σας πω ότι νομίζω πως όλοι είμαστε ικανοποιημένοι από τον τρόπο διεξαγωγής της συζήτησης, αλλά θα ήθελα να τονίσω ότι ήρθε η ώρα να ξαναπούμε -φαίνεται- και να επαναπροσδιορίσουμε ορισμένες αρχές και αξίες που όλοι γνωρίζουμε και όλοι σεβόμαστε όλα αυτά τα χρόνια. Και το λέω, διότι είναι γνωστό ότι η μόνη διαφορά της δικτατορίας από τη δημοκρατία είναι η ύπαρξη Κοινοβουλίου. Και στις δικτατορίες υπάρχει εκτελεστική εξουσία και  ελεγχόμενη δικαστική εξουσία. Και καλό είναι κάποιοι που σήμερα από κάποια πλευρά μας είπαν ορισμένα πράγματα να τους θυμίσουμε τη μεγάλη διαφορά, γιατί κάποιος αναρωτήθηκε: «τι τη θέλουμε τη Βουλή; Τι κάνει η Βουλή;». Επειδή, λοιπόν, κανείς δεν χρειαζόταν να απαντήσει σε αυτό ή και να πει τι τη θέλουμε τη Βουλή, γιατί εμείς γνωρίζουμε τι τη θέλουμε τη Βουλή, είναι ανάγκη να τους πούμε ότι πράγματι εμείς είμαστε οι γνήσιοι εκφραστές των Ελλήνων πολιτών, τα κοινοβούλια είναι οι εκφραστές των λαών, τα κοινοβούλια ελέγχουν την εκτελεστική εξουσία, τα κοινοβούλια νομοθετούν και νομοθετούν στο όνομα του λαού τους, σε αυτούς που τους εξέλεξαν, σε αυτούς που τους έδωσαν την εντολή.
Κατά συνέπεια, σε σχέση με το «Τι τη θέλουμε τη Βουλή;», που ακούγεται τελευταία από ορισμένους και βεβαίως δεν γίνεται αποδεκτό από τη συντριπτική πλειοψηφία των Ελλήνων πολιτών, θα έλεγα ότι οφείλουμε να τους πούμε ότι η εκτελεστική εξουσία, η οποία τα τελευταία χρόνια, επιτρέψτε μου να πω, σε πανευρωπαϊκό -για να μην πω σε παγκόσμιο- επίπεδο παίρνει κομμάτι συνεχώς και απλώνεται εις βάρος της κοινοβουλευτικής εξουσίας, της νομοθετικής και ελεγκτικής εξουσίας και οφείλουμε εμείς να σταθούμε ανάχωμα σε αυτό το άπλωμα της εκτελεστικής εξουσίας και οφείλουμε να σταθούμε και ανάχωμα στις ορέξεις των οποιωνδήποτε γραφειοκρατών των ξένων οργανισμών που θέλουν να επιβάλουν πολλές φορές τις δικές τους απόψεις, νομίζοντας ότι η Βουλή θα λειτουργεί μόνο για να επικυρώνει, χωρίς να έχει άποψη και φωνή.
Και χαίρομαι ιδιαίτερα, διότι αυτή η Βουλή, στην οποία μου κάνατε την τιμή να είμαι Πρόεδρος, έχει γίνει ένα βήμα ελεύθερης συζήτησης και ελεύθερου διαλόγου. Όχι ότι δεν ήταν και στο παρελθόν. Απλώς, επειδή τώρα στηρίζεται η Κυβέρνηση από τρία κόμματα, απαιτείται ακόμα περισσότερη συνεννόηση, ακόμα μεγαλύτερος διάλογος, ακόμα περισσότερη σύνθεση, ώστε να μπορέσουμε κατ’ αρχάς στα αντικειμενικά ζητήματα να πετύχουμε όσο το δυνατόν τη μεγαλύτερη συνεννόηση με όλες τις πτέρυγες της Βουλής, αλλά και ταυτόχρονα να ξεπεράσουμε εκείνη την αλαζονεία που έδειξαν οι μονοκομματικές κυβερνήσεις, τις οποίες και εγώ υπηρέτησα, που πολλές φορές ως Υπουργοί ερχόμασταν με τη δεδομένη κοινοβουλευτική αριθμητική πλειοψηφία, ανεξαρτήτως της ποιότητας και του πολιτικού λόγου. Ερχόμασταν με την αλαζονεία της εκτελεστικής εξουσίας της μονοκομματικής κυβέρνησης, με δεδομένη την πλειοψηφία στη Βουλή. 
Θεωρώ ότι τώρα περάσαμε ένα τετράμηνο, το οποίο μας δίνει ένα νέο πολιτισμό και δημιουργεί νέες ανάγκες να ξανασκεφτούμε πώς θα λειτουργήσει το Κοινοβούλιο πλέον με πολυκομματικές κυβερνήσεις, έξω από τις μονοκομματικές που είχαμε συνηθίσει μέχρι σήμερα. Και σε αυτό πρέπει να σας πω ότι πράγματι πειραματιζόμαστε ακόμα. Δεν έχουμε ολοκληρώσει τις διαδικασίες αυτές. Δεν έχουμε αναπτύξει αυτήν την κουλτούρα που απαιτείται και σε επίπεδο Κοινοβουλίου, αλλά και σε επίπεδο πολιτών και ευρύτερα στο πολιτικό σύστημα, στους εκφραστές, στην κοινή γνώμη, στους δημοσιογράφους, που πρέπει να φανεί πια ότι ναι, τα κόμματα μπορούν και πρέπει να συνεννοηθούν και να συμφωνήσουν σε βασικά ζητήματα λειτουργίας και του Κοινοβουλίου και του τρόπου της εκτελεστικής εξουσίας προς όφελος των πολιτών. 
Και σας το λέω αυτό, διότι βλέπετε και στους πολίτες ότι δεν υπάρχει η αντίληψη του να μας κρίνουν αν είμαστε καλοί Βουλευτές, αλλά κυρίως του αν θα μπούμε στην εκτελεστική εξουσία. «Θα γίνει Υπουργός αυτός ή αυτή;». Με αυτό το κριτήριο, ιδιαίτερα στα μεγάλα κόμματα εξουσίας, οι πολίτες επέλεγαν δια του σταυρού προτίμησης τον όποιο Βουλευτή ήθελαν να εκλέξουν, χωρίς να αξιολογούν την κοινοβουλευτική στάση που επιδεικνύει ο καθένας και για την οποία ζητάμε να κριθούμε. Ζητάμε να κριθούμε για το αν πράγματι είμαστε τακτικοί στο Κοινοβούλιο, αν έχουμε σωστή συμπεριφορά, αν έχουμε καταθέσει τις ερωτήσεις που πρέπει, αν έχουμε δείξει ενδιαφέρον για τους πολίτες μας, αν πράγματι έχουμε συμβάλει στο να διαμορφωθεί μια άποψη στην εκτελεστική εξουσία. 
Δυστυχώς και μάλιστα για τα μεγάλα κόμματα εξουσίας, οι πολίτες δεν μας κρίνουν γι’ αυτό με το σταυρό προτίμησης, αλλά με το αν θα γίνουμε Υπουργοί ή δεν θα γίνουμε, δηλαδή αν θα μπούμε ή δεν θα μπούμε στην εκτελεστική εξουσία. Αυτό από την άλλη μεριά οδηγεί πολλούς συναδέλφους στο να αδιαφορούν γι’ αυτό. Γιατί λένε: αφού γι’ αυτό δεν με κρίνει, γιατί να είμαι κάθε μέρα στη Βουλή, γιατί να κάνω κάθε μέρα ερωτήσεις, γιατί να είμαι παρών στα νομοσχέδια και να λαμβάνω το λόγο;. 
Εγώ πιστεύω λοιπόν ότι, ενόψει πλέον πολυκομματικών κυβερνήσεων και ενόψει του ότι θα προχωρήσουμε σ’ αυτές τις αλλαγές, πρέπει να πείσουμε τους Έλληνες πολίτες να μας κρίνουν για την κοινοβουλευτική μας παρουσία, να μας ψηφίζουν γι’ αυτή και να μας βοηθούν και εμάς να μεταφέρουμε τη δική του φωνή στην εκτελεστική εξουσία. 
Σ’ αυτή την κατεύθυνση, κυρίες και κύριοι, πιστεύω ότι συμβάλλει απόλυτα το κανάλι της Βουλής. Συμβάλλει απόλυτα, διότι το κανάλι της Βουλής δεν είναι ένα κανάλι μέσα στον ανταγωνισμό. Δεν ανταγωνίζεται τα εμπορικά κανάλια και δεν ενδιαφέρει τη Βουλή να έχει μεγάλη τηλεθέαση, με την έννοια του να αποκτήσει διαφημίσεις και να μπει στη διαφημιστική πίτα. Γι’ αυτό και το κανάλι της Βουλής δεν έχει μετρηθεί στην τηλεθέαση. Ουδείς γνωρίζει και δεν θέλουμε να γνωρίζουμε, γιατί δεν είμαστε εμπορικό κανάλι. 
Αυτά πρέπει να λεχθούν για να τα ξέρουν όλοι, ότι δηλαδή η Βουλή οφείλει να έχει τη δική της επικοινωνία, τη δική της φωνή προς τον οποιοδήποτε πολίτη επιθυμεί να ενημερωθεί είτε για ειδικά ζητήματα, από μια ερώτηση Βουλευτή για ένα αγροτικό προϊόν στην περιοχή του είτε για οποιοδήποτε άλλο ζήτημα, το οποίο αφορά ευρύτερα θέματα των Ελλήνων πολιτών. 
Γι’ αυτό θέλω με χαρά να σημειώσω και να ευχαριστήσω, πέρα από τον Πρόεδρο κ. Κακλαμάνη, που ήταν το πνευματικό του τέκνο -και ορθώς το έκανε και το στηρίξαμε- και τον κ. Γλέζο που μίλησε θετικά για το κανάλι, αλλά και όλους τους άλλους εκλεκτούς συναδέλφους που αναφέρθηκαν θετικά σ’ αυτό. 
Θέλω να σας πω επίσης ότι η συχνότητα του καναλιού της Βουλής δεν παραχωρείται, δεν πωλείται και αυτό πρέπει να γίνει κατανοητό. Εγώ θα φέρω και διάταξη που θα λέει ότι εάν ποτέ αποφασίσει το ελληνικό Κοινοβούλιο ή οποιοσδήποτε Πρόεδρος να προχωρήσει σε τέτοια ζητήματα, να απαιτείται η πλειοψηφία των 4/5 της Ολομέλειας της Βουλής, πέραν των άλλων διατάξεων του νόμου που απαιτούνται για την οποιαδήποτε διαφάνεια στην οποιαδήποτε αποκρατικοποίηση ή ιδιωτικοποίηση. 
Δεν είναι δυνατόν η νομοθετική εξουσία να μην έχει τη δική της επικοινωνία με το λαό. Μου λένε πολλοί «γιατί δεν πάει στη ΝΕΤ, γιατί δεν πάει στην ΕΡΤ»; Γιατί είναι το κρατικό κανάλι, το κανάλι της εκτελεστικής εξουσίας, το κανάλι που αύριο το πρωί μπορεί να απαγορεύσει δια του καταστατικού να έχει τη φωνή της Βουλής και να την δίνει προς τα έξω και γι’ αυτό ακριβώς η νομοθετική εξουσία, όπως οφείλει, πρέπει να κρατήσει τη φωνή της και την επικοινωνία της με τους Έλληνες πολίτες. Νομίζω ότι όλοι συμφωνούμε, σε αυτό που ετέθη και πριν, με τον κ. Κακλαμάνη. 
Θέλω επίσης να σας πω ότι πρέπει βεβαίως να αξιοποιήσουμε την κριτική, αλλά να είμαστε και αυστηροί στους μηδενιστές και σ’ αυτούς που εθελοντικά, εις γνώση τους, με δόλο, με μίσος, με καλλιέργεια φθόνου προς το κοινοβουλευτικό σύστημα, μας πολεμούν. Αυτοί πρέπει να παίρνουν δημόσιες απαντήσεις. Βέβαια και εμείς πολλές φορές μεμονωμένα δίνουμε δικαιώματα άδικης ή και σωστής κριτικής και οφείλουμε να την αξιοποιήσουμε, όπως πολύ σωστά είπατε. 
Θεωρώ όμως υποχρέωση όλων μας να ορθώσουμε το δικό μας ανάστημα και να εξηγήσουμε στους Έλληνες πολίτες ότι όλες αυτές οι κατηγορίες είναι άδικες. Ο Βουλευτής δηλαδή σήμερα δεν έχει προνόμια, με την έννοια που θέλουν κάποιοι να τα παρουσιάζουν. Έχει τα απαραίτητα εργαλεία, τα στοιχειώδη εργαλεία για να μπορέσει να ανταποκριθεί στη δουλειά του, πολύ περισσότερο δε ο Βουλευτής της επαρχίας για τον οποίο γνωρίζουμε ότι έχει αυξημένες υποχρεώσεις, που του δημιουργούν περισσότερα, αυξημένα έξοδα.
Και γνωρίζουμε, όπως είπε και ο κ. Λαφαζάνης, ότι από τον βουλευτικό μισθό κανείς δεν θέλει και δεν έχει και τη διάθεση να πλουτίσει. Γι’ αυτό κι είναι αποζημίωση, δεν είναι μισθός. Είναι αποζημίωση για όσο καιρό έχουμε το αξίωμα του Βουλευτού και αφήνουμε και την εργασία μας, την επαγγελματική αλλά και την κοινωνική μας συναναστροφή και μετά επιστρέφοντας στην κοινωνική, πραγματική, κανονική ζωή δυσκολευόμαστε να αφομοιωθούμε και πάλι στο επαγγελματικό μας γίγνεσθαι. Αυτό, λοιπόν, πρέπει να γίνει ιδιαίτερα κατανοητό. 
Και –προσέξτε- όποτε υπήρξαν εξαιρέσεις, αυτές δεν αναδείχθηκαν από κανέναν άλλον, αλλά αναδείχθηκαν μέσα από τη Βουλή. Πολλές φορές πέταξαν λάσπη σε πολλούς και φάνηκε ότι δεν ήταν αλήθεια αυτά τα οποία εγράφοντο ή ελέγοντο. Όπου όμως υπήρξε η αλήθεια, η Βουλή ήταν αυτή που ερεύνησε, η Βουλή ήταν αυτή που ξεσκέπασε κι η Βουλή ήταν αυτή που μπόρεσε να κάνει την αυτοκάθαρσή της, στις μεμονωμένες αυτές περιπτώσεις. Δεν μπορεί όμως να αφήνουμε όλα αυτά να γενικεύονται. Και η γενίκευση αυτή είναι ολοκληρωτική, διολισθαίνει. 
Επίσης, όσον αφορά τις αλλαγές του Κανονισμού και τις χρήσεις της τεχνολογίας πλέον στο Ελληνικό Κοινοβούλιο, κατ’ αρχάς να σας πω ότι πράγματι κανείς δεν είναι ευχαριστημένος και δεν αισθάνεται ότι μας τιμούν ψηφοφορίες οι οποίες γίνονται με έναν τρόπο που δείχνουν μια εικόνα της Βουλής, που δεν αρέσει σε κανέναν μας. Πράγματι, κανείς δεν θέλει, η εκτελεστική εξουσία, όποιος κι αν είναι ο Πρόεδρος και σε όποιο κόμμα κι αν ανήκει, να παρεμβαίνει με τέτοιου είδους διαδικασίες. Σε κανέναν μας δεν αρέσει να γίνεται κατάχρηση διατάξεων που υπάρχουν για μεμονωμένες έκτακτες συνθήκες και περιστάσεις. Διανύουμε όμως αυτή τη στιγμή έκτακτες συνθήκες, διανύουμε έκτακτες περιστάσεις. Γίνεται χρήση του Κανονισμού. Θα σας πω ότι εγώ πιστεύω πως δεν θα γίνει κατάχρηση σ’ αυτά. Δεν θα επιτρέψουμε και δεν νομίζω να θέλει κι η ίδια η Κυβέρνηση –καμμία κυβέρνηση και κανείς πρωθυπουργός- να κάνει κατάχρηση σε τέτοιου είδους άρθρα Κανονισμού. Βρισκόμαστε όμως πολλές φορές σ’ αυτή τη δυσάρεστη θέση, να πρέπει να έρθουμε να νομοθετήσουμε και να επικυρώσουμε πολλές φορές τις αποφάσεις της εκτελεστικής εξουσίας, για να προλάβουμε τις έκτακτες συνθήκες οι οποίες υπάρχουν σήμερα. 
Πρέπει, λοιπόν, να σας πω ότι κατ’ αρχάς το 2013 λήγει η περίοδος που έχουμε το περιθώριο για την Αναθεώρηση του Συντάγματος. Θεωρώ ότι η Βουλή θα πρέπει πάρα πολύ σοβαρά να ξεκινήσει μία συζήτηση, έναν δημόσιο διάλογο, για να δούμε πράγματι αν θα προχωρήσουμε, πώς και σε τι στην αναθεώρηση του Συντάγματος. Είναι γεγονός ότι χάσαμε τις συνταγματικές αναθεωρήσεις, ιδιαίτερα την τελευταία -δεν είναι ανάγκη να γίνει ιστορική αναδρομή- αλλά μπορούμε αυτή τη στιγμή να ξεκινήσουμε τη συζήτηση από τις αρχές του 2013, μαζί με μία διακομματική επιτροπή, να δούμε πώς και τι μπορούμε πράγματι να αλλάξουμε, ώστε να το προσαρμόσουμε στα νέα δεδομένα και να αξιοποιήσουμε ακόμη περισσότερο, ακόμη καλύτερα και την τεχνολογία και τις νέες δομές, που μας προσφέρονται. 
Δεύτερον, είναι αναγκαίο να αλλάξει ο Κανονισμός. Όχι ότι δεν ήταν καλός ο Κανονισμός ή οι προηγούμενοι κανονισμοί. Το θέμα όμως είναι εάν υπηρετούν τις σημερινές ανάγκες και αν πρέπει να προσαρμοστούν στα σημερινά δεδομένα. Πρέπει να σας πω ότι ήδη έχουμε έτοιμες κάποιες διατάξεις του Κανονισμού για το πώς η ίδια η Βουλή θα οργανωθεί περισσότερο. Έχουν διανεμηθεί στα κόμματα και πιστεύω ότι την άλλη εβδομάδα ή την μεθεπόμενη θα μπορέσουμε να έχουμε μια αναλυτική συζήτηση στην Επιτροπή Κανονισμού. 
Ταυτόχρονα, να σας πω ότι υπάρχει η υποδομή για την ηλεκτρονική ψηφοφορία. Χρειάζονται ακόμη κάποιες βελτιώσεις και πιστεύω ότι από τον Ιανουάριο του 2013 θα μπορέσουμε να ξεκινήσουμε δοκιμαστικά και τις ηλεκτρονικές ψηφοφορίες. Αυτό βεβαίως απαιτεί το να προσαρμοστούμε πρώτα εμείς οι Βουλευτές στα νέα δεδομένα, γιατί αυτό θα απαιτεί ειδική θέση για τον καθένα μας –δεν θα μπορούμε να καθόμαστε όπου θέλουμε- θα απαιτεί να έχουμε την κάρτα μαζί μας για να μπορούμε να ψηφίσουμε, θα απαιτεί να είμαστε στην ώρα μας για να ξεκινήσουμε.  Εν πάση περιπτώσει, απαιτεί να εκσυγχρονιστούμε και να αλλάξουμε κατά κάποιον τρόπο το ρυθμό λειτουργίας, τον δικό μας, μέσα στο Κοινοβούλιο. 
Και ταυτόχρονα, θέλω να σας πω ότι θα πρέπει εμείς πρώτοι να δώσουμε το παράδειγμα για την πραγματικά, καλή κοινοβουλευτική συμπεριφορά που απαιτείται να έχουμε.
Θα σας ζητούσα, επί παραδείγματι, να περνάμε πρώτοι εμείς οι Βουλευτές από τα μηχανήματα ελέγχου της εισόδου στο Κοινοβούλιο, για να δώσουμε και το παράδειγμα στους άλλους που έρχονται στο Κοινοβούλιο. Θα παρακαλούσα, εμείς πρώτοι να είμαστε με μία ευπρέπεια που απαιτείται στη συμπεριφορά μέσα στην Αίθουσα, μέσα στο δημόσιο χώρο, μέσα στο δημόσιο διάλογο.
Νομίζω, λοιπόν, ότι αυτά κατ’ αρχάς είναι δικά μας θέματα, ατομικά του καθενός, για τον πολιτικό μας πολιτισμό και τον πολιτικό μας διάλογο, όπως αυτός απαιτείται.
Ταυτόχρονα, θα ήθελα να σας πω ότι ναι, είμαστε έτοιμοι από το Γενάρη του ’13 -ελπίζω και υποθέτω- να μπούμε στην ηλεκτρονική συνεννόηση και ο Κανονισμός θα έχει αλλάξει και θα μπορείτε να έχετε το i-pad στο Βήμα της Βουλής και να αναφέρεστε μέσω i-pad.  
Βεβαίως, όπως σας είπα -και έχουμε κάνει άπειρες συζητήσεις- δυστυχώς δεν μπορεί να λειτουργήσει και το wi-fi που μου ζητήσατε, διότι υπάρχουν τα απενεργοποιητικά μηχανήματα για τα τηλέφωνα και αυτό δεν επιτρέπει να μπορέσει ο συνάδελφος να έχει wi-fi. Όμως και αυτό ακόμα εάν μπορέσουμε να το συζητήσουμε και να το λύσουμε μέσω της τεχνολογίας και σε αυτό ακόμα μπορούμε να προχωρήσουμε, γιατί απαιτείται πράγματι ένας εκσυγχρονισμός της λειτουργίας του Κοινοβουλίου και των Βουλευτών.
Αναφερθήκαμε όλοι στους υπαλλήλους της Βουλής. Είναι ένα ευχάριστο γεγονός αυτό, διότι πράγματι αναγνωρίσαμε όλοι ότι οι υπάλληλοι της Βουλής είναι εκείνοι, οι οποίοι μπορούν και πρέπει να αμείβονται όπως αμείβονται και δουλεύουν πολύ περισσότερο από ό,τι όλοι οι υπάλληλοι του ελληνικού δημοσίου. Νομίζω ότι δεν χρειάζεται να πω κι εγώ κάτι παραπάνω και τον κολακευτικό μου λόγο, διότι κι εγώ είμαι τόσα χρόνια Βουλευτής και τους έχω ζήσει. Γνωρίζω πως μάχονται, γνωρίζω πως βρίσκονται εδώ πέρα και γνωρίζω πως ανταποκρίνονται στις -πολλές φορές και ιδιότροπες- απαιτήσεις του κάθε συναδέλφου, που με ευγένεια, όμως και με καλή συνεννόηση και συνεργασία, προσπαθούμε να τα λύσουμε.
Όσον αφορά, την κοινοβουλευτική διπλωματία -αναφέρθηκαν οι κύριοι συνάδελφοι, και ιδιαίτερα ο Πρόεδρος, ο κ. Γλέζος, ο κ. Βαρβιτσιώτης, αλλά και άλλοι συνάδελφοι στον τομέα της κοινοβουλευτικής διπλωματίας- θεωρώ πράγματι ότι πρέπει οι Έλληνες Βουλευτές να βρισκόμαστε στα ξένα κοινοβούλια, να είμαστε παρόντες σε όλα τα φόρα. Πράγματι, προσπαθούμε να αλλάξουμε την εικόνα που έχει δημιουργηθεί για την Ελλάδα σήμερα και βοηθάει η παρουσία μας. Και αυτά δεν είναι απλά ταξιδάκια αναψυχής, όπως κάποιοι θέλουν να λένε ή όπως αναφέρθηκε από μία πτέρυγα για το ταξίδι στην Ουάσινγκτον ή γιατί συμμετέχουμε στον ΟΑΣΕ, που παρακολουθεί τις εκλογές. Απήντησε η κ. Βούλτεψη εύστοχα. Δεν είναι ανάγκη να επαναλάβω και να αναφερθώ σε όλα εκείνα,  τα οποία κουβεντιάστηκαν. Και πιστεύω ότι σας έδωσα με τον καλύτερο δυνατό τρόπο αυτές τις απαντήσεις που απαιτούντο, για να μπορέσουμε να συμβάλουμε σε αυτήν την λειτουργία.
Κυρίες και κύριοι συνάδελφοι, εγώ πιστεύω ότι έγινε μία εκτενής συζήτηση. Θέλω επίσης, να σας πω ότι άκουσα με πολύ ενδιαφέρον αυτό που ελέχθη από πολλούς συναδέλφους για τους κωδικούς του προϋπολογισμού και για το να αλλάξει ο προϋπολογισμός. Δεν έχετε άδικο σε αυτό. Όμως, θα ήθελα να σας πω το εξής: να συνηθίσουν τα κόμματα και οι Γραμματείς των Κοινοβουλευτικών Ομάδων να φωνάζουν τους Βουλευτές που μετέχουν στις επιτροπές, να τους κάνουν και μία ενημέρωση. Όλα τα κόμματα μετέχουν στην Επιτροπή Προϋπολογισμού της Βουλής. Εκεί δεν μετέχουν για τον εαυτό τους οι Βουλευτές, μετέχουν ως εκπρόσωποι των κομμάτων. 
Εάν, λοιπόν, κάποιος από τη Βουλή επιθυμεί να ενημερωθεί περισσότερο, μπορεί να γίνει μία συνεννόηση μεταξύ των μελών ή αυτών που θέλουν να μιλήσουν, εν πάση περιπτώσει, ώστε να ρωτήσουν τον εισηγητή τους, να ρωτήσουν τον συμμετέχοντα στην όποια επιτροπή, να δουν πώς μπορούν πράγματι να συνεννοηθούν, να γνωρίζουν κάποια πράγματα. Διότι είναι δεδομένο, είναι γεγονός ότι δεν μπορεί όλοι να τα γνωρίζουν όλα, αλλά γι’ αυτό συμμετέχουν τα κόμματα στις επιτροπές, ώστε να μπορούν μέσω των εκπροσώπων τους να ενημερώνονται. 
Επίσης, θα ήθελα να σας πω ότι πολλές φορές διάφορες επιτροπές συνεδριάζουν και σπαταλούν και χρόνο για ίδια θέματα, τα οποία έχουν συζητηθεί σε άλλες επιτροπές. Ήρθε, παραδείγματος χάριν, η Επιτροπή Θεσμών και Διαφάνειας και συζήτησε ένα συγκεκριμένο θέμα και έρχεται και η Επιτροπή του «πόθεν Έσχες» να συζητήσει το ίδιο θέμα! 
Μα, αν θέλει να ενημερωθεί ο Βουλευτής που μετέχει στην άλλη επιτροπή, ας πάρει τα Πρακτικά της συγκεκριμένης επιτροπής, ας τα διαβάσει ή –εν πάση περιπτώσει- ας προχωρήσουμε σε κοινή συνεδρίαση επιτροπών. Δεν υπάρχει κανένας λόγος ξεχωριστά η κάθε επιτροπή να συνεδριάζει για το ίδιο θέμα. Μπορεί να έχουμε κοινές συνεδριάσεις κοινών επιτροπών,  για να μπορέσουμε να εξοικονομήσουμε και χρόνο, αλλά ταυτόχρονα να υπάρχει και μια συνεννόηση μεταξύ μας. 
Τέλος, να σας πω ότι εγώ πιστεύω –κάτι που έχω ξαναπεί και είχαμε πει ότι θα συζητηθεί και στην Επιτροπή Κανονισμού- ότι, πρώτον, η πολλή δουλειά πρέπει να γίνεται στις επιτροπές –όπως γίνεται σε όλα τα κοινοβούλια- και όχι στην Ολομέλεια. Στην Ολομέλεια μπορούμε και πρέπει να έχουμε συγκεκριμένο χρόνο ομιλίας, συγκεκριμένες απαντήσεις και να ολοκληρώνουμε σε σύντομο χρόνο, μια πρόταση που έγινε και από τον κ. Γλέζο, να συζητάμε δηλαδή κυρίως στις επιτροπές. 
Κατ’ αρχάς, θα σας έλεγα ότι στις ερωτήσεις, όπως είναι ο Κανονισμός μας –κάτι που άλλωστε έχουμε ξανασυζητήσει- επιτρέπεται μόνο ο ερωτών Βουλευτής να πάρει το λόγο και να απαντήσει ο Υπουργός. Και αυτή η συζήτηση γίνεται σε αυτή την πολύ μεγάλη Αίθουσα που δείχνει πράγματι ότι είναι άδεια, διότι παρευρίσκεται μόνο ο ερωτών –αφού κανείς άλλος δεν μπορεί να λάβει το λόγο- γιατί η ερώτηση μπορεί να αφορά ένα εξειδικευμένο θέμα του νομού του ή της εκεί παραγωγής ή οποιοδήποτε θέμα τον απασχολεί και δεν έχει λόγο ένας Βουλευτής να είναι παρών συνεχώς σε όλες τις ερωτήσεις και σε όλες τις επερωτήσεις. 
Θεωρώ, λοιπόν, ότι πρώτον θα μπορούσαν οι ερωτήσεις να γίνονται και στην Αίθουσα Γερουσίας –αν χρειαστεί- ή και σε κάποια άλλη αίθουσα. Ταυτόχρονα, να απαντά ο Υπουργός ή να γενικεύεται η συζήτηση και να μπορεί και ο Βουλευτής, ο οποίος είναι παρών –μπορεί να θέλει να ρωτήσει κάτι επιπλέον- να πάρει το λόγο. 
Αυτά όλα πρέπει να τα ξανασυζητήσουμε. Διότι τι γίνεται τώρα; Πάντα η Βουλή ξεκινά με ερωτήσεις, αναφορές κ.λπ.. Είναι ένας Υπουργός, είναι τρεις συνάδελφοι, ένας εδώ, ένας εκεί, ένας παραπέρα. Μια φωτογραφία, μια εικόνα αρκεί για να δείξει «να τι κάνουν οι Βουλευτές, να που δεν υπάρχουν, να που δεν βρίσκονται, να που δεν συζητούν». 
Η πρόταση δηλαδή, η οποία κατετέθη «μια εβδομάδα το μήνα Ολομέλεια», είναι πρόταση που πρέπει να αξιολογηθεί, πρέπει να συζητηθεί. Τα κοινοβούλια δεν είναι για να παράγουν νόμους κάθε μέρα και μάλιστα με κατεπείγουσες διαδικασίες. Είμαστε Κοινοβούλιο κυρίως ελεγκτικό της εκτελεστικής εξουσίας και από εκεί και πέρα, οφείλουμε να δούμε πώς θα διορθώσουμε και θα εφαρμόσουμε τους νόμους που ήδη έχουν ψηφιστεί. 
Γι’ αυτό και είπα ότι απαιτείται να υπάρξει επιτροπή παρακολούθησης νόμων, δηλαδή κάτι αυτονόητο, το οποίο γίνεται μεμονωμένα από τον κάθε Βουλευτή διά της ερώτησης. Όμως, καλό θα είναι αυτό να γίνεται με συμμετοχή όλων των κομμάτων και των ειδικών που γνωρίζουν ανά τομέα το θέμα, δηλαδή με τους προέδρους ή τους αντιπροέδρους ή με οποιονδήποτε κρίνουμε ότι μπορεί να γίνει μια τέτοια επιτροπή, η οποία θα μπορεί να λέει στην εκτελεστική εξουσία γιατί δεν βγήκε η τάδε υπουργική απόφαση; Γιατί δεν προχώρησε το τάδε προεδρικό διάταγμα; Γιατί δεν εφαρμόστηκε ο συγκεκριμένος νόμος που ψηφίσαμε;. 
Μόνο έτσι, κυρίες και κύριοι συνάδελφοι, θα αποκτήσουμε και πάλι την αξιοπιστία μας, διότι πράγματι ψηφίζουμε, ψηφίζουμε, ψηφίζουμε, τίποτα δεν εφαρμόζεται και μετά ερχόμαστε και σε σύντομο χρονικό διάστημα αλλάζουμε αυτά που ψηφίσαμε και τελικά μόνοι μας αυτοεξευτελιζόμαστε. Αυτό νομίζω ότι βλέπει και η ελληνική κοινωνία και θέλει πράγματι να αλλάξουμε και να μπορέσουμε να μας αναγνωρίσει το σωστό και θετικό ρόλο του Κοινοβουλίου και του κάθε συναδέλφου. 
Θα μπορούσε κανείς να πει πάρα πολλά σήμερα και χαίρομαι ιδιαίτερα γιατί η συζήτηση για τον προϋπολογισμό ήταν μια αναγκαία συζήτηση για τη λειτουργία του Κοινοβουλίου, για τη λειτουργία της δημοκρατίας. Ακούστηκαν πολλές κριτικές καλοπροαίρετες, θετικές. Ακούστηκαν και ορισμένες παραφωνίες, στις οποίες ήδη απαντήσαμε. 
Θεωρώ όμως ότι έγινε μία εκτενής συζήτηση στον προϋπολογισμό της Βουλής. Πιστεύω ότι πρέπει πλέον να αλλάξει ο τρόπος σύνταξης του προϋπολογισμού, εκτέλεσης και παρακολούθησης. Αυτό μπορεί να το συζητήσουμε και στην Επιτροπή Κανονισμού. Νομίζω ότι εκφράζοντας και τις ευχαριστίες μας στους υπαλλήλους της Βουλής που κάθε ημέρα μέχρι αργά τους αισθανόμαστε και τους έχουμε κοντά μας, να ολοκληρώσουμε τη συζήτησή μας.
Σας ευχαριστώ πολύ.
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Πρόεδρε.
Κυρίες και κύριοι συνάδελφοι, κηρύσσεται περαιωμένη η συζήτηση επί του Απολογισμού Δαπανών της Βουλής για το οικονομικό έτος 2011 και επί του σχεδίου Προϋπολογισμού Δαπανών της Βουλής για το οικονομικό έτος 2013.
Ερωτάται το Σώμα: Γίνεται δεκτός ο Απολογισμός Δαπανών της Βουλής για το οικονομικό έτος 2011 κατ’ έξοδα, αποτελέσματα από τη χρήση του και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτός, δεκτός.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, ο Απολογισμός Δαπανών της Βουλής για το οικονομικό έτος 2011 κατ’ έξοδα, αποτελέσματα από τη χρήση του και στο σύνολο, έγινε δεκτός σε μία και μόνη συζήτηση κατά πλειοψηφία και έχει ως εξής:
(Να καταχωριστεί το κείμενο του Απολογισμού Δαπανών της Βουλής)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ερωτάται το Σώμα: Γίνεται δεκτός ο Προϋπολογισμός Δαπανών της Βουλής για το οικονομικό έτος 2013 κατ’ αρχάς, κατά κατηγορίες εξόδων και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, ο Προϋπολογισμός Δαπανών της Βουλής για το οικονομικό έτος 2013 έγινε δεκτός κατ’ αρχάς, κατά κατηγορίες εξόδων και στο σύνολο σε μία και μόνη συζήτηση κατά πλειοψηφία και έχει ως εξής:
(Να καταχωριστεί το κείμενο του Προϋπολογισμού Δαπανών της Βουλής)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, παρακαλώ να εξουσιοδοτήσετε το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, θέλω να κάνω μία ανακοίνωση προς το Σώμα. Η Διαρκής Επιτροπή Οικονομικών Υποθέσεων και η Διαρκής Επιτροπή Κοινωνικών Υποθέσεων καταθέτουν την έκθεσή τους στο σχέδιο νόμου του Υπουργείου Οικονομικών «Έγκριση Μεσοπρόθεσμου Πλαισίου Δημοσιονομικής Στρατηγικής 2013-2016-Επείγοντα Μέτρα Εφαρμογής του ν. 4046/2012 και του Μεσοπρόθεσμου Πλαισίου Δημοσιονομικής Στρατηγικής 2013-2016».</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πού βρίσκεται κύριε Πρόεδρε, για να την πάρουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούσατε. Κατετέθη, τώρα μου δόθηκε και έκανα την ανακοίνωση. Θα ρωτήσετε στη συνέχεια για να σας πουν πού είναι.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.20’ λύεται η συνεδρίαση γι’ αύριο Τετάρτη 7 Νοεμβρίου 2012 και ώρα 10.00’ με αντικείμενο εργασιών του Σώματος νομοθετική εργασία, σύμφωνα με τη συμπληρωματική ημερήσια διάταξη που θα διανεμηθεί.
Ο</Speech> ΠΡΟΕΔΡΟΣ 				ΟΙ ΓΡΑΜΜΑΤΕΙΣ
Τελευταία Αποθήκευση:	10/11/2012 5:52:00 μμ	Από:	Σκότη Δέσποινα
Εκτυπώθηκε:	9/11/2012 11:17:00 πμ</body>
</html>