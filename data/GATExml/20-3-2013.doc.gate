<html><head><meta name="cp:revision" content="2"><meta name="date" content="2013-03-27T10:23:00Z"><meta name="Company" content="OTS"><meta name="Keywords" content=""><meta name="meta:word-count" content="50694"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-03-26T08:57:00Z"><meta name="Word-Count" content="50694"><meta name="dcterms:created" content="2013-03-27T10:23:00Z"><meta name="dcterms:modified" content="2013-03-27T10:23:00Z"><meta name="Last-Modified" content="2013-03-27T10:23:00Z"><meta name="Last-Save-Date" content="2013-03-27T10:23:00Z"><meta name="meta:character-count" content="273749"><meta name="Template" content="Normal.dot"><meta name="meta:save-date" content="2013-03-27T10:23:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-03-27T10:23:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-03-27T10:23:00Z"><meta name="Last-Printed" content="2013-03-26T08:57:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-03-27T10:23:00Z"><meta name="xmpTPg:NPages" content="1"><meta name="resourceName" content="20-3-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="273749"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
31
ΣΥΝΕΔΡΙΑΣΗ 20-3-2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΗ΄
Τετάρτη 20 Μαρτίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν μαθητές από το 4ο Λύκειο Αθηνών, το 52ο Λύκειο Αθήνας, το 44ο Δημοτικό Σχολείο Πειραιά, το Γυμνάσιο Σούλης Μαγνησίας και το 6ο Γυμνάσιο Ευόσμου Θεσσαλονίκης, σελ. 
2. Αναφορά σχετικά με τις εξελίξεις στην Κύπρο, σελ. 
3. Ειδική Ημερήσια Διάταξη: 
Συζήτηση και λήψη απόφασης για τις αιτήσεις άρσης ασυλίας των Βουλευτών κ. Φωτεινής Πιπιλή και κ. Δημητρίου Κυριαζίδη, σελ. 
4. Επιστολικές ψήφοι επί της Ειδικής Ημερήσιας Διάταξης, σελ. 
5. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Ανακοίνωση του δελτίου επικαίρων ερωτήσεων της Πέμπτης 21 Μαρτίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και της τροπολογίας του σχεδίου νόμου του Υπουργείου Οικονομικών: &quot;Επενδυτικά Εργαλεία Ανάπτυξης, Παροχή Πιστώσεων και άλλες διατάξεις&quot;, σελ. 
2. Απόσυρση των άρθρων 22-42 και της τροπολογίας με γενικό αριθμό 270 και ειδικό αριθμό 55 του σχεδίου νόμου του Υπουργείου Οικονομικών, σελ. 

ΠΡΟΕΔΡΟΣ
<a href="http://www.google.gr/url?sa=t&amp;rct=j&amp;q=%CE%BC%CE%B5%CE%B9%CE%BC%CE%B1%CF%81%CE%B1%CE%BA%CE%B7%CF%82&amp;source=web&amp;cd=1&amp;cad=rja&amp;ved=0CCoQFjAA&amp;url=http%3A%2F%2Fwww.meimarakis.gr%2F&amp;ei=fTlMUYvdIbKL4gSqrYDABg&amp;usg=AFQjCNFaHpTPJjMWVfyWOXr1qk328lwAVw">ΜΕΪΜΑΡΑΚΗΣ</a> Ε., σελ.
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΤΡΑΓΑΚΗΣ Ι., σελ.
ΟΜΙΛΗΤΕΣ

Α. Επί της αναφοράς σχετικά με τις εξελίξεις στην Κύπρο:
ΑΗΔΟΝΗΣ Χ. , σελ.
ΑΣΗΜΑΚΟΠΟΥΛΟΥ Ά. , σελ.
ΒΕΝΙΖΕΛΟΣ Ε. , σελ.
ΒΟΡΙΔΗΣ Μ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΟΚΑΣ Χ. , σελ.
ΔΙΑΚΑΚΗ Μ. , σελ.
ΚΟΥΙΚ Τ. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΜΟΥΤΣΙΝΑΣ Π. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΠΑΣ Χ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.
ΧΡΥΣΟΧΟΪΔΗΣ Μ. , σελ.

Β. Επί της Ειδικής Ημερήσιας Διάταξης:
ΚΥΡΙΑΖΙΔΗΣ Δ. , σελ.
ΠΙΠΙΛΗ Φ. , σελ.

Γ. Επί διαδικαστικού θέματος:
ΛΑΦΑΖΑΝΗΣ Π. , σελ.

Δ. Επί του σχεδίου νόμου του Υπουργείου Οικονομικών:
ΑΗΔΟΝΗΣ Χ. , σελ.
ΑΣΗΜΑΚΟΠΟΥΛΟΥ Ά. , σελ.
ΒΑΛΑΒΑΝΗ Ό. , σελ.
ΒΟΡΙΔΗΣ Μ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΟΚΑΣ Χ. , σελ.
ΔΙΑΚΑΚΗ Μ. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΥΙΚ Τ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΜΟΥΤΣΙΝΑΣ Π. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΠΑΣ Χ. , σελ.
ΡΕΠΟΥΣΗ Μ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.
ΦΩΤΙΟΥ Θ. , σελ.
ΧΡΥΣΟΒΕΛΩΝΗ Μ. , σελ.
ΧΡΥΣΟΧΟΪΔΗΣ Μ. , σελ.
ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΜΗ΄
Τετάρτη 20 Μαρτίου 2013
Αθήνα, σήμερα στις 20 Μαρτίου 2013, ημέρα Τετάρτη και ώρα 10.12΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε’ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 21 Μαρτίου 2013.
«Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
 1. Η με αριθμό 1193/12-3-2013 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Υγείας , σχετικά με την αντιμετώπιση των προβλημάτων λειτουργίας του Κέντρου Αποθεραπείας και Αποκατάστασης Ημερήσιας Νοσηλείας της Ιεράς Μητρόπολης Μονεμβασιάς και Σπάρτης.               
 2. Η με αριθμό 1177/12-3-2013 επίκαιρη ερώτηση του Βουλευτή Α΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Νικολάου Βούτση προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τη θεσμοθέτηση ασφαλιστικών δικλίδων για τη διακρίβωση των πραγματικά «επίορκων» δημοσίων υπαλλήλων από όσους παραπέμπονται για ήσσονος σημασίας ζητήματα. 
 3. Η με αριθμό 1170/12-3-2013 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Δημόσιας Τάξης και Προστασίας του Πολίτη, σχετικά με την επιχείρηση της Ελληνικής Αστυνομίας κατά χρηστών τοξικοεξαρτησιακών ουσιών. 
 4. Η με αριθμό 1174/12-3-2013 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών, σχετικά με τη χρησιμοποίηση των καταθέσεων των Ελλήνων αποταμιευτών από τις τράπεζες για την εξόφληση χρεών προς αυτές χωρίς την τήρηση των διαδικασιών του Κώδικα Πολιτικής Δικονομίας. 
 5. Η με αριθμό 1190/12-3-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς Οικονομικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με την δημοσιοποίηση των στοιχείων της Ελληνικής Στατιστικής Αρχής από την απογραφή των μεταναστών. 
 6. Η με αριθμό 1183/12-3-2013 επίκαιρη ερώτηση της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Υγείας, σχετικά με την αντιμετώπιση των προβλημάτων στη λειτουργία του Γενικού Νοσοκομείου Νίκαιας – Πειραιά. 
 7. Η με αριθμό 1186/12-3-2013 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Δημόσιας Τάξης και Προστασίας του Πολίτη, σχετικά με την συμπεριφορά της αστυνομίας προς τους κατοίκους της Χαλκιδικής που είναι αντίθετοι στην εκμετάλλευση των μεταλλείων χρυσού.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 Κανονισμού της Βουλής)
 1. Η με αριθμό 1194/12-3-2013 επίκαιρη ερώτηση του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Υγείας, σχετικά με την αυστηρή αντιμετώπιση των ασθενών από τα Κέντρα Πιστοποίησης Αναπηρίας όταν οδηγούνται στη Δευτεροβάθμια Επιτροπή μετά από ένστασή τους.
 2. Η με αριθμό 1178/12-3-2013 επίκαιρη ερώτηση του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αναστασίου Κουράκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με το νέο οργανόγραμμα που προτείνει το Υπουργείο Διοικητικής Μεταρρύθμισης και Ηλεκτρονικής Διακυβέρνησης για τη Γενική Γραμματεία Πολιτισμού.
 3. Η με αριθμό 1169/12-3-2013 επίκαιρη ερώτηση της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη διατήρηση της Αυτονομίας της Τριτοβάθμιας Τουριστικής Εκπαίδευσης. 
4. Η με αριθμό 1192/12-3-2013 επίκαιρη ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις εξοικονομήσεις που πέτυχαν τα ασφαλιστικά ταμεία από διακοπές συντάξεων και από επιστροφές αχρεωστήτως καταβληθεισών συντάξεων. 
5. Η με αριθμό 1191/12-3-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Γεωργίου Γερμενή προς τον Υπουργό Οικονομικών, σχετικά με τις αναδρομικές κρατήσεις στις συντάξεις των υπαγομένων στα ειδικά μισθολόγια. 
 6. Η με αριθμό 1184/12-3-2013 επίκαιρη ερώτηση του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τα προβλήματα από την τοποθέτηση υπαλλήλων στις Δικαστικές Υπηρεσίες με σχέση εργασίας Ιδιωτικού Δικαίου.  
 7. Η με αριθμό 1187/12-3-2013 επίκαιρη ερώτηση του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τους Υπουργούς Παιδείας και Θρησκευμάτων, Πολιτισμού και Αθλητισμού και Εσωτερικών, σχετικά με την αντιμετώπιση των προβλημάτων στην απρόσκοπτη δωρεάν μεταφορά των μαθητών στα σχολεία.»
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών «Επενδυτικά Εργαλεία Ανάπτυξης, Παροχή Πιστώσεων και άλλες διατάξεις»
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. 
Η διαδικασία έχει ως εξής: Θα μιλήσουν οι εισηγητές και οι ειδικοί αγορητές επί των άρθρων. Θα ακολουθήσουν οι εναπομείναντες τρεις ομιλητές από τον χθεσινό κατάλογο της συζήτησης επί της αρχής και επί των άρθρων και τέλος, θα μιλήσουν όσοι τυχόν Βουλευτές εγγραφούν σήμερα στους δύο πρώτους εισηγητές. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και πέντε εκπαιδευτικοί συνοδοί τους από το 4ο Γενικό Λύκειο Αθηνών. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει η εισηγήτρια της Νέας Δημοκρατίας, κ. Άννα-Μισέλ Ασημακοπούλου.</ChairmanSpeech>
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, και στις πρωτολογίες και στις δευτερολογίες χθες αναφερθήκαμε στα κρίσιμα τεκταινόμενα που συμβαίνουν αυτή τη στιγμή στη γείτονα χώρα, την Κύπρο, τη Μεγαλόνησο. Να εκφράσω τη συμπαράστασή μου κι εγώ. Αλλά η ζωή συνεχίζεται. Οπότε θα μιλήσουμε τώρα επί των άρθρων του νομοσχεδίου.
Κύριε Υπουργέ, όπως αναλύσαμε και στη συζήτηση επί της αρχής, με τον κορμό του παρόντος νομοσχεδίου επιδιώκεται η θέσπιση επενδυτικών εργαλείων ανάπτυξης γνωστών με την ξένη ορολογία «venture capital funds» και η τροποποίηση ορισμένων διατάξεων της νομοθεσίας της κεφαλαιαγοράς, με κύριο στόχο την εύρυθμη λειτουργία της. 
Το νομοσχέδιο περιλαμβάνει, όπως ξέρετε, και ρυθμίσεις σε θέματα αρμοδιότητας του Υπουργείου Οικονομικών, που σχετίζονται με τις αποκρατικοποιήσεις, τη δημόσια περιουσία, ορισμένα επαγγέλματα, τα τυχερά παίγνια, την ασφάλιση των οχημάτων, καθώς και φορολογικές διατάξεις που αποσκοπούν στη βελτίωση των μηχανισμών πάταξης της φοροδιαφυγής, κάποιες εκ των οποίων αποτελούν μνημονιακές υποχρεώσεις της χώρας. 
Στην εισήγησή μου επί της αρχής χθες νομίζω ότι ανέλυσα διεξοδικά τη φιλοσοφία, αλλά και τη λογική των βασικών ρυθμίσεων που αφορούν στο venture capital funds και στα private equity funds, που μπορούν και πρέπει να αποτελέσουν ένα σημαντικό εργαλείο ενίσχυσης της ελληνικής επιχειρηματικότητας, αλλά και μια συμπληρωματική πηγή χρηματοδότησης σε αυτή τη δύσκολη συγκυρία για τη χώρα. 
Ας δούμε, λοιπόν, λίγο πιο αναλυτικά τη λογική των ρυθμίσεων των πρώτων τεσσάρων κεφαλαίων, που είναι και ο κορμός του νομοσχεδίου, αλλά και τις ενστάσεις που έχουν διαμορφωθεί μέχρι στιγμής. 
Κατ’ αρχήν, να πω ότι επιδιώκεται να γίνουν μερικές μικρής κλίμακας αλλαγές στο υφιστάμενο θεσμικό πλαίσιο για την ενδυνάμωση της ευελιξίας των Ανώνυμων Εταιρειών Επενδύσεων Χαρτοφυλακίου, ως προς τις επιτρεπόμενες επενδύσεις τους. Επιδιώκεται, επίσης, όπως είπα εχθές, να αξιοποιηθεί το υφιστάμενο καθεστώς των ΑΚΕΣ και των ΕΚΕΣ -των Αμοιβαίων Κεφαλαίων Επιχειρηματικών Συμμετοχών και των Εταιρειών Κεφαλαίων Επιχειρηματικών Συμμετοχών- μέσω της επέκτασης της δυνατότητάς τους να επενδύουν σε ένα ευρύτερο φάσμα δραστηριοτήτων, αλλά και της ρητής ρύθμισης για τη δυνατότητα και την υποχρέωση, στην περίπτωση των ΕΚΕΣ του κλειστού τύπου, εισαγωγής τους στη χρηματιστηριακή αγορά. 
Σε συνέχεια, λοιπόν, των νομοτεχνικών βελτιώσεων που κατατέθηκαν από εσάς, κύριε Υπουργέ, πιστεύω -και θα σταθώ σε αυτό- ότι η τελική διατύπωση του άρθρου 2 δεν θα πρέπει να αποκλείει κανέναν από τους επαγγελματίες της αγοράς να δύναται να ασκεί τη δραστηριότητα αυτήν, όσον αφορά στα ΕΚΕΣ, εφόσον, βεβαίως, υπάρχει εναρμόνιση με τα εφαρμοζόμενα σε όλη την Ευρώπη. Αναφέρομαι στον υφιστάμενο κώδικα συμπεριφοράς της Ευρωπαϊκής Ένωσης Venture Capital Association.
Από εκεί και πέρα, νομίζω ότι είναι σημαντικό να συνεχίσουμε τη συνεργασία με τους φορείς της αγοράς, αλλά και με την Επιτροπή Κεφαλαιαγοράς, ώστε στη συνέχεια να διαμορφωθούν οι προϋποθέσεις που πρέπει να πληρούνται για την άσκηση της διαχείρισης των ΕΚΕΣ σε εφαρμογή, άλλωστε, σχετικών ευρωπαϊκών οδηγιών, τις οποίες σύντομα θα κληθούμε κι εμείς να εναρμονίσουμε στο δικό μας Δίκαιο. Αυτά, όσον αφορά τις διατάξεις και την τελική διατύπωση του άρθρου 2.
Επίσης, ρυθμίζεται, όπως ξέρετε, εκ νέου με το νομοσχέδιο η παροχή πίστωσης για την αγορά κινητών αξιών. Η ενσωμάτωση της Κοινοτικής Οδηγίας του 2004 γνωστή ως MiFID στην ελληνική νομοθεσία, καθώς και η ενσωμάτωση των εκτελεστικών μέτρων εφαρμογής της άλλαξε τα δεδομένα παροχής των επενδυτικών υπηρεσιών στο πλαίσιο της Ευρωπαϊκής Ένωσης. 
Έτσι, σκοπός του νομοσχεδίου είναι η σύμφωνη με το Κοινοτικό Δίκαιο δυνατότητα απόκτησης μετοχών εισηγμένων σε οργανωμένη αγορά των κρατών-μελών της Ευρωπαϊκής Ένωσης και όχι μόνο περιοριστικά μετοχών εισηγμένων στο Χρηματιστήριο Αθηνών, όπως ίσχυε μέχρι την εισαγωγή της MiFID.
Ως προς τις διατάξεις της παροχής πιστώσεων –margins- η αξιολογούμενη ρύθμιση βοηθάει την αύξηση της ανταγωνιστικότητας των ΕΠΕΥ και των πιστωτικών ιδρυμάτων,γιατί συνδυάζει τη δυνατότητα αύξησης των αγορών των χρηματοπιστωτικών μέσων με τη χορήγηση πιστώσεων από τις ΑΕΠΕΥ και τα πιστωτικά ιδρύματα.
Σημειώνω, για να μην ξεχνιόμαστε, ότι υπάρχει ταυτόχρονη διασφάλιση της αποτροπής συστημικού κινδύνου με τις προτεινόμενες ρυθμίσεις ως προς την παροχή της υπηρεσίας. 
Σχετικά με τη ρύθμιση θεμάτων της κεφαλαιαγοράς, ρυθμίζεται για πρώτη φορά το ζήτημα μεταφοράς συμβάσεων παροχής επενδυτικών υπηρεσιών, κάτι το οποίο είναι ιδιαίτερα αναγκαίο για την προστασία των επενδυτών στο παρόν περιβάλλον ανακατατάξεων,αλλά και συγχωνεύσεων του χρηματοπιστωτικού συστήματος. 
Σημειώνω εδώ ότι για τη μεταφορά του πελατολογίου από μία χρηματιστηριακή εταιρεία σε μία άλλη -μία ρύθμιση που είναι ευρέως αποδεκτή και ευπρόσδεκτη από την αγορά αυτή τη στιγμή- η Αξιωματική Αντιπολίτευση έχει εκφράσει επιφυλάξεις, γιατί, μας λέει, ότι ανοίγει ένα μεγάλο παράθυρο σε ρυθμίσεις,που θα έχουν πάρα πολλές αρνητικές συνέπειες. Εγώ ομολογώ ότι δεν βλέπω συνέπειες, εφόσον τις αντιμετωπίζουμε και αν ο επενδυτής έχει δύο πράγματα: Πρώτον, ενημέρωση και δεύτερον επιλογές. Δεν βλέπω πώς διαφέρει, δηλαδή, το σενάριο της μεταφοράς από την οπτική σκοπιά του επενδυτή, εάν τελικά το portfolio καταλήξει αλλού είτε λόγω μεταβίβασης είτε λόγω συγχώνευσης, όπως ήταν μέχρι τώρα ο μοναδικός τρόπος για να γίνει αυτό. 
Έτσι, επιχειρηματολογώ ότι η λύση στο πρόβλημα δεν πρέπει να απορρίπτεται μόνο και μόνο με την επίφαση της ύπαρξης κινδύνου κατάχρησης.
Θα αναφερθώ, τέλος, στις ρυθμίσεις για τις ΑΕΕΑΠ, τις Ανώνυμες Εταιρείες Επενδύσεων Ακίνητης Περιουσίας. Είναι ένα επενδυτικό σχήμα το οποίο έχουμε δει και σε άλλα μέρη, όπως στις Ηνωμένες Πολιτείες και στη Αυστραλία τις τελευταίες δύο δεκαετίες και πιο πρόσφατα στη Γερμανία, στη Γαλλία, στο Βέλγιο και στη Μεγάλη Βρετανία, συνεισφέροντας τα μέγιστα στις εθνικές οικονομίες. 
Η Αξιωματική Αντιπολίτευση εδώ μας είπε ότι είναι μία υπερβολική διευκόλυνση η ΑΕΕΑΠ, αλλά δεν εξηγεί σε τι υπάρχει υπερβολική διευκόλυνση. Επικαλείται τη «φούσκα» των ακινήτων στην Ισπανία και συμπεραίνει ότι η τουριστική κατοικία δεν μπορεί να οδηγήσει σε ανάπτυξη. Πάλι, δηλαδή, χωρίς τεκμηρίωση απορρίπτεται μία ρύθμιση με την επίκληση της πιθανότητας κατάχρησης. 
Νομίζω ότι η υποχρέωσή μας ως νομοθέτες είναι να δημιουργήσουμε τις κατάλληλες συνθήκες για τους επενδυτές και να τους αφήσουμε να αποφασίσουν από μόνοι τους αν σκοπεύουν να έρθουν να επενδύσουν.
Ειλικρινά,νομίζω ότι όλοι καταλαβαίνουμε πως η τουριστική κατοικία έχει αναπτυξιακές προοπτικές. Θα αναφέρω τα προφανή πράγματα: θα δουλέψει και η οικοδομή, θα φέρουν χρήματα μαζί τους οι διαμένοντες στην τουριστική κατοικία, θα υπάρξει παροχή υπηρεσιών.
Λόγω έλλειψης χρόνου, δεν μπορώ να αναφερθώ σε όλες τις ρυθμίσεις που έχουν σχέση με το Υπουργείο Οικονομικών.
Κλείνοντας, θα επικεντρωθώ στις παρατηρήσεις του ΣΥΡΙΖΑ για τα άρθρα,τα οποία αφορούν στο ΤΑΙΠΕΔ. Οι παρατηρήσεις και της Αξιωματικής Αντιπολίτευσης, αλλά και των άλλων παρατάξεων είναι στο ίδιο μήκος κύματος, ότι το ΤΑΙΠΕΔ είναι ένας προνομιακός φορέας. Μάλιστα, ο ΣΥΡΙΖΑ μας είπε ότι τα άρθρα που αφορούν στο ΤΑΙΠΕΔ είναι έως προκλητικά.
Εγώ θα ήθελα, λοιπόν, αναφερόμενη στο άρθρο 32, που αφορά τις αποκρατικοποιήσεις και το ρόλο ο οποίος προσδιορίζει τη συμμετοχή ουσιαστικά του ΤΑΙΠΕΔ στη διαδικασία έκδοσης των αποφάσεων της Διυπουργικής Επιτροπής Αναδιαρθρώσεων και Αποκρατικοποιήσεων, να πω το εξής. Είναι προκλητικό η αρμόδια Υπηρεσία να ρωτάει το ΤΑΙΠΕΔ για θέματα αρμοδιότητας; Υπενθυμίζω ότι είναι εισηγητικός ο ρόλος του ΤΑΙΠΕΔ. Ποιο να ρωτήσει, δηλαδή, αν όχι το ΤΑΙΠΕΔ;
Όσον αφορά τα ακίνητα -που δεν υπάρχουν ονομαστικά μέσα στο μσοπρόθεσμο- υπενθυμίζω ότι η σχετική εισήγηση του ΤΑΙΠΕΔ πρέπει να έχει επαρκή αιτιολογία για την επιλογή των συγκεκριμένων ακινήτων. Και πάλι ο ρόλος του ΤΑΙΠΕΔ είναι ξεκάθαρα εισηγητικός.
Σχετικά με το άρθρο 5, το ΤΑΙΠΕΔ έχει τη δυνατότητα να εισφέρει περιουσιακά στοιχεία του σε μία ανώνυμη εταιρεία και στη συνέχεια, να πουλήσει τις μετοχές που θα λάβει ως αντάλλαγμα. Εδώ ξέρω ότι υπάρχουν και ενστάσεις από τη ΔΗΜΑΡ λόγω της δυνατότητας που δίνεται μέσω των εργαλείων, όπως είναι το ΕΣΧΑΔΑ και το ΕΣΧΑΣΕ. Επειδή ο ρόλος του ΤΑΙΠΕΔ είναι καθαρά εισηγητικός και συνδρομητικός, συμμερίζομαι ότι θέλουμε να προστατεύσουμε τους ιδιώτες από κατασχέσεις -αυτό είναι θεμιτό, αυτό είναι επιθυμητό- αλλά αυτό θα πρέπει να γίνει κατ’ εμέ, στο στάδιο των κατασχέσεων. Κι αυτό δεν έχει καμμία σχέση με τα ΕΣΧΑΔΑ και τα ΕΣΧΑΣΕ, τα οποία θα πρέπει να διευκολύνουμε.
Κυρίες και κύριοι συνάδελφοι, με τις παραπάνω παρατηρήσεις εισηγούμαι την υπερψήφιση των άρθρων του παρόντος νομοσχεδίου. Θα ακούσετε ενστάσεις από συναδέλφους της Νέας Δημοκρατίας για συγκεκριμένα θέματα που δεν πρόλαβα να θίξω.
Θα ήθελα να εκφράσω την πεποίθηση ότι αυτό το νομοσχέδιο αποτελεί ένα ακόμα βήμα προς τη σωστή κατεύθυνση για την έξοδο της χώρας από την κρίση με την ελπίδα, βεβαίως, ότι θα ακολουθήσουν ακόμα περισσότερα για να συνεχίσουμε σε αυτό το δρόμο με τον ταχύτερο δυνατό ρυθμό.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Η Βουλευτής του ΣΥΡΙΖΑ κ. Μαρία Διακάκη έχει το λόγο.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, έχουμε ήδη εκφράσει και στη διαρκή επιτροπή και στη χθεσινή συζήτηση στην Ολομέλεια την επιλογή μας για καταψήφιση του νομοσχεδίου στο σύνολό του. Ο χρόνος που έχω, βεβαίως, είναι λίγος και δεν θα προλάβω να μιλήσω για όλα αναλυτικά. Ελπίζω να κάνω ό,τι καλύτερο μπορώ.
Με την κατ’ άρθρον συζήτηση θα τεκμηριώσουμε την αρνητική μας ψήφο, αξιολογώντας τη βαρύτητα των εισαγομένων διατάξεων. Το Κεφάλαιο Α’ αναφέρεται αποκλειστικά στα επενδυτικά εργαλεία ανάπτυξης, ανταποκρινόμενο στον τίτλο του νομοσχεδίου. Είναι προφανής η προσδοκία της Κυβέρνησης να λειτουργήσουν οι ΑΚΕΣ και οι ΕΚΕΣ ως εναλλακτική πηγή χρηματοδότησης επενδυτικών και αναπτυξιακών σχεδίων, αναπληρώνοντας την περιορισμένη ρευστότητα που διαμορφώνει η άρνηση των τραπεζικών ιδρυμάτων να αναλάβουν το χρηματοδοτικό ρόλο τους. Δεν αρκεί, ωστόσο, μια χρηματιστηριακής φύσης ρύθμιση της λειτουργίας τους για την προσέλκυση επενδύσεων, αν αυτός είναι ο στόχος μας.
Συνολικά για τα άρθρα 1 και 2, θα ψηφίσουμε «ΠΑΡΩΝ» για τους λόγους που αναλύσαμε και στη χθεσινή μας εισήγηση.
Στο άρθρο 3, σχετικά με τη διαγραφή των μετοχών από τη Χρηματιστήριο και την απαίτηση λήψης απόφασης με πλειοψηφία 95% και τα όρια επενδύσεων Ανωνύμων Εταιρειών Επενδύσεων Χαρτοφυλακίου, ψηφίζουμε «ΝΑΙ».
Στο άρθρο 4, επίσης, ψηφίζουμε «ΝΑΙ».
Στα άρθρα 5 έως 12, όσον αφορά το Κεφάλαιο Β’, στην παροχή πίστωσης για την αγορά κινητών αξιών, ψηφίζουμε «ΠΑΡΩΝ». Τα σχετικά άρθρα συστηματοποιούνται και λαμβάνουν μορφή νόμου τα ισχύοντα με αποφάσεις της Επιτροπής Κεφαλαιαγοράς, σχετικά με την παροχή πιστώσεων. Ναι μεν μέσω της αυστηροποίησης αντιμετωπίζονται κάποια φαινόμενα, όμως δεν αντιμετωπίζεται συνολικά το θέμα και περιορίζεται απλά σε κινήσεις δευτερευούσης σημαντικότητας ζητημάτων. Επί της ουσίας, η πίστωση αφορά τον χρηματιστηριακό παίκτη, τον κερδοσκόπο και όχι τον επενδυτή. Η ελληνική αγορά, όμως, έχει ανάγκη επενδυτών.
Δυστυχώς, δεν προβλέπεται τίποτα στο νομοσχέδιο για τις ξένες τράπεζες που λυμαίνονται τον ελλαδικό χώρο, προσφέροντας υπερμοχλεύσεις απευθείας σε Έλληνες, της τάξης του 1000%, που διαφημίζουν μάλιστα τις υπηρεσίες τους στα ελληνικά έντυπα. Μήπως πρέπει εδώ να πούμε ότι πρέπει να απαγορευθεί η διαφήμιση αυτών των προϊόντων;
Όσον αφορά το Κεφάλαιο Γ’ «Ρυθμίσεις θεμάτων Κεφαλαιαγοράς», στα άρθρα 13, 14, 16, 17 και 18 ψηφίζουμε «ΠΑΡΩΝ». Θα ήθελα να πω ότι εισάγει τροποποιήσεις ως προς την παροχή πιστοποίησης καταλληλότητας των στελεχών παροχής επενδυτικών υπηρεσιών και ως προς το ύψος των κεφαλαίων. Θα ήταν καλύτερα η πιστοποίηση και για τα τραπεζικά στελέχη να παρέχεται από την Επιτροπή Κεφαλαιαγοράς, που είναι υψηλού επιπέδου. Για τη μεταφορά του πελατολογίου από μία εταιρεία σε μία άλλη, ο τρόπος που γίνεται είναι σωστός, επειδή αποφεύγεται η γραφειοκρατία. Ωστόσο, η ρύθμιση αυτή μπορεί να έχει και αρνητικές συνέπειες, εάν γενικευθεί το φαινόμενο της ανταλλαγής πελατολογίων ανάμεσα στης χρηματιστηριακές εταιρείες.
Τα άρθρα 14 έως 16 προβλέπουν την κατάργηση της υποχρεωτικής δημοσίευσης σε εφημερίδες των ενδιάμεσων οικονομικών καταστάσεων και την τήρηση αρχείου τηλεφωνικών συναλλαγών χρηματιστηριακών εταιρειών για μία πενταετία. Σπάνια, όμως, χρησιμοποιείται το σταθερό καταγραφόμενο τηλέφωνο για περίεργες συναλλαγές.
Στα άρθρα 17 και 18 αλλάζει ξανά το πλαίσιο για τις δημόσιες προτάσεις και τα πρόστιμα, χωρίς ωστόσο να έχει ολοκληρωμένη εικόνα και συγκεκριμένο πλαίσιο στρατηγικής.
Πρώτον, σχετικά με το προσφερόμενο στους μετόχους μειοψηφίας αντάλλαγμα, λαμβάνονται υπ’ όψιν οι αποκτήσεις που προτείνονται κατά τους τελευταίους δώδεκα και όχι έξι μήνες. Η τιμή δεν μπορεί να είναι κατώτερη από την υψηλότερη τιμή στην οποία αγόρασε ο υπόχρεος κατά το τελευταίο δωδεκάμηνο πριν καταστεί υπόχρεος να υποβάλει δημόσια πρόταση.
Δεύτερον, καταργείται η δυνατότητα υποβολής δημόσιας πρότασης, η οποία σε συνδυασμό με εταιρικό μετασχηματισμό, συγχώνευση, διάσπαση ή μετατροπή, έχει ως αποτέλεσμα την έξοδο των εταιρειών από το Χρηματιστήριο. Η Επιτροπή Κεφαλαιαγοράς θα επιβάλει πρόστιμο ίσο με το διπλάσιο του οφέλους που αποκόμισε ο παραβάτης ή από 1.000 ευρώ έως 1.000.000 ευρώ για παραβάσεις του Κανονισμού που αφορούν τις ανοιχτές πωλήσεις.
Όσον αφορά το Κεφάλαιο Δ’ και το άρθρο 19, ψηφίζουμε αρνητικά. Το νομοσχέδιο πριμοδοτεί τις εταιρείες ανάπτυξης ακινήτων και πρωτίστως τις τέσσερις εταιρείες real estate που έχουν συστήσει οι ελληνικές τράπεζες. Καθώς αναμένεται η ψήφιση του νομοσχεδίου, σημειώθηκε άνοδος στην τιμή των μετοχών τους πάνω από 8% για τη EUROBANK και πάνω από 50% για την TRASTOR, πρώην ΠΕΙΡΑΙΩΣ. Δίνεται η δυνατότητα στις τράπεζες να συμμετέχουν στους διαγωνισμούς πώλησης ακίνητης περιουσίας και υποδομών του δημοσίου, αλλά και να ξεφορτωθούν μελλοντικά από τους ισολογισμούς τους το στοκ των υποθηκευμένων ακινήτων. Η φορολογία στα κέρδη των εταιρειών εκμηδενίζεται, καθώς προβλέπεται ότι το 70% αυτών διανέμεται ως μέρισμα. Συνεπώς, οι μέτοχοι θα φορολογούνται με 10%.
Οι μετοχές που εκδίδουν και οι μεταβιβάσεις ακινήτων με επαχθή αιτία απαλλάσσονται από φόρο, τέλος, χαρτόσημο ή εισφορά, ενώ προβλέπεται πλήρης απαλλαγή από φόρο συγκέντρωσης κεφαλαίου και εισοδήματος από κινητές αξίες.
Το Κεφάλαιο Ε’ αποτελεί το μέγιστο τμήμα του νομοσχεδίου, ουσιαστικά. Αφορά φορολογικές διατάξεις σε μία κατ’ εξακολούθηση πρακτική αποσπασματικών ρυθμίσεων και διαρκούς φορολογικής αστάθειας.
Στα άρθρα 20 έως 21 που αφορούν στην ενσωμάτωση ευρωπαϊκών οδηγιών στο εσωτερικό δίκαιο σχετικά με την καταβολή ΦΠΑ και την αντιμετώπιση καταχρηστικής χρήσης των διατάξεων περί εκχώρησης εισαγωγικού δικαιώματος, ψηφίζουμε «ΝΑΙ».
Για το άρθρο 22 και το συναφές άρθρο 42 η ψήφος είναι αρνητική, γιατί με την απελευθέρωση του πιστωτικού συστήματος οι κρατικές ενισχύσεις υπήρξαν επί σειρά ετών εργαλείο άσκησης νομισματικής πολιτικής και όχι εργαλείο στήριξης και ανάπτυξης της επιχειρηματικότητας. Στην ουσία, αυτοί που ωφελήθηκαν από το σύνολο των ενισχύσεων ήταν τα πιστωτικά ιδρύματα και όχι οι επιχειρήσεις του πρωτογενούς και δευτερογενούς τομέα. 
Προβλέπεται απαλλαγή από κάθε φόρο, τέλος, χαρτόσημο και εισφορά ή δικαίωμα υπέρ του δημοσίου στη μεταβίβαση περιουσιακών στοιχείων από ένα πιστωτικό ίδρυμα στο άλλο και βεβαίως η Τράπεζα Πειραιώς, αλλά και οι τράπεζες στις οποίες θα μεταβιβαστεί το Νέο Ταχυδρομικό Ταμιευτήριο, όπως και η Τράπεζα PROTONBANK, δεν θα επιβαρυνθούν με επιπρόσθετα τέλη και το Ελληνικό Δημόσιο θα στερηθεί έσοδα. 
Η διάταξη θα μπορούσε πολύ εύκολα να χαρακτηριστεί φωτογραφικά επωφελής για την Τράπεζα Πειραιώς. Όσον αφορά το συγκεκριμένο άρθρο, ο ΣΥΡΙΖΑ θα ζητήσει ονομαστική ψηφοφορία. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δώστε μου δύο λεπτά ακόμα, κύριε Πρόεδρε. Τελειώνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι δύο λεπτά, λιγότερο παρακαλώ.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember> : Ναι, τρόπος του λέγειν το «δύο λεπτά». 
Όσον αφορά το άρθρο 23 «ρυθμίσεις σχετικά με την αγορά παιγνίων»: Είμαστε κατά του άρθρου αυτού, γιατί πρόκειται για κανονιστικού χαρακτήρα διατάξεις και πολλές από αυτές τροποποιούν ή συμπληρώνουν προηγούμενες διατάξεις. 
Σημαντική αλλαγή υπάρχει στο θέμα της φορολογίας των κερδών των παικτών. Έχουμε θέσπιση του αφορολόγητου ορίου στα 100 ευρώ. Η προηγούμενη διατύπωση του ν. 4002/2011 ήταν πιο περιοριστική και πιο προστατευτική για τη νεολαία, αφού διεύρυνε το είδος των χώρων που υπήρχε έλεγχος δημιουργίας παιγνίων. Τώρα το περιορίζει σε σχολεία πρωτοβάθμιας και δευτεροβάθμιας εκπαίδευσης και σε οικοτροφεία. 
Εκφράζουμε τη διαφωνία μας -αν και δεν συμπεριλαμβάνεται σε αυτό το νομοσχέδιο- ότι οι ηλεκτρονικοί κουλοχέρηδες εγκαθίστανται και σε μικτούς χώρους και όχι μόνο σε πρακτορεία του ΟΠΑΠ. 
Θα σταματήσω εδώ, γιατί σέβομαι το χρόνο. Θα συνεχίσουν οι συνάδελφοι με τις ομιλίες τους. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε πολύ. 
Το λόγο έχει ο κ. Πάρις Κουκουλόπουλος για οκτώ λεπτά.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ κύριε Πρόεδρε. 
Κυρίες και κύριοι συνάδελφοι, όπως περιέγραψα και εχθές, θα εστιάσω σε πολύ συγκεκριμένα άρθρα, αφού όπως έγινε καθαρό από την επί της αρχής συζήτηση και από τη συζήτηση στην επιτροπή, από την πλευρά μας ψηφίζουμε το νομοσχέδιο και στο σύνολό του και κατ’ άρθρον. 
Είναι ένα νομοσχέδιο ιδιαίτερα στριφνό, γιατί έχει πολλά τεχνικά χαρακτηριστικά, τεχνοκρατικά, όπως και να τα πει κανείς. Γι’ αυτό και από την αρχή εστιάσαμε σε συγκεκριμένα άρθρα που παρουσίαζαν ιδιαίτερο ενδιαφέρον όσον αφορά τη διαφάνεια που πρέπει να χαρακτηρίζει τις αποφάσεις μας, καθώς και το δημόσιο συμφέρον, που πιστεύω ότι όλοι το αντιλαμβανόμαστε σε γενικές γραμμές με τον ίδιο τρόπο. Έτσι, θέλω να μιλήσω για πολύ συγκεκριμένα άρθρα και δεν θα χρειαστεί να αναφερθώ σε όλα τα υπόλοιπα, δεδομένου ότι τα ψηφίζουμε. 
Κύριε Υπουργέ, στην παράγραφο 5 του άρθρου 25 που αφορά τα παιγνιομηχανήματα, επαναλαμβάνω αυτό που είπα και στη δεύτερη ανάγνωση στην επιτροπή: Χαιρετίζουμε την αλλαγή που έγινε μετά τη δική μας πρόταση στην επιτροπή, αυτού του συγκεκριμένου άρθρου. Νομίζω όμως ότι αντί της διατύπωσης που βάζει για τους παραχωρησιούχους «μετά την ολοκλήρωση της διαδικασίας», είναι καλό να πούμε «μετά την υπογραφή της σχετικής σύμβασης». Είναι πολύ επαρκώς έτσι προσδιορισμένο. Θα σας το δώσω και γραπτώς. Να είναι πιο διευκρινισμένο, έτσι ώστε να μην υπάρξει η παραμικρή πιθανότητα να βρεθούμε μπροστά σε ένα ιδιωτικό μονοπώλιο και ο μελλοντικός παραχωρησιούχος του ΟΠΑΠ να έχει και τα δεκαοκτώ χιλιάδες πεντακόσια παιγνιομηχανήματα που είναι για όλους τους παραχωρησιούχους. Είναι τόσο απλό. Είναι καλό να προσδιορίζουμε με σαφήνεια την εξάρτηση από υπογραφή σύμβασης, να έχει δηλαδή δεκαοκτώ μήνες για να τα εγκαταστήσει, μετά από την υπογραφή της σύμβασης με τον ΟΠΑΠ. 
Όσον αφορά τα άρθρα 22 και 42. Ακούσαμε όλοι μας νομίζω και εγώ προσωπικά ως εισηγητής ως όφειλα, με πολλή προσοχή, κύριε Υπουργέ, τις διευκρινίσεις που δώσατε. Δεν μπορώ να τις απαξιώσω ή να τις χαρακτηρίσω ανεπαρκείς, για να εξηγούμαστε. Ωστόσο, μένουν κάποια ερωτηματικά αναπάντητα, γιατί οι φορείς από την Ανατολική Μακεδονία και τη Θράκη δεν αρνούνται πολλά από αυτά που τέθηκαν στην τοποθέτησή σας, σε ό,τι αφορά ιδιαίτερα σε ζητήματα διαγραφής χρεών και λοιπά.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Και στην Κεντρική Μακεδονία...</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ναι, και στην Κεντρική Μακεδονία. Ο μεγάλος όγκος είναι στην Ανατολική Μακεδονία και στη Θράκη. Υπάρχουν και στην Κεντρική Μακεδονία. 
Λοιπόν, εγώ πρέπει να πω -επειδή είμαστε διαρκώς σε κουβέντα και στο τηλέφωνο χθες όλο το βράδυ- ότι δεν αρνούνται οι φορείς των επιχειρήσεων πολλές από τις διαστάσεις που βάζετε στην τοποθέτησή σας. Γι’ αυτό είπα ότι δεν θέλω να αδικήσω καθόλου την παρέμβασή σας. Ωστόσο, έχουν αρκετές ενστάσεις και πιστεύουν ότι πρέπει να αποσυρθούν τα άρθρα 22 και 42. Να έρθουν με μια άλλη μορφή βελτιωμένη, αφού ολοκληρωθεί η διαβούλευση και με τους φορείς. 
Επιμένω, λοιπόν, σε αυτήν τη θέση που είπαμε χθες το βράδυ. 
Το ίδιο πρέπει να γίνει -αν δεν έχει γίνει- για την τροπολογία του Υπουργείου Παιδείας. Σε καμμία περίπτωση δεν στέκεται μια τροπολογία του Υπουργείου Παιδείας, πόσω μάλλον που σε μια ώρα -σε δύο, τρεις ώρες, δεν ξέρω πόσες- συνέρχεται η Επιτροπή Μορφωτικών Υποθέσεων, προκειμένου να ξεκινήσει την επεξεργασία του νομοσχεδίου του Υπουργείου Παιδείας.
Δεν προκύπτει από πουθενά το «επείγον» για να έρχεται σε ένα νομοσχέδιο του Υπουργείου Οικονομικών, τελευταία στιγμή τροπολογία του Υπουργείου Παιδείας. Πρέπει να αποσυρθεί.
Ολοκληρώνω, κύριε Υπουργέ, με αυτό που σας κατέθεσα και γραπτώς. 
Εγώ, κύριε Πρόεδρε, θα παρακαλέσω να διανεμηθεί και στα κόμματα της Αντιπολίτευσης και ιδιαίτερα στο ΣΥΡΙΖΑ, που προ ολίγου ανακοίνωσε την πρότασή του για ονομαστική ψηφοφορία, μήπως και την αποφύγουμε. Όχι γιατί δεν έχουμε χρόνο για ονομαστικές ψηφοφορίες, αλλά το ζήτημα που υπάρχει στην παράγραφο 3 του άρθρο 22 έχει σχέση με την ατέλεια. Εμμέσως δηλαδή χορηγείται το δικαίωμα ατέλειας σε ιδιώτες και ιδιωτικές τράπεζες. Έγινε και ονομαστική αναφορά προ ολίγου. Έγινε αναφορά και από Βουλευτή της Συμπολίτευσης στην δεύτερη ανάγνωση προχθές. Το θέσαμε εμείς από την πρώτη κιόλας ημέρα συζητώντας επί της αρχής. Εκφράσαμε επιφυλάξεις για την παράγραφο 3 του άρθρου 22.
Κύριε Υπουργέ, έχω καταθέσει συγκεκριμένη εναλλακτική διατύπωση, που μιλάει για πιστή εφαρμογή του νόμου, που έχει σχέση με τις μεταβιβάσεις περιουσιακών στοιχείων και αίρει κάθε αμφιβολία περί του ότι μπορεί να χορηγηθεί φορολογική ατέλεια σε ιδιώτες. 
Θέλω μάλιστα σε αυτό το σημείο να διευκρινίσω ότι η απόσυρση του άρθρου 22 για το οποίο μίλησα, αφορά την παράγραφο 1. Δεν είναι παράδοξο ότι μιλάμε για την παράγραφο 2 του άρθρου 22, γιατί ευλόγως προκύπτει το ερώτημα: Μα, αφού λέμε να αποσυρθεί το άρθρο 22, πώς κάνουμε αναφορά στην παράγραφο 3; 
Η παράγραφος 3 αφορά άλλα ζητήματα. Αφορά μεταβιβάσεις περιουσιακών στοιχείων. Είναι ένα πάρα πολύ ευαίσθητο ζήτημα. Συνεργάτες του Υπουργού χθες μας είπαν ότι θα καταθέσουν μια εναλλακτική διατύπωση, που καλύπτει αυτό που ζητάμε από ό,τι βλέπω όλες οι πτέρυγες της Βουλής. Δεν την έχουμε στα χέρια μας. Εγώ για την ώρα στα χέρια μου έχω μόνο την εναλλακτική πρόταση που έχουμε καταθέσει εμείς για την παράγραφο 3 του άρθρου 22.
Πιστεύω πως πρέπει να φύγει πάνω από το Κοινοβούλιο αυτή η σκιά ότι κάποιος ή κάποια από όλους εμάς έχει την πρόθεση να χορηγήσει μια φορολογική ατέλεια -που είναι ένα διαρκές προνόμιο του δημοσίου- τεχνηέντως ας πούμε σε ιδιώτες. Πιστεύω ότι πρόκειται περί λάθους -δεν θέλω να χρησιμοποιήσω μια άλλη γλώσσα- και αυτό πρέπει να διορθωθεί. 
Κύριε Πρόεδρε, κυρίες και κύριοι συνάδελφοι, ολοκληρώνοντας θέλω να κάνω ένα σχόλιο, σε θετική κατεύθυνση πάντα μιλώντας. Έτσι, προσπαθούμε από την πλευρά μας να μιλήσουμε σταθερά σ’ αυτήν την περίοδο της Βουλής. Αυτό το νομοσχέδιο είναι αποκαλυπτικό για τις δυσκολίες –δεν θέλω να πω τη λέξη «αδυναμίες», γιατί είναι βαριά λέξη- που έχουμε όλα τα κόμματα ανεξαίρετα, άσχετα αν επιλέγουμε –γιατί αυτός είναι ο κανόνας στην πολιτική ζωή του τόπου- τους υψηλούς τόνους και τις ισοπεδωτικές λογικές. 
Αποκαλύπτει, λοιπόν, τη δυσκολία που έχουμε όλοι μας να μιλήσουμε συγκεκριμένα. Αυτή η δυσκολία έχει αποδειχθεί στην επιτροπή μας, όταν ξεκίνησε να έρχεται σειρά ενημερώσεων για τις αποκρατικοποιήσεις. Θυμίζω ότι στο τέλος Οκτωβρίου νομοθετήσαμε να περνάνε μία-μία για ενημέρωση στην Επιτροπή Οικονομικών Υποθέσεων της Βουλής. 
Τότε, αυτή η πρωτοβουλία είχε αντιμετωπιστεί πολύ απαξιωτικά από πολλούς, αλλά και από την Κοινοβουλευτική Ομάδα του ΠΑΣΟΚ, παρ’ ότι ήταν δική μας πρωτοβουλία. Απεδείχθη ότι είναι πάρα πολύ σημαντική. Είναι πάρα πολύ σημαντική εξέλιξη να έρχονται στη Βουλή οι αποκρατικοποιήσεις μία-μία, πριν ξεκινήσουν. Όμως, η πρώτη συζήτηση που έγινε στην Επιτροπή Οικονομικών Υποθέσεων έδειξε τη δυσκολία να μιλάς συγκεκριμένα για μία αποκρατικοποίηση ή για ένα ζήτημα. Είναι εύκολο να μιλάς γενικά, αλλά δύσκολο να μιλάς συγκεκριμένα.
Από την πλευρά μας προσπαθούμε να αξιοποιούμε και την εμπειρία που έχουμε, βέβαια, μετά από τόσα χρόνια στην εξουσία. Γιατί τόσα χρόνια στην εξουσία δεν έχουν μόνο την αρνητική τους πλευρά, αλλά έχουν και τη θετική τους πλευρά.
Κύριε Πρόεδρε, σας καταθέτω για τα Πρακτικά το προαναφερθέν έγγραφο.
(Στο σημείο αυτό ο Βουλευτής κ. Πάρις Κουκουλόπουλος           καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε κι εμείς τον ειδικό αγορητή του ΠΑΣΟΚ κ. Πάρι Κουκουλόπουλο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα επτά μαθητές και μαθήτριες και έξι εκπαιδευτικοί συνοδοί τους από το 4ο Γενικό Λύκειο Αθήνας και το 52ο Γενικό Λύκειο Αθήνας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής των Ανεξαρτήτων Ελλήνων κ. Επαμεινώνδας Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κυρίες και κύριοι Βουλευτές, εγώ θα ξεκινήσω από την τελευταία παρατήρηση του ειδικού αγορητή του ΠΑΣΟΚ, σε σχέση με τις αποκρατικοποιήσεις.
Εμείς, συνάδελφοι, θεωρούμε –και είναι δεδομένο αυτό- ότι οι αποκρατικοποιήσεις έχουν μπει στη διαδικασία της εξυπηρέτησης του παράνομου και επονείδιστου χρέους. Με βάση αυτήν την τοποθέτηση και δεδομένου ότι με τις διαδικασίες οι οποίες έχουν ρυθμιστεί, στην ουσία πρόκειται για ξεπούλημα δημόσιας περιουσίας, εμείς όσο θα υπάρχει τρόικα, όσο θα υπάρχει μνημόνιο, θα είμαστε αντίθετοι από άποψη αρχής στις αποκρατικοποιήσεις. Δεν θέλουμε κανένα ξεπούλημα της δημόσιας περιουσίας, το οποίο θα πηγαίνει στις τσέπες των δανειστών. 
Επομένως, όταν θα υπάρξει απαλλαγή της χώρας μας από τα μνημόνια και την τρόικα –και ελπίζουμε σύντομα- τότε ο καθένας σ’ αυτήν την Αίθουσα, με βάση τις ιδεολογικές και πολιτικές του αντιλήψεις, θα ψηφίζει υπέρ ή κατά των αποκρατικοποιήσεων ή ιδιωτικοποιήσεων. Όσο, όμως, θα υπάρχει η διαδικασία μνημονίου και τρόικας, εμείς θα είμαστε αντίθετοι σε οποιαδήποτε κίνηση ξεπουλήματος της δημόσιας περιουσίας, ιδίως δε μέσα από το ΤΑΙΠΕΔ, αλλά και με άλλους τρόπους. Αυτό το λέμε, για να το ξεκαθαρίσουμε.
Όσον αφορά τα άρθρα, κατ’ αρχήν θα αναφερθούμε σ’ αυτά που είπαμε στην επιτροπή. Δεύτερον, θα υπάρξουν συνάδελφοι των Ανεξάρτητων Ελλήνων που θα τοποθετηθούν επί συγκεκριμένων θεμάτων. 
Εγώ θα ήθελα να επισημάνω μόνο ότι ουσιαστικά θα επικεντρωθώ σε τρία, τέσσερα βασικά άρθρα, τα οποία προκαλούν πρόβλημα, αφού επισημάνω ότι στα άρθρα 1 έως 4 στο Κεφάλαιο Α΄ επί της ουσίας μιλούμε για τα επενδυτικά εργαλεία. 
Η θέση την οποία εκφράσαμε επί της αρχής και εχθές είναι ότι το βασικό σ’ αυτήν τη φάση για τη χώρα μας είναι να υπάρξει ένα κλίμα εμπιστοσύνης. Δυστυχώς, με τις αποφάσεις στις οποίες συναίνεσε η Κυβέρνηση και στην πρώτη απόφαση του Eurogroup και στη δεύτερη για την Κύπρο, έχει «τινάξει στον αέρα» αυτό που λέγεται ήρεμο επενδυτικό κλίμα και κλίμα εμπιστοσύνης.
Δεύτερον, τα άρθρα 5 έως 12 στο Κεφάλαιο Β΄ αφορούν τις πιστώσεις για την αγορά ακινήτων. Τα άρθρα 13 έως 18 αφορούν την κεφαλαιαγορά και το άρθρο 19 αφορά τις εταιρείες επενδύσεων σε ακίνητα.
Θα ήθελα να μείνουμε στα κεντρικά σημεία τα οποία δημιουργούν πρόβλημα. Στα άρθρα 22 και 42 θα αναφερθεί αναλυτικότερα ο συνάδελφος κ. Γιοβαννόπουλος. Ήδη από εχθές έχουμε θέσει τις αντιρρήσεις μας και αναμένουμε από τον κύριο Υπουργό να μας πει τι θα κάνει. Υπάρχουν τεράστιες αντιρρήσεις, παρατηρήσεις, ενστάσεις από όλα τα επιμελητήρια της χώρας. Μάλιστα, είναι εδώ εκπρόσωποί τους. Αναμένουμε να υπάρξει τοποθέτηση από την πλευρά της Κυβέρνησης. 
Στη φάση αυτή είμαστε κατά και για το άρθρο 42. Ελπίζουμε ότι θα υπάρξει απόσυρση, για να δοθεί λύση στο ζήτημα αυτό. Απ’ ό,τι άκουσα και άλλοι συνάδελφοι έχουν επίσης αντιρρήσεις.
Το άρθρο 23 αφορά τα παίγνια και τα άρθρα 24 και 25 τον ΟΠΑΠ. Εδώ έχουμε, πρώτον, μία μνημονιακή επιλογή μέσα από τους «κουλοχέρηδες» επί της ουσίας να γίνεται προσπάθεια αύξησης των εσόδων. Αυτό είναι μνημονιακή επιλογή. Δεύτερον, από άποψη αρχής είμαστε αντίθετοι στην εξάπλωση «κουλοχέρηδων» αυτή τη στιγμή γενικότερα στη χώρα, γιατί υπάρχουν και άλλα ζητήματα, που δεν έχουν σχέση μόνο με τα ζητήματα της οικονομίας. Τρίτον, εμείς το συνδυάζουμε με το ξεπούλημα που προσπαθεί να γίνει στον ΟΠΑΠ και αυτό είναι ένα βασικό στοιχείο. 
Επομένως, οι διατάξεις των άρθρων 22, 23, 24 και 25 μας βρίσκουν κάθετα αντίθετους, έτσι όπως έχει τεθεί η στρατηγική της Κυβέρνησης και του μνημονίου.
Θα ήθελα να επισημάνω ότι στο άρθρο 27 υπάρχει το πρόβλημα σε σχέση με την υποχρεωτική ασφάλιση αυτοκινήτων. Πάρα πολλοί συμπολίτες μας λόγω της οικονομικής αδυναμίας στην οποία βρίσκονται, έχουν καταθέσει τις πινακίδες των οχημάτων τους. Και τώρα θέλετε μ’ αυτή τη ρύθμιση, αυτά τα αυτοκίνητα που είναι σε ακινησία, να είναι υποχρεωτικά ασφαλισμένα. Είναι απίθανα αυτά τα οποία ζητάτε, τη στιγμή που οι ίδιοι οι Έλληνες συμπολίτες μας έχουν αφαιρέσει τις πινακίδες, τα έχουν παρκαρισμένα και εκτός κυκλοφορίας. Επομένως, είμαστε αντίθετοι σ’ αυτό το άρθρο.
Το άρθρο 30 ρυθμίζει ζητήματα που έχουν σχέση με την Αγροτική Τράπεζα. Σας έχουμε πει και άλλη φορά ότι είμαστε αντίθετοι στο ξεπούλημα το οποίο έχει γίνει και σε σχέση με την Αγροτική Τράπεζα. Επομένως, οποιεσδήποτε ρυθμίσεις φέρετε γύρω απ’ αυτά τα θέματα, θα μας βρίσκουν αντίθετους. 
Το άρθρο 32 αφορά το ΤΑΙΠΕΔ. Το έχουμε πει ξανά και το λέμε στην έναρξη της τοποθέτησής μας. Είμαστε αντίθετοι με τη λειτουργία του ΤΑΙΠΕΔ, που είναι εργαλείο στην υπηρεσία των δανειστών για το ξεπούλημα της δημόσιας περιουσίας. Εσείς του δίνετε ακόμα μεγαλύτερες εξουσίες, στην προσπάθειά σας να ξεπουλήσετε όλη τη δημόσια περιουσία. Επομένως, είμαστε αντίθετοι σ’ αυτές τις ρυθμίσεις που φέρνετε. Επίσης, δίνετε στο ΤΑΙΠΕΔ τεράστιο ρόλο, σε σχέση και με την Ειδική Γραμματεία Αποκρατικοποιήσεων.
Το ίδιο ισχύει και για το άρθρο 33.
Με το άρθρο 34 επιχειρείτε να ρυθμίσετε τα ληξιπρόθεσμα χρέη και να καθορίσετε ποια απ’ αυτά μπορούν να εισπραχθούν και ποια όχι. Εμείς θεωρούμε ότι η διάκριση αυτή μπορεί να οδηγήσει σε επικίνδυνες ατραπούς και να υπάρχει διαγραφή ληξιπρόθεσμων χρεών μη δυναμένων να εισπραχθούν, όπως έγινε και παλαιότερα. 
Επομένως, είμαστε αντίθετοι σ’ αυτή τη διάταξη και θα καλούσαμε τον κύριο Υπουργό να επιχειρήσει για άλλη μία φορά, όπως το έχουμε πει, να εισπράξει τις γερμανικές πολεμικές επανορθώσεις και το αναγκαστικό κατοχικό δάνειο. Επικεντρώστε εκεί την προσοχή σας και φέρτε συγκεκριμένα αποτελέσματα.
Το άρθρο 35 αφορά τον τρόπο με τον οποίο θα γίνονται μέσω του ΚΕΔΕ οι κατασχέσεις. Να επισημάνουμε ότι σήμερα, με βάση πληροφορίες που υπάρχουν, εκδόθηκε η απόφαση του Δ΄ Τμήματος του Συμβουλίου της Επικρατείας με την οποία η εξουσία του ΣΔΟΕ να μπαίνει μέσα στους λογαριασμούς και να παίρνει χρήματα έχει κριθεί αντισυνταγματική. 
Επομένως, οι ρυθμίσεις που κάνετε μέσα στο ΚΕΔΕ, για να μπορείτε να μπαίνετε στους λογαριασμούς των τραπεζών όπου έχουν χρήματα οι Έλληνες πολίτες και να τους παίρνετε κάποια απ’ αυτά -αν έχουν μία σύνταξη πάνω από τα 1.000 ευρώ- ή να τους παίρνετε ενοίκια, καταθέσεις, κ.λπ., μας βρίσκουν αντίθετους και φυσικά είναι και αντισυνταγματικές.
Ταυτόχρονα, έχετε ρυθμίσεις για την κατάταξη των πιστωτών. Μέχρι πρόσφατα ίσχυαν συγκεκριμένες ρυθμίσεις. Θέλετε να κάνετε το δημόσιο πολύ πιο προνομιούχο στην κατάταξη του πίνακα πιστωτών. Θέλετε να πάτε και αναδρομικά πίσω. Μόνο για ΦΠΑ λέτε. Επί της ουσίας τι κάνετε; Αφαιρείτε δικαιώματα των εργαζομένων και των ασφαλιστικών ταμείων και προτάσσετε το δημόσιο.
Θα πει κάποιος: μα, καλό δεν είναι να προταχθεί το δημόσιο;. Προσέξτε, εάν προταθούν τα ασφαλιστικά ταμεία, αυτά μπορεί να εισπράξουν τα χρήματά τους και αυτό είναι πολύ σημαντικό για την εξυγίανση των ταμείων. Όταν θα εισπράξει το δημόσιο τα ποσά αυτά, θα πάνε για τους ίδιους τους δανειστές. Γι’ αυτό ενδιαφέρεστε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα την ανοχή σας, κύριε Πρόεδρε, για ένα λεπτό. 
Επομένως, εμείς θεωρούμε ότι οι διατάξεις αυτές δεν είναι στην υπηρεσία του δημοσίου συμφέροντος σ’ αυτή τη φάση όπου έχουμε τους δανειστές. 
Θα αναφερθώ σε δύο άρθρα –το επισήμανα και χθες- που έχουν σχέση με το πολυτεκνικό επίδομα. 
Αναφέρει, κύριε Υπουργέ -δεν ξέρω αν θα το διορθώσετε- ότι «το επίδομα τριτέκνων, πολυτέκνων…» -για το οποίο έχουμε αναφερθεί αναλυτικά σε άλλο νομοσχέδιο, χορηγείται- «…σε παρακάτω κατηγορίες εφόσον έχουν μόνιμη και συνεχή δεκαετή κατοικία στην Ελλάδα». Ξέρετε ποιους βάζετε πρώτους; Βάζετε του Έλληνες πολίτες. Δηλαδή, λέτε ότι για να πάρει ένας Έλληνας πολίτης το πολυτεκνικό επίδομα πρέπει επί δέκα συνεχή έτη να διαμένει στην χώρα μας. Δηλαδή, αυτοί τους οποίους έχετε αναγκάσει να φύγουν, να μεταναστεύσουν, αν γυρίσουν πίσω δεν θα μπορούν να πάρουν το επίδομα αυτό.
Εμείς, λοιπόν, θεωρούμε ότι αν αυτό δεν είναι λάθος –και σας το επισημάναμε από χθες, να το διορθώσετε- είναι ένα ύπουλο μέτρο μείωσης των δικαιωμάτων των Ελλήνων πολιτών για να πάρουν τα επιδόματα, τη στιγμή που έχετε βάλει άλλες κατηγορίες να παίρνουν το επίδομα αυτό.
Σχετικά με τις τροπολογίες να αναφέρω τα εξής. 
Πρώτον, σας καταθέσαμε μια τροπολογία για το επίδομα θέρμανσης. Να καταργηθεί ο ειδικός φόρος κατανάλωσης και να πάμε σ’ ένα φθηνό πετρέλαιο θέρμανσης για να μην κρυώσει η Ελλάδα. 
Δεύτερον, είμαστε αντίθετοι με την τροπολογία του Υπουργείου Παιδείας. Από αύριο μπορείτε να τη φέρετε στο νομοσχέδιο. Είναι δε μία τροπολογία μέσα από την οποία θέλετε να νομιμοποιήσετε το σχέδιο «ΑΘΗΝΑ». Δίνετε τη δυνατότητα στον Υπουργό, να συγχωνεύει τμήματα των ΤΕΙ και να προχωρεί στις διαδικασίες αυτές, για τις οποίες όλη η Αίθουσα έχει εκφράσει τις αντιρρήσεις της σε σχέση με το σχέδιο «ΑΘΗΝΑ».
Καταψηφίσαμε επί της αρχής. Θα καταψηφίσουμε επί του συνόλου και επί των άρθρων, εκτός από συγκεκριμένα άρθρα, στα οποία θα αναφερθούν οι συνάδελφοι όπου ενδεχόμενα να ψηφίσουμε υπέρ.
Στη δευτερολογία θα αναφέρω αναλυτικά για όλα τα άρθρα αν ψηφίζουμε «ΝΑΙ», «ΚΑΤΑ» ή «ΠΑΡΩΝ».
(Χειροκροτήματα από την πτέρυγα των Ανεξαρτήτων Ελλήνων)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Ηλίας Παναγιώταρος.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε. 
Πριν ξεκινήσω θα ήθελα να χαιρετήσω και εγώ ξανά εκ μέρους της Χρυσής Αυγής την ιστορική και υπεύθυνη στάση του κυπριακού ελληνισμού, για το δεύτερο περήφανο «όχι» που λέει μέσα σε λίγα χρόνια, αυτήν τη φορά «τρίβοντάς στα μούτρα» της πρώην συντρόφισσας, αξιωματούχου της κουμμουνιστικής νεολαίας της πρώην Ανατολικής Γερμανίας Άγκελας Μέρκελ και νυν εντολοδόχου των διεθνών γαμψομύτηδων τοκογλύφων. 
Ας παραδειγματιστούμε και εμείς, μάλλον εσείς, κύριε Υπουργέ, έστω και αυτήν την ύστατη στιγμή για το πώς πρέπει να συμπεριφερόμαστε απέναντι σε οποιονδήποτε θέλει να καταστρέψει την εθνική κυριαρχία της πατρίδος μας.
Όσον αφορά τα άρθρα του νομοσχεδίου, με το άρθρο 1 παρέχονται μεγαλύτερες δυνατότητες στις εταιρείες Αμοιβαίων Κεφαλαίων Επιχειρηματικών Συμμετοχών, στις ΑΚΕΣ και στις Εταιρείες Κεφαλαίων Επιχειρηματικών Συμμετοχών, στις ΕΚΕΣ. Τους παρέχονται κρατικές επιδοτήσεις και φορολογικά κίνητρα, προκειμένου να επενδύσουν στην εγχώρια αγορά, αποκλείοντας ταυτόχρονα, για μια ακόμα φορά, τις μικρομεσαίες επιχειρήσεις. 
Παρατείνετε τη διάρκεια της ζωής των ΑΚΕΣ κατά πέντε έτη, με σκοπό την εκπλήρωση των στόχων τους, ενώ το επενδυτικό τους πλάνο είναι τρία με επτά χρόνια. Αυτό σημαίνει ότι η διάρκεια της κρίσεως παρατείνεται και οι δυνατότητες επένδυσης απομακρύνονται κατά πέντε τουλάχιστον έτη. Η παράταση της κρίσεως θεωρείται δεδομένη.
Στο άρθρο 2, με τις προτεινόμενες διατάξεις, οι ΕΚΕΣ, αυτές οι εταιρείες ειδικού τύπου, γίνονται ελκυστικότερες, αφού διατηρείτε γι’ αυτές ευνοϊκό φορολογικό καθεστώς, το οποίο τις διέπει. Οι εταιρείες διαχείρισης ξένων funds για μια ακόμη φορά χαίρουν ειδικής μεταχείρισης, εν αντιθέσει με τις μικρομεσαίες επιχειρήσεις του τόπου μας που αργοπεθαίνουν καθημερινά και για τις οποίες δεν κάνετε κάτι για να δικαιολογήσετε και τον τίτλο του νομοσχεδίου «Επενδυτικά Εργαλεία Ανάπτυξης».
Στο άρθρο 18 θεσπίζετε τη δυνατότητα απόκρυψης από την Επιτροπή Κεφαλαιαγοράς των δυσμενών στοιχείων των επενδυτικών εταιρειών, βάζοντας σε κίνδυνο το επενδυτικό κοινό, διακυβεύοντας την ίδια τους την επενδυτική ασφάλεια, δημιουργώντας με νόμο περιστατικά τύπου ασπίδας. 
Στο άρθρο 19 σχετικά με τη πληροφόρηση της Επιτροπής Κεφαλαιαγοράς για απόκτηση μετοχών της ΑΕΕΑΠ από πρόσωπο που υπερβαίνει συγκεκριμένα όρια, δεν μας λέτε ποια είναι αυτά τα όρια. Επίσης, στο ίδιο άρθρο κυρίως στην παράγραφο 3, αλλά και στην παράγραφο 4, βλέπουμε ότι μοιάζει πολύ για φωτογραφική διάταξη απέναντι σε συγκεκριμένους επιχειρηματίες. 
Για τα άρθρα 23, 24 και 25 έχουμε να πούμε ότι είναι η προπαρασκευή του ξεπουλήματος, η παραχώρηση –ή όπως αλλιώς θέλετε πείτε το- του ΟΠΑΠ σε ιδιώτες. Είναι η διευκόλυνση της δυνατότητας να πουληθεί πολύ πιο εύκολα στον μελλοντικό επενδυτή «αγοραστή». Προσπαθούμε να καταλάβουμε στα επενδυτικά εργαλεία ανάπτυξης, η πώληση του ΟΠΑΠ τι θα αποφέρει στο ελληνικό δημόσιο, εκτός από ένα συγκεκριμένο ποσό που θα είναι εφάπαξ με την αγορά του ΟΠΑΠ. 
Ο ΟΠΑΠ είναι ένας οργανισμός που έχει αποφέρει την τελευταία δεκαετία 40 δισεκατομμύρια ευρώ στο ελληνικό δημόσιο. Αυτά τα λεφτά, αν ήσασταν ικανοί διαχειριστές, θα μπορούσατε να τα είχατε επενδύσει σωστά και να έχουμε πραγματικά επενδυτικά εργαλεία ανάπτυξης.
Βλέπουμε ότι θεσπίζεται με το παρόν νομοσχέδιο τριμελής επιτροπή ως αρμόδια εποπτική αρχή για την έγκριση των κανόνων διεξαγωγής των παιγνίων και ταυτόχρονα η κατάργηση των κοινών υπουργικών αποφάσεων των Υπουργείων Οικονομικών και Πολιτισμού. Η σύνθεση της τριμελής επιτροπής δημιουργεί ερωτηματικά, τόσο για τα πρόσωπα που θα την απαρτίζουν, όσο και για τις αρμοδιότητες που θα έχουν.
Στο άρθρο 27 προσπαθώντας να σώσετε τις ασφαλιστικές εταιρείες, νομοθετείτε την επιβολή ασφαλίστρων για όλα τα οχήματα. Δεν αμφισβητεί κανείς ότι τα οχήματα πρέπει να είναι ασφαλισμένα, αλλά τι συμβαίνει με τα δεκάδες χιλιάδες, ίσως και εκατοντάδες χιλιάδες, οχήματα που είναι σε αδράνεια, ακινησία είτε είναι παλαιωμένα, ξεχασμένα αγροτικά στην ελληνική ύπαιθρο; Απώτερος σκοπός είναι τα επαναλαμβανόμενα πρόστιμα στον Έλληνα φορολογούμενο και τίποτα άλλο, προκειμένου να αυξηθούν τα δημόσια έσοδα, τη στιγμή που καθημερινώς κυκλοφορούν χιλιάδες ανασφάλιστα κρατικά οχήματα. Πρόκειται για ένα σκάνδαλο διαρκείας, για το οποίο δεν κάνατε απολύτως τίποτα και είναι κάτι για το οποίο θα κατατεθεί και ερώτηση τις επόμενες ημέρες.
Στο άρθρο 32 βλέπουμε ότι ασχολείστε με το ΤΑΙΠΕΔ. Γίνονται κάποιες ρυθμίσεις. Το ΤΑΙΠΕΔ είναι ένας οργανισμός, στην κυριολεξία ανεξέλεγκτος, ασύδοτος. Έχετε δώσει τεράστιες δυνατότητες να κάνει ό,τι ακριβώς θέλει. Διαβάζουμε στην παράγραφο 3 «δυνατότητα παροχής υπερεξουσίας του ΤΑΙΠΕΔ, με σκοπό την επιτυχέστερη και ταχύτερη εφαρμογή του προγράμματος των αποκρατικοποιήσεων». Δηλαδή, αυτή τη χώρα θα την κυβερνάει το ΤΑΙΠΕΔ. 
Η παράγραφος 5 είναι ένα σκάνδαλο σχετικά με τη διαγραφή όλων των οφειλών και των ζημιών του δημοσίου τομέα, προκειμένου να αποκρατικοποιηθούν. Διαγράφουν μόνοι τους τα ίδια τους τα χρέη. «Γιάννης πίνει, Γιάννης κερνάει». Όμως, όλα αυτά τα βάρη μετακυλίονται στον Έλληνα φορολογούμενο, από την κακοδιαχείριση που έχει υποστεί το ελληνικό κράτος όλα αυτά τα χρόνια από τους τυχοδιώκτες πολιτικούς που κυβέρνησαν και κυβερνούν ακόμα αυτή τη χώρα. 
Γιατί δεν ενεργοποιείτε αυτό το μέτρο και για τις ιδιωτικές εταιρείες, τη μικρομεσαία ελληνική επιχείρηση, για να τις διευκολύνετε, ώστε να μπορέσουν και αυτές να έχουν κάποια επενδυτικά εργαλεία ανάπτυξης; Καθημερινά προσάγονται άτομα για χρέη προς στο δημόσιο. Για ποιο λόγο δεν φυλακίζονται οι κακοί διαχειριστές του δημοσίου χρέους, των δημοσίων επιχειρήσεων;
Ας κάνουμε και μια μικρή παρένθεση για να επανέλθουμε στο θέμα της «HOCHTIEF» με τα 500 εκατομμύρια ευρώ και πλέον του ΦΠΑ που δεν εισπράττει το κράτος. Γιατί ο κ. Σημίτης και οι κυβερνήσεις του είχαν υπογράψει τις συμβάσεις και είχαν βάλει μέσα σ’ αυτές ότι οι οποιεσδήποτε διαφορές θα επιλύονται από αγγλικά δικαστήρια, όπερ και εγένετο. Το αγγλικό δικαστήριο δικαίωσε τη «HOCHTIEF» και το ελληνικό κράτος έχει μείνει με 500 εκατομμύρια ευρώ και πλέον ανείσπρακτο ΦΠΑ, την ώρα που σέρνει, για μερικές χιλιάδες ευρώ, Έλληνες πολίτες.
Όσον αφορά το άρθρο 33, την παράγραφο 5, πρόκειται για μια φωτογραφική διάταξη όπου ο κ. Σαμαράς διαφοροποιεί και θεσπίζει αλλαγές σ’ ό,τι αφορά την αποτελεσματικότερη εκπλήρωση του σκοπού του Ιδρύματος του Καπετάν Βασίλη που εδρεύει στο Νομό Μεσσηνίας, γενέτειρα του Πρωθυπουργού. Εισάγει κατά παρέκκλιση των κανόνων ειδικό πλαίσιο προώθησης των αγροτικών προϊόντων του συγκεκριμένου ιδρύματος, λες και είναι το μοναδικό στην Ελλάδα. Μάλλον, ο κ. Σαμαράς είναι Πρωθυπουργός αποκλειστικά και μόνο του Νομού Μεσσηνίας. 
Και δεν μπορούμε να μη συνδυάσουμε το γεγονός ότι και στο άλλο σχέδιο νόμου που συζητείται ταυτόχρονα «Διαμόρφωση Φιλικού Αναπτυξιακού Περιβάλλοντος για Στρατηγικές και Ιδιωτικές Επενδύσεις» -που θα έρθει στη Βουλή την επόμενη εβδομάδα- φωτογραφικά περνάνε ευνοϊκές ρυθμίσεις για δύο εταιρείες του Νομού Μεσσηνίας, μια εκ των οποίων το ξενοδοχείο «Costa Navarino» του «καπετάν Βασίλη». Ψηφοθηρικοί λόγοι ή έννομο συμφέρον;
Στο άρθρο 35 βλέπουμε μια αναβάθμιση της πρακτικής προτεραιότητας του Δημοσίου σε ό,τι αφορά το ΦΠΑ έναντι των πιστωτών, που προηγούνταν ως τώρα, δηλαδή ασφαλιστικών ταμείων, εργαζομένων κ.λπ.. Το Κράτος πάνω απ’ όλα, ακόμα και από τα δεδουλευμένα των εργαζομένων! Αυτά ισχύουν μόνο σε τριτοκοσμικές χώρες και πουθενά αλλού!
Στο άρθρο 38, στην παράγραφο 2, βλέπουμε το πόσο εύκολα παίρνετε το ΕΕΤΗΔΕ, με τι άνεση το επιβάλλετε και το εισπράττετε, ενώ τις επιστροφές, μέσα από δαιδαλώδεις γραφειοκρατικές παλινωδίες, τις δίνετε πολύ δύσκολα.
Πάμε στο άρθρο 39, παράγραφος 2, που παραμένει, δεν άλλαξε κάτι. Είχαμε μια πληροφόρηση ότι δεν θα υπήρχε. Υπάρχει μια σκανδαλώδης τροποποίηση, που δεν πέρασε και η οποία φωτογραφικά εξυπηρετούσε έναν σκοπό: Τη διασφάλιση των συμφερόντων των εμπλεκομένων, με τις διάφορες λίστες -Λαγκάρντ, Λιχτενστάιν- τους χιλιάδες που αγόρασαν σπίτια στο Λονδίνο, τους πέντε χιλιάδες εμπλεκομένους που τους ελέγχει το ΣΔΟΕ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό.
Όλοι αυτοί δεν θα έχουν προσαυξήσεις και ποινές, μείωση κατά 80% μέχρι το 2018. Μα, έτσι θα μαζέψει τα λεφτά που ζητάει απεγνωσμένα ο κ. Στουρνάρας, ο οποίος, όπως είπε, δεν τον ενδιαφέρει τι λέει το Συμβούλιο της Επικρατείας για το ΕΕΤΗΔΕ; Μάλιστα, είπε, «Εγώ θα συνεχίσω να το εισπράττω ό,τι και να λέτε». Έτσι είπε.
Πάμε και στο άρθρο 43. Για ποιο λόγο η χορήγηση του επιδόματος των τριτέκνων και πολυτέκνων να γίνεται μόνο κατόπιν ηλεκτρονικής αίτησης του «TAXISnet»; Δηλαδή, μετά από δύο απογραφές, που ταλαιπωρήσατε τον κόσμο, δεν ξέρετε ποιοι το δικαιούνται και ποιοι όχι; Ακόμα, μετά από τόσα χρόνια, προσπαθείτε να ξεχωρίσετε την ήρα από το στάρι; Απλά, ευελπιστείτε ότι κάποιοι θα χάσουν την προθεσμία υποβολής ή αδυνατούν, λόγω ανεπαρκούς πληροφόρησης, να υποβάλουν την αίτηση. Έτσι θεωρείτε ότι θα εξοικονομήσετε κάποια χρήματα. 
Αυτά, λοιπόν, δεν είναι επενδυτικά εργαλεία ανάπτυξης. Είναι κάτι εντελώς διαφορετικό. Σας έχουμε πει τι θεωρούμε. 
Θα ήθελα να πω και μια τελευταία κουβέντα. Είπε ο κ. Σαμαράς: «Στήριξη χωρίς μικροκομματικά παιχνίδια στην Κύπρο». Οι θιασώτες του «ναι», αυτοί που λένε «ναι» συνεχώς και ανελλιπώς, να λένε ότι υποστηρίζουν αυτούς που ξαναείπαν ένα πολύ μεγάλο και βροντερό «όχι». Η υποκρισία σε όλο της το μεγαλείο!
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε τον κ. Ηλία Παναγιώταρο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι τέσσερις μαθητές και μαθήτριες και τρεις εκπαιδευτικοί από το 44ο Δημοτικό Σχολείο Πειραιά.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει, η κ. Ασημίνα Ξηροτύρη - Αικατερινάρη.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Κύριε Πρόεδρε, κύριοι συνάδελφοι, είναι βέβαια λίγο δύσκολο σε οκτώ λεπτά να μιλήσουμε για τα σαράντα πέντε άρθρα αυτού του νομοσχεδίου.
Βέβαια, τα πρώτα δεκαεννέα άρθρα χαρακτηρίστηκαν ως τεχνικού περιεχομένου, ότι είναι ειδικά επενδυτικά εργαλεία ανάπτυξης, παροχής πιστώσεων κ.λπ..
Βεβαίως, είναι κάποια επενδυτικά εργαλεία. Και χρειάζεται να θωρακίσουμε ακόμα περισσότερο τον τρόπο λειτουργίας της κεφαλαιαγοράς, ούτως ώστε να είναι εύρυθμη, αποδοτική και διαφανής η λειτουργία της. Χρειάζεται, δηλαδή, να πάρουμε μέτρα, για να μην έχουμε γνωστές παθογένειες, γνωστά προβλήματα, όπως είχαμε το 2000 και άλλες περιόδους με τη «φούσκα» του Χρηματιστηρίου κ.ο.κ.. 
Για τα περισσότερα από αυτά δεν έχουμε αντιρρήσεις. Κάναμε κάποιες παρατηρήσεις στην επιτροπή. Θεωρώ ότι κινούνται σε σωστή κατεύθυνση. Βέβαια, εγώ επί της αρχής δεν συμφωνώ με τον όρο -και την έμφαση που δόθηκε- Επενδυτικά Εργαλεία Ανάπτυξης. Η ανάπτυξη θέλει άλλα εργαλεία. Θέλει την αξιοποίηση και των δυνατοτήτων της χώρας και του ανθρώπινου δυναμικού, που αυτή τη στιγμή βρίσκεται σε μεγάλο ποσοστό ανεργίας. Θέλει την αξιοποίηση του ορυκτού πλούτου. Θέλει ένα δυνατό πρόγραμμα δημοσίων επενδύσεων. Θέλει αναπτυξιακές κατευθύνσεις, νόμο. Θέλει οργανωμένες υπηρεσίες, περιφερειακή διάσταση της ανάπτυξης κ.λπ.. 
Εν πάση περιπτώσει -τώρα δεν ομιλώ επί της αρχής, ομιλώ επί των άρθρων- έτσι είναι τα πράγματα. Ετούτα εδώ είναι θεωρητικά εργαλεία, που έχουν άλλο σκοπό και τα οποία δεν απέδωσαν πολλές φορές.
Άρα, αυτά τα οποία δίνουμε, ιδιαίτερα τα προνόμια στις εταιρείες επενδύσεων σε ακίνητη περιουσία -εκεί έχω την αντίρρησή μου- δεν με βρίσκουν σύμφωνη. Δηλαδή, ενώ μέχρι τώρα αυτές οι εταιρείες -με ένα υψηλό αρχικό μετοχικό κεφάλαιο, βέβαια, πολύ υψηλότερο από τις άλλες χώρες της Ευρωπαϊκής Ένωσης- μπορούσαν να επενδύουν μόνο στα επαγγελματικά ακίνητα, τώρα επενδύουν παντού, ακόμα και στα οικιστικά ακίνητα, χωρίς κανένα όριο, ακόμη και σε αυτά τα οποία είναι υπό ανέγερση.
Θεωρώ, λοιπόν, ότι εδώ, τουλάχιστον, πρέπει να διαφυλάξουμε τα πράγματα, γιατί ζούμε σε μία περίοδο που είναι ιδιαίτερα δεινή η θέση στην οποία έχουν περιέλθει οι ιδιοκτήτες ακινήτων, οι οποίοι αδυνατούν να εξυπηρετήσουν τα δάνειά τους. Θα πρέπει να διασφαλιστούν από ενδεχόμενες τραπεζικές πρακτικές με αρνητικές συνέπειες γι’ αυτούς. Διότι οι τράπεζες μπορούν να πουλούν όσο-όσο και μέσω των θυγατρικών τους αντίστοιχων εταιρειών ακίνητης περιουσίας ή άλλων εταιρειών να παίρνονται αυτά σε πολύ χαμηλή τιμή. Μετά, με όλες τις άλλες δυνατότητες και τη χαμηλή φορολόγηση που έχουν αυτές οι εταιρείες, αξιοποιούνται και υπάρχει ένα μεγάλο όφελος μόνο γι’ αυτή τη διαδικασία. Και πράγματι, τουλάχιστον οι ιδιοκτήτες των μικρών ακινήτων που τα ακίνητά τους βρίσκονται σε πλειστηριασμό, βιώνουν αυτές τις αρνητικές συνέπειες.
Θεωρούμε, λοιπόν, ότι θα πρέπει να θέσουμε ένα όριο. 
Για το λόγο αυτό σας έχουμε καταθέσει, κύριε Υπουργέ, τη σχετική τροπολογία, με την οποία προτείνουμε -δεν μας έχετε απαντήσει και θα θέλαμε μία απάντησή σας- η παράγραφος 2 του άρθρου 22, που τροποποιείται με το άρθρο 19 του παρόντος, το στοιχείο ββ΄, να διαμορφωθεί ως εξής: «…ως κατοικίες με σκοπό την εκμετάλλευσή τους, συμπεριλαμβανομένης της εξοχικής κατοικίας μόνα τους ή από κοινού με άλλα ακίνητα…» -αυτό λέει το νομοσχέδιο- «…υπό την προϋπόθεση» -συμπληρώνουμε εμείς- «ότι το ελάχιστο όριο της αντικειμενικής αξίας των οικιστικών ακινήτων είναι ύψους 300.000 ευρώ». Είναι μία κατ’ ελάχιστον απαιτούμενη διόρθωση.
Το άλλο σημείο προβληματισμού γι’ αυτές τις εταιρείες –και θα το αναπτύξω περισσότερο στο σχετικό άρθρο για τις αποκρατικοποιήσεις- είναι ότι μπορούν να αγοράσουν ένα ακίνητο από το ΤΑΙΠΕΔ. Και όταν είναι όμορα τα ακίνητα αυτά, να μπορούν να αξιοποιήσουν τις δυνατότητες που έχει το ΤΑΙΠΕΔ -που του έχουν δοθεί για τη σύνταξη ΕΣΧΑΔΑ και άλλων παρεκκλίσεων- για την αξιοποίηση της δημόσιας περιουσίας. 
Έτσι, φτάνουμε στο ότι αυτή είναι αξιοποίηση μόνο προς την πλευρά του κέρδους και αφήνουμε λίγο πίσω τα θέματα ακόμη και της αειφορίας της επένδυσης και της εφαρμογής του χωροταξικού σχεδιασμού κ.λπ.. 
Αυτά, λοιπόν, ως προς τα πρώτα τέσσερα κεφάλαια του νομοσχεδίου.
Θα θέλαμε, κύριε Υπουργέ, όπως σας είπα, μία διασφάλιση για τα θέματα των ακινήτων των εταιρειών αυτών.
Προχωράω, λοιπόν, στα άρθρα 20 και μέχρι 44.
Τα άρθρα 20 και 21 αφορούν την ενσωμάτωση οδηγιών. Δεν έχουμε αντιρρήσεις.
Στο άρθρο 22 εκφράζουμε αντιρρήσεις. Αυτή τη στιγμή -όπως θα σας πω και αναλυτικότερα και στο άρθρο 42- υπάρχει μια τεράστια κινητοποίηση των επιχειρήσεων, αλλά και των φορέων από την Ανατολική Μακεδονία και τη Θράκη και λιγότερο από την Κεντρική Μακεδονία, για τα θέματα της αμελλητί, πλέον, ανάκτησης των κρατικών ενισχύσεων που είχαν τη δυνατότητα να λαμβάνουν οι επιχειρήσεις αυτές με εγγύηση του Ελληνικού Δημοσίου και με διαχείριση από τα πιστωτικά ιδρύματα.
Στο άρθρο 22 προστίθεται διάταξη, μέσω της οποίας οι αποφάσεις για την ανάκτηση των παράνομων κρατικών ενισχύσεων -κύριε Υπουργέ, νομίζω ότι δώσατε αρκετές εξηγήσεις σε αυτό το θέμα- που ελήφθησαν από την Ευρωπαϊκή Επιτροπή, θα λαμβάνονται από την υπηρεσία που εποπτεύει την κύρια δραστηριότητα του νομικού προσώπου, ανεξαρτήτως από το ύψος του ανακτηθέντος ποσού.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα πάρω δύο λεπτά, κύριε Πρόεδρε.
Είναι πιθανόν να προκύψουν με τη διαδικασία την οποία περιγράφετε και στο άρθρο 42, που αφορά τις εγγυήσεις, τον τρόπο με τον οποίο θα χειριστούμε τις εγγυήσεις. Όλο αυτό το κόστος -εφόσον κριθεί παράνομη μια ενίσχυση- μετακυλίεται στις επιχειρήσεις -καλές και άσχημες- που χειρίστηκαν καλά ή όχι αυτές τις κρατικές ενισχύσεις. Κανένα κόστος δεν έχουν τα τραπεζικά ιδρύματα, τα οποία τις περισσότερες φορές λειτούργησαν αυτά. Αυτά έκαναν νομισματική πολιτική -τα πιστωτικά ιδρύματα του κράτους- με ό,τι αυτό συνεπάγεται για τα πιστωτικά ιδρύματα. Δεν μπορεί στο τέλος κανένας από αυτό το κύκλωμα να μην υποστεί επιπτώσεις, παρά μόνο οι επιχειρήσεις.
Χρειάζεται, λοιπόν, σε αυτό το θέμα και στο άρθρο 22 και στο άρθρο 42 –παρ’όλο που ο Υπουργός έδωσε και διευκρινίσεις για κάποια θέματα που είμαστε υποχρεωμένοι να τα κάνουμε- διαφάνεια, χρειάζονται παρεμβάσεις αυτού του τύπου και ενισχύσεις. Χρειάζεται να συζητήσουμε περισσότερο με τους φορείς. 
Γι’ αυτό ζητάμε κι εμείς την απόσυρση -δεν κάναμε συζήτηση στην επιτροπή- ώστε να το συζητήσουμε και με τις επιχειρήσεις αυτές και με τους φορείς της Κεντρικής και της Ανατολικής Μακεδονίας και Θράκης και να επανέλθουμε με μία ρύθμιση, που δεν θα εξοντώνει και αυτές τις επιχειρήσεις.
Θα πάω τροχάδην πάλι στο άρθρο για τις αποκρατικοποιήσεις και το ΤΑΙΠΕΔ. Εμείς θεωρούμε ότι η παράγραφος 4 έχει ένα πρόβλημα. Δεν πρέπει να επεκτείνουμε άλλο αυτήν τη δυνατότητα της σύνταξης ΕΣΧΑΔΑ, που έχει το ΤΑΙΠΕΔ για την αξιοποίηση της δημόσιας περιουσίας. Τώρα, με το όμορο ακίνητο θα αξιοποιούμε και την ιδιωτική περιουσία, χάριν όλης αυτής της ανάπτυξης και της εκμετάλλευσης. Όπως σωστά λέει και η Επιτροπή Επιστημονικών Μελετών της Βουλής, στο τέλος -ας πούμε- η αξιοποίηση των δημόσιων αγαθών, των δημόσιων ακινήτων γίνεται μαζί με την αξιοποίηση των ιδιωτικών, με αποκλειστικό κριτήριο τη μεγιστοποίηση του οφέλους και όχι άλλα βασικά κριτήρια, τα οποία θα πρέπει να έχουμε και γι’ αυτού του τύπου τις αξιοποιήσεις.
Η ρύθμιση για τη διάκριση των ληξιπρόθεσμων χρεών προς το δημόσιο και κυρίως για το πακετάρισμα των ανεπίδεκτης είσπραξης εισφορών είναι σωστή. Χρειάζεται, βέβαια, μια καλά οργανωμένη υπηρεσία. Εγώ καταλαβαίνω ότι στο όλο θέμα έχει τεράστιες ευθύνες και η Γενική Γραμματεία Δημόσιων Εσόδων, που πρέπει με αυτονομία και αυτοτέλεια -παρακάτω υπάρχει το αντίστοιχο άρθρο- να λειτουργούν και οι ΔΟΥ και όλες αυτές εδώ, αλλά και το ξεκαθάρισμα των μισθών των διαφόρων, που δεν προχωρούν. Όλα αυτά τα θέματα χρειάζονται προσωπικό. Χρειάζονται γενναίες ρυθμίσεις. Και πρέπει, κύριοι συνάδελφοι να πάρουμε κάποιες γενναίες αποφάσεις για το πώς θα ενισχυθεί αυτό το προσωπικό και πώς θα μπει σε μία σειρά όλη αυτή η διαδικασία.
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε.
 (Στο σημείο αυτό κτυπάει παρατεταμένα το κουδούνι λήξεως του χρόνου ομιλίας της κυρίας Βουλευτού)
Επομένως, και γι’ αυτήν τη διαδικασία θέλουμε να υπάρχει μία σχετική έκθεση, η οποία να κατατίθεται κάθε χρόνο στη Βουλή.
Για το άρθρο 42 είπα ότι διαφωνώ. 
Ένα τελευταίο θα ήθελα να αναφέρω, κύριε Πρόεδρε, και ολοκληρώνω σε μισό λεπτό …</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν τελειώνετε ποτέ!
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας της κυρίας Βουλευτού)</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τελειώνω. 
Όσον αφορά στην τροπολογία για τους πολυτέκνους θεωρώ ότι οι οικογένειες από άλλες χώρες θα πρέπει να παίρνουν το επίδομα, ανεξάρτητα αν τα παιδιά τους είναι Έλληνες υπήκοοι ή όχι. Αφού είναι φορολογούμενοι πολίτες και μέχρι τώρα ετύγχαναν των φορολογικών ελαφρύνσεων, γιατί να μην δικαιούνται τώρα αυτό το πολυτεκνικό επίδομα;
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Νικόλαος Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Συζητάμε το παρόν νομοσχέδιο, τη διευκόλυνση για μια σειρά από επενδυτικά εργαλεία ανάπτυξης, όπως τα χαρακτηρίζει η συγκυβέρνηση. 
Αλήθεια, ποια είναι αυτά τα επενδυτικά εργαλεία; Δεν είναι τίποτε άλλο, παρά η διευκόλυνση των συσσωρευμένων επενδυτικών κεφαλαίων, να μπορούν να εισαχθούν στη χρηματαγορά, να μπορούν να διευρύνουν τη δραστηριότητά τους και να επεκτείνονται και σε τρίτες χώρες. 
Για ποιο σκοπό τα κάνει όλα αυτά; Μα, μόνο και μόνο για να διασφαλίσει την κερδοφορία τους. Αυτός είναι ο σκοπός με τον οποίο η Κυβέρνηση προχωρεί στην ενίσχυση της δραστηριότητας αυτών των επενδυτικών εργαλείων, δηλαδή των venture capital. Αυτό θέλει να διασφαλίσει, να διασφαλίσει την κερδοφορία τους. 
Γι’ αυτό ακριβώς το λόγο τι θα υπάρχει; Θα υπάρχει μία ανάπτυξη, η οποία θα επιτίθεται με σφοδρότητα απέναντι στην εργατική τάξη και τα υπόλοιπα λαϊκά στρώματα. Άλλωστε, αυτό το νομοσχέδιο μπορούμε να το δούμε αποσπασμένα από τα συνολικότερα μέτρα, τα οποία έχει λάβει η Κυβέρνηση -και η σημερινή και οι προηγούμενες- τις επιθέσεις στους μισθούς, την κατάργηση των συλλογικών συμβάσεων, τις ανατροπές στις εργασιακές σχέσεις, το χτύπημα των εργασιακών και ασφαλιστικών δικαιωμάτων, τα νέα προνόμια και κίνητρα που με τον αναπτυξιακό νόμο που θα συζητηθεί τις επόμενες ημέρες δίνετε στο μεγάλο κεφάλαιο. Πρόκειται, δηλαδή, για μία ανάπτυξη, η οποία είναι «κομμένη και ραμμένη στα μέτρα» των κεφαλαιοκρατών για τη διασφάλιση του καπιταλιστικού κέρδους. Και στο όνομα αυτό θυσιάζεται η ικανοποίηση των σύγχρονων και διευρυμένων αναγκών της εργατικής τάξης και της λαϊκής οικογένειας. 
Από αυτήν την άποψη, εμείς λέμε καθαρά ποια είναι τα εργαλεία κατά τη γνώμη μας για την ανάπτυξη. Τα εργαλεία, λοιπόν, για την ανάπτυξη δεν μπορεί να είναι άλλο παρά η γη, οι πλουτοπαραγωγικές πηγές της χώρας, τα μέσα παραγωγής και η νέα τεχνολογία, οι υποδομές και η εργατική δύναμη. Αυτά είναι τα αναπτυξιακά εργαλεία, τα οποία έχει μία χώρα στη διάθεσή της. 
Αυτά, λοιπόν, τα εργαλεία, τα οποία υπάρχουν, για να μπορέσει να υπάρξει μία ανάπτυξη προς όφελος του λαού, πρέπει να γίνουν λαϊκή περιουσία, δηλαδή, και η γη και οι πλουτοπαραγωγικές πηγές και τα μέσα παραγωγής και οι υποδομές. 
Αυτό, όμως, για να γίνει, δηλαδή, λαϊκή περιουσία και να καταργηθεί η καπιταλιστική ιδιοκτησία στα βασικά και συγκεντρωμένα μέσα παραγωγής, προϋποθέτει συνολικότερες ανατροπές σε επίπεδο εξουσίας, αποδέσμευση από την λυκοσυμμαχία της Ευρωπαϊκής Ένωσης, της οποίας τα χαρακτηριστικά και τον χαρακτήρα τα είδαμε και με την πρόσφατη εξέλιξη που υπάρχει στην Κύπρο. 
Από αυτήν την άποψη, λοιπόν, η συνοχή την οποία δείχνει το νομοσχέδιο, επιβεβαιώνει τις προθέσεις της Κυβέρνησης. Διότι και με τα υπόλοιπα μέτρα, πέρα από αυτά των επενδυτικών εργαλείων –όπου όλα αυτά τα άρθρα τα καταψηφίζουμε ως ΚΚΕ- δεν μπορούμε να καλλιεργήσουμε αυταπάτες, όπως κάνουν άλλα κόμματα της Αντιπολίτευσης, ότι μπορούν να αξιοποιηθούν, δηλαδή, και ως χρήσιμα εργαλεία. Εμείς λέμε ότι είναι εργαλεία, τα οποία είναι σε βάρος της ικανοποίησης των λαϊκών αναγκών. 
Από αυτήν την άποψη και οι υπόλοιπες νομοθετικές ρυθμίσεις τις οποίες περιλαμβάνει, με κάθε τρόπο και κάτω από κάθε πτυχή εξυπηρετούν τα συμφέροντα των επιχειρηματικών ομίλων. Αυτό έχει να κάνει με τις τροποποιήσεις που εμπεριέχονται για το ΤΑΙΠΕΔ, όπου ενισχύεται ακόμη περισσότερο ο ρόλος στην προσπάθεια εκποίησης της δημόσιας περιουσίας των ΔΕΚΟ και των ιδιωτικοποιήσεων συνολικότερα και τα νέα κίνητρα τα οποία δίνει, ώστε να μπορεί να διαμορφώνει ειδικά χωροταξικά σχέδια για τη δημόσια ακίνητη περιουσία, κατά παρέκκλιση των δικών σας. Εσείς έχετε νομοθετήσει χωροταξικό -γενικό και ειδικό χωροταξικό σχέδιο- για τη χρήση γης, για τους συντελεστές δόμησης. Και, μάλιστα, επεκτείνετε αυτά τα ειδικά χωροταξικά σχέδια και στις όμορες ιδιωτικές εκτάσεις. Από αυτήν την άποψη, βεβαίως, γίνεται πολύ πιο ελκυστική η αξιοποίηση της γης για τους επιχειρηματικούς ομίλους. 
Ένα άλλο ζήτημα το οποίο προχωρείτε στις ενότητες, έχει να κάνει με τα τυχερά παιχνίδια και την οργάνωση της αγοράς. Επεκτείνετε αυτή την οργάνωση αγοράς τυχερών παιχνιδιών στην κατεύθυνση ιδιωτικοποίησης του ΟΠΑΠ και διασφάλισης της ιδιωτικοποίησης, μέσα από τις νομοθετικές ρυθμίσεις που κάνετε για την Επιτροπή Εποπτείας και Ελέγχου των Παιγνίων. 
Μέρος αυτών των νέων ρυθμίσεων έχει και η ανάθεση του συνόλου και μέρους του εποπτικού έργου και του ελέγχου της αγοράς παιγνίων σε ιδιωτικές επιχειρήσεις, εκ μέρους δηλαδή, αυτής της επιτροπής. Έτσι, λοιπόν, το δημόσιο παραχωρεί στους ιδιώτες τον έλεγχο της αγοράς. «Γιάννης κερνάει, Γιάννης πίνει!»
Επίσης, προχωράτε στην κατάργηση του ελέγχου νομιμότητας για τη διεξαγωγή των παιγνίων στα καζίνο. Το παρέχετε ως αντιστάθμισμα στη διευρυμένη χρήση, την οποία κάνετε στις παιχνιδομηχανές. Και καταργείτε και τον περιορισμό ο οποίος υπήρχε για τριάντα παιχνιδομηχανές ανά κατάστημα, αφήνοντας ανεξέλεγκτη την όλη διαδικασία. 
Τέταρτο ζήτημα έχει να κάνει με τη διευκόλυνση των συγχωνεύσεων και των τραπεζών στα πλαίσια της ανακεφαλαιοποίησης, που δεν αφορά απλά και μόνο την εξαγορά της Αγροτικής Τράπεζας από την Τράπεζα Πειραιώς, αλλά και τις υπόλοιπες οι οποίες ακολουθούν, απαλλάσσοντας με αυτόν τον τρόπο από κάθε φόρο, τέλος ή χαρτόσημο τη μεταβίβαση περιουσιακών στοιχείων. Αυτός ο αντιλαϊκός χαρακτήρας των μέτρων που βάζετε, φαίνεται και από τις τροπολογίες τις οποίες έχετε φέρει. 
Διαβάζω απλά και μόνο μια απ’ αυτές τις τροπολογίες, αυτή του Υπουργείου Οικονομικών, όπου ουσιαστικά η έκθεση του Γενικού Λογιστηρίου του Κράτους λέει ότι με τις διατάξεις που κάνετε για τις ναυτιλιακές εταιρείες, για τις αλλοδαπές πλοιοκτήτριες εταιρείες τους δίνετε ένα μπόνους 7.750.000 ευρώ. Δηλαδή τους χαρίζετε το 50% του φόρου, που πρόκειται να καταβάλουν. Δηλαδή τι φόρο θα πληρώνουν οι αλλοδαπές εταιρείες που δραστηριοποιούνται στην Ελλάδα, που έχουν να κάνουν με το ελληνικό δημόσιο; Θα πληρώνουν 15,5 εκατομμύρια. «Σταγόνα στον ωκεανό». Και απ’ αυτά τα 15,5 εκατομμύρια τους χαρίζετε το 50%, δηλαδή τα 7,5 εκατομμύρια. Αυτή είναι λοιπόν, η ταξική λογική, η οποία διαπνέεται στο σύνολο των ρυθμίσεων. 
Ταυτόχρονα, υπήρχε η ρύθμιση την οποία προσωρινά αποσύρατε για να την επαναφέρετε, σε περίπτωση που οι ρυθμοί είσπραξης των δημόσιων εσόδων δεν είναι αυτό που πρέπει για τη μείωση του ακατάσχετου ορίου από τα 1.000 ευρώ στους μισθούς και στις συντάξεις, στα 600 ευρώ. Αυτό το έχετε στο συρτάρι και την κατάλληλη στιγμή θα το φέρετε. Απ’ αυτήν την άποψη, από εδώ προκύπτει το σύνολο του αντιλαϊκού χαρακτήρα του παρόντος νομοσχεδίου.
Τέλος, για να ολοκληρώσω την παρέμβασή μας αυτή, σας ζητάμε να αποσύρετε την τροπολογία του Υπουργείου Παιδείας. Αφ’ ενός μεν διότι έρχεται σε άσχετο νομοσχέδιο, αφ’ ετέρου διότι πάνω απ’ όλα με την παράγραφο 4, ουσιαστικά δίνετε τη δυνατότητα στον Υπουργό να ιδρύει, να συγχωνεύει και να κατανέμει ή να μετονομάζει και να καταργεί τα τμήματα των πανεπιστημίων και των ΤΕΙ. Δηλαδή του δίνετε το δικαίωμα, αυτός μόνος του να αποφασίζει για την υλοποίηση του σχεδίου «ΑΘΗΝΑ», για το νέο αρχιτεκτονικό χάρτη της ανώτατης εκπαίδευσης που έχει, και δικαιολογημένα, συνολικές αντιδράσεις από το φοιτητικό, εκπαιδευτικό, αλλά και συνολικότερα το λαϊκό κίνημα, εντασσόμενο στα συνολικότερα μέτρα, σε βάρος της ανώτατης εκπαίδευσης των λαϊκών στρωμάτων.
Απ’ αυτήν την άποψη, λοιπόν, σας ζητάμε να αποσύρετε τη συγκεκριμένη τροπολογία του Υπουργείου Παιδείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε συνάδελφε. 
Εισερχόμεθα στους ομιλητές επί των άρθρων.
Ο κ. Κυριαζίδης έχει το λόγο για οκτώ λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, συναδέλφισσες και συνάδελφοι, ως Βουλευτής του ελληνικού Κοινοβουλίου οφείλω με τη σειρά μου να εκφράσω την αλληλεγγύη και τη συμπαράστασή μου στο δοκιμαζόμενο κυπριακό Ελληνισμό, με την αναφορά ότι στο ζήτημα αυτό, ως εθνικό, δεν χωρεί οποιαδήποτε κομματική εκμετάλλευση. Παρακολουθώντας τη χθεσινή συζήτηση, έγινε μια τέτοια προσπάθεια σε ένα ζήτημα που θα πρέπει να υπάρχει το ομόθυμο, θα πρέπει να υπάρχει μια κοινή γραμμή και κατεύθυνση, στηρίζοντάς το. 
Κυρίες και κύριοι συνάδελφοι, με το παρόν νομοσχέδιο σκοπείται η θέσπιση επενδυτικών εργαλείων ανάπτυξης και η τροποποίηση ορισμένων διατάξεων της νομοθεσίας περί κεφαλαιαγοράς. Το νομοσχέδιο του Υπουργείου Οικονομικών και όσο αυτό βελτιώθηκε κατά τη συζήτηση που προηγήθηκε και στην επιτροπή αλλά και κατά τη χθεσινή συζήτηση, κατά την οποία ο Υπουργός δέχθηκε συγκεκριμένες βελτιώσεις, κινείται προς τη σωστή κατεύθυνση. Έχουμε όμως πολύ δρόμο ακόμα για την ανάπτυξη, γεγονός που επιβάλλει, κύριοι συνάδελφοι, λόγω και έργω μια κοινή προσπάθεια προς αυτήν την κατεύθυνση.
Κύριε Υπουργέ, στηρίζω τον αγώνα της Κυβέρνησης για να φέρει την ανάπτυξη στη χώρα, πλην όμως, διαφαίνεται, ας μου επιτραπεί, μια αστοχία, κατ’ εμέ, στη συγκεκριμένη διάταξη, η οποία έχει φέρει τεράστια αναστάτωση στις τοπικές κοινωνίες της Ανατολικής Μακεδονίας και Θράκης, που πλήττονται από την οικονομική μιζέρια και την ανεργία. 
Ειδικότερα προερχόμενος από το φτωχότερο νομό της χώρας, τη Δράμα, οφείλω να τονίσω ότι το ζήτημα ογδόντα βιομηχανικών επιχειρήσεων αλλά και τυποποιητικών βιοτεχνιών συναντά τεράστιο πρόβλημα. Αναφέρομαι συγκεκριμένα στη διάταξη του άρθρου 42 παράγραφος 1 του νομοσχεδίου, όπου δυνάμει αυτής καταργείται η διάταξη του άρθρου 58 παράγραφος 6 του ν.4075/2012, που όλως προσφάτως ψηφίστηκε ομόφωνα από τη Βουλή των Ελλήνων, την αμέσως προηγούμενη βουλευτική περίοδο. Αναφέρομαι στη γνωμοδοτική λειτουργία του Συμβουλίου Διαχείρισης και Αξιολόγησης της Εγγυητικής Ευθύνης του Δημοσίου και στο άρθρο 99.
Κύριε Υπουργέ, νομίζω ότι εδώ υπάρχει σοβαρό πρόβλημα και ειδικά σε νομούς όπου η εγγυητική λειτουργία του ελληνικού δημοσίου υπήρξε εργαλείο στήριξης και πολιτική επιλογή ανάπτυξης για τις τοπικές οικονομίες. Δεν πρέπει να παραβλέπουμε αυτό το γεγονός και ειδικά σε νομούς ευαίσθητους, όπως αυτοί της Μακεδονίας και της Θράκης. 
Φρονώ ότι εφόσον υφίστανται προβλήματα αναφορικά με τη λειτουργία του Συμβουλίου Διαχείρισης και Αξιολόγησης, να αλλάξουμε τη σύνθεσή του ή την αποφασιστική αρμοδιότητα, δηλαδή να αυξήσουμε τα μέλη που προέρχονται από τις κεντρικές υπηρεσίες του Υπουργείου σας ή να μετατρέψουμε τη σύμφωνη γνώμη του σε απλή και όχι να καταργήσουμε τη διαδικασία που προβλέπει το άρθρο 58 παράγραφος 6 του ν. 4075/2012. Έτσι θα διασφαλιστούν και τα συμφέροντα του ελληνικού δημοσίου και ο επιχειρηματικός κόσμος θα έχει ουσιαστικό λόγο στην όλη διαδικασία. 
Σε κάθε περίπτωση εάν είναι να θεσπιστεί, να αποφασίσει το Νομικό Συμβούλιο του Κράτους, δηλαδή πρωτίστως οι νομικοί, ας γίνει τούτο με τη συνδρομή του εν λόγω Συμβουλίου, γιατί έτσι θα συνδυαστεί η οικονομική γνώση του και η νομική εμπειρία ενός σοβαρού οργάνου του δημοσίου, του Νομικού Συμβουλίου του Κράτους.
Για την τροποποίηση της ανωτέρω διάταξης το Υπουργείο σας επικαλείται εμμέσως λόγους δημοσίου συμφέροντος, ταμειακού συμφέροντος του δημοσίου, που πρέπει να σταθμιστούν. Δεν μπορώ να αγνοήσω αυτόν το σοβαρό λόγο, αλλά θα θέλαμε πληρέστερη ενημέρωση της Βουλής αναφορικά με αυτό το ζήτημα. 
Κύριε Υπουργέ, έχουμε υποχρέωση και ευθύνη να ελέγχουμε την αποτελεσματικότητα των νόμων που ψηφίζουμε και να γίνεται απολογισμός. Θα ήθελα να γνωρίζω εν προκειμένω τι ακριβώς επιβάλλει την αλλαγή της ανωτέρω διάταξης ενός προσφάτως ψηφισθέντος νόμου, όταν μάλιστα αυτό έτυχε της αποδοχής όλων των πτερύγων της Βουλής. Είναι δυνατόν να αναφέρεται στην εισηγητική έκθεση ότι το όργανο που όρισε η ελληνική πολιτεία, ενδεχόμενα να λειτουργεί αλυσιτελώς και μην προασπίζοντας το συμφέρον ή τα συμφέροντα της πολιτείας; Αυτό αποτελεί μια σοβαρή καταγγελία. Μήπως θα πρέπει να δούμε αν τελικά ως πολιτεία, έχουμε εμπιστοσύνη στα όργανα που αποφασίζουμε να ασκούν αποφασιστικές ή γνωμοδοτικές αρμοδιότητες; Μήπως η έλλειψη εμπιστοσύνης στα ίδια τα όργανα που ορίζει το δημόσιο φανερώνει μια παθογένεια που πρέπει να μας προβληματίσει και να μας βάλει σε μια ιδιαίτερη σκέψη, για να πούμε απευθυνόμενοι προς την πολιτεία, τι ακριβώς συμβαίνει και ποιες σκέψεις μάς οδήγησαν στην όποια κατάργηση;
Επανέρχομαι, κύριε Υπουργέ. Τα συμφέροντα του ελληνικού δημοσίου είναι να λειτουργήσουν οι επιχειρήσεις, να εξυγιανθούν και να υπαχθούν σε ευεργετικές ρυθμίσεις, γιατί διαφορετικά έχουμε επιχειρήσεις που με βεβαιότητα θα πτωχεύσουν με στρατιές ανέργων να βγαίνουν στους δρόμους, ειδικά στην Ανατολική Μακεδονία και Θράκη. Έχουμε χρέος να ενεργήσουμε τα δέοντα για τη βιωσιμότητα όσων επιχειρήσεων μπορούν να καταστούν βιώσιμες και μάλιστα να καταστούν βιώσιμες, εισάγοντας και περαιτέρω δικλίδες ασφαλείας σε περίπτωση πτωχευτικής συνδιαλλαγής με το δημόσιο.
Κλείνοντας θα ήθελα, κύριε Υπουργέ, να μας πείτε δυο λόγια για το ζήτημα της λειτουργίας των εγγυήσεων του ελληνικού δημοσίου στις επιχειρήσεις γενικότερα. Εν μέσω οικονομικής κρίσης θα πρέπει σοβαρά να δούμε το ζήτημα της διευκόλυνσης αυτών των επιχειρήσεων με παρατάσεις καταβολής των δόσεων, μείωση των επιτοκίων, ελάφρυνση των βαρών κ.ο.κ..
Αναμένω, κύριε αξιότιμε Υπουργέ, την τοποθέτησή σας για τα θέματα που προανέφερα και μια ιδιαίτερη αναφορά που έχει να κάνει με τους πολυτέκνους σε ό,τι αφορά και τη συγκεκριμένη επιστολή που ήρθε από την Ανώτατη Συνομοσπονδία Πολυτέκνων Ελλάδος, δεδομένου ότι οι διατάξεις των νόμων και του Συντάγματος ομιλούν περί πολυτέκνων και όχι περί τετρατέκνων και πεντατέκνων. Προκειμένου να χορηγηθεί το επίδομα και στις περιπτώσεις που τα προστατευόμενα τέκνα παραμένουν λιγότερα των τριών, η παράγραφος 1 του άρθρου 43 πρέπει να αναδιατυπωθεί ως ακολούθως: «Καταβάλλεται ειδικά στις τρίτεκνες και πολύτεκνες οικογένειες ειδικό επίδομα τριτέκνων και πολυτέκνων, το οποίο ορίζεται στα 500 ευρώ κατ’ έτος για κάθε προστατευόμενο τέκνο». 
Ευχαριστώ, κύριε Πρόεδρε. 
(Στο σημείο αυτό ο Βουλευτής κ. Δημήτριος Κυριαζίδης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε.
Η κ. Βαλαβάνη έχει το λόγο για οκτώ λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Αγαπητές κυρίες και κύριοι Βουλευτές, τους τελευταίους μήνες η τρικομματική Κυβέρνηση μας έχει συνηθίσει σε συνεχείς συμπληρώσεις του νομοθετικού πλαισίου γύρω από τη λειτουργία και το ρόλο του ΤΑΙΠΕΔ. 
Η απολογιστική έκθεση του ΤΑΙΠΕΔ, δηλαδή του Ταμείου Ξεπουλήματος Δημόσιας και Ιδιωτικής Περιουσίας του Δημοσίου, για το Β΄ εξάμηνο του 2012 ξεκαθαρίζει ότι έναντι ογδόντα εφτά νομοθετικών εκκρεμοτήτων για τη διευκόλυνση των αποκρατικοποιήσεων μέσω του ΤΑΙΠΕΔ, προωθήθηκαν σε νομοσχέδια οι πενήντα έξι και μένουν ακόμη σε εκκρεμότητα οι τριάντα μία. 
Κάποιες από αυτές που μένουν να υλοποιηθούν, βρίσκονται και σε υπό επεξεργασία νομοσχέδια: Του Υπουργείου Ανάπτυξης, «Διαμόρφωσης φιλικού επιχειρηματικού περιβάλλοντος», με σημαντικότερη την αναγκαιότητα της έγκρισης του ΤΑΙΠΕΔ ως προαπαιτούμενο για το ξεπούλημα των σαράντα τεσσάρων χιλιομέτρων ακτών της Αττικής από την υπό εκκόλαψη εταιρΕία «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.». Τα υπόλοιπα είκοσι δύο χιλιόμετρα τα ξεπουλά άμεσα το ίδιο το ΤΑΙΠΕΔ. 
Επίσης υπό εκκρεμότητα βρίσκεται το νομοσχέδιο του Υπουργείου Τουρισμού, όπου μεταξύ άλλων επιχειρείται εκ των υστέρων η νομιμοποίηση τής ένταξης μέσα στις ιδιωτικές επενδύσεις δημόσιας γης, που ξεπουλιέται, περιοχών «Natura», αρχαίων και νεότερων μνημείων, ρεμάτων, δρόμων, εγκαταλελειμμένων οικισμών και ακρογιαλιών.
Αναφερθήκαμε ήδη χθές στο άρθρο 19 του παρόντος νομοσχεδίου και στην αφανή σχέση των μεταβολών του νομοθετικού πλαισίου των ανωνύμων εταιρειών επένδυσης επί ακίνητης περιουσίας με τη μετατροπή τους σε όχημα για το ξεπούλημα της δημόσιας ακίνητης περιουσίας μέσω του ΤΑΙΠΕΔ. 
Με το άρθρο 32, «Ρυθμίσεις θεμάτων αποκρατικοποιήσεων», του παρόντος νομοσχεδίου, λαμβάνοντας υπ’όψιν και τις ρυθμίσεις στις οποίες ήδη αναφέρθηκα σε άλλους νόμους και νομοσχέδια, ουσιαστικά διαμορφώνεται ένα σούπερ ταμείο ξεπουλήματος της δημόσιας και ιδιωτικής περιουσίας του δημοσίου. Διαμορφώνεται ένα νέου τύπου θεσμικό υβρίδιο, που ενώ το δημόσιο είναι ο αποκλειστικός του μέτοχος, λειτουργεί ως ιδιωτική ανώνυμη εταιρεία - εισπρακτικός μηχανισμός για το ξεπούλημα του δημόσιου πλούτου χάριν της τρόικας και του Ειδικού Λογαριασμού της στην Τράπεζα της Ελλάδος, συνενώνοντας εκτελεστικές με περίπου νομοθετικές εξουσίες, καλυπτόμενο πίσω από το κατοχυρωμένο απόρρητο των αποφάσεών του απέναντι στον ελληνικό λαό και στην ελληνική Βουλή για δέκα χρόνια και το ακαταδίωκτο των μελών του διοικητικού συμβουλίου του για τις αποφάσεις τους. 
Σύμφωνα με το άρθρο 32 του παρόντος νομοσχεδίου, η Διεύθυνση Δημοσίων Επιχειρήσεων Κοινής Ωφέλειας του Υπουργείου Οικονομικών μετατρέπεται ουσιαστικά σε μηχανισμό γραμματειακής υποστήριξης του ΤΑΙΠΕΔ. Ενισχύεται σοβαρά ο ρόλος του σε σχέση με τη ΔΕΑΑ, τη Διυπουργική Επιτροπή Αναδιαρθρώσεων και Αποκρατικοποιήσεων. Το ταμείο εισηγείται κάθε φορά στη ΔΕΑΑ τις αποφάσεις για μεταβίβαση δημόσιας περιουσίας, επιχειρήσεων και γης, που περιέρχονται σε αυτό από το Μεσοπρόθεσμο, αλλά και αιτιολογεί τη μεταβίβαση παραπέρα νέων «πακέτων» δημόσιας περιουσίας. 
Υπενθυμίζω πως προβλέπεται ότι με αυτήν τη διαδικασία μέχρι το τέλος του 2013, θα πρέπει να έχουν περάσει στο ΤΑΙΠΕΔ τρεις χιλιάδες εκατόν είκοσι ακίνητα του δημοσίου. 
Επιπλέον το ΤΑΙΠΕΔ εισηγείται στον Υπουργό Οικονομικών νομοθετικές βελτιώσεις για τη διευκόλυνση των ιδιωτικοποιήσεων, δηλαδή νομιμοποιείται εκ των υστέρων με το παρόν νομοσχέδιο, αυτό που έχει ήδη κάνει για πενήντα έξι θέματα στο νομοθετικό έργο όλων των προηγούμενων μηνών. 
Υπενθυμίζω ότι στις συνεδριάσεις του ΤΑΙΠΕΔ συμμετέχουν και δύο μόνιμοι εκπρόσωποι της τρόικας με δικαίωμα βέτο. 
Επίσης μεταβάλλεται η σύνδεση των προβλεπομένων στο άρθρο 5Α του ν. 3049/2005 Τριμελών Επιτροπών Παρακολούθησης των Συμβάσεων και Έγκρισης των Πληρωμών από Ιδιωτικοποιήσεις Δημόσιας Περιουσίας έτσι, ώστε οι προβλεπόμενοι ιδιώτες να μπορούν να έχουν πλέον την πλειοψηφία σε αυτές τις επιτροπές. Αυτό είναι από μόνο του ένα σοβαρό σκάνδαλο. 
Επιπλέον με φωτογραφική διάταξη προετοιμάζεται ένα μεγάλο σκάνδαλο: Το ΤΑΙΠΕΔ παραχωρεί δημόσια ακίνητά του σε ιδιωτικές ανώνυμες εταιρείες, που διαθέτουν όμορα στη δημόσια περιουσία ακίνητα, με αντάλλαγμα «πακέτων» μετοχών τους, τις οποίες στη συνέχεια θα πουλήσει υπέρ των δανειστών. Και το ίδιο παραγγέλνει τόσο για την παραχωρούμενη δημόσια γη όσο και για την προϋπάρχουσα στην ανώνυμη εταιρεία ιδιωτική γη κοινό ΕΣΧΑΔΑ, δηλαδή το προβλεπόμενο για την ιδιωτικοποιούμενη δημόσια γη, κατά παρέκκλιση των όρων χρήσης γης και δόμησης, σχέδιο ιδιωτικής πολεοδόμησης και χωροταξίας, σύμφωνα με ό,τι ποθεί η ψυχούλα του ιδιώτη «επενδυτή». 
Αυτό θα έχει ως αποτέλεσμα, τη μεγάλη αύξηση της μετοχικής αξίας της ιδιωτικής εταιρείας, με αντίστοιχη μεγαλύτερη βλάβη του περιβάλλοντος, καθώς τώρα η ειδική άδεια χωροταξίας και πολεοδόμησης, πέρα από τα ισχύοντα για τους υπολοίπους, χορηγείται επιπλέον και σε ιδιωτική γη. 
Σε ερώτησή μου κατά την ακρόαση των φορέων, εάν η διάταξη είναι φωτογραφική -και θα τη δούμε στη συνέχεια να εφαρμόζεται σε πολύ συγκεκριμένες περιπτώσεις- η εκπρόσωπος του ΤΑΙΠΕΔ απάντησε ότι δεν είναι, αλλά λόγω της απαιτούμενης μεγάλης έκτασης όμορης ιδιωτικής γης προφανώς θα αφορά σε λίγες περιπτώσεις. Δεν είναι Γιάννης, δηλαδή, αλλά Γιαννάκης. 
Σκάνδαλο επίσης αποτελεί η αναστολή μέχρι τη στιγμή ολοκλήρωσης της ιδιωτικοποίησης της ποινικής δίωξης για οφειλές σε φόρους προς το δημόσιο, σε νομικά πρόσωπα δημοσίου δικαίου, σε ασφαλιστικά ταμεία και σε οργανισμούς τοπικής αυτοδιοίκησης, προσώπων που «τρέχουν» οποιαδήποτε συγκεκριμένη ιδιωτικοποίηση και στους οποίους έχει ανατεθεί η νόμιμη εκπροσώπηση των εταιρειών στο πρόγραμμα ιδιωτικοποίησης. 
Το εύλογο ερώτημα που προκύπτει, είναι ποιος, μετά την ολοκλήρωση της ιδιωτικοποίησης και αφού έχει κάνει φτερά η εταιρεία προς κάποια πολυεθνική και το αντίτιμο εξαγοράς της προς τον Ειδικό Λογαριασμό των δανειστών στην Τράπεζα της Ελλάδος, θα πληρώσει αυτά τα χρέη. Η απάντηση είναι μάλλον προφανής. Το ίδιο και η δική μας στάση συνολικά ως προς το άρθρο 32. 
Μπορεί να αποσύρθηκε τελικά η φωτογραφική διάταξη του άρθρου 39 που χάριζε το 80% των προστίμων και προσαυξήσεων επί «μαύρου» χρήματος στις λίστες Λαγκάρντ, Λίχτενσταϊν και διάφορες ντόπιες λίστες μεγαλοσχημόνων που φοροδιαφεύγουν και τους έχει «τσακώσει» το ΣΔΟΕ, δεν αποσύρθηκε όμως το μεγάλο δώρο προς την Τράπεζα Πειραιώς. 
Πρόσφατα ολοκληρώθηκε η αποτίμηση σε περισσότερο από 1,5 δισεκατομμύριο ευρώ της αξίας τής περιουσίας της Αγροτικής Τράπεζας, που μεταβιβάστηκε πέρυσι στην Πειραιώς με αντίτιμο 95 εκατομμύρια ευρώ και προίκα 7,5 δισεκατομμύρια ευρώ, σώζοντας κυριολεκτικώς την Τράπεζα Πειραιώς, ενώ το κόστος αυτοτελούς ανακεφαλαιοποίησης της δημόσιας Αγροτικής Τράπεζας ανερχόταν, σύμφωνα με τις εκθέσεις που δόθηκαν στην Τράπεζα της Ελλάδος, μόνο σε 3,9 δισεκατομμύρια ευρώ. 
Προφανώς, επειδή όλο αυτό το δημόσιο χρήμα που έρρευσε προς την Τράπεζα Πειραιώς δεν θεωρήθηκε αρκετό, με το παρόν νομοσχέδιο η Τράπεζα Πειραιώς απαλλάσσεται από την πληρωμή φόρου και τελών μεταβίβασης για τα στοιχεία ενεργητικού της Αγροτικής Τράπεζας που ενσωμάτωσε, την ίδια ώρα που οι συνήθεις φορολογούμενοι καλούνται να πληρώσουν 4 δισεκατομμύρια ευρώ φόρους μόνο στη διετία 2013 – 2014. Και όταν για το κομμάτι της Αγροτικής Τράπεζας που πήγε στον Εκκαθαριστή, χρησιμοποιούνται εκατό εξωτερικοί δικηγόροι, για τις αμοιβές των οποίων προορίζεται το μεγαλύτερο μέρος από το αστρονομικό ποσό των 26 εκατομμυρίων ευρώ των ετησίων, μόνο, λειτουργικών εξόδων της εκκαθάρισης, σύμφωνα με την έκθεση του ιδιωτικού οίκου συμβούλων της τρικομματικής Κυβέρνησης, «BAIN &amp; COMPANY». Δηλαδή δυο - τρία χρόνια να κρατήσει ακόμη η εκκαθάριση της Αγροτικής Τράπεζας, έφυγαν και τα 95 εκατομμύρια ευρώ, που με τόση δυσκολία έδωσε η Τράπεζα Πειραιώς. 
Και αυτό, όταν με το άρθρο 30 προτείνεται -και με αυτό τελειώνω, κύριε Πρόεδρε- η οριστική κατάργηση του Οργανισμού της Αγροτικής Τράπεζας λόγω ακριβώς αυτής της χαριστικής παραχώρησης στην Τράπεζα Πειραιώς, αφήνοντας κυριολεκτικά στον αέρα τους εργαζομένους από άποψη οφειλόμενων διαφορών της Αγροτικής Τράπεζας στα ταμεία τους και στο ΙΚΑ ως προς την επικούρηση και τα εφάπαξ και ως προς τις ασφαλιστικές εισφορές στο Ταμείο Υγείας, παραγνωρίζοντας τα ώριμα και θεμελιωμένα συνταγματικά δικαιώματα που υπήρχαν και την καταβολή συντάξεων σε όσους δεν έχουν συμπληρώσει ακόμη τα εξήντα επτά έτη, που εξασφαλιζόταν από το άρθρο 127 του οργανισμού, που τώρα καταργείται οριστικά.
Η τρικομματική Κυβέρνηση πρέπει όχι μόνο να αποσύρει -να μην φτάσουμε καν στην ονομαστική ψηφοφορία- αυτό το άρθρο για την Τράπεζα Πειραιώς, αλλά επειδή έχει τεράστιες ευθύνες για όλα αυτά, πρέπει να προωθήσει άμεσα και νομοθετικές ρυθμίσεις για τα καταργούμενα σήμερα δικαιώματα εργαζομένων και συνταξιούχων τής πρώην Αγροτικής Τράπεζας. 
Πρέπει επίσης να θυμηθεί ότι έχει υποσχεθεί ότι θα ρυθμίσει την εκκρεμή στον Εκκαθαριστή «αγροτική γη», ώστε να μην κατασχεθεί και να μην πάρει το δρόμο, για να γίνει ξενοδοχεία ή βιομηχανικές εγκαταστάσεις ανανεώσιμων πηγών ενέργειας.
(Χειροκροτήματα από την πτέρυγα του ΣΥΡΙΖΑ-ΕΚΜ)
Σας ευχαριστώ πολύ για την υπομονή σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Καραγιαννίδης.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε.
Κύριε Υφυπουργέ, όπως εσείς γνωρίζετε, τον τελευταίο καιρό στην Ανατολική Μακεδονία και Θράκη υπάρχει ένας μεγάλος αναβρασμός σχετικά με δύο άρθρα, τα οποία προσπαθήσατε να περάσετε με αυτό το νομοσχέδιο. Συγκεκριμένα είναι τα άρθρα 22 και 42.
Σας έχουν στείλει επανειλημμένα έγγραφα οι θεσμικοί φορείς και ο περιφερειάρχης, τα οποία μάλλον δεν λαμβάνετε υπ’όψιν σας, μέρος των οποίων θα σας διαβάσω τώρα. Δεν είναι δικά μου λόγια. Είναι κριτική από ένα ψήφισμα το οποίο συνέταξαν οι φορείς και η περιφέρεια και αναφέρεται στα συγκεκριμένα δύο άρθρα. 
 Ο επί σειρά ετών χειρισμός από τις εκάστοτε κυβερνήσεις του θέματος κρατικών ενισχύσεων με τη μορφή εγγυήσεων του ελληνικού δημοσίου από τα πιστωτικά ιδρύματα, υπέρ δήθεν των επιχειρήσεων και με τη μορφή της επιδότησης του χρηματοοικονομικού αποτελέσματος των πιστωτικών ιδρυμάτων με την ψευδεπίγραφη ετικέτα «επιδότηση επιτοκίου από τον λογαριασμό» ν. 128/1975, όπως από το δικό σας νομοσχέδιο πλέον αποκαλύπτεται ότι: α) υπονόμευσε μακροπρόθεσμα τη βιωσιμότητα των εμπλακέντων επιχειρήσεων, β) τείνει να προκαλέσει “τσουνάμι” πτωχεύσεων, γ) οδηγεί σε αργό θάνατο την Περιφέρεια της Ανατολικής Μακεδονίας και Θράκης, δ) καταρρακώνει κάθε υγιή προσπάθεια για την ανάπτυξη της περιοχής, ε) επιφέρει αύξηση της ανεργίας στην ήδη πρωταθλήτρια στο πρόβλημα περιφέρεια.
Σε κάθε περίπτωση όμως θα πρέπει να ξέρετε ότι το Συμβούλιο Διαχείρισης και Αξιολόγησης της Εγγυητικής Ευθύνης του Ελληνικού Δημοσίου έπαψε να λειτουργεί από τις 22-07-2012. Αυτό σημαίνει ότι έχουν προκληθεί προβλήματα στις επιχειρήσεις, στη βιωσιμότητά τους, αλλά και στη ρευστότητά τους. 
Αυτό επίσης σημαίνει ότι τα πιστωτικά ιδρύματα και οι σχέσεις των επιχειρήσεων της προαναφερθείσας κατηγορίας έχουν φτάσει σε ένα τέλμα. Ουσιαστικά, δηλαδή οι επιχειρήσεις οδηγούνται σε ένα θάνατο που θα σημάνει τρομακτική αύξηση της ανεργίας στη συγκεκριμένη περιοχή. Αυτό έχει συμβεί, γιατί όλες οι παρασχεθείσες επί δεκαετίες, με διάφορα εύλογα ή και παράλογα προσχήματα, κρατικές ενισχύσεις με αποδέκτες τις επιχειρήσεις κλάδων ή περιοχών υπήρξαν ψευδεπίγραφες, στο μέτρο που επισήμως βαπτίστηκαν ως ενισχύσεις. Στην ουσία όμως ήταν η ενίσχυση της κερδοφορίας των τραπεζών και της κεφαλαιακής τους επάρκειας.
Δηλαδή το ελληνικό δημόσιο αντί της αναγκαίας εκ μέρους τους άσκησης νομισματικής πολιτικής και ελέγχου επί του πιστωτικού συστήματος, χρησιμοποίησε τις κρατικές ενισχύσεις άλλοτε, για να μειώσει το τρέχον επιτόκιο μέσω των επιδοτήσεων και άλλοτε για να βελτιώσει την κεφαλαιακή επάρκεια.
Πριν έντεκα μήνες μέσα σε αυτήν τη Βουλή πέρασε ομόφωνα ένα άρθρο από ένα νομοσχέδιο το οποίο έδινε την εξής επιλογή: Στις επιχειρήσεις που είχαν πρόβλημα έδινε μια δεύτερη ευκαιρία, μέσα από έναν έλεγχο που θα γινόταν και υποβαλόταν ένα business plan από τις επιχειρήσεις αυτές, ώστε να υπάρξει τουλάχιστον σε ένα βαθμό μια σωτηρία κάποιων από αυτές και να μη χρεωθεί το ελληνικό δημόσιο τις καταπτώσεις των εγγυήσεων.
Εσείς λοιπόν πάτε στην άλλη άκρη. Πάτε να φορτώσετε τις καταπτώσεις των εγγυήσεων του δημοσίου στο ελληνικό δημόσιο, δηλαδή στους Έλληνες φορολογουμένους και ταυτόχρονα να κλείσετε και τις επιχειρήσεις. Αυτό το πράγμα, καταλαβαίνετε, ότι θα οδηγήσει, τουλάχιστον την περιοχή από την οποία εγώ προέρχομαι, όχι σε αργό θάνατο, αλλά σε θάνατο σοκ. Την επόμενη μέρα που θα περάσει αυτό το άρθρο, οι τράπεζες θα ορμήξουν στις επιχειρήσεις αυτές και θα τους πάρουν ό,τι έχουν και δεν έχουν. Δεν καταλαβαίνουμε λοιπόν αυτή σας την επιλογή.
Και τώρα έχω δύο ερωτήματα, τα οποία είναι από την αναφορά που έγινε χθες στην κουβέντα. Από τις γραφές της Ευρωπαϊκής Επιτροπής, αλλά και τα χθεσινά σας λόγια, σύμφωνα με το πρόγραμμα οικονομικής πολιτικής δεν προβλέπεται η χορήγηση εγγυήσεων του δημοσίου, αλλά και η παράταση των υφισταμένων πέραν της 31-12-2012. Είπατε ότι έχουν απαγορευτεί; Είστε σίγουρος γι’ αυτό; Υπάρχει μια υπουργική απόφαση την οποία υπογράφετε στις 27 Φλεβάρη του 2013, όπου αναφέρεται παράταση για επτά μέρες σε συγκεκριμένους νομούς για τις εγγυήσεις και για τα δάνεια που έχουνε πάρει για την επέκταση των δανείων.
Δεύτερο ερώτημα: Γνωρίζετε από ποιον Υπουργό έχει υπογραφεί συμφωνία πιστωτών μεταξύ ελληνικού δημοσίου και επιχείρησης, η οποία ήδη επικυρώθηκε από το αρμόδιο δικαστήριο, δεν αμφισβητήθηκε από κανέναν, ενώ το ελληνικό δημόσιο δεν παρέστη στη συγκεκριμένη δίκη; Ποιο είναι το δημοσιονομικό κόστος αυτής της συμφωνίας και ποιο των άλλων περιπτώσεων που επιτάσσουν την τροποποίηση του νόμου του 1995; 
Έχω εδώ τη δικαστική απόφαση. Αυτά που μας είπατε χθες, δεν ισχύουν, ούτε σταμάτησαν στις 31 Δεκεμβρίου οι επεκτάσεις και οι παρατάσεις των δανειοδοτήσεων και των εγγυήσεων, ούτε αυτό το πράγμα έχει γίνει με τον Υπουργό Οικονομίας σε σχέση με αυτή τη δίκη που σας λέω. Και δεν είναι η μόνη. Υπάρχουν άλλες τέσσερις τέτοιες δίκες στις οποίες έχετε πάρει αποφάσεις.
Σε αυτά τα πράγματα τι λέτε; 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Θεανώ Φωτίου.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, αγαπητοί συνάδελφοι, κατά την προσφιλή της τακτική η Κυβέρνηση φέρνει άσχετες τροπολογίες σε νομοσχέδια ως μη όφειλε. 
Παράδειγμα εδώ αποτελεί η τροπολογία που αφορά θέματα του Υπουργείου Παιδείας και ειδικότερα το θέμα με το σχέδιο «Αθηνά», το οποίο ταλανίζει ολόκληρη την Ελλάδα σήμερα. Έχουμε απεργούς πείνας στο Μεσολόγγι, έχουμε μεγάλη αναταραχή σε όλη την επικράτεια. 
Αποκαλύπτεται όμως κάτι που ξέραμε από την πρώτη στιγμή. Το Υπουργείο Παιδείας, δηλαδή δεν είχε νομοθετική κάλυψη για να προβεί στον σχεδιασμό του «Αθηνά» και να το υλοποιήσει με προεδρικό διάταγμα, δηλαδή να μην το συζητήσει καθόλου στη Βουλή των Ελλήνων. Ένα θέμα το οποίο αναδιατάσσει με έναν συγκλονιστικά ρουσφετολογικό, αντιεπιστημονικό, αντιεκπαιδευτικό τρόπο το χάλι της Παιδείας του τόπου μας σήμερα, πάει να περάσει στη ζούλα με ένα προεδρικό διάταγμα, το οποίο δεν προβλέπεται και από το νόμο, εξ ου και η τροπολογία που κατατίθεται σήμερα με το νούμερο τέσσερα.
Λέει: «Με την παράγραφο 4 παρέχεται νομοθετική εξουσιοδότηση για έκδοση προεδρικού διατάγματος, για τη δημιουργία κατευθύνσεων, τμημάτων, πανεπιστημίων και ΤΕΙ». Τι σημαίνει αυτό; Σημαίνει ότι δεν υπήρχε τέτοια νομοθετική εξουσιοδότηση. Προχώρησε όμως το Υπουργείο Παιδείας στο να συρράψει, να καταργήσει και να συγχωνεύσει τμήματα. Άκουσον - άκουσον, ένας Υπουργός μόνος του, ως πανεπιστήμων εις όλο το εκπαιδευτικό στερέωμα της Ευρώπης, ξέρει πώς να συνενώνει τμήματα και να προτείνει στο καινούργιο κατευθύνσεις! 
Γιατί αυτό; Γιατί αυτή η βιάση η σημερινή; Για τον απλούστατο λόγο ότι έκανε και άλλο ατόπημα. Χθες το βράδυ το Υπουργείο ανακοίνωσε εις τας λίστας του τα τμήματα και τα ονόματα τμημάτων -τα οποία δεν έχει κατοχυρώσει μέχρι στιγμής, δεν έχει εξουσιοδότηση από τη Βουλή για να το κάνει- εις τα οποία θα μπουν οι εισακτέοι. Δηλαδή ανακοίνωσε, ανήρτησε την τελευταία εκδοχή του «Αθηνά» με την οποία καλεί τον ελληνικό λαό και τα παιδιά του να υποβάλουν σε ποιο τμήμα θα πηγαίνουν, στο μηχανογραφικό το οποίο ανήρτησε.
Προσέξτε εδώ τι συμβαίνει, για να καταλάβει και ο ελληνικός λαός τι παιχνίδια παίζονται εις βάρος του: Ο Υπουργός παίρνει τρία τμήματα τα οποία είναι υφιστάμενα σήμερα, τα συνενώνει σε ένα και από κάτω βάζει ως κατευθύνσεις τις τρεις των προηγουμένων τμημάτων.
Τι σημαίνει αυτό για το πρόγραμμα σπουδών των τμημάτων; Ότι πρέπει να αναδιαρθρωθεί όλο το πρόγραμμα. Οι κατευθύνσεις, όπως αναφέρει, θα γίνονται μετά το πέμπτο εξάμηνο, δηλαδή στο τρίτο έτος. Τι σημαίνει αυτό πιο αναλυτικά; Σημαίνει ότι σήμερα δεν υπάρχει πρόγραμμα σπουδών για να υλοποιηθεί το Σεπτέμβριο, δηλαδή καλεί τα παιδιά να δηλώσουν σχολές που είναι «πουκάμισα αδειανά». Δεν έχουν πρόγραμμα σπουδών. 
Και αν το πρόγραμμα σπουδών που φαντάζεται ο Υπουργός στο κεφάλι του, είναι αντιεπιστημονικό, αντιεκπαιδευτικό και δεν υπάρχει κανείς να το διδάξει, ποιος το λέει σε αυτόν που θα βάλει στο μηχανογραφικό το όνομά του και θα τσεκάρει την περιβόητη σχολή με κατευθύνσεις; Κανείς!
Δεν είναι, δηλαδή εδώ μία απλά νομική παρατυπία -δεν υπάρχει νομοθετική έγκριση για έκδοση τέτοιου προεδρικού διατάγματος- αλλά είναι ακόμη μεγαλύτερο το πρόβλημα. Το πρόβλημα είναι, ότι ετοιμάζεται να βάλει εισακτέους σε τμήματα για τα οποία μόνο ο ίδιος φαντάστηκε το περιεχόμενο σπουδών και τις κατευθύνσεις. Να μην πω βέβαια για την κατοχύρωση των επαγγελματικών δικαιωμάτων αυτών των τμημάτων. Δηλαδή, οι σπουδαστές είναι στον αέρα τόσο από εκπαιδευτική άποψη όσο και από επαγγελματική άποψη. Αλλά ποιος νοιάζεται τώρα για τέτοιες λεπτομέρειες;
Όπως καταλαβαίνετε, αγαπητοί συνάδελφοι, αυτό είναι ένα από τα μεγάλα σκάνδαλα. Όλη η ελληνική κοινωνία σήμερα βρίσκεται ανάστατη με την ιστορία του σχεδίου «Αθηνά». Αποδεικνύεται για μία ακόμη φορά ότι η Κυβέρνηση δεν έχει τίποτα στο μυαλό της εκτός από τη μνημονιακή πολιτική. Όλο το σχέδιο «Αθηνά» δομείται απλά για να κόψει και να ράψει τις δήθεν ανάγκες της ανώτατης εκπαίδευσης. Πολύ περισσότερο και χειρότερο, δομείται για να απαγορεύσει στα παιδιά των φτωχότερων τάξεων να σπουδάσουν. 
Ήδη έχουμε με το σχέδιο «Αθηνά» μεγάλη μείωση του αριθμού εισακτέων. Να πούμε τι σημαίνει αυτό στον ελληνικό λαό. Αυτήν τη στιγμή δεν είναι μόνο ότι κάνει ατοπήματα επιστημονικά, ακαδημαϊκά και νομοθετικά, αλλά αφήνει πραγματικά στο δρόμο τα παιδιά του κόσμου, που θέλουν σε αυτές τις δύσκολες συνθήκες να σπουδάσουν στην Ελλάδα.
Πρέπει λοιπόν να την αποσύρετε εδώ και τώρα, κύριε Υπουργέ, γιατί αυτό καταντάει θέμα γελοιότητας. 
Φανταστείτε, αγαπητοί συνάδελφοι, ότι αυτή η συγκεκριμένη τροπολογία είχε κατατεθεί στο νομοσχέδιο του Υπουργείου Περιβάλλοντος. Αποσύρθηκε από εκεί, μας ήρθε αυτόνομη, μας ήρθε στο σχέδιο νόμου που συζητιέται σήμερα. Στο νομοσχέδιο του Υπουργείου Παιδείας δεν υπήρχε αυτή η τροπολογία. Μας διαβεβαίωσε ο Υπουργός, όταν ρωτήσαμε «πού είναι η τροπολογία που υπήρχε στο προηγούμενο νομοσχέδιο;» ότι δεν έχει κανένα νομικό πρόβλημα, ότι τα έχει προβλέψει ο ν. 4009. Είναι γραμμένα αυτά στην Επιτροπή Μορφωτικών Υποθέσεων. Μας έχει απαντήσει. 
Άρα εψεύδετο ο Υπουργός Παιδείας, όταν έλεγε ότι δεν έχει κανένα νομικό πρόβλημα; 
Τουλάχιστον ας σηκώσει η Βουλή το ανάστημά της και ας μην κάνει και αυτό το έγκλημα εις βάρος του ελληνικού λαού, δηλαδή να επικυρώσει χωρίς να το ακούσει και χωρίς να συζητήσει το σχέδιο «Αθηνά», γιατί γι’ αυτό πρόκειται.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Μαρία Ρεπούση έχει το λόγο.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε.
Πήρα κι εγώ το λόγο γι’ αυτήν την επίμαχη τροπολογία που μπαίνει εμβόλιμη στο σχέδιο νόμου που συζητάει σήμερα η Βουλή. Δεν θα μιλήσω για κάτι άλλο, διότι θεωρώ ότι οι συνάδελφοί μου της Δημοκρατικής Αριστεράς έχουν εξαντλήσει εδώ τα θέματα. Η τροπολογία αφορά τη συγχώνευση, την κατανομή, τη μετονομασία και την κατάργηση κατευθύνσεων σε τμήματα πανεπιστημίων και ΤΕΙ. Εγώ δεν θέλω να κινδυνολογήσω, θέλω να πω, όμως, ότι υπάρχουν σοβαρά ζητήματα με αυτήν την τροπολογία. 
Ποια είναι αυτά τα ζητήματα; Το ένα είναι ότι και την προηγούμενη εβδομάδα και αυτή βρισκόταν σε εξέλιξη στην Επιτροπή Μορφωτικών Υποθέσεων ένα σχέδιο νόμου του Υπουργείου Παιδείας, που αφορούσε την αξιολόγηση των εκπαιδευτικών. Θα μπορούσε λοιπόν η εν λόγω τροπολογία να προταθεί, να υπάρχει σε αυτό το σχέδιο νόμου έτσι ώστε οι συνάδελφοι της Επιτροπής Μορφωτικών Υποθέσεων να μπορέσουμε να τη συζητήσουμε και πιθανότατα, ενδεχομένως, να τη βελτιώσουμε έτσι, ώστε να έρθει προς ψήφιση στη Βουλή. Δεν ακολουθήθηκε αυτή η διαδικασία, ενώ υπήρχε σχέδιο νόμου σε εξέλιξη, σε συζήτηση, στην αντίστοιχη Επιτροπή Μορφωτικών Υποθέσεων. 
Αυτό θα μου επιτρέψετε να το χαρακτηρίσω ως κοινοβουλευτικό ατόπημα. Δεν είναι δυνατόν μια τροπολογία για ένα τόσο σοβαρό θέμα, όπως αυτό του χάρτη της ανώτατης εκπαίδευση, στη χώρα μας, να αντιμετωπίζεται με αυτόν τον τρόπο: να μπαίνει και να βγαίνει σε άσχετα σχέδια νόμου, για να κατατεθεί τελικά εδώ. 
Πιστεύω ότι όλα τα κόμματα του δημοκρατικού κοινοβουλευτικού τόξου έχουν ζητήσει την απόσυρση αυτής της τροπολογίας και νομίζω και ελπίζω ότι θα αποσυρθεί.
Υπάρχει όμως εκτός από αυτό το ζήτημα και ένα δεύτερο ζήτημα που αφορά στο περιεχόμενο της τροπολογίας. Με βάση τους νόμους που έχει ψηφίσει η ελληνική Βουλή για την τριτοβάθμια εκπαίδευση -και το ν. 4009 και το ν. 4076- προβλέπονται κάποιες διαδικασίες για τις συγχωνεύσεις, τις μετονομασίες, τις καταργήσεις και τις κατανομές των τμημάτων των πανεπιστημίων και των τεχνολογικών ιδρυμάτων. Με βάση αυτές τις διαδικασίες θα πρέπει να ζητηθεί τεκμηριωμένα από το Υπουργείο Παιδείας η γνώμη των διοικητικών συμβουλίων –των συμβουλίων διοίκησης- των ιδρυμάτων, καθώς και της Ανεξάρτητης Αρχής Διασφάλισης της Ποιότητας στην Τριτοβάθμια Εκπαίδευση. Όπως εντοπίσαμε και στην αντίστοιχη Επιτροπή Μορφωτικών Υποθέσεων κατά τη συζήτηση-ενημέρωση του σχεδίου «Αθηνά», αυτές οι διαδικασίες ήταν εκκρεμείς, για να μην πω ότι δεν είχαν γίνει. Υπάρχει, δηλαδή ένα ζήτημα για τις διαδικασίες που έχει ακολουθήσει το Υπουργείο Παιδείας, προκειμένου να ολοκληρώσει με προεδρικό διάταγμα το σχέδιο «Αθηνά».
Θα έλεγα ότι και επί του περιεχομένου, ακόμη κι αν αυτή η τροπολογία έρθει σε σχέδιο νόμου του Υπουργείου Παιδείας, δεν θα πρέπει να ψηφιστεί από τη Βουλή των Ελλήνων, διότι δίνει άλλη μία εν λευκώ επιταγή, μία λευκή εξουσιοδότηση στο Υπουργείο Παιδείας να χειριστεί ένα τόσο σοβαρό ζήτημα, που χειρίστηκε με τρόπο εξαιρετικά πρόχειρο και προβληματικό για την ανώτατη εκπαίδευση της χώρας.
Άρα ζητάμε την απόσυρση αυτής της τροπολογίας από το παρόν σχέδιο νόμου. Θα έλεγα ότι η ηγεσία του Υπουργείου Παιδείας, ο Υπουργός, θα έπρεπε να ξανασκεφτεί το περιεχόμενο αυτής της τροπολογίας και να μην την καταθέσει, για παράδειγμα, και στο αυριανό σχέδιο νόμου που έχουμε στην Ολομέλεια της Βουλής για την αξιολόγηση των εκπαιδευτικών. Είναι πολύ σοβαρά θέματα αυτά. Δεν πρέπει να προσθέτουμε προβλήματα στα ήδη υπάρχοντα, στα ανώτατα εκπαιδευτικά ιδρύματα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Λοβέρδος έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ευχαριστώ πολύ, κύριε Πρόεδρε.
Θέλω να μου επιτρέψετε να κάνω μια αναφορά στη χθεσινή μου παρέμβαση, η οποία λόγω της ημέρας είχε κατά βάση αφιερωθεί στο Κυπριακό, στη νέα του όψη. Θέλω να επικαλεστώ όλα όσα είπα.
Επειδή άκουσα χθες στη συζήτηση κάποιες παρεμβάσεις, να πω ότι τουλάχιστον σε ό,τι με αφορά, όλες οι θέσεις που υποστήριξα χθες στην Αίθουσα αυτή, έχουν ανακοινωθεί από το πρωί του Σαββάτου και μάλιστα λίγες ώρες μετά την ανακοίνωση των αποφάσεων της Ευρωζώνης, του Eurogroup.
Επειδή, κύριε Πρόεδρε, εκ των υστέρων πάρα πολλά λέγονται στην Αίθουσα αυτή, θέλω να θυμίσω ότι για πάρα πολλές ώρες και για όλη την ημέρα του Σαββάτου, αντιδράσεις δεν υπήρξαν στην κατεύθυνση που εχθές τουλάχιστον στην Εθνική Αντιπροσωπεία ακούστηκαν. Εκτίμησα, παρακολουθώντας τα γεγονότα, πως προφανώς αυτό οφείλεται στην αργία και στη ραστώνη της ημέρας εκείνης. Διαψεύστηκα όμως, γιατί μέσα στη διάρκεια της ημέρας βγήκαν πάρα πολλές ανακοινώσεις από τα κόμματα για τον ποδοσφαιριστή Κατίδη. Συνεπώς δεν υπήρχε ζήτημα μη λειτουργίας. Υπήρχε ζήτημα έλλειψης άμεσης, αυτόματης σχεδόν, αξιολόγησης.
Μια και αναφέρθηκα σε αυτό το θέμα του ποδοσφαιριστή, ας κάνω μία μικρή διακοπή στη φορά των σκέψεών μου, για να πω ότι πρέπει επιτέλους να δείξουμε και μία επιείκεια. Η δημοκρατία δεν εκδικείται. Ορθώς η Ποδοσφαιρική Ομοσπονδία επέβαλε τις κυρώσεις που επέβαλε, αλλά από αυτό το σημείο μέχρι του σημείου να εξαφανίσουμε ένα πρόσωπο από τη γη, επειδή έσφαλε, ενώ μεταμελείται, ενώ εκδηλώνει με όλους τους τρόπους τη μεταμέλειά του, νομίζω ότι είναι απόλυτη υπερβολή που δίνει και ένα πολύ λανθασμένο μήνυμα στην ελληνική κοινωνία. 
Η δημοκρατία δεν εκδικείται. Ας ξαναδούν οι αρμόδιοι το θέμα αυτό. 
Επανέρχομαι στο βασικό μας θέμα. Η όψη με την οποία εμφανίζονται τα πράγματα σήμερα σχετικά με την Κύπρο, την Ευρωζώνη, τη χώρα μας, όλη τη Νότια Ευρώπη, το ίδιο το ευρώ, είναι πάρα πολύ σοβαρή. 
Επιτέλους, το απόγευμα θα έχει η Εθνική Αντιπροσωπεία διά της Επιτροπής Οικονομικών Υποθέσεων μία ενημέρωση. 
Είχα υποστηρίξει ότι η Κυβέρνηση πριν προσκληθεί από τα πολιτικά κόμματα, έπρεπε μόνη της από χθες το πρωί στην Επιτροπή Οικονομικών Υποθέσεων να έχει κάνει την πρώτη αξιολόγηση και να έχει παράσχει στην Εθνική Αντιπροσωπεία και διά αυτής στον ελληνικό λαό, αφ’ ενός μεν, πληροφόρηση και αφ’ ετέρου, εξηγήσεις για τη στάση της, γιατί η συμφωνία, όπως και χθες υποστήριξα, με τα νομιμοποιημένα όργανα της Κυπριακής Δημοκρατίας είναι μια σωστή στάση, αλλά καθόλου επαρκής. Όταν πρόκειται για τη δική μας στάση ως κράτους-μέλους του πιο προωθημένου τμήματος της Ευρωπαϊκής Ένωσης που είναι η Ευρωζώνη, οφείλει η Κυβέρνηση μία εξήγηση για τη στάση που κράτησε ως μέλος της Ευρωζώνης, κατά τη διαδικασία της λήψης της απόφασης. Οφείλει, επίσης και μια ενημέρωση, γιατί διαβάζουμε έμμεση πληροφόρηση από χθες το απόγευμα και μετά, για τα όσα συμφωνήθηκαν με τον Κύπριο Πρόεδρο κ. Αναστασιάδη στην Αθήνα τις προηγούμενες μέρες, μετά την απόφαση της Ευρωζώνης. 
Κύριε Πρόεδρε, υπάρχει –και με αυτό ολοκληρώνω αυτές τις πρώτες σκέψεις- ζήτημα ευθύνης για όσα αποφασίστηκαν στους κατάλληλους, προ της λήψης της απόφασης της Ευρωζώνης, χρόνους. Είναι μια απόφαση, η οποία πέραν αυτού που επισήμανα χθες, της διεθνούς κατακραυγής όλου του Τύπου -ειδικά του οικονομικού- σε όλο τον πλανήτη, τώρα πια γνωρίζει και την κατακραυγή από πολιτικά υποκείμενα, πολιτικά κόμματα, φορείς της Αριστεράς, της σοσιαλδημοκρατίας στη Γερμανία. Αυτές οι πολιτικές δυνάμεις τις πρώτες μέρες –Σάββατο, Κυριακή- στήριξαν την απόφαση αυτή. Ανήκαν στους υποστηρικτές της λήψης αυτής της απόφασης και στη συνέχεια υπό το κράτος της διεθνούς κατακραυγής και αυτές επαναπροσδιορίζουν τη στάση τους. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Ως προς το σχέδιο νόμου που αφορά τα επενδυτικά εργαλεία ανάπτυξης, κύριε Υπουργέ, το ψηφίζω. Ωστόσο -έκανα και χθες μία υπαινικτική αναφορά- δεν έχω την εντύπωση από τη δική μου μικρή εμπειρία, ότι η αγορά κυρίως γι’ αυτά τα επενδυτικά εργαλεία ανάπτυξης διψά. 
Έχουμε, κυρίες και κύριοι Βουλευτές, μία οικονομία η οποία σε ποσοστό άνω του 95% λειτουργεί υπό συνθήκες μη κανονικότητας. Οι επιχειρήσεις, τα φυσικά πρόσωπα που τις συγκροτούν, οφείλουν σχεδόν παντού, φόρους, εισφορές, οφειλές σε προμηθευτές κ.ο.κ., ενώ δεν πληρώνονται ούτε από το δημόσιο κατά κανόνα, αλλά ούτε και από τους ιδιώτες πελάτες τους. Σε αυτήν την αγορά πρέπει να γίνουν εύστοχες ρυθμίσεις. 
Φαίνεται, κύριε Υπουργέ, από τη μελέτη των Πρακτικών της επιτροπής, αλλά και από όσα ακούω στην Αίθουσα, ότι κάποιες από τις ρυθμίσεις σας μπορεί και να βοηθήσουν. Η πράξη θα το αποδείξει. Ωστόσο το σκεπτικό σας είναι αυτό. Υπό την έννοια αυτή, ναι, ψηφίζω. Πρέπει να προχωρήσουμε. 
Όμως, κύριε Υπουργέ, έχω τη γνώμη –δεν έχω ούτε εντύπωση ούτε αίσθηση- πως οι αγωνίες της αγοράς επικεντρώνονται σε θέματα που σχετίζονται με τις δυσκολίες λειτουργίας των επιχειρήσεων. 
Ας πούμε, κυρίες και κύριοι Βουλευτές, με τυμπανοκρουσίες ανακοινώθηκε το πρόγραμμα δανειοδότησης του ΕΤΕΑΝ. Απευθύνεται σε επιχειρήσεις που δεν οφείλουν ούτε ένα ευρώ. Ποιες είναι αυτές οι επιχειρήσεις, ειδικά μικρομεσαίες, όπως αναφέρει η Κυβέρνηση, που δεν οφείλουν, ώστε καθίστανται ικανές να αξιοποιήσουν αυτά τα κεφάλαια; Σχεδόν καμμία. Άρα αυτή η προσέγγιση του ζητήματος της αγοράς, πρέπει αμέσως να επαναπροσδιοριστεί, γιατί ούτε η αγορά ούτε τα φυσικά της πρόσωπα ούτε η ελληνική κοινωνία ούτε οι Έλληνες πολίτες διαθέτουν χρόνο. 
Επίσης, όσον αφορά το άρθρο 35 παράγραφος 1, είναι σωστό να γίνονται οι κατασχέσεις με ψηφιακές μεθόδους. Από εκεί ξεκινάει το Υπουργείο σας; 
Δεν αναφέρομαι σ’ εσάς, κύριε Σταϊκούρα, προσωπικά. Αναφέρομαι στο Υπουργείο Οικονομικών, κομμάτια αρμοδιοτήτων του οποίου βρίσκουν έκφραση μέσα στις ρυθμίσεις του σχεδίου νόμου. 
Υπάρχει το ζητούμενο εδώ και χρόνια των ψηφιακά φορολογικών ελέγχων στις επιχειρήσεις, χωρίς επαφή ελέγχοντος και ελεγχομένου. Αυτό γιατί καθυστερεί; Υπάρχει ανάγκη επέκτασης των προγραμμάτων; Όπως οι τράπεζες ελέγχουν τις επιχειρήσεις ηλεκτρονικά, ψηφιακά, προκειμένου να τις δανειοδοτήσουν και βλέπουν τον καθρέφτη τους ανάγλυφο στο 100% των στοιχείων, έτσι μπορεί να γίνει και με τους φορολογικούς ελέγχους. Δεν είναι σωστό –είναι λάθος μήνυμα- αν και η διάταξη δεν είναι λανθασμένη, να ξεκινάει κανείς από τις κατασχέσεις μέσω ψηφιακών μεθόδων. Είναι ορθή πρακτική όλο το δημόσιο να λειτουργεί έτσι. 
Στο Υπουργείο Υγείας κάναμε τις πρώτες δημοπρασίες ηλεκτρονικά με τεράστια κέρδη. Ξεκινήσαμε μια πρακτική που πρέπει να γενικευτεί. Πρέπει να περάσει και από άλλες θεματολογικές ενότητες, όπως αυτή που προανέφερα, των ελέγχων, για να νομιμοποιηθεί και από όλους τους πολίτες η δυνατότητα των κατασχέσεων διά του τρόπου αυτού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, κύριε Πρόεδρε, δώστε μου ακόμη μισό λεπτό, για να κάνω μία αναφορά, την οποία δεν είχα σκοπό να κάνω, στο άρθρο 33. Παίρνω την αφορμή από την τοποθέτηση του συναδέλφου κ. Παναγιώταρου, που έκανε αρνητικό σχόλιο για τη ρύθμιση του συγκεκριμένου άρθρου, που σχετίζεται με μία λογιστική διευκόλυνση στο Ίδρυμα «Καπετάν Βασίλης» της Μεσσηνίας. 
Κύριε Υπουργέ, αναφέρομαι στο άρθρο 33, όπου γίνεται σε μία παράγραφο αυτού αναφορά στο Ίδρυμα «Καπετάν Βασίλης». Κατατέθηκε η γνώμη στην Εθνική Αντιπροσωπεία για μία ρύθμιση πελατειακού χαρακτήρα. Διαψεύδω τον ισχυρισμό. Δεν είναι έτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, παρακαλώ, κύριε συνάδελφε.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ολοκληρώνω, κύριε Πρόεδρε. 
Η ρύθμιση είναι διευκολυντική ενός νομικού προσώπου. Έχω άμεση εμπειρία, διότι μου χορήγησαν στοιχεία για την απασχόληση στο νομό, για τις πλουτοπαραγωγικές περιοχές του νομού. Διευκρινίζω στο Σώμα ότι τόσο σημαντική πληροφόρηση, αναλυμένη, ταξινομημένη, διεισδυτική και χρήσιμη για τη λειτουργία της οικονομίας στο νομό εγώ τουλάχιστον από το ελληνικό δημόσιο, αλλά και από νομικά πρόσωπα του ιδιωτικού τομέα, δεν έχω συναντήσει άλλη φορά. 
Συνεπώς μία λογιστική, μια διευκόλυνση της καθημερινής λειτουργίας του ιδρύματος κινείται στη σωστή κατεύθυνση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε τον κύριο συνάδελφο. 
Ο κύριος Υπουργός έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, το κατατεθέν νομοσχέδιο αποτελεί μια νομοθετική πρωτοβουλία, που αποσκοπεί κατ’ αρχήν στη θέσπιση ορισμένων νέων επενδυτικών εργαλείων ανάπτυξης και στην τροποποίηση ορισμένων διατάξεων της νομοθεσίας της κεφαλαιαγοράς, με κύριο στόχο την εύρυθμη λειτουργία της αγοράς αυτής. 
Στην παρούσα οικονομική συγκυρία είναι κρίσιμο για την ελληνική οικονομία να καταστεί αυτή πιο ελκυστική για την προσέλκυση επενδύσεων. Σε καμμία περίπτωση τα νέα επενδυτικά εργαλεία δεν αποτελούν το βασικό μοχλό ανάπτυξης. 
Αναμένεται όμως να συνδράμουν επικουρικά στην οικονομική ανάπτυξη της χώρας.
Αναφέρθηκε από συναδέλφους το πρόβλημα της απαγόρευσης, την οποία επιβάλλει η παράγραφος 4 του άρθρου 1 του ν. 2992/2002, επενδύσεων των ΑΚΕΣ σε εκδότες, οι οποίοι είναι συνδεδεμένοι με αυτήν ή και μεριδιούχοι. Στην ουσία όμως εφαρμόζεται εδώ η ίδια επενδυτική πολιτική που ακολουθείται με τα ΑΚΕΣ και τις εταιρείες επενδύσεων σε ακίνητη περιουσία. Σε κάθε περίπτωση το ποσοστό τίθεται για την προστασία των μικροεπενδυτών μεριδιούχων και για τη διασπορά των επενδύσεων.
Ως προς το ερώτημα για τα ΑΚΕΣ, εάν θα πρέπει υποχρεωτικά να εισάγονται στο Χρηματιστήριο και γιατί αυτό γίνεται για λόγους διαφάνειας, καλύτερης εποπτείας, δυνατότητας άμεσης αποεπένδυσης, ισότιμης μεταχείρισης με τις ΑΕΕΧ, προσέλκυσης επενδύσεων και τέλος, ευθυγράμμισης με την ευρωπαϊκή πρακτική, δεδομένου ότι οι εταιρείες αυτού του τύπου είναι εισηγμένες στο Χρηματιστήριο. 
Αναφορικά με άλλα σχόλια συναδέλφων, εάν η χρήση των «margin» δημιουργεί κόκκινους κωδικούς, το θεσμικό πλαίσιο έχει προβλέψει αφ’ ενός, το χαρτοφυλάκιο ασφαλείας ως ασπίδα προστασίας και αφ’ ετέρου, τη διαδικασία προστασίας, σε περίπτωση που το έλλειμμα καταστεί κατώτερο από το διατηρητέο περιθώριο, ως συμπληρωματικό μέτρο. 
Σχετικά με άλλα σχόλια συναδέλφων, ως προς τον κίνδυνο που μπορεί να αποτελέσουν οι ανοικτές πωλήσεις -short selling- για την αγορά, η παρούσα διάταξη παρέχει εξουσιοδότηση στην Επιτροπή Κεφαλαιαγοράς να επιβάλει κυρώσεις σε περιπτώσεις που διαπιστώνεται παρεμβατική συμπεριφορά.
Σε κάθε περίπτωση, για όλα τα κράτη-μέλη υφίσταται κοινό νομικό πλαίσιο. Ειδικότερα ο Κανονισμός 236/2012 λεπτομερώς προβλέπει τα τεχνικά μέτρα, ώστε να αποφεύγονται φαινόμενα κατάχρησης της αγοράς. 
Έγινε λόγος από την Αξιωματική Αντιπολίτευση για το αν υπάρχουν σήμερα κόκκινοι κωδικοί. Από όσο είμαι σε θέση να γνωρίζω οι κόκκινοι κωδικοί, οι οποίοι υπάρχουν, είναι ελάχιστοι και αφορούν κυρίως περιπτώσεις του παρελθόντος, για τις υποθέσεις των οποίων οι επενδύσεις με τις ΑΕΠΕΥ βρίσκονται σε δικαστική επίλυση των διαφορών τους.
Σημειώνεται ότι κατά τα τελευταία έτη, το θεσμικό πλαίσιο έχει θωρακιστεί κατάλληλα, ώστε να αποτρέπονται τέτοια φαινόμενα. Επίσης η Επιτροπή Κεφαλαιαγοράς διεξάγει τακτικούς ελέγχους και όπου, τυχόν, εντοπίζονται παρεκκλίσεις από την υφιστάμενη νομοθεσία, επιβάλλονται ανάλογες κυρώσεις.
Ως προς τις επιφυλάξεις που διατύπωσαν κάποιοι Βουλευτές, ότι ενδεχομένως τα «venture capital» θα αγοράζουν χρέη, για να στηρίξουν βραχυπρόθεσμα κέρδη των εταιρειών, ο επενδυτικός ορίζοντας αυτών των κεφαλαίων είναι συγκεκριμένος. Επενδύουν αποκλειστικά σε κινητές αξίες εισηγμένων ή μη εταιρειών, καθώς και σε ομολογίες επιχειρήσεων. Η επενδυτική πολιτική του κάθε fund προφανώς θα καθορίζεται από επενδυτική επιτροπή, η οποία θα ακολουθεί τη συγκεκριμένη πολιτική του. Σε κάθε περίπτωση, δεν είναι εταιρείες τιτλοποίησης χρεών.
 Διατυπώθηκε κριτική ότι τα «venture capital» δεν επενδύουν στον πρωτογενή τομέα. Επισημαίνω ότι σε κάθε περίπτωση τα επενδυτικά αυτά σχήματα ενισχύουν τον πρωτογενή τομέα και επενδύουν σε τέτοια προϊόντα. Ενδεικτικά να αναφέρω τα «MASTIHA SHOPS», την ΚΡΗΤΗΣ ΓΗ», τα «ΠΡΟΪΟΝΤΑ ΚΡΟΚΟΥ ΚΟΖΑΝΗΣ», την «ΠΕΙΡΑΪΚΗ ΜΙΚΡΟΖΥΘΟΠΟΙΙΑ». 
Ως προς τη μείωση του ελάχιστου κεφαλαίου των ΕΠΕΥ, που έθεσαν άλλοι συνάδελφοι, θα ήθελα να πω ότι αυτό δεν θα δημιουργήσει πρόβλημα και κινδύνους στην εύρυθμη λειτουργία της κεφαλαιαγοράς, αφού παράλληλα εξακολουθούν να ισχύουν τα βασικά εργαλεία σταθερότητας του συστήματος κεφαλαιαγοράς, που είναι οι κανόνες της κεφαλαιακής επάρκειας των εταιρειών, σύμφωνα με τους οποίους οι εταιρείες υποχρεούνται να υποβάλουν μηνιαία στοιχεία τους στην Επιτροπή Κεφαλαιαγοράς για έλεγχο και εποπτεία.
Απάντησα, νομίζω, σε όλα τα ερωτήματα που έθεσαν οι συνάδελφοί μου για άρθρα του νομοσχεδίου. 
Θα αναφερθώ σε δύο συγκεκριμένα άρθρα. 
Στο άρθρο 22, με την παράγραφο 1 υλοποιείται κοινοτική επιταγή. Είμαι σαφής σε αυτό. Είναι επιταγή του άρθρου 14 του Διαδικαστικού Κανονισμού 659/1999 «Βασικοί κανόνες ανάκτησης», το οποίο ορίζει ρητά ότι η ανάκτηση πραγματοποιείται αμελλητί και σύμφωνα με τις διαδικασίες της εθνικής νομοθεσίας, εφόσον αυτές εξασφαλίζουν την άμεση και πραγματική εκτέλεση της απόφασης της επιτροπής. Διασφαλίζεται ότι η ανάκτηση διενεργείται, σε κάθε περίπτωση, εντός της προθεσμίας, την οποία θέτει η απόφαση της επιτροπής, χωρίς δυνατότητα των αρμόδιων αρχών να παρεκκλίνουν από αυτήν. 
Συνεπώς η συγκεκριμένη παράγραφος αφορά ανάκτηση κρατικών ενισχύσεων, οι οποίες έχουν κριθεί παράνομες –μόνο αυτές- με απόφαση του Δικαστηρίου της Ευρωπαϊκής Ένωσης ή της Ευρωπαϊκής Επιτροπής. Βάσει του Διαδικαστικού Κανονισμού, η ανάκτηση πρέπει να γίνεται αμελλητί. 
Για το θέμα της ανάκτησης των παράνομων κρατικών ενισχύσεων, η Ευρωπαϊκή Επιτροπή σε συνάντηση που έγινε την προηγούμενη εβδομάδα με τις ελληνικές αρχές –συγγνώμη, αλλά θέλω να είμαι αναλυτικός και πλήρης- έθεσε υπ’όψιν τα εξής: Η ανάκτηση της ενίσχυσης δυνάμει της απόφασης της επιτροπής της 24ης Μαΐου 2011 είναι άμεση και αποτελεσματική. Το ελληνικό δημόσιο πρέπει να εξασφαλίσει ότι η παρούσα απόφαση θα εφαρμοστεί εντός τεσσάρων μηνών από την ημερομηνία κοινοποίησής της. Σύμφωνα με το άρθρο 14 του Κανονισμού του 1999, η απόφαση είναι αμελλητί. 
Δυστυχώς δεν υπάρχει πρόοδος επί του θέματος, καθώς η ανάκτηση έχει ήδη καθυστερήσει για τουλάχιστον ένα έτος από την κοινοποίηση της απόφασης. Από τα δύο κείμενα, την απόφαση της επιτροπής και τον Κανονισμό, συμπεραίνεται ότι η πληρωμή με δόσεις δεν επιτρέπεται. Συνεπώς πρέπει με βάση το Ευρωπαϊκό Δίκαιο, να καταργηθεί η παράγραφος. 
Η Ευρωπαϊκή Επιτροπή –και το τονίζω εδώ- έχει μία ιδιαίτερα αυστηρή προσέγγιση στο θέμα των παράνομων κρατικών ενισχύσεων. Εκτιμά ότι, επειδή δίνει ένα συγκριτικό αθέμιτο πλεονέκτημα στην επιχείρηση, πρέπει να αποκαθίσταται άμεσα η προηγούμενη κατάσταση. Το Δικαστήριο της Ευρωπαϊκής Ένωσης δίνει αναστολή εκτέλεσης με ιδιαίτερα περιοριστικούς όρους στις περιπτώσεις αυτές.
Ειδικότερα τα καζίνο προσέφυγαν στα ελληνικά δικαστήρια, όπου τους δόθηκε αναστολή εκτέλεσης της απόφασης. Η Ευρωπαϊκή Επιτροπή έθεσε τον προβληματισμό της για την απόφαση του ελληνικού δημοσίου και ο δικαστής εμπόδισε επί της ουσίας την εφαρμογή υπερεθνικού κανόνα Δικαίου. Το σκεπτικό της δικαστικής απόφασης βασίστηκε σε συγκεκριμένους λόγους. Η Ευρωπαϊκή Επιτροπή ζήτησε σχέδιο τροποποιούμενων διατάξεων, για να εξετάσει θέμα αναδρομικότητας. Αυτό κάνουμε σήμερα εδώ. Ζήτησε επίσης χρονοδιάγραμμα πλήρους ανάκτησης των ποσών και ενημέρωση για διαδικαστικά νομικά θέματα: τι θα τροποποιηθεί, από ποιον και πότε. Διαφορετικά -και ο καθένας αναλαμβάνει εδώ τις ευθύνες του- θα κινηθεί η διαδικασία των παραβιάσεων, με τις γνωστές συνέπειες.
Η διάταξη ήταν γνωστή από τη δημόσια διαβούλευση που έγινε φέτος στις αρχές Φεβρουαρίου. Δεν υπήρξε κανένα σχόλιο, καμμία παρατήρηση. Αυτή ήταν και είναι η θέση της Κυβέρνησης. Ο καθένας από τα κόμματα που ζήτησαν την απόσυρση αυτής της διάταξης, αναλαμβάνει τις ευθύνες του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Η Κυβέρνηση θα αποσύρει αυτήν τη διάταξη, προκειμένου να συνεχιστεί η διαβούλευση.
Θα ήθελα τρία, τέσσερα λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε, κύριε Υπουργέ.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Με τις τροποποιούμενες διατάξεις του άρθρου 42, επιδιώκεται η διευθέτηση σημαντικών εκκρεμών ζητημάτων, στο πλαίσιο των εγγυήσεων του δημοσίου με ιδιαίτερες δημοσιονομικές, νομικές, αλλά και διοικητικές προεκτάσεις.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Για την Αγροτική Τράπεζα δεν μας είπατε τίποτα.</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Είναι μια διευθέτηση που προωθείται –και το είπα και χθες, το είπα και στην επιτροπή και δεν άκουσα αντίλογο από κανέναν εδώ μέσα- λαμβάνοντας υπ’όψιν δεδομένα και συνθήκες, όπως είναι: Η τρέχουσα δυσμενής οικονομική συγκυρία. Η σωρεία αιτημάτων για υπαγωγή στις διατάξεις του Πτωχευτικού Κώδικα. Το γεγονός ότι οι εγγυήσεις του δημοσίου συνιστούν μορφή κρατικής ενίσχυσης, υποκείμενες σε αυστηρό ευρωπαϊκό κανονιστικό πλαίσιο. Μίλησα γι’ αυτό στο άρθρο 22. Οι περιορισμοί που θέτει το πρόγραμμα οικονομικής πολιτικής, σύμφωνα με το οποίο –και ισχύει αυτό- δεν προβλέπεται η χορήγηση νέων εγγυήσεων, καθώς και η παράταση υφιστάμενων από το 2012 και μετά. 
Η διαδικασία αναμόρφωσης του θεσμικού πλαισίου των εγγυήσεων του δημοσίου, η οποία βρίσκεται ήδη σε ολοκλήρωση, σε στενή συνεργασία με τη Διεύθυνση Ανταγωνισμού της Ευρωπαϊκής Επιτροπής. Ο θεσμικός παραγκωνισμός της εμπλοκής του Νομικού Συμβουλίου του Κράτους, όσον αφορά τη συμμετοχή του δημοσίου στις πτωχευτικές διαδικασίες. 
Τα σοβαρά θεσμικά, νομικά, διοικητικά και δημοσιονομικά προβλήματα, αλλά και οι στρεβλώσεις –ιδιαίτερα επικίνδυνες στρεβλώσεις- οι οποίες έχουν προκύψει τα τελευταία χρόνια και σχετίζονται με τον τρόπο λειτουργίας, το εύρος των αρμοδιοτήτων, τη γνωμοδοτική ικανότητα και δυνατότητα του Συμβουλίου Διαχείρισης και Αξιολόγησης της Εγγυητικής Ευθύνης του Ελληνικού Δημοσίου.
Πρόκειται για ένα όργανο απαρτιζόμενο κατά 45% από ιδιώτες που αποφασίζουν μεταξύ άλλων και για τη στάση του δημοσίου απέναντι σε θέματα υπαγωγής επιχειρήσεων στις διατάξεις του Πτωχευτικού Κώδικα, ενώ γνωμοδοτεί για σημαντικά θέματα, όπως η πρώην κατάπτωση των εγγυήσεων και η παραίτηση του ελληνικού δημοσίου από τα δικαιώματά του και η διαγραφή χρεών, επιβαρύνοντας σε μεγάλο βαθμό τα δημόσια οικονομικά. 
Αυτό σημαίνει ότι το συγκεκριμένο συμβούλιο δύναται με πλειοψηφία ιδιωτών να καθορίζει τη θέση του δημοσίου σε ζητήματα ακόμη και διαγραφής χρεών, με καθοριστική δημοσιονομική σημασία και ασκώντας αμιγώς δημόσια εξουσία. Επισημαίνεται ότι τα ποσά των καταπτώσεων των εγγυήσεων επιβαρύνουν το έλλειμμα του κρατικού προϋπολογισμού. 
Αξίζει να σταθώ σε αποφάσεις του συμβουλίου που οδήγησαν το δημόσιο να καλείται να καταβάλει ολόκληρο το ποσό της εγγυημένης οφειλής και στη συνέχεια να προβεί και σε σημαντικές διαγραφές οφειλών των επιχειρήσεων προς το ελληνικό δημόσιο. Το δημόσιο επιβαρυνόταν συνεπώς διπλά, με δημοσιονομικό κόστος λόγω τόσο της κατάπτωσης εγγύησης όσο και της ταυτόχρονης απώλειας φορολογικών εσόδων. 
Ενδεικτικό της κατάστασης είναι, ότι βρίσκεται σε εξέλιξη έρευνα από τις δικαστικές και τις διοικητικές αρχές για το καθεστώς παροχής εγγυήσεων. Πρόκειται και για τις περιπτώσεις που έχουν κάνει χρήση των συγκεκριμένων διατάξεων –αναφέρθηκε και ο συνάδελφος τού ΣΥΡΙΖΑ- για τις οποίες βρίσκεται σε εξέλιξη έρευνα από τον εισαγγελέα οικονομικού εγκλήματος. 
Υπό αυτά τα δεδομένα συνεπώς, κρίναμε σκόπιμο να προχωρήσουμε στην τροποποίηση και κατάργηση συγκεκριμένων διατάξεων, επιδιώκοντας:
Πρώτον, την αυστηροποίηση του υφιστάμενου νομοθετικού πλαισίου με την κατάργηση των σχετικών και μόνο αρμοδιοτήτων του συμβουλίου ως προς τη διαγραφή και μόνο οφειλών προς το δημόσιο και την επαναφορά στην προηγούμενη ήδη προβλεπόμενη διαδικασία, με άσκηση των σχετικών διαδικασιών και δραστηριοτήτων. Από ποιον αυτή η άσκηση; Από το Νομικό Συμβούλιο του Κράτους.
Δεύτερον, την ανάληψη από το Νομικό Συμβούλιο του Κράτους του προϋπάρχοντος θεσμικού αμιγώς γνωμοδοτικού ρόλου για λόγους ομαλής μετάβασης στο νέο νομικό πλαίσιο για τις εγγυήσεις του δημοσίου που ήδη βρίσκονται σε διαβούλευση με την Ευρωπαϊκή Επιτροπή. 
Τρίτον, την παράλληλη αξιοποίηση της δυνατότητας χορήγησης, στις αιτούμενες επιχειρήσεις, αναστολής καταβολής δόσεων μέσω τροποποίησης των σχετικών υπουργικών αποφάσεων, χωρίς τη μεσολάβηση της εξέτασης από το συμβούλιο που ισχύει μέχρι σήμερα.
Τέταρτον, την επικαιροποίηση του θεσμικού πλαισίου των εγγυήσεων του ελληνικού δημοσίου, ύστερα από συνεργασία με την Ευρωπαϊκή Επιτροπή, εξασφαλίζοντας τη συμβατότητα αυτού με την κοινοτική νομοθεσία και αποφεύγοντας την υποχρέωση ανάκτησης τυχόν κρατικών ενισχύσεων.
Στο πλαίσιο αυτής της θεσμικής επικαιροποίησης θα επανεξεταστεί ο ρόλος του συμβουλίου και των σχετικών διαδικασιών. Έτσι διευθετούμε τα κακώς κείμενα, διασφαλίζοντας το δημόσιο συμφέρον. Στηρίζουμε επί της ουσίας, στο πλαίσιο των τρεχουσών δυνατοτήτων μας, την επιχειρηματικότητα. 
Τα κόμματα ζήτησαν περισσότερη διαβούλευση, παρά το γεγονός, όπως είπε και το ΠΑΣΟΚ ότι πείστηκε από την επιχειρηματολογία της Κυβέρνησης, από τη δική μου χθες. Γι’ αυτόν το λόγο αποσύρουμε το άρθρο 42, παρά το γεγονός ότι υπάρχει όλη αυτή η επιχειρηματολογία. Ο καθένας και πάλι αναλαμβάνει τις ευθύνες του.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα αποσύρετε το άρθρο 42, κύριε Υπουργέ; Να γίνει σαφές.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Θα είμαι σαφής στο τέλος. 
Τέλος θα ήθελα να μιλήσω και για μια τροπολογία που αφορά διατάξεις για μεταφορές μαθητών. Με τις διατάξεις της παρούσας τροπολογίας διευθετείται ένα κρίσιμο ζήτημα με έντονες εκπαιδευτικές και κοινωνικές διαστάσεις. Λύνεται ένα πρόβλημα που η σημερινή Κυβέρνηση κληρονόμησε. 
Το πρόβλημα αφορούσε στην πληρωμή των δαπανών για τη μεταφορά μαθητών. Απασχόλησε τοπικές κοινωνίες, μαθητές και τις οικογένειές τους, δομές της αυτοδιοίκησης, εκπαιδευτικές κοινότητες, καθώς και μεταφορείς. Πρόκειται για πρόβλημα που αναφέρεται την περίοδο 1-1-2011 μέχρι 30-6-2012, πρόβλημα που οφείλεται στην αοριστία σχετικών διατάξεων. Για το λόγο αυτό δεν μπορούσε να επιλυθεί αποτελεσματικά χωρίς τη συμπλήρωση του σχετικού νομοθετικού πλαισίου.
Να σημειώσω ότι με απόφαση του τότε Υφυπουργού Οικονομικών είχε επιτευχθεί μείωση της δαπάνης της μεταφοράς κατά 20% σε κάθε περιφέρεια και μέχρι το τέλος του 2010. Επίσης με την Πράξη Νομοθετικού Περιεχομένου «Μεταφορά μαθητών για το σχολικό έτος 2012-2013» καθορίστηκε το ποσοστό μείωσης του σχετικού κόστους για την περίοδο μετά τον Ιούνιο του 2012 στο 17%. Έμενε όμως ασαφές το τοπίο για τα δεδουλευμένα της περιόδου 1-1-2011 μέχρι 30-6-2012.
Με τις διατάξεις της τροπολογίας καθιστούμε σαφές το τοπίο για τις δαπάνες που αφορούν το σχολικό έτος 2011-2012, αφού για το διάστημα 1-1-2011 μέχρι 30-6-2011 οι πληρωμές έχουν σχεδόν ολοκληρωθεί. Επιλύουμε τις όποιες εκκρεμότητες αφορούν την επίμαχη περίοδο. 
Προβλέπεται ότι οι συγκεκριμένες δαπάνες μπορούν να εκκαθαριστούν σε βάρος των πιστώσεων του προϋπολογισμού των οικείων περιφερειών τρέχοντος οικονομικού έτους, κατά παρέκκλιση κάθε γενικής ή ειδικής διάταξης. Οι δαπάνες για τη μεταφορά μαθητών κατά το σχολικό έτος 2011-2012 καταβάλλονται μειωμένες κατά ποσοστό τουλάχιστον 10%, σε σχέση με τα ισχύοντα μέχρι 31-12-2010.
Επιπλέον, προκειμένου να μην υπάρξει κανενός είδους αιφνιδιασμός, προβλέπεται ότι σε περίπτωση που οι εν λόγω δαπάνες έχουν διαμορφωθεί μετά τη συμφωνία των μερών σε ύψος χαμηλότερο από αυτό που προσδιορίζεται, σύμφωνα με τα προαναφερθέντα, αυτές θα παραμείνουν ως έχουν. 
Σε περίπτωση που οι ήδη καταβληθείσες δαπάνες έχουν διαμορφωθεί σε ύψος υψηλότερο από αυτό που προσδιορίζεται, σύμφωνα με τα προαναφερθέντα, η επιπλέον καταβολή συμψηφίζεται με οφειλόμενες καταβολές προς τους ίδιους δικαιούχους. 
Για τις νέες συμβάσεις αποσυνδέεται το μεταφορικό κόστος από αυτό που είχε διαμορφωθεί στις 30-6-2012. 
Συνεπώς επιλύεται ένα χρονίζον πρόβλημα με εκπαιδευτικές, κοινωνικές και οικονομικές διαστάσεις -που έρχεται από το παρελθόν- με σαφή και δίκαιο τρόπο. 
Συνεπώς θα ήθελα να καταθέσω για τα Πρακτικά ότι το άρθρο 22 αποσύρεται με όλη την επιχειρηματολογία όμως της Κυβέρνησης, γιατί θεωρούμε ότι είναι σωστό. 
Αποσύρεται το άρθρο 42 του σχεδίου νόμου με όλη την επιχειρηματολογία της Κυβέρνησης, γιατί θεωρούμε ότι είναι σωστό, για να ξανακατατεθεί, όταν συζητηθεί. 
Τέλος αποσύρεται και η τροπολογία που κατατέθηκε, με γενικό αριθμό 270 και ειδικό 55 της 8-3-2013, του Υπουργείου Παιδείας και Θρησκευμάτων, Πολιτισμού και Αθλητισμού, το οποίο θα ενσωματωθεί στο νομοσχέδιο του Υπουργείου. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)
(Στο σημείο αυτό ο Αναπληρωτής Υπουργός Οικονομικών κ. Χρήστος Σταϊκούρας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθεί η σελ. 104)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ήσασταν σαφέστατος. Το Προεδρείο έδειξε ανοχή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όλη η τροπολογία;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ναι, έτσι είπε.
Κύριε Υπουργέ, όλη η τροπολογία; Για να το διευκρινίσουμε.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ναι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Στο σημείο αυτό θα διακόψουμε τη συζήτηση του νομοσχεδίου του Υπουργείου Οικονομικών.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και του άρθρου 43Α και 83 του Κανονισμού της Βουλής, για τις αιτήσεις άρσης της ασυλίας των Βουλευτών κ. Φωτεινής Πιπιλή και κ. Δημητρίου Κυριαζίδη. 
Η συζήτηση διεξάγεται με τη διαδικασία του άρθρου 108, παράγραφος 1, εδάφιο δεύτερο και επομένως το λόγο δικαιούται να πάρει ο Βουλευτής που έχει αντίρρηση στην αίτηση του Εισαγγελέα για άρση της ασυλίας. Ο λόγος δίνεται πάντοτε, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης. Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη, για την οποία ζητείται η άρση της ασυλίας, συνδέεται με την πολιτική, κοινοβουλευτική δραστηριότητα τού Βουλευτή ή αν η δίωξη, η μήνυση ή η έγκλησή του υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί επί των αιτήσεων άρσεως ασυλίας η Βουλή να αποφασίζει με ονομαστική ψηφοφορία για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, η οποία θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83 που απαιτεί φανερή ψηφοφορία.
Αφού λοιπόν ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα.
Η πρώτη υπόθεση αφορά στη συνάδελφο κ. Φωτεινή Πιπιλή. Η δεύτερη υπόθεση αφορά στο συνάδελφο κ. Δημήτριο Κυριαζίδη. Οι λεπτομέρειες και των δύο υποθέσεων αναφέρονται σε σχετικό ενημερωτικό σημείωμα που διενεμήθη μαζί με την ειδική ημερήσια διάταξη. 
Επί της αιτήσεως που αφορά στην υπόθεση της κ. Φωτεινής Πιπιλή, υπάρχει συνάδελφος που θα ήθελε το λόγο, σύμφωνα με το άρθρο 108 του Κανονισμού της Βουλής;</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Πρόεδρε, παρακαλώ, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει η κ. Πιπιλή για πέντε λεπτά.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Πρόεδρε, κυρίες και κύριοι συνάδελφοι, πρώτα απ’ όλα, όταν διαπομπεύεσαι και είσαι Βουλευτής και ζητάς από μόνος σου την άρση ασυλίας, δεν νοείται πεντάλεπτο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ξεκινήστε εσείς και βλέπουμε το χρόνο.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Θα μου επιτρέψετε, επειδή η υπόθεσή μου έχει να κάνει με την αθλιότητα του ελληνικού κράτους και συγκεκριμένες καταγγελίες που θα παραδοθούν στα Πρακτικά, θα σας δώσω έναν τίτλο, ως δημοσιογράφος, για την υπόθεσή μου: «Από τον «Πύργο» του Κάφκα –για όσους το έχουν διαβάσει, σίγουρα ο κ. Δατσόπουλος- στον Πύργο της Ηλείας». Ξέρετε, ο Νομός Ηλείας –είναι γνωστό- δεν έχει κανένα αυθαίρετο, ειδικότερα δεν έχει απασχολήσει ποτέ τη δημοσιότητα για αυθαίρετο ούτε έχουν ασχοληθεί οι ελληνικές διωκτικές ή άλλες αρχές με την ύπαρξη αυθαιρέτων. 
Το καλύτερο ρεπορτάζ της ζωής μου κάνω σήμερα, παρ’ ότι η δική μου περίπτωση υπάγεται επακριβώς στο άρθρο 83 παράγραφος 3 του Κανονισμού της Βουλής και ειδικότερα στο αν η υπόθεση αποσκοπεί ενδεχομένως στο να τρωθεί το κύρος της Βουλής ή του Βουλευτή, παρ’ ότι η δικογραφία είναι «φύρδην μίγδην» -με συγχωρείτε για την έκφραση- και μπορώ να το αποδείξω και μέσα δεν περιέχεται καν αδίκημα. Διότι, όπως ξέρετε, κυρίες και κύριοι, για να υπάρχει αδίκημα σε πολεοδομική παράβαση, πρέπει σύμφωνα με το π.δ. 267/1998 να έχει προηγηθεί η οριστική απόρριψη εμπρόθεσμης ενστάσεως. 
Δεν είχα και ούτε έχω κανένα αυθαίρετο. Ζητώ επιτακτικά την άρση της ασυλίας μου για τρεις βασικούς λόγους:
Δεν πρέπει να υπάρχει καμμία σκιά σε Βουλευτή ακόμη κι αν κατηγορείται και συκοφαντείται χυδαία από κρατικούς λειτουργούς. Η αλήθεια είναι η μόνη που διαλύει τις σκουριές. 
Ζητώ την άρση της ασυλίας μου επιτακτικά, διότι εγώ δεν μπορώ να αφήσω απροστάτευτη την αδελφή μου, που κατηγορείται από κοινού για αδίκημα που δεν έχουμε διαπράξει αποδεδειγμένα, μόνο και μόνο, επειδή έχει κάνει ένα αδίκημα: Της έτυχε να είναι αδελφή Βουλευτή και μάλιστα «γαλάζιας». 
Και εξηγούμαι: Η καταγωγή μας είναι από παλιά ιστορική οικογένεια, από τον πατέρα μας, από το Νομό Μεσσηνίας. Το 1953 η περιοχή υπήχθη διοικητικά στο Νομό Ηλείας, ενώ δικαστικά και εκκλησιαστικά –αυτά είναι τα παρανοϊκά του ελληνικού κράτους- υπάγεται στο Νομό Μεσσηνίας. 
Με την αδελφή μου κληρονομήσαμε μία οικογενειακή ιστορική περιουσία, που μέσα είχε ένα πέτρινο ιστορικό σύμπλεγμα αγροικιών από το 1864. Ακριβώς, επειδή θέλαμε να τιμήσουμε τη μνήμη της οικογένειάς μας και κυρίως, την ιστορική αρχιτεκτονική μνήμη του συγκεκριμένου πέτρινου συμπλέγματος –αγροικίες, λιοτρίβια, νερόμυλοι, πηγάδια κ.λπ.- κάναμε αίτηση μόνες μας στο ΥΠΕΧΩΔΕ το έτος 2000, να κηρυχθεί παραδοσιακό διατηρητέο, για να μείνει στο μέλλον υπέρ της τοπικής αγροτικής αρχιτεκτονικής περιοχής. Το καταθέτω για τα Πρακτικά.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Το 2001 κυκλοφορεί το ΦΕΚ του ΥΠΕΧΩΔΕ που διευκρινίζει, μάλιστα, τι είναι ακριβώς παραδοσιακό διατηρητέο -γιατί ξέρετε έχει πάρα πολύ αυστηρούς νόμους στο μέλλον- και τι απαλλάσσει από το να είναι κάτι βοηθητικά κτίσματα, που τα περιγράφει το ΦΕΚ. 
Εδώ θέλω την προσοχή σας για το άθλιο κράτος, όπως το εξυπηρετούν άθλιοι συκοφάντες κρατικοί λειτουργοί από τις πολεοδομίες στην επαρχία. Επειδή ακριβώς πρόκειται περί παραδοσιακού διατηρητέου, χρειάζονται δύο πολύ δύσκολες άδειες: Μία από το ΥΠΕΧΩΔΕ, μέσω του ταμείου ΤΑΣ Πύργου και μία από την Πολεοδομία της Νομαρχίας Ηλείας -όπου επαναλαμβάνω ότι στο Νομό Ηλείας δεν υπάρχει κανένα αυθαίρετο, ειδικά στις παραλίες- από ειδική πενταμελή αρχιτεκτονική επιτροπή του τμήματος Πολεοδομίας της Νομαρχίας Ηλείας, της οποίας ο Πρόεδρος, ονόματι Σπυρούλιας, υπογράφει το 2001 την άδεια. Καταθέτω και τις δύο άδειες για τα Πρακτικά.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Γίνονται τα έργα και πάμε ως επενδυτές –με την καλή έννοια- για να στηρίξουμε τη μνήμη, όπως σας είπα, της περιουσίας. Κάνουμε πανηγύρια και εγκαίνια στις αρχές του 2003 και παίρνουμε τα συγχαρητήρια, η αδελφή μου και εγώ, από όλη την ευρύτερη περιοχή Μεσσηνίας και ορεινής Ολυμπίας: «Μπράβο, κορίτσια γι’ αυτό που κάνατε». Φυσικά τότε δεν ήμουν Βουλευτής, όπως δεν ήμουν ούτε το 2004 ούτε το 2005 ούτε το 2006 ούτε το 2007.
 Το 2007 καταστρέφεται όλη η περιοχή, καταστρέφεται ολοσχερώς και όλη μας η περιουσία,. Δεν αποζημιωθήκαμε και δικαίως, γιατί είχαμε υψηλές φορολογικές δηλώσεις. Δεν ήμουν Βουλευτής και το διευκρινίζω. 
Από την πρώτη στιγμή της τραγικής Παρασκευής βγαίνω πανελληνίως στα κανάλια και στα ραδιόφωνα –θα το θυμούνται πολλοί- και καταγγέλλω συγκεκριμένα ποιοι είναι οι υπεύθυνοι αυτής της ολικής καταστροφής χλωρίδας και πανίδας με τους τριάντα επτά νεκρούς. Και βέβαια δικαιώθηκα. Δημιούργησα έχθρες τότε και αντιπάθειες, δέχθηκα και απειλητικά τηλεφωνήματα. Δεν ήμουν Βουλευτής, το επαναλαμβάνω.
Τόσα χρόνια μετά, μόλις τον Δεκέμβριο, καταδικάστηκε ο κατ’ εξοχήν υπεύθυνος μαζί με άλλους, όπως έλεγα εγώ από τότε, ο εκπρόσωπος της Νομαρχιακής Αυτοδιοίκησης και νυν Αντιπεριφερειάρχης Ηλείας. Δεν ξέρω καν αν έχει μπει σε αργία, γιατί «έφαγε» μόλις σαράντα εννέα χρόνια, που συγχωνεύθηκαν σε δέκα χρόνια. 
Βγαίνω Βουλευτής και κάνω την πρώτη μου δήλωση «πόθεν έσχες» το 2008, που σημαίνει ότι όποιος ήθελε να ελέγξει την περιουσία μου, θα μπορούσε να το κάνει. Γιατί την πρώτη ειδικά φορά βάζεις τα πάντα: διαθήκες κληρονομητήρια, οτιδήποτε.
Είμαι Βουλευτής και με στέλνει η Νέα Δημοκρατία το 2009 υπεύθυνη ευρωεκλογών, ακριβώς επειδή ξέρω άριστα την περιοχή. Έχω γράψει και έχω προσφέρει και δύο βιβλία στην περιοχή. 
Πάλι το 2009 έχω στόχο –με αφορμή τις καταστροφές από τις πυρκαγιές- τους υπεύθυνους γενικότερα εκεί της περιοχής και κυρίως, αναλώνομαι σε μία αυστηρή δημόσια κριτική για το αίσχος των αυθαιρεσιών στις παραλίες του Νομού Ηλείας. Καταλαβαίνετε ότι δημιουργώ, για μία ακόμη φορά, έχθρες και αντιπάθειες, κάτι το οποίο είχα πετύχει και ως δημοσιογράφος και δεν μου βγήκε σε κακό, είναι η αλήθεια. Ξαφνικά αρχές Αυγούστου του 2009, αμέσως μετά τις ευρωεκλογές, βρισκόμαστε οικογενειακώς στην περιοχή για διακοπές. 
Αντιλαμβάνομαι ότι κάτι υπάρχει εις βάρος μου και εις βάρος της οικογένειάς μου, που δεν μπορώ όμως να διαπιστώσω τι είναι. Δεχόμαστε υβριστικά τηλεφωνήματα με την οικογένειά μου του τύπου «Σα δεν ντρέπεστε να έχετε αυθαίρετα και είστε και Βουλευτής «γαλάζια»!». Σημειωτέον, σε ό,τι έχει γραφτεί πάντα είμαι «γαλάζια» Βουλευτής.
Δεν μπορώ να καταλάβω τι γίνεται, ωσότου με παίρνει τοπικός Βουλευτής  -μετά από πολλές μέρες- και μου λέει το εξής: «Ξέρεις, με πήραν από τη Νομαρχία Ηλείας και μου ζητούσαν πού μπορώ να σε βρω να σου πω, γιατί έχει πάει μία καταγγελία εις βάρος σου, ότι έχεις αυθαίρετο».
Να μη σας τα πολυλογώ, επί είκοσι πέντε μέρες βοούσε το σύμπαν ότι υπάρχει καταγγελία ότι έχουμε αυθαίρετο, χωρίς να υπάρχει καμμία επίσημη ενημέρωση, ως όφειλαν, από την άθλια τοπική νομαρχιακή διοίκηση.
Εδώ όμως άρχισε η σταυροβελονιά Πιπιλή, γιατί κατάλαβα ότι κάποιος πήγε να μου τη στήσει και έκανα υπομονή και με τη δημοσιογραφική μου εμπειρία. Στις 24-8-2009 αρχίζω με πρωτοκολλημένα έγγραφα, να ζητώ από την Πολεοδομία Πύργου και τη Νομαρχία και το Νομάρχη προσωπικά, να μου πει τι τρέχει. Περνούν οι μέρες. Πάλι τα κουτσομπολιά. Καμμία επίσημη ενημέρωση.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στις 26 Αυγούστου είμαι υποψήφια Βουλευτής με τη Νέα Δημοκρατία στην πιο κρίσιμη προεκλογική περίοδο. Παρ’ όλα αυτά, τα παρατάω, πάω στην Τοπική Αστυνομία Ζαχάρως και υποβάλλω στις 26 Αυγούστου και στις 28 Αυγούστου συμπληρωματικές μηνυτήριες αναφορές. Είναι λάθος μου. Το παραδέχομαι. Και μου είπαν μετά: «Καλά, ρε Πιπιλή, πήγες να κάνεις μήνυση προεκλογικά σε τοπικούς άρχοντες, σε τοπικά δικαστήρια;». Εντάξει, απολογούμαι για το λάθος μου, γιατί αυτή η δικογραφία, παρ’ ότι στις 23-12-2009 κλήθηκα από το Πρωτοδικείο Αθηνών για συμπληρωματική κατάθεση, εξαφανίστηκε ως διά μαγείας. Διότι φαίνεται ότι την προεκλογική περίοδο του 2009 κανείς δεν ήθελε να ασχοληθεί με καταγγελίες «γαλάζιας» Βουλευτού.
Την 1η Σεπτέμβρη του 2009 κάνω έγγραφη καταγγελία στο λαλίστατο και πολύ αποκαλυπτικό Επιθεωρητή Δημόσιας Διοίκησης κ. Λέανδρο Ρακιντζή, στο Συνήγορο του Πολίτη. Επαναλαμβάνω τις καταγγελίες με πρωτόκολλα στις 31-8-2009 και 4-12-2009. Με αγνοούν άπασαι αι ανεξάρτητοι υπεύθυνοι για την προστασία του πολίτη αρχαί. Γνωρίζω άριστα τη γραφειοκρατία, γιατί εγώ δεν είμαι ούτε Παπακωνσταντίνου ούτε Διώτης, να μην ξέρω ότι το παραμικρό πρωτοκολλείται. Έτσι, συνεχίζω το κέντημα με τα πρωτόκολλα. Κάθε μέρα, επί σειρά μηνών έστελνα παντού πρωτοκολλημένα έγγραφα, καταγγέλλοντας το γεγονός ότι ακόμα επίσημη ενημέρωση για το τι ακριβώς συμβαίνει, δεν έχω λάβει.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κάποια στιγμή μαθαίνω ότι τοπικός δημοσιογράφος της βόρειας Ηλείας, δηλαδή, εκατό χιλιόμετρα μακριά από τα σύνορα Ηλείας-Μεσσηνίας, που είναι το κηρυγμένο παραδοσιακό διατηρητέο από το 2000 πέτρινο σύμπλεγμα, στέλνει επώνυμη καταγγελία ως μέλος της ΕΣΗΕΑ -να τον χαίρεται η ΕΣΗΕΑ, που το λέει κιόλας ότι είναι μέλος της ΕΣΗΕΑ, λες και εμείς δεν είμαστε μέλη της ΕΣΗΕΑ!- με Α4 φωτογραφία και καταγγέλλει ότι η συγκεκριμένη πέτρινη οικοδομή, όπως λένε, ανήκει στη Βουλευτή της Νέας Δημοκρατίας και όπως λένε, στερείται αδείας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Πού το στέλνει, κυρίες και κύριοι; Στη Διεύθυνση Πολεοδομίας Πύργου Νομαρχίας Ηλείας, στο Διευθυντή Πολεοδομίας κ. Σπυρούλια, που, όπως αποδεδειγμένα κατάθεσα κιόλας, το 2001 μας είχε δώσει την ειδική, μεγάλη, βαριά άδεια, ειδικά γι’ αυτήν την ανακατασκευή, όπου...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Πιπιλή, σας παρακαλώ!</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Δεν γίνεται, κύριε Γρηγοράκο!
Εγώ ζήτησα την άρση ασυλίας μου για να προστατεύσω την αξιοπιστία του Βουλευτή, ακόμη και όταν συκοφαντείται και για να καταγγείλω με πρωτοκολλημένα έγγραφα...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το σεβόμαστε αφάνταστα αυτό, αλλά διαχειριστείτε το χρόνο σας.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: ...τους συκοφάντες, άθλιους κρατικούς λειτουργούς στη Νομαρχία Ηλείας, στην Πολεοδομία Πύργου και στην Πολεοδομία Ζαχάρως.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Πιπιλή, το σεβόμαστε αυτό, αλλά να οργανώσετε λίγο το χρόνο σας.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Τι να οργανώσω το χρόνο;
Η Πολεοδομία Ζαχάρως δεν έχει καμμία σχέση. Η Πολεοδομία Πύργου, που μου έχει δώσει την άδεια, το «κάνει γαργάρα» και δεν λέει από τις 5 Αυγούστου, «Χριστιανέ μου, τι κάνεις καταγγελία; Εμείς δώσαμε άδεια», να τελειώνει εκεί η ιστορία. Όχι. Η «γαλάζια» Βουλευτής έπρεπε να τιμωρηθεί και να χάσει πιθανότατα και την εκλογή της στην Α’ Αθηνών.
Η Πολεοδομία Πύργου στέλνει παρανόμως την Πολεοδομία Ζαχάρως, όπου, ξέρετε, εκεί δεν υπάρχει κανένα αυθαίρετο -αυτό για να μη χάνουμε και το μέτρο, έτσι, κύριε Γεωργιάδη;- για να μου κάνει έλεγχο. Οικογενειακώς καλούμεθα -προσέξτε- στις 25 Νοεμβρίου να στείλουμε πλήρη φάκελο. Ξανά-μανά το Μπεν Χουρ σε φάκελο: Αεροφωτογραφίες, άδειες, διαθήκες από το 1864 μέχρι και το 2009, συμβόλαια, τα πάντα.
Προσέξτε: Στέλνουμε την απάντηση με το φάκελο πλήρη στις 25 Νοεμβρίου του 2009 και αυτή η τρομερή ελληνική διοίκηση, ενώ μεσολαβεί Σαββατοκύριακο, πάει δήθεν και κάνει αυτοψία. Μακροσκοπικά. Δηλαδή, πήγαν δύο τύποι που λένε ότι είναι από την Πολεοδομία χωρίς αυτά που προβλέπει ο νόμος. Μακροσκοπικά! Δηλαδή, στο Χιούστον δεν χρειάζεται τηλεσκόπιο πια. Θα πηγαίνουν αυτοί οι δύο συγκεκριμένοι υπάλληλοι, οι οποίοι θα λένε ότι «μακροσκοπικά είδαμε πίσω από ένα σπίτι κάτι αποθήκες, που μακροσκοπικά είναι μετά το 2004». Διότι, ξέρετε, ήταν τα κεραμίδια στην αποθήκη της ξυλείας και τους είπαν: «Καλέ, καλέ, ελάτε, μετά το 2004 είμαστε!».
Ξέρετε γιατί το έκαναν αυτό; Διότι μετά το 2004 ίσχυσε ο νόμος της Βάσως Παπανδρέου αναφορικά με τα πρόστιμα. Οι άθλιοι, λοιπόν, μπήκαν παράνομα σε ξένη περιουσία -γι’ αυτό είπαν το μακροσκοπικά- έριξαν και ένα πρόστιμο και προσέξτε τώρα το εξής. Στις 15 Δεκεμβρίου μπαίνω μέσα στην Κοινοβουλευτική Ομάδα -εγώ δεν έχω πάρει χαμπάρι, γιατί δεν μας έχουν ενημερώσει, η Κοινοβουλευτική Ομάδα είναι τότε με Πρόεδρο τον Αντώνη Σαμαρά- και μου λένε οι συνάδελφοι: «Καλά, ρε Πιπιλή, γελάς;». Λέω: «Παιδιά, γιατί να μη γελάω;». Μου λένε: «Σε έχει κάνει ρόμπα η «ΕΛΕΥΘΕΡΟΤΥΠΙΑ» με ολοσέλιδο». Λέω: «Εμένα; Γιατί;». «Καλέ, αφού έχεις αυθαίρετα μαζί με την αδελφή σου, μαζί με τον αδελφό σου». Μένω ξερή. Πρώτα η Πολεοδομία Ζαχάρως έστειλε στον τοπικό δημοσιογράφο και αυτός, με τη σειρά του, στην «ΕΛΕΥΘΕΡΟΤΥΠΙΑ». Διαπομπεύθηκα. Το κουβαλάω ακόμα. Στα μανταλάκια είμαι. Θα τη βρούμε τη συνέχεια.
Τι έκαναν, κυρίες και κύριοι; Δεν έστειλαν κανένα έγγραφο, σε καμμία διεύθυνση, ούτε δική μου ούτε της αδελφής μου ούτε του αδελφού, που δεν ήταν καν ιδιοκτήτης και του οποίου επέβαλαν πρόστιμο μόνο και μόνο επειδή έχει το όνομα «Πιπιλής» και ως πληρεξούσιος δικηγόρος έστειλε τα χαρτιά στην Πολεοδομία.
Τι έκαναν οι άθλιοι, κυρίες και κύριοι; Έστειλε στη Βουλή των Ελλήνων -το γράφει αυτό το χαρτί- η Πολεοδομία Ζαχάρως τρεις φακέλους, όχι στη διεύθυνση κατοικίας, όπως προβλέπει ο νόμος, όπου ξαφνικά στη θυρίδα με πιάνει ένας αστυνομικός και μου λέει το εξής: «Κυρία Πιπιλή, έχω ένα πρόβλημα. Έχουν έρθει δύο φάκελοι στη Βουλή σε δύο ονόματα που δεν είναι ούτε Βουλευτές ούτε υπάλληλοι. Απλώς λέγονται Πιπιλή».
Καταλαβαίνετε το σατανικό, άθλιο κράτος με ορισμένους ατιμώρητους, αδίστακτους συνεργούς σε τέτοια ιστορία, τι μπορούν να κάνουν; Και εν συνεχεία, άλλο τέρας, τρεις φορές μας κάλεσαν για ένσταση. Τρεις φορές, κυρίες και κύριοι, είχαν δημοσιευμένα ονόματα σαράντα πολιτών, τα έχω σβήσει, όπου εγώ μπορούσα να πάρω αυτά τα χαρτιά και να πάω σε τοπικούς Βουλευτές της Ηλείας, να τους πω: Ελάτε να σας δώσω εδώ πελατολόγιο για ρουσφέτια. Τρεις φορές, λοιπόν, μας κάλεσαν σε ένσταση. Καταθέτω τα σχετικά 
 (Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Την πρώτη φορά, κυρίες και κύριοι, ζητήθηκε ένα ακόμη χαρτί από το φάκελο «Μπεν Χουρ», όπου είπαμε, βεβαίως, να το φέρουμε. Μετά από τέσσερις μήνες μας ξανακαλούν, εγώ δεν πήγα ποτέ βέβαια στην Πολεοδομία Πύργου, γιατί εκεί βέβαια δεν θα χρειαζόταν, όχι μόνο Λαζόπουλος, Ράδιο Αρβύλα και Θέμος Αναστασιάδης! Καταλαβαίνετε τι θα έκανα εκεί. 
Πηγαίνει, λοιπόν, η συγκατηγορούμενη αδελφή μου και δεν εκδικάζεται. Γιατί δεν εκδικάσθηκαν, κυρίες και κύριοι, οι δύο επόμενες ενστάσεις; Γιατί το σύνολο της Πολεοδομίας Πύργου και Ζαχάρως, από τον Οκτώβριο του 2011 είναι όλοι σε αργία κατηγορούμενοι για δεκατρία κακουργήματα από τον εισαγγελέα Πύργου για τα αυθαίρετα στις παραλίες της Ηλείας. 
Την ίδια ώρα, λοιπόν, που εμένα και την αδελφή μου μας διαπομπεύουν όλοι αυτοί οι άθλιοι με τις άθλιες πρακτικές, είναι σε αργία από τον Οκτώβριο του 2011, η Πολεοδομία Ζαχάρως εδώ και μήνες δεν δίνει ούτε μια άδεια σε πολίτη, γιατί είναι όλοι σε αργία για κακούργημα. Και παρ’ όλα αυτά, κυρίες και κύριοι, άλλος εισαγγελέας από τον Πύργο – τώρα φτάνουμε στο τέλος – παραγγέλνει στην ανακρίτρια Πατρών, η οποία ευγενέστατα με παίρνει τηλέφωνο, μου λέει: «κυρία Πιπιλή, θέλουμε μερικά ακόμη στοιχεία. Ειδοποιεί ταχύτατα το ανώτατο κρατικό όργανο που είναι η ΔΗΠΕΣΧΟΣ Αποκεντρωμένης Διοίκησης, με παίρνουν οι άνθρωποι και μου λένε: κυρία Πιπιλή, πρέπει να έρθουμε να κάνουμε αυτοψία. Λέω με μεγάλη χαρά, επιτέλους, μετά από δύο χρόνια. Έρχεται τριμελές κλιμάκιο αρχιτεκτόνων και μηχανικών, το ανώτατο κλιμάκιο του κράτους, όπου έπρεπε να βρουν τζιπ, γιατί η περιοχή και τα περίφημα αυθαίρετα είναι σε απομονωμένη, αγροτική, δύσβατη, χωρίς ηλεκτρικό περιοχή, που αν δεν είσαι ντόπιος δεν υπάρχει περίπτωση να τη βρεις, δίπλα στη Νέδα, κάνει την αυτοψία, ενημερώνουν τις αρμόδιες δικαστικές αρχές, στέλνουν το χαρτί, δεν υπάρχει αυθαίρετο. Άρα από το Νοέμβριο του 2011 εμείς έχουμε χαρτιά στο χέρι μας, δεν υπάρχει αυθαίρετο. Τελεία και παύλα. Αιφνιδίως, άλλη εισαγγελία του Νομού Μεσσηνίας καλεί σε κλήσεις την Πολεοδομία Ζαχάρως. 
Καταθέτω τα χαρτιά.
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής). 
Έπαιζαν τις κουμπάρες, κυρίες και κύριοι. Λέγατε κατάπτυστα ψέματα με έγγραφα η Πολεοδομία Πύργου και Ζαχάρως και τα καταθέτω για να δείτε την αθλιότητα.
Και τελειώνω. Αφού έγιναν όλα αυτά, περάσαν τριάμισι χρόνια, έρχεται το Δεκέμβρη μια δικογραφία που δεν περιέχει καν αδίκημα, παρά μόνο μια ανταλλαγή εγγράφων από τη Δικαιοσύνη προς την Πολεοδομία. 
Και για να τελειώσω και θέλω να γραφτεί στα Πρακτικά το εξής: 
Επί τριάμισι χρόνια, κυρίες και κύριοι, έξι εισαγγελείς, δύο πρωτοδίκες τριών διαφορετικών νομών, εργατοώρες, έξοδα και τα λοιπά, για μια υπόθεση που έχει τελεσιδικήσει από το 2011. Εδώ, λοιπόν, καθιστώ υπεύθυνους από το βήμα της Βουλής, οτιδήποτε συμβεί στην προσωπική και την οικογενειακή μας περιουσία ή σε μέλη της οικογένειάς μου τον εισαγγελέα του Αρείου Πάγου, τον Υπουργό Δικαιοσύνης και τον Υπουργό Προστασίας του Πολίτη. Θέλω να γραφτεί στα Πρακτικά, γιατί είναι πολύ κακές οι εποχές. 
Επίσης επαναλαμβάνω: Ζητώ επιτακτικά την άρση ασυλίας μου, για να αντιμετωπίσω, ως πολίτης πλέον, την άθλια κρατική Δημόσια Διοίκηση, όπως αυτή εκφράζεται και κυρίως γιατί εγώ την αδελφή μου να καθίσει στην Εισαγγελία Κυπαρισσίας στο εδώλιο του κατηγορουμένου, χωρίς να έχει κάνει κανένα αδίκημα, μόνο και μόνο επειδή είναι αδελφή Βουλευτή και μάλιστα «γαλάζιας», δεν το επιτρέπω στον εαυτό μου. 
Ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κ. Πιπιλή. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα έξι μαθητές και μαθήτριες και δύο εκπαιδευτικοί από το 13ο Δημοτικό Σχολείο Ιλίου.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο κ. Δημήτριος Κυριαζίδης έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember> : Κύριε Πρόεδρε, κύριοι Υπουργοί, συναδέλφισσες και συνάδελφοι, δεν θα σας κουράσω πολύ και γι’ αυτό παρακαλώ για την προσοχή σας. 
Η υπόθεση είναι του 2006 και αναφέρεται -πήρατε και ένα σημείωμα χθες, το σημείωμα αυτό δεν έχει διατυπωθεί σωστά, γιατί εδώ φαίνεται ότι ο ίδιος έκανα μήνυση στον εαυτό μου, γι’ αυτό παρακαλώ να μη λάβετε υπ’ όψιν αυτό το σημείωμα, θα πω τι ακριβώς υπάρχει και δεν ξέρω αν πλέον η διάταξη του άρθρου 83 πρέπει να ισχύει, μιας και φτάσαμε στο άλλο άκρο και το τόνισα και στην επιτροπή το ζήτημα αυτό- σε εκλογές σε ένα σωματείο από τα πενήντα ένα που είχε η ομοσπονδία, προ του τακτικού συνεδρίου του 2006. Ως γνωστό, πριν από το συνέδριο, γίνεται μια επιτροπή, προκειμένου να εξετάσει το κανονικό των εκλογών των αντιπροσώπων. 
Δέχτηκα ως πρόεδρος της ομοσπονδίας ένα τηλέφωνο ότι η συγκεκριμένη ένωση έχει νοθεύσει τα πρακτικά και εξ αυτού εξαναγκάστηκα και ζήτησα από το πρωτοδικείο να μου στείλουν τα κανονικά αντίγραφα. Πράγματι, από τον παραλληλισμό που έγινε, διαπιστώθηκαν, όχι μία, όχι δύο, αλλά πάνω από τριάντα περιπτώσεις, τριάντα επτά στην ουσία, οι οποίες είχαν νοθευτεί. Τι δηλαδή: Κυριαζίδης, έλαβε ψήφους εκατόν δεκαπέντε, οι εκατόν δεκαπέντε έγιναν χίλιοι εκατόν δεκαπέντε. Τριάντα επτά τέτοιες περιπτώσεις. Και για να μη σας βάζω στον πειρασμό, αν τυχόν ήταν αντίθετοι σε ό,τι με αφορά, ήταν θα έλεγα της δικής μου ομάδας. Και εδώ η δυσκολία. Προφανώς ή κάποιος θα έλεγα «ρίχτηκε» από το γεγονός ότι δεν μπήκε στη λίστα, με αποτέλεσμα να κάνει αυτήν την αναφορά προς εμένα. Βεβαίως έφερα το θέμα στο διοικητικό συμβούλιο, εν όψει του συνεδρίου. Στο συνέδριο βέβαια έγινε αναφορά, ήρθαν και οι θιγέντες συνάδελφοι, οι οποίοι ενώ εκλέγησαν δεν ήταν στο φωτοτυπημένο πρακτικό, αλλά θεωρημένο από τη συγκεκριμένη ένωση κάθε φύλλο και με σφραγίδες κ.λπ., με αποτέλεσμα να μπούμε σε μια πολύχρονη διαδικασία. 
Εξ αυτού κι εν όψει της αποχώρησής μου από την ομοσπονδία, έκανα μία αναφορά ακριβώς γι’ αυτό το γεγονός. Η ομοσπονδία απέστειλε αυτήν την αναφορά στον εισαγγελέα, όπου υπήρξε ποινική δίωξη κατά των συγκεκριμένων. Υπήρξε από πλευράς των συγκεκριμένων μία προσφυγή κατά του κλητηρίου θεσπίσματος. Πλην, όμως, υπήρξε διάταξη του εισαγγελέως εφετών όπου πράγματι ορθά τόνισε ότι καλώς έγινε, ότι έτσι έπρεπε να γίνει, δηλαδή να οδηγηθεί η υπόθεση προς τα δικαστήρια.
Βεβαίως, απευθύνομαι και προς εσάς και λέω ως δημόσιος λειτουργός, ως αξιωματικός της Αστυνομίας, ότι είχα χρέος –θα έλεγα, υποχρέωση- αλλά και καθήκον ως πρόεδρος της ομοσπονδίας, να διασφαλίσω την ομοσπονδία έτσι ώστε να μη γίνομαι βορά. Βεβαίως, αυτά τα πράγματα δημοσιεύτηκαν και εθίγη η ομοσπονδία. Ήρθε η υπόθεση προς εκδίκαση των συγκεκριμένων κατηγορουμένων μετά από δυόμισι, τρία χρόνια. Εν τω μεταξύ είχα αποχωρήσει από την ομοσπονδία.
Η ομοσπονδία ως αντίδικος κατά την ημέρα της δικασίμου δεν παρέστη. Βεβαίως, επειδή πέρασαν και δυόμισι χρόνια και επειδή η αντίδικος ομοσπονδία δεν ήταν παρούσα κατά την εκδίκαση της υπόθεσης, το δικαστήριο λόγω αμφιβολιών απάλλαξε τους συγκεκριμένους, οι οποίοι βεβαίως παραδέχθηκαν ότι έγιναν οι πλαστογραφίες, αλλά ότι δεν τις έκαναν οι ίδιοι. Δέχθηκαν ότι έτσι έχει το ζήτημα. Αν θέλετε να δείτε τα πρακτικά, τα έχω καταθέσει στην επιτροπή.
Βεβαίως, στη συνέχεια και μετά την αθώωσή τους, συνέβη το εξής τραγικό. Κατέθεσαν μήνυση σε βάρος μου ότι ψευδώς τους καταμήνυσα. Δηλαδή, εκεί που μας χρωστούσαν, μας πήραν και το βόδι. Δυστυχώς αυτή είναι η πραγματικότητα. 
Συνεχίζω λέγοντας ότι η υπόθεση σε ό,τι με αφορά εκδικάστηκε από το εφετείο, όπου και αθωώθηκα, όπως και ο δημοσιογράφος ο οποίος είχε δημοσιεύσει ανάλογα περί της υπόθεσης αυτής.
Μετά την αθώωσή μου και ενώ πλησιάζαμε προς τις εκλογές, για λόγους συνδικαλιστικής εμπάθειας και εκδικητικότητας, έρχονται και κάνουν μήνυση κατά του σημερινού προέδρου της ομοσπονδίας ως φυσικού αυτουργού και εμού ως ηθικού αυτουργού, ότι δήθεν εγώ τον ώθησα να στείλει την αναφορά στον εισαγγελέα.
Έτσι έχει η υπόθεση. 
Δυστυχώς, ενώ υπάρχει το προηγούμενο, ενώ υπάρχει η αθώωση και όλα αυτά, είμαστε υποχρεωμένοι από το 2006 έως το 2012 να ασχολούμαστε μ’ αυτήν ακριβώς την υπόθεση. Είχα χρέος αυτό να κάνω και αυτό έκανα. Πιστεύω ότι όλοι σας αυτό ακριβώς θα κάνατε, άσχετα αν εκείνοι οι αντιπρόσωποι αφορούσαν τη δική μου παράταξη, τη δική μου ομάδα. Όμως, δεν θα μπορούσε να σταθεί στην κοινωνία πλέον ομοσπονδία, η οποία άρθρωσε και όρθωσε έναν δικό της λόγο που τον γνωρίζετε πάρα πολύ καλά.
Βεβαίως, είναι πολύ κακό να ερχόμαστε να δικαζόμαστε –σε ό,τι με αφορά τουλάχιστον- τρεις φορές. Τη μία φορά στην Επιτροπή Δεοντολογίας κρεμάστηκα επί τρεις μέρες στα πρωτοσέλιδα του νομού μου, επειδή δήθεν κάτι έκανα. Εκείνο που έκανα ήταν να στείλω τους απατεώνες στο δικαστήριο. Και αν μου συμβεί ξανά, θα κάνω το ίδιο. Σήμερα είναι η δεύτερη φορά και πιστεύω ότι θα πάμε σε μία διαδικασία στη συνέχεια. Δεν ξέρω, από εσάς θα εξαρτηθεί. Μπορεί να πάει η υπόθεση στο αρχείο. Δυστυχώς έτσι έχει όλη η υπόθεση.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, θα ήθελα να σας ενημερώσω ότι μετά την ονομαστική ψηφοφορία, θα ακολουθήσει η ομιλία του Προέδρου του ΠΑΣΟΚ για το νομοσχέδιο και τις πολιτικές εξελίξεις.
Κηρύσσεται περαιωμένη η συζήτηση επί των αιτήσεων άρσης της ασυλίας των Βουλευτών κ.κ. Φωτεινής Πιπιλή και Δημητρίου Κυριαζίδη.
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας, στο οποίο μάλιστα έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. Κάθε συνάδελφος θα σημειώνει την ψήφο του δίπλα στο όνομα του συναδέλφου για το οποίο ζητείται η άρση της ασυλίας. 
Εκείνος που ψηφίζει υπέρ της άρσης ασυλίας, σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή λέει «ΝΑΙ» και στην αίτηση του εισαγγελέως που ζητεί την άρση ασυλίας. 
Εκείνος που ψηφίζει κατά της άρσης ασυλίας, σημειώνει δίπλα στο όνομα του Βουλευτή και στη στήλη «ΟΧΙ» αντιστοίχως «ΟΧΙ». 
Εκείνος που ψηφίζει «ΠΑΡΩΝ», θα το σημειώσει στην αντίστοιχη στήλη του ψηφοδελτίου. 
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα το υπογράφει, διότι η ψηφοφορία είναι ονομαστική. Στη συνέχεια, με την εκφώνηση του ονόματός του και επί του συνόλου του καταλόγου θα παραδίδει το ψηφοδέλτιο στους συναδέλφους κ. Δημήτρη Τσουμάνη από τη Νέα Δημοκρατία και κ. Σοφία Σακοράφα από το ΣΥΡΙΖΑ - Ενωτικό Κοινωνικό Μέτωπο, οι οποίοι θα το μονογράφουν και θα ανακοινώνουν ότι ο Βουλευτής εψήφισε.
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης.
Κύριοι συνάδελφοι, σας ενημερώνω ότι έχουν έρθει στο Προεδρείο τηλεομοιοτυπίες - φαξ συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Καλούνται επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και κ. Απόστολος Αλεξόπουλος από το ΣΥΡΙΖΑ - Ενωτικό Κοινωνικό Μέτωπο.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να μπουν οι σελ. 132, 133)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΚΑΤΑ ΤΗ ΔΙΑΡΚΕΙΑ ΤΗΣ ΚΑΤΑΜΕΤΡΗΣΗΣ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και δύο εκπαιδευτικοί συνοδοί τους από το Γυμνάσιο Σούλης Μαγνησίας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Συνεχίζουμε τη νομοθετική εργασία της Βουλής με τον κ. Γκόκα. 
Ορίστε, κύριε Γκόκα, έχετε το λόγο για οκτώ λεπτά.</ChairmanSpeech> 
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, συζητάμε σήμερα το νομοσχέδιο για τα «Επενδυτικά Εργαλεία Ανάπτυξης, Παροχή Πιστώσεων και άλλες διατάξεις» υπό το βάρος βέβαια, των εξελίξεων μετά την απόφαση του Eurogroup για την Κύπρο, εξελίξεις, που συμπίπτουν χρονικά με την επικέντρωση της προσπάθειας της χώρας μας στο εσωτερικό μέτωπο, για μέτρα και πολιτικές που αφορούν στην ανάπτυξη, στην απασχόληση και στην αντιμετώπιση κρίσιμων κοινωνικών προβλημάτων, όπως είναι η ανεργία. 
Είναι γεγονός πως η απόφαση της Ευρωζώνης δημιουργεί αστάθεια που επηρεάζει συνολικά την Ευρώπη αλλά ιδιαίτερα και την Ελλάδα, αφού υπάρχει κίνδυνος να έχουμε αλλαγή των δεδομένων και του πλαισίου μέσα στο οποίο κινούμαστε. 
Είναι δεδομένη η στήριξη μας στην Κύπρο, όπως και ο σεβασμός των αποφάσεων ενός κυρίαρχου λαού και ενός ανεξάρτητου κράτους. Διαπιστώνεται, για μια ακόμα φορά, η αναγκαιότητα ομοψυχίας και συνεννόησης σε κρίσιμα εθνικά θέματα, ιδιαίτερα όταν κινούμαστε σε συγκεκριμένες συνθήκες πολιτικών και οικονομικών επιλογών, ως αποτέλεσμα συγκεκριμένων συσχετισμών και συμφερόντων στο πλαίσιο της Ευρωπαϊκής Ένωσης. 
Δεν χρειάζεται κατά τη γνώμη μου, δεν βοηθά η πλειοδοσία συμπαράστασης και αναγνώρισης από την πλευρά των ελληνικών κομμάτων για τις αποφάσεις του κυπριακού λαού και των αντιπροσώπων του. Ας αναλογιστούν όλα τα κόμματα που πλειοδοτούν σε συμπαράσταση, ποια είναι η δική τους στάση απέναντι στα κρίσιμα δικά μας αδιέξοδα, ποιες είναι οι προτάσεις που διατυπώνουν και ας αναλογιστούν τη σταθερή άρνηση τους και κυρίως η Αξιωματική Αντιπολίτευση, ώστε να βάλουν πλάτη στην εθνική προσπάθεια. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Κυρίες και κύριοι συνάδελφοι, θα έχουμε το απόγευμα ενημέρωση στην Επιτροπή Οικονομικών από τον αρμόδιο Υπουργό. Ελπίζουμε ότι τελικά, δεν θα χαθεί ο έλεγχος των εξελίξεων, τη στιγμή που αναζητούμε το κατάλληλο χρηματοοικονομικό περιβάλλον για τη μάχη της ανάπτυξης για τη χώρα μας, γιατί αυτό είναι το βασικό επενδυτικό εργαλείο. 
Το Πρόγραμμα Ανασυγκρότησης μπορεί να στηριχθεί από τις επιχειρήσεις που πρέπει να επιβιώσουν, από μεταρρυθμίσεις στο φορολογικό σύστημα και στη Δημόσια Διοίκηση, από την αξιοποίηση της δημόσιας περιουσίας. 
Σήμερα, οι μεταρρυθμίσεις και η προσέλκυση επενδύσεων είναι περισσότερο αναγκαίες από κάθε άλλη φορά, αν θέλουμε μια χώρα ισχυρή, σύγχρονη και θωρακισμένη απέναντι σε μελλοντικές κρίσεις. Στο πλαίσιο αυτής της δέσμης παρεμβάσεων και πολιτικών εντάσσεται το σχέδιο νόμου που συζητάμε, κυρίως ως προς τις διατάξεις του που αφορούσαν στα νέα επενδυτικά εργαλεία και τη λειτουργία της Κεφαλαιαγοράς, καθώς και εκείνες που αφορούν στη διευκόλυνση των αποκρατικοποιήσεων, στην αναδιοργάνωση των φοροελεγκτικών υπηρεσιών του Υπουργείου Οικονομικών και την ενίσχυση της Γενικής Γραμματείας Δημοσίων Εσόδων για την αποτελεσματικότερη πάταξη της φοροδιαφυγής. 
Είναι σημαντικό να προσφέρουμε επιπλέον δυνατότητες που μπορούν να αξιοποιήσουν οι νεοσύστατες επιχειρήσεις, οι οποίες αντιμετωπίζουν αυξημένες ανάγκες χρηματοδότησης όταν μάλιστα ο παραδοσιακός τραπεζικός δανεισμός κινείται σε χαμηλά επίπεδα. 
Όμως, δεν μπορούμε να πούμε ότι οι παρεμβάσεις μας προς την ενίσχυση της αναπτυξιακής δυναμικής της χώρας εξαντλούνται με αυτές τις διατάξεις. Τα εργαλεία αυτά αποτελούν μέρος της λύσης του προβλήματος. Υπάρχουν και πολλές άλλες πτυχές της ανάπτυξης που πρέπει να δούμε. Πρέπει να δοθεί έμφαση και σε άλλες παρόμοιες πολιτικές και δράσεις, κυρίως με την ανακεφαλαιοποίηση των τραπεζών, προκειμένου να υπάρξει ένα κεφαλαιακά ισχυρό τραπεζικό σύστημα που θα μπορέσει να χρηματοδοτήσει τις όποιες επιχειρηματικές και επενδυτικές πρωτοβουλίες και ιδιαίτερα, να αντιμετωπίσει το πρόβλημα της υπερχρέωσης του συντριπτικά μεγαλύτερου ποσοστού των επιχειρήσεων και της αδυναμίας χρηματοδότησής τους με αποτέλεσμα η συνέχιση της λειτουργίας τους να είναι προβληματική έως αδύνατη. 
Εδώ πράγματι χρειάζονται ουσιαστικές ρυθμίσεις που θα εξυπηρετούν και το δημόσιο σε ό,τι αφορά οφειλές προς την εφορία, προς τα ταμεία ή και προς τις τράπεζες αλλά και τους ιδιώτες. Όπως επίσης πρέπει να δοθεί ιδιαίτερο βάρος στο σκέλος της ανάπτυξης μέσω της απορρόφησης πόρων που ΕΣΠΑ. 
Σχετικά με τα θέματα που αφορούν αρμοδιότητες του Υπουργείου Οικονομικών έχουμε ρυθμίσεις σχετικά με την αγορά των παιγνίων και την Επιτροπή Εποπτείας και Ελέγχου Παιγνίων. 
Για τον ΟΠΑΠ πιστεύω πως πρέπει να δοθεί ιδιαίτερη προσοχή στο θέμα που έθιξε ο εισηγητής μας, σχετικά με τις άδειες που έχουν προβλεφθεί για τους παραχωρισιούχους και τον κίνδυνο να περάσουν και πάλι στον ΟΠΑΠ μετά την ιδιωτικοποίηση του δημιουργώντας έτσι μονοπωλιακές συνθήκες. 
Για την αντιμετώπιση της κυκλοφορίας των ανασφάλιστων οχημάτων πιστεύω ότι οι διατάξεις κινούνται σε σωστή κατεύθυνση. 
Για τις αποκρατικοποιήσεις θα ήθελα να πω πως πρέπει να εντατικοποιηθεί η όλη διαδικασία αξιοποίησης της δημόσιας περιουσίας, πράγμα που στην πράξη αποδεικνύεται ότι συναντά αρκετές δυσκολίες. 
Εξίσου σημαντικός παράγοντας για την ανάπτυξη θεωρείται η επανεκκίνηση των μεγάλων δημοσίων έργων, που σε συνδυασμό με την αξιοποίηση της δημόσιας περιουσίας αναμένεται να συμβάλουν στην επανεκκίνηση βασικών κλάδων της οικονομίας, καλό θα ήταν μέσα στο 2013.
Τώρα σε σχέση με αυτά που αναφέρθηκαν και από τον εισηγητή μας, που συμπεριλαμβάνονται στα άρθρα 22 και 42, έγινε αναφορά από τον κύριο Υπουργό ότι θα αποσυρθούν και τα δύο άρθρα. Είναι θετικό το ότι αποσύρονται. 
Εκείνο που θα πρέπει να δούμε στη συνέχεια της συζήτησης και της διαβούλευσης και της συνεννόησης με τους φορείς είναι ότι σχετικά με το άρθρο 42 πρέπει να γίνουν ρυθμίσεις, ούτως ώστε να είναι δυνατή η αποπληρωμή των δανείων που δόθηκαν με την εγγύηση των του ελληνικού δημοσίου, όπως σε περιπτώσεις έκτακτων συνθηκών στην αγορά και αυτό αφορά πολλές επιχειρήσεις συνεταιριστικές ή ιδιωτικές.
Τέλος, με αφορμή τις προτάσεις της Ανώτατης Συνομοσπονδίας Πολυτέκνων Ελλάδος, θα ήθελα να θέσω το ρώτημα αν μπορούμε να έχουμε ικανοποίηση κάποιων από τα αιτήματα και ταυτόχρονα μεγαλύτερη εξοικονόμηση πόρων σε σχέση με πρόσφατες αποφάσεις, όπως οι ίδιοι ισχυρίζονται.
Κυρίες και κύριοι συνάδελφοι, σε γενικές γραμμές επί του σχεδίου νόμου, η θέσπιση των επιπλέον επενδυτικών εργαλείων ανάπτυξης και η βελτίωση του ρυθμιστικού πλαισίου λειτουργίας της εγχώριας Κεφαλαιαγοράς, μπορούν να ωφελήσουν την ελληνική οικονομία. Όμως, έχουμε πολύ δρόμο ακόμη. Πρέπει να δοθεί λύση στο πρόβλημα της ρευστότητας. Πρέπει να αλλάξει το κλίμα στην οικονομία. 
Σε ένα περιβάλλον πολιτικής και δημοσιονομικής σταθερότητας με την ταχύτερη δυνατή θεσμοθέτηση του νέου εθνικού φορολογικού συστήματος, πρέπει να κινηθεί η εσωτερική πραγματική οικονομία από ιδιώτες, επιχειρηματίες, επενδυτές, εμπόρους και ελεύθερους επαγγελματίες. 
Η μάχη στο εσωτερικό μέτωπο είναι κρίσιμη και πραγματικά, θα κρίνει την προοπτική της οριστικής υπέρβασης της κρίσης για την χώρα μας. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης) : Το λόγο έχει ο Πρόεδρος του ΠΑΣΟΚ κ. Ευάγγελος Βενιζέλος.
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Κυρίες και κύριοι Βουλευτές, θεωρώ εθνική και θεσμική υποχρέωσή μου να τοποθετηθώ ενώπιον της Βουλής για την υπό εξέλιξη κρίση στην Κύπρο αλλά, θα έλεγα, ευρύτερα στην Ευρωζώνη, πράγμα που σημαίνει ότι η κρίση αυτή φυσικά μας ενδιαφέρει άμεσα και εθνικά αλλά και οικονομικά. Και γιατί ο Ελληνισμός αυτήν τη στιγμή δοκιμάζεται αλλά και γιατί η Ελλάδα, ως τμήμα αναπόσπαστο της Ευρωζώνης, οφείλει να παρακολουθεί με πολύ μεγάλη σοβαρότητα και διορατικότητα τις εξελίξεις. 
Κυρίες και κύριοι Βουλευτές, όπως είχα την ευκαιρία να πω χθες, στην περίπτωση της Κύπρου αναδεικνύονται στο μέγιστο δυνατό βαθμό τα αντιφατικά χαρακτηριστικά των ευρωπαϊκών αποφάσεων σε σχέση με τη διαχείριση της κρίσης. Τα προγράμματα στήριξης που αποφασίζει η Ευρωζώνη -συνήθως με καθυστέρηση- είναι προγράμματα στήριξης και τιμωρίας. Έχουν έντονα δήθεν παιδαγωγικά χαρακτηριστικά, που είναι σε πολύ μεγάλο βαθμό μυωπικά. Δεν λαμβάνουν υπ’ όψιν ούτε τις αναπτυξιακές ούτε τις κοινωνικές ούτε -στην περίπτωση της Κύπρου- τις διεθνοπολιτικές και τις γεωπολιτικές διαστάσεις της κρίσης.
Αυτό ως Ελλάδα, ως λαός και ως έθνος το ζήσαμε και το ζούμε με τον πιο σκληρό τρόπο στο πετσί μας. Αυτό συμβαίνει γιατί στην Ευρώπη υπάρχουν εξαιρετικά δύσκολοι συσχετισμοί, συντηρητικοί και οικονομικά νεοφιλελεύθεροι. Αυτές είναι οι ιδέες και οι αντιλήψεις που κυριαρχούν. Αγωνιζόμαστε μαζί με άλλες προοδευτικές, σοσιαλιστικές και σοσιαλδημοκρατικές δυνάμεις να αλλάξουν οι αντιλήψεις αυτές. Αλλά η δυσκολία δεν αφορά μόνο τις κυβερνήσεις, δεν αφορά μόνο τα κοινοβούλια, αφορά τις ίδιες τις ευρωπαϊκές κοινωνίες, οι οποίες κατά πλειοψηφία αποδέχονται, αναπαράγουν και στηρίζουν την αντίληψη αυτή, πολύ συχνά γιατί κυριαρχούν οικονομικοί εθνικισμοί και όχι ευρύτερες πιο διορατικές και ευφυείς προσεγγίσεις των θεμάτων αυτών.
Παρ’ όλα αυτά, το ευρωπαϊκό πλαίσιο, το οποίο είναι τόσο δύσκολο και τόσο αντιφατικό, είναι διεθνώς το καλύτερο που μπορεί να βρει κανείς. Δεν θα έβρισκε η Ελλάδα καλύτερο γήπεδο για να προστατεύσει και να διεκδικήσει τα δικαιώματά της. Όλα τα άλλα πεδία είναι χειρότερα. 
Ειδικά στην περίπτωση της Κύπρου πρέπει να σας πω, ότι η επιμονή της Ευρωζώνης στην συμμετοχή των καταθετών -και μάλιστα των καταθετών που έχουν καταθέσεις μικρότερες των 100.000 ευρώ- δεν οφείλεται σε λόγους δημοσιονομικούς. Τα μεγέθη είναι πάρα πολύ μικρά. Είναι αστείο να αποδεχτούμε ότι το κριτήριο είναι δημοσιονομικό ή μακροοικονομικό. Δεν τίθενται υπό διακινδύνευση μείζονα πανευρωπαϊκά αγαθά για 10 δισεκατομμύρια ή 17 δισεκατομμύρια ευρώ. 
Στην πραγματικότητα, η απόφαση της Ευρωζώνης αφορά στο χτύπημα ενός οικονομικού μοντέλου. Ενός οικονομικού μοντέλου που έχει ανθίσει στην Κύπρο, που βασίζεται στις χρηματοοικονομικές υπηρεσίες και τον υπερμεγέθη τραπεζικό τομέα σε σχέση με το ΑΕΠ. Ο τραπεζικός τομέας στην Κύπρο υπερβαίνει έξι φορές το ΑΕΠ. 
Είναι, όμως, άδικο και ανακριβές να ισχυριστεί ο οποιοσδήποτε στην Ευρωζώνη ότι αυτό συμβαίνει μόνον στην Κύπρο, πρωτίστως στην Κύπρο, πρώτη φορά στην Κύπρο. Συμβαίνει και σε πολλές άλλες ευρωπαϊκές χώρες. Συμβαίνει σε χώρες της Ευρωζώνης. Συμβαίνει στο μεγάλο ευρωπαϊκό και παγκόσμιο χρηματοοικονομικό κέντρο, που είναι το Ηνωμένο Βασίλειο, το οποίο παρά το μεγάλο μέγεθος της οικονομίας του έχει και δημοσιονομικά δεδομένα και μία παραγωγική δομή, η οποία βασίζεται σε πολύ μεγάλο βαθμό στις χρηματοοικονομικές υπηρεσίες και στον πολύ μεγάλο τραπεζικό τομέα. 
Άρα δεν είναι δίκαιο και έντιμο να εστιάζει κανείς την προσοχή του μόνο ή πρωτίστως στην Κύπρο.
Είπα χθες μετά τη Σύσκεψη των τριών Αρχηγών που στηρίζουμε την Κυβέρνηση ότι η απόφαση του Eurogroup, όπως διαμορφώθηκε τελικά ως συναινετικό και συμβιβαστικό αποτέλεσμα, για επιβάρυνση των καταθέσεων ακόμη και των μικρότερων των 100.000 ευρώ, είναι ένα μεγάλο ιστορικό σφάλμα. Δεν έχει σημασία τι πρότεινε εξαρχής ποιος. Σημασία έχει ποια είναι η τελική λανθασμένη και ανιστόρητη απόφαση. Και δεν χρειάζεται να επικαλεστεί κανείς άλλες μαρτυρίες, όταν υπάρχει η μαρτυρία του μέχρι πρότινος Προέδρου του Eurogroup, του Πρωθυπουργού του Λουξεμβούργου, που ξέρει πολύ καλά τι πάει να πει χρηματοοικονομικός τομέας και παροχή τραπεζικών υπηρεσιών. Αναφέρομαι στον κ. Γιούνκερ, ο οποίος είπε ότι αν εξακολουθούσε να είναι Πρόεδρος του Eurogroup δεν θα άφηνε να ληφθεί η απόφαση αυτή. Γιατί η απόφαση αυτή δημιουργεί αναμφίβολα ένα πρόβλημα πίστης, ένα συστημικό πρόβλημα ευρωπαϊκών και διεθνών διαστάσεων. 
Υπάρχει πρόβλημα άνομων συμπεριφορών, ξεπλύματος χρήματος; Βεβαίως, υπάρχει. Θα μπορούσαν κάλλιστα να επιβληθούν τέτοιοι όροι και στην Κύπρο και σε όλα τα κράτη-μέλη της Ευρωζώνης και διεθνώς, αν είχαμε θεσμούς παγκόσμιας οικονομικής διακυβέρνησης. Βεβαίως και θα μπορούσαν να επιβληθούν μηχανισμοί ελέγχου για το μαύρο χρήμα, για το ξέπλυμα, για εταιρείες οι οποίες δεν μπορούν να αποδείξουν τελικά τη διαδοχή των κεφαλαίων τους και δεν μπορούν να πουν ποιος είναι αυτός που έχει τον πραγματικό έλεγχο.
 Έχει, λοιπόν, πολύ μεγάλη σημασία, όταν θέλουμε να στοχεύσουμε κάπου, -στη διαφάνεια για παράδειγμα- να χρησιμοποιούμε τα κατάλληλα, αποτελεσματικά και πειστικά μέσα, και όχι να χρησιμοποιούμε άλλα μέσα για άλλους σκοπούς, γιατί αυτό δημιουργεί τελικά ένα ακόμη μεγαλύτερο ιστορικό, οικονομικό και πολιτικό σφάλμα. 
Ήταν συνεπώς θα έλεγα επιβεβλημένη εκ των πραγμάτων, εν όψει όλων αυτών, η αντίδραση των κυπριακών πολιτικών δυνάμεων και η ουσιαστικά ομόφωνη καταψήφιση του σχεδίου από τη κυπριακή Βουλή των Αντιπροσώπων. Προσέξτε, στην περίπτωση της Κύπρου, μπορούμε να δούμε εμείς οι Ελλαδίτες, παρά τις διαφωνίες και τις συγκρούσεις που έχουν μεταξύ τους οι κυπριακές πολιτικές δυνάμεις, τι σημαίνει συναίνεση και εθνική ευθύνη, τουλάχιστον, σε ένα ελάχιστο κοινό παρανομαστή. Διότι όλα τα πολιτικά συστήματα διέπονται από μία λογική συγκυριακή σε πολύ μεγάλο βαθμό. 
Στην περίπτωση της Κύπρου, όλες οι πολιτικές δυνάμεις αναζητούν πρακτικές λύσεις. Θέλουν να βοηθήσουν. Θέλουν να ανοίξουν διαύλους διεθνούς επικοινωνίας. Θέλουν να συμβάλουν στη διαπραγμάτευση. Θέλουν να βρεθεί μία λύση. Βεβαίως, εξυπηρετούν και τους δικούς τους πολιτικούς και κομματικούς στόχους. Όμως, αναδεικνύεται ένας κοινός εθνικός παρανομαστής που πρέπει να τον στηρίξουμε και πρέπει να μας διδάξει. 
Από την άποψη αυτή, επαναλαμβάνω ότι είναι προκλητική και αστεία η στάση της ηγεσίας του ΣΥΡΙΖΑ-ΕΚΜ, που διαμαρτύρεται για την απόφαση του Eurogroup να επιβάλει κούρεμα στις καταθέσεις στην Κύπρο, όταν επιφανή στελέχη του ΣΥΡΙΖΑ-ΕΚΜ, όπως ξέρετε, προεκλογικά είχαν αναπτύξει διάφορες ιδέες για αναγκαστικό δάνειο που θα συνάψουν όλοι οι καταθέτες με τραπεζικούς λογαριασμούς στην Ελλάδα ή για την αναγκαστική αξιοποίηση όλων των καταθέσεων για σκοπούς δημόσιους και όχι με τραπεζικά κριτήρια. 
Είναι επίσης, θα έλεγα, αφελές και ανεύθυνο να λέει ο Έλληνας Αρχηγός της Αξιωματικής Αντιπολίτευσης ότι η ελληνική Κυβέρνηση όφειλε να ζητήσει σύγκλιση έκτακτης Συνόδου Κορυφής, με δική της πρωτοβουλία, δηλαδή με ελληνική πρωτοβουλία, χωρίς να έχει ακόμη αποφασίσει η κυπριακή Βουλή και χωρίς να έχει οριστικοποιηθεί από τα αρμόδια κυπριακά όργανα το όποιο εναλλακτικό σχέδιο. Να γίνει έκτακτη Σύνοδος Κορυφής, για να πει τι, ποιος και σε ποιον; 
Ο ΣΥΡΙΖΑ φοβούμαι ότι χρησιμοποιεί την Κύπρο ως μοχλό για φθηνό αντιπολιτευτικό παιχνίδι στην Ελλάδα και αυτό είναι κορυφαία εθνική ανευθυνότητα και κορυφαία προσβολή στον κυπριακό λαό. Δεν υποδεικνύουμε στον κυπριακό λαό τι θα κάνει. Σεβόμαστε τις επιλογές του, στο πλαίσιο των θεσμικών διαδικασιών της Κυπριακής Δημοκρατίας και στηρίζουμε τις αποφάσεις των συνταγματικών οργάνων της Κυπριακής Δημοκρατίας πρωτίστως για λόγους εθνικού καθήκοντος. Γιατί αν έχουμε ένα μείζον εθνικό αγαθό ως Ελληνισμός είναι η διεθνής νομική προσωπικότητα και η κυριαρχία της Κυπριακής Δημοκρατίας. Εάν αυτή προσβληθεί, δεν έχουμε κερδίσει τίποτα απολύτως και δεν μπορούμε στην περίπτωση της Κύπρου να συζητάμε με οικονομικά, δημοσιονομικά, αναπτυξιακά ή κοινωνικά κριτήρια παραβλέποντας την πρώτιστη εθνική ανάγκη να διαφυλαχθεί η διεθνής νομική προσωπικότητα της Κυπριακής Δημοκρατίας.
Ας θυμόμαστε πόσο σημαντικό έχει κριθεί από όλους μας εδώ μέσα, πλην ελαχίστων εξαιρέσεων, η ένταξη της Κύπρου στην Ευρωπαϊκή Ένωση και φυσικά θα ήταν τραγική οποιαδήποτε λύση θέτει την Κύπρο εκτός Ευρωζώνης, γιατί στην πραγματικότητα αυτό θα κλονίσει και τα θεμέλια της συμμετοχής της στην ίδια την Ευρωπαϊκή Ένωση και θα μεταβάλει επί τα χείρω τους διεθνείς συσχετισμούς στην Ανατολική Μεσόγειο, που είναι ο κορυφαίος χώρος εθνικού ενδιαφέροντος για εμάς.
Δυστυχώς στην περίπτωση της Κύπρου –και είχα την ευκαιρία να το πω αυτό, μέχρι προχθές, σε όλους τους ξένους συνομιλητές μου, πρωτίστως στους Γερμανούς- η Ευρωπαϊκή Ένωση δείχνει ότι η θεώρησή της είναι μονοδιάστατη, είναι μόνο οικονομική. Δεν έχει αποκτήσει έως τώρα, από το τέλος του Β΄ Παγκοσμίου Πολέμου έως τώρα, η Ευρώπη τη δυνατότητα να συνεκτιμά και άλλες παραμέτρους, πρωτίστως την παράμετρο της ασφάλειας και τη γεωπολιτική παράμετρο. 
Η ευρωπαϊκή Κύπρος είναι τεραστίων διαστάσεων πλεονέκτημα για την κοινή εξωτερική πολιτική και πολιτική ασφάλειας της Ευρωπαϊκής Ένωσης λόγω της γεωγραφικής της θέσης και της εγγύτητάς της με όλες τις εστίες της παγκόσμιας κρίσης, με το Μεσανατολικό, με τη Συρία, με τις εξελίξεις στο Ιράν, με όλη την περιοχή της Ανατολικής Μεσογείου που μας ενδιαφέρει. 
Πώς μπορεί να είναι ο Πρόεδρος των Ηνωμένων Πολιτειών στο Ισραήλ, πώς μπορεί να ασχολούμαστε με την παρουσία της Τουρκίας στη Μέση Ανατολή και στον αραβικό κόσμο και να μη μας ενδιαφέρει ως Ευρωπαίους το τι γίνεται με την Τουρκία, αυτό το εξαιρετικά σημαντικό, γεωπολιτικό και στρατηγικό πλεονέκτημα της Ευρωπαϊκής Ένωσης; Τέτοια μυωπία και τέτοια ανιστόρητη προσέγγιση, σχεδόν παιδαριώδης και ερασιτεχνική! Γι’ αυτό πάντα το ζήτημα της ευρωπαϊκής ασφάλειας έως τώρα είναι ζήτημα ευρωατλαντικό και γι’ αυτό ποτέ δεν θα χειραφετηθεί η Ευρώπη ως ήπειρος, γιατί δεν μπορεί να προσεγγίσει τα θέματα αυτά με το σθένος, τη διορατικότητα και την ιστορικότητα που απαιτείται.
Είναι μεγάλο πλεονέκτημα για την Κύπρο, αλλά πλεονέκτημα εν δυνάμει, ότι έχει εκμεταλλεύσιμα κοιτάσματα υδρογονανθράκων και πρωτίστως φυσικού αερίου. Και είναι σημαντικό το γεγονός ότι η Κύπρος ασκεί ενεργά τα εθνικά κυριαρχικά της δικαιώματα σε όλες τις θαλάσσιες ζώνες και πρωτίστως στην αποκλειστική οικονομική της ζώνη. Και στην Ελλάδα όμως έχουμε πει κατ’ επανάληψη και επαναλαμβάνω και σήμερα ότι θεωρούμε ενεργά και ασκούμε όλα τα εθνικά κυριαρχικά μας δικαιώματα, σύμφωνα με το Διεθνές Δίκαιο της Θάλασσας, επί όλων των θαλασσίων ζωνών. Αυτό αφορά και την υφαλοκρηπίδα και την αποκλειστική οικονομική ζώνη. 
Πέρα όμως από τις διακηρύξεις, τις δηλώσεις και τις διακοινώσεις το πραγματικό γεγονός και για την Ελλάδα είναι ένα: Ότι μετά από είκοσι πέντε ολόκληρα χρόνια αρχίζουμε πραγματικές έρευνες στο θαλάσσιο χώρο. Αυτό είναι ό,τι σημαντικότερο έχει γίνει για την εθνική κυριαρχία και τον εθνικό πλούτο. Πραγματικές έρευνες με πραγματικά αποτελέσματα που δεν ανακόπτονται και δεν τίθενται υπό διακινδύνευση. Και είμαστε υπερήφανοι γιατί επί των ημερών της δικής μας Κυβέρνησης έχει επιτευχθεί αυτό. 
Κυρίες και κύριοι Βουλευτές, καλό είναι επίσης όταν μιλάμε μεταξύ μας εδώ οι Ελλαδίτες, συμπεριλαμβανομένου και του Σώματός μας, για την Κύπρο, να έχουμε κατά νου τις προφανείς διαφορές μεταξύ Κύπρου και Ελλάδος. Οι διαφορές αφορούν πρωτίστως τα απόλυτα μεγέθη των δύο οικονομιών. 
Η Κύπρος έχει πολύ μικρά απόλυτα μεγέθη. Έχει ένα ΑΕΠ το οποίο είναι μόλις 18 δισεκατομμύρια. Είναι το 1/12 του ελληνικού ΑΕΠ, όπως αυτό έχει μειωθεί μετά την ύφεση. Το δημοσιονομικό της πρόβλημα είναι πολύ μικρότερο. Το έλλειμμά της φέτος είναι λιγότερο από το 1/3 του ελλείμματος που είχαμε εμείς το 2009, ως σημείο αφετηρίας για το δικό μας πρόγραμμα στήριξης. Άλλο είναι 4,5% και άλλο 15,7% του ΑΕΠ. Και, βεβαίως, ο ελληνικός τραπεζικός τομέας ήταν όσο και το ΑΕΠ, 1,1 του ΑΕΠ, δηλαδή 110% περίπου του ΑΕΠ, ενώ στην Κύπρο, όπως σας είπα και προηγουμένως, ο τραπεζικός τομέας είναι τεράστιος και γι’ αυτό κανείς δεν τολμά να πει το επιχείρημα ότι φταίει η διαχείριση του ελληνικού δημοσίου χρέους και πιο συγκεκριμένα το PSI, η συμμετοχή των ιδιωτών διεθνώς στο κούρεμα του ελληνικού δημοσίου χρέους για το κυπριακό πρόβλημα. Γιατί η επίπτωση στις τράπεζες της Κύπρου δεν είναι ούτε το ¼ των συνολικών αναγκών που έχουν τώρα οι κυπριακές τράπεζες, λόγω του δυσανάλογα μεγάλου όγκου τους σε σχέση με το κυπριακό ΑΕΠ και επειδή προέβησαν σε επαναγορά ελληνικών ομολόγων από ξένες τράπεζες τη στιγμή που ξένες τράπεζες «ξεφόρτωναν» τα ελληνικά ομόλογα. Αυτό έγινε κατά βάση και κυρίως από γερμανικές τράπεζες στην ύποπτη περίοδο. Αυτά για να έχουμε μία πλήρη αίσθηση όλων των μεγεθών και όλης της αλήθειας.
Επίσης, πρέπει να θυμόμαστε ότι η κυπριακή Βουλή των Αντιπροσώπων, με συντριπτική πλειοψηφία έχει ήδη ψηφίσει, πριν τις προεδρικές εκλογές τριάντα πέντε μνημονιακούς νόμους οι οποίοι ισχύουν, με περικοπές, προκειμένου να εξυπηρετηθεί η δημοσιονομική προσαρμογή και η διαρθρωτική προσαρμογή της Κυπριακής Δημοκρατίας σε σχέση με το λεγόμενο μνημόνιο.
Ο ελληνικός λαός παρακολουθεί με αγωνία και στηρίζει τον κυπριακό λαό. Ο κυπριακός λαός μέσω των οργάνων του προσπαθεί και πρέπει να βρει την καλύτερη, ασφαλή λύση για την Κύπρο μέσα στο ευρώ. Η Κύπρος μπορεί λόγω της ευελιξίας της και του μεγέθους της να βρει και λύσεις στις οποίες παίζουν σημαντικό ρόλο τρίτες χώρες. Διότι άλλο είναι να αναζητάς 240 δισεκατομμύρια ευρώ που αναζητούσε επειγόντως η Ελλάδα και άλλο να αναζητάς 6 δισεκατομμύρια ευρώ. 
Εμείς έχουμε ζήσει διαπραγματεύσεις με μη ευρωπαϊκές χώρες στο Διεθνές Νομισματικό Ταμείο και έχουμε δει πώς ψηφίζουν για το ελληνικό πρόγραμμα στο Διεθνές Νομισματικό Ταμείο, στο Διοικητικό του Συμβούλιο οι μη ευρωπαϊκές χώρες. Έχουμε δει και τι ομόλογα είχαν στα χαρτοφυλάκιά τους οι μη ευρωπαϊκές κεντρικές τράπεζες και πώς μετείχαν στο περιβόητο PSI οι μη ευρωπαϊκές χώρες, ως ιδιωτικός τομέας. Άρα ξέρουμε την πραγματικότητα και η πραγματικότητα βασίζεται στους αριθμούς και στη διαφορά των μεγεθών. Άλλο 240 δισεκατομμύρια λοιπόν και άλλο 6 δισεκατομμύρια ή 17 δισεκατομμύρια, αν θέλετε να πάρουμε όλο το ποσόν.
Και η Ρωσία βεβαίως ενδιαφέρεται και μπορεί να παίξει ρόλο, αλλά να είμαστε ρεαλιστές. Η Ρωσία ενδιαφέρεται για μία Κύπρο μέσα στο ευρώ, γιατί και τα ρωσικά αποθεματικά, σε πολύ υψηλό ποσοστό, είναι εκφρασμένα σε ευρώ. Η Ρωσική Ομοσπονδία ενδιαφέρεται για την Ευρωζώνη ως τέτοια και για μία νομισματική ισορροπία σε παγκόσμιο επίπεδο που περιλαμβάνει και τη ζώνη του δολαρίου και τη ζώνη του ευρώ.
Άρα, όποιος σκέπτεται λύσεις, οι οποίες οδηγούν εκτός ευρώ, πρέπει να αντιληφθεί ότι αυτό μπορεί να οδηγήσει σε τεράστια βλάβη. 
Κατ’ αρχάς, το ουσιαστικό κούρεμα όλων των καταθετών, των μεγάλων αλλά και των μικρών σε περίπτωση εξόδου από το ευρώ και αλλαγής του νομίσματος και άρα αναγκαστικής υποτίμησης, θα είναι πολύ μεγαλύτερο από αυτό με το οποίο απειλήθηκε τώρα με την ανιστόρητη και εσφαλμένη απόφαση του Eurogroup. 
Χρειάζεται να πω και άλλα; Δεν καταλαβαίνουμε την επιρροή στο ΑΕΠ; Δεν καταλαβαίνουμε την επιρροή στην απασχόληση; Δεν καταλαβαίνουμε την επιρροή στο οικονομικό μοντέλο; Εκτός ευρώ δεν προσφέρεις την υπηρεσία που προσφέρεις εντός ευρώ ούτε στον χρηματοπιστωτικό και τραπεζικό τομέα ως χώρα. 
Δεν αντιλαμβανόμαστε την επίπτωση στα εισοδήματα, την επίπτωση στην ακίνητη περιουσία και στην αγορά ακινήτων; 
Άρα, όποιος νομίζει ότι για να γλιτώσουμε το εσφαλμένο μοντέλο, που καλώς απερρίφθη και κακώς αποφασίστηκε, θα οδηγηθούμε στην τυφλή λύση της εξόδου, κάνει μεγαλύτερο και πολλαπλάσιο ιστορικό λάθος. 
Περιττεύει να πω ότι το ελληνικό τραπεζικό σύστημα είναι πράγματι στεγανοποιημένο και γιατί οι καταθέσεις στα υποκαταστήματα των κυπριακών τραπεζών στην Ελλάδα δεν θίγονται, αλλά και γιατί τα μεγέθη του ελληνικού τραπεζικού συστήματος, συμπεριλαμβανομένων και των θυγατρικών των ελληνικών τραπεζικών ομίλων στην Κύπρο, είναι τέτοια που μας επιτρέπουν να στεγανοποιήσουμε πλήρως το σύστημα. 
Πρέπει όμως να βρεθεί γρήγορα λύση. Δεν μπορεί να παραμένει κλειστό, εκτός διεθνούς λειτουργίας το κυπριακό τραπεζικό σύστημα για πολλές μέρες. Πρέπει να βρεθεί ολοκληρωμένη λύση. Πρέπει να βρεθεί ασφαλής λύση. Πρέπει να βρεθεί η λύση που τη θέλει ο κυπριακός λαός και την ψηφίζει ελεύθερα και ενσυνείδητα η κυπριακή Βουλή των Αντιπροσώπων. Ό,τι και να αποφασίσουν εμείς είμαστε δίπλα τους εθνικά, αλλά πρέπει να αποφασίσουν το καλύτερο και το ασφαλέστερο. 
Πατριωτισμός, κυρίες και κύριοι Βουλευτές, δεν είναι να κάνεις από την Ελλάδα φθηνά δημαγωγικά παιχνίδια στις πλάτες του κυπριακού λαού και της κυπριακής οικονομίας. Πατριωτισμός είναι να λες την αλήθεια, να καταλαβαίνεις τους διεθνείς συσχετισμούς και να είσαι έτοιμος να πάρεις δύσκολες αποφάσεις, οι οποίες τελικά προσφέρουν υπηρεσία στον πιο φτωχό, στον πιο αδύναμο. Γιατί αυτός είναι πάντα το θύμα της κρίσης: ο πιο φτωχός, ο πιο αδύναμος, ο μεσαίος. Αυτόν αγωνιζόμαστε να προστατεύσουμε και αυτόν πρέπει να προστατέψουμε και στην Ελλάδα και στην Κύπρο και στην Ευρώπη. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)
(ΜΕΤΑ ΤΗΝ ΚΑΤΑΜΕΤΡΗΣΗ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσας ονομαστικής ψηφοφορίας επί των αιτήσεων της άρσης της ασυλίας των Βουλευτών κ. Φωτεινής Πιπιλή και κ. Δημητρίου Κυριαζίδη.
Ψήφισαν συνολικά 211 Βουλευτές.
Για τη συνάδελφο κ. Φωτεινή Πιπιλή:
Υπέρ της άρσεως ασυλίας, δηλαδή «ΝΑΙ», ψήφισαν 187 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 19 Βουλευτές.
Ψήφισαν «ΠΑΡΩΝ» 4 Βουλευτές.
Υπήρξε και ένα λευκό ψηφοδέλτιο. 
Συνεπώς η αίτηση της εισαγγελικής αρχής για την άρση της ασυλίας της γίνεται δεκτή. 
Για το συνάδελφο κ. Δημήτριο Κυριαζίδη: 
Υπέρ της άρσεως ασυλίας, δηλαδή «ΝΑΙ», ψήφισαν 175 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 33 Βουλευτές.
Ψήφισε «ΠΑΡΩΝ» 1 Βουλευτής.
Υπήρξαν και δύο λευκά ψηφοδέλτια. 
Συνεπώς η αίτηση της εισαγγελικής αρχής για την άρση της ασυλίας του γίνεται δεκτή.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να φωτογραφηθεί το πρωτόκολλο και τα ψηφοδέλτια σελ. 156α)
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Εισερχόμαστε στο νομοσχέδιο.
Το λόγο έχει ο κ. Παρίσης Μουτσινάς.
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κύριε Πρόεδρε, αγαπητοί συνάδελφοι, σήμερα είναι μια καινούργια μέρα. Τίποτα δεν είναι όπως χθες. Η κυπριακή Βουλή άνοιξε μία νέα πολιτική σελίδα και ένα νέο δρόμο, που εάν θέλουμε μπορούμε και εμείς να βαδίσουμε.
Οι κυβερνητικές αποφάσεις και αντιφάσεις, οι δηλώσεις που έγιναν πριν από αυτό το γεγονός και μετά από αυτό, αναδεικνύουν μία κυβερνητική αναποφασιστικότητα σχετικά με το ζήτημα της Κύπρου. Στην ουσία, οι δηλώσεις του Πρωθυπουργού μας ανέδειξαν ότι ο Πρωθυπουργός συμφωνούσε με την απόφαση και έδινε κουράγιο στους Κύπριους και στον ελληνισμό να βαδίσουμε μαζί γιατί μια νέα μέρα ανοίγει και φαίνεται στον ορίζοντα. Η πραγματικότητα ήταν διαφορετική και η Κύπρος ανέδειξε έναν άλλο δρόμο, αυτόν της πολιτικής αξιοπρέπειας. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ ). 
Εάν θέλουμε λοιπόν μια Ευρώπη δυνατή, μία Ευρώπη της αλληλεγγύης, με ένα ισχυρό και σίγουρο ευρώ, πρέπει να αγωνιστούμε για εφαρμογή μιας άλλης πολιτικής, με ζωντανές τις ευρωπαϊκές κοινωνίες πρώτα απ’ όλα, κύριε Υπουργέ. Αυτό δεν το έχουμε πετύχει στην Ελλάδα. 
Πραγματικά μας αναγκάζει να ξεπεράσουμε την εφιαλτική πραγματικότητα που ζει ο ελληνικός λαός σήμερα, να ξεπεράσουμε πραγματικά τα όρια του νεοφιλελευθερισμού και της κυριαρχίας των τραπεζών που έχουν υποκαταστήσει την πολιτική και τους πολιτικούς. Η καθεστηκυία πολιτική τάξη στην Ελλάδα επέλεξε για τη χώρα το ρόλο της Ιφιγένειας στο βωμό της ευρωπαϊκής κρίσης και αυτό είναι μεγάλο λάθος. 
Οι εναλλακτικές πολιτικές της συγκυβέρνησης και κυρίως τα ισοδύναμα που αυτή επαγγέλθηκε, καθόλα εφικτά και ρεαλιστικά, έμειναν στα συρτάρια της πολιτικής ασυνέπειας. Έτσι, οι εκπρόσωποι των δανειστών, οι υπάλληλοι της τρόικας, έχουν υποκαταστήσει την επίσημη Κυβέρνηση της χώρας. Οι δε τρεις εκπρόσωποι της Κυβέρνησης αρκούνται σε ανούσιες δηλώσεις και σε λόγια συμπάθειας για τους αδύναμους και τους πάσχοντες. Με λόγια κανείς δεν έχασε, αλλά ούτε και χόρτασε κανένας. 
Επίσης, εμείς οι Βουλευτές βιώνουμε την υποβάθμιση του Κοινοβουλίου, του ρόλου των Βουλευτών και του κοινοβουλευτικού ελέγχου. Κάνουμε προτάσεις λες και προτείνουμε μία άλλη πολιτική σε μία άλλη χώρα, όταν γνωρίζουμε πραγματικά ότι αυτή η πολιτική έχει όρια, τα οποία καθορίζει η τρόικα. 
Βιώνουμε πραγματικά μία επικίνδυνη υποβάθμιση παντού, η οποία τείνει να γίνει μη αναστρέψιμη, εάν δεν πάρουμε τώρα μέτρα. Το κυπριακό πρόβλημα πραγματικά είναι ένας φάρος που μας δείχνει το δρόμο. 
Θα ήθελα να πω ότι ζούμε μία υποβάθμιση στο ρόλο της δημοκρατίας και του Κοινοβουλίου που πρέπει να ξεπεράσουμε γρήγορα, γιατί και το Κοινοβούλιο και οι Βουλευτές έχουν αγωνίες και έχουν και προτάσεις. 
Βιώνουμε την υποβάθμιση των μισθών, των συντάξεων, των εισοδημάτων, των κοινωνικών επιδομάτων κατά 40% έως 60%. Βιώνουμε την υποβάθμιση της υγείας, της παιδείας, που τείνουν να ιδιωτικοποιηθούν. Βιώνουμε μια ύφεση της τάξεως του 30% από το 2008 μέχρι σήμερα. Είναι υπερβολικά μεγάλη και συγκρίνεται με την εποχή του 1929. Η ανεργία είναι 27%, το ΑΕΠ είναι -25%, το χρέος προσεγγίζει το 170% και θα ανεβεί ακόμη περισσότερο, ενώ την ίδια στιγμή εισρέει ζεστό χρήμα στα ταμεία των δανειστών. 
Πέσαμε στην παγίδα του χρέους, κύριε Υπουργέ. Πέσαμε στην παγίδα ενός χρέους που θα είναι αδιέξοδο εάν συνεχίσουμε έτσι. Πέσαμε στην παγίδα γιατί υπάρχει μία καταστροφή του κοινωνικού ιστού και των δομών του δημοσίου. Υπάρχει στοχοποίηση της μεσαίας τάξης και υπάρχει μία σοβαρή υποβάθμιση της ενδογενούς δυναμικής της οικονομίας και της ανάπτυξης. Και αυτό είναι ένα απωθητικό οικονομικό περιβάλλον, το οποίο απομακρύνει τις επενδύσεις. Έχουν φύγει πάρα πολλές επιχειρήσεις και αυτό είναι πολύ οδυνηρό. 
Είναι δύσκολο να προσεγγίσουμε νέες επενδύσεις και είναι γνωστό ότι παρά το γεγονός ότι πέρασαν τόσοι μήνες, οι οποίοι συνοδεύτηκαν από σκληρά μέτρα που αγγίζουν πλέον τα 80 δισεκατομμύρια ευρώ για το λαό, δεν έχουμε κάνει σοβαρά βήματα προς την αντιμετώπιση νοσηρών φαινομένων, τα οποία όλοι ομολογούμε και περιγράφουμε. 
Δεν έχουμε κάνει τίποτα για την πραγματική και μεγάλη φοροδιαφυγή, την παραοικονομία, τη διαφθορά, παρά μόνο αντιφατικά πράγματα. 
Για το δημόσιο μιλάμε για απολύσεις, ενώ δεν έχουμε κάνει το αυτονόητο. Πρώτα κάνουμε τις αξιολογήσεις δομών και υπαλλήλων και μετά βλέπουμε τα κενά μας και τα διορθώνουμε. Έτσι φτάσαμε σήμερα σε πολλές αντιφάσεις. 
Δεν έχουμε κάνει κάτι για το πολιτικό μας σύστημα, για το νόμο περί ευθύνης Υπουργών, για το ρόλο των Βουλευτών, της δικαιοσύνης, τη λειτουργία των κομμάτων, την οικονομική τους ενίσχυση κ.λπ.. 
Όλα αυτά συνιστούν ένα άλλο περιβάλλον το οποίο θα προσέλκυε, θα δημιουργούσε προϋποθέσεις να έρθουν επενδύσεις στην Ελλάδα που υπάρχει γραφειοκρατία και πολλά άλλα. 
Σε αυτό το κλίμα μιλάμε σήμερα για ένα νομοσχέδιο το οποίο έχει θετικά σημεία. Από το άρθρο 1 έως το άρθρο 29 έχει τεχνικές ρυθμίσεις. Αλλά πρόκειται για ένα νομοσχέδιο το οποίο και αυτό διέπεται από έναν κατακερματισμό διατάξεων, όπως και άλλα νομοσχέδια από το Υπουργείο Ανάπτυξης που έχουν έρθει στη Βουλή και ένα άλλο από το Υπουργείο Οικονομικών για το ευνοϊκό περιβάλλον και τις επενδύσεις κ.λπ., τα οποία έχουν όμως αντιφάσεις, αλλά και σκοπιμότητες για την εξυπηρέτηση των «ημετέρων». Αυτό είναι μεγάλο θέμα. 
Θα περίμενε κανείς αυτό το νομοσχέδιο να έρθει ως ένας νόμος κωδικοποιημένος και απλοποιημένος, ο οποίος θα αφορά την ανάπτυξη της χώρας συνολικά μέσα στις κρίσιμες συνθήκες. Σήμερα μιλάμε στο κενό. Μιλάμε χωρίς ένα στρατηγικό εθνικό σχέδιο ανάπτυξης της χώρας το οποίο θα λαμβάνει υπ’ όψιν του τις πραγματικές ανάγκες του λαού και της οικονομίας. 
Και μιλάμε πραγματικά, αν θέλετε, για κάποια εργαλεία που είναι χρήσιμα για κάποιες αποφάσεις και προσεγγίσεις. Εάν, όμως, δεν υπάρξει ένα συνολικό στρατηγικό σχέδιο ανάπτυξης, δεν μπορούν αυτές να λειτουργήσουν όπως δεν λειτούργησαν κάποιες άλλες αντίστοιχες, το Invest in Greece, το Fast Track, το One Stop Shop, αυτά τα οποία κατά καιρούς έχουμε πολλές φορές αναφέρει.
Θέλω να πω ότι σ’ αυτό το νομοσχέδιο θα μπορούσαμε να ψηφίσουμε αρκετά άρθρα του. Στη συνολική του, όμως, προσέγγιση δεν θα μπορούσε να ψηφισθεί. Θεωρώ πραγματικά ότι δεν δίνει μια συνολική αντιμετώπιση της ανάπτυξης της χώρας σ’ αυτήν τη φάση. Γίνεται εν κενώ, γίνεται σαν να έχουμε μια ομαλή οικονομική πορεία στη χώρα, ενώ η πορεία της χώρας σήμερα είναι μη κανονική. Αυτό είναι σοβαρό θέμα. 
Θεωρώ ότι τα άρθρα 1 έως 19 έχουν τεχνικά θέματα τα οποία είναι ενδιαφέροντα και μπορούν να ψηφισθούν. Τα άρθρα 20 έως 45, αφορούν θέματα της Κεφαλαιαγοράς. Τα αναφέρω συνοπτικά, γιατί δεν έχω το χρόνο.
Εάν, όμως, δεν υπάρξει ένας φορολογικός, μεταρρυθμιστικός νόμος, εάν δεν υπάρξουν αναδιαρθρώσεις στις ΔΟΥ και στις άλλες υπηρεσίες του δημοσίου, δεν μπορούμε να μιλάμε, κύριε Υπουργέ, αποσπασματικά για τέτοια θέματα.
Επίσης, θέλω να πω ότι το ΤΑΙΠΕΔ είναι ένας πανίσχυρος φορέας. Η πολιτική του, όμως, διέπεται από το να δίνει γη και ύδωρ στους υποψήφιους επενδυτές με δέλεαρ το αθέμιτο κέρδος και την ασυδοσία τους. Δεν ισχύουν οι αρχές της αειφορίας, της προστασίας του περιβάλλοντος, η ορθή χαρτογράφηση, η ορθή πρακτική, ενώ γίνεται, για παράδειγμα, στο παραθαλάσσιο αττικό μέτωπο άλωση του αιγιαλού. Είναι κανόνας. 
Να καταλήξω λέγοντας ότι ευτυχώς που αποσύρετε, κύριε Υπουργέ -σώσατε ένα μέρος του νομοσχεδίου- τα άρθρα 22 και 42 αλλά και την τροπολογία για το Υπουργείο Παιδείας. 
Ανέφεραν θέματα κάποιοι άλλοι συνάδελφοι, εγώ δεν έχω χρόνο να τα αναφέρω. Θα αναφερθώ, όμως, μόνο στο θέμα της Τράπεζας Πειραιώς. 
Προβλέπονταν να απαλλαγεί η Τράπεζα Πειραιώς κατά 150 εκατομμύρια ευρώ. Αυτό φοβάμαι ότι θα επανέλθει με άλλο νόμο, όπως κάνατε πάρα πολλές φορές στο παρελθόν. Έχετε δεσμεύσεις απέναντι στην Τράπεζα Πειραιώς. Με τον τρόπο που έγινε η πώληση της Αγροτικής Τράπεζας στην Τράπεζα Πειραιώς, δείχνει τελικά μια πολιτική της Κυβέρνησης η οποία έχει αποτελέσει, θα έλεγα, ένα πραγματικό σκάνδαλο, κύριε Υπουργέ.
Έχω όλα τα στοιχεία και θα τα πω. Εν ολίγοις, αγοράστηκε η «καλή» Αγροτική Τράπεζα με 95 εκατομμύρια ευρώ, την ώρα που η Τράπεζα Πειραιώς πούλησε την MARATHON BANK –ανύπαρκτη- με 130 εκατομμύρια ευρώ. Την ίδια ώρα επωφελείται με 15 δισεκατομμύρια ευρώ καταθέσεις της Αγροτικής Τράπεζας, με 10 δισεκατομμύρια ευρώ «καλά» δάνεια που είναι ρευστοποιήσιμα, θα ενισχυθεί με 11,2 δισεκατομμύρια ευρώ -ίσως και περισσότερα- από την ανακεφαλαιοποίηση, ενώ δεν ρισκάρει ούτε δραχμή ούτε ευρώ για την ανάπτυξη του αγροτικού τομέα. Και αναζητά τώρα η Κυβέρνηση να οργανώσει ένα ταμείο ενίσχυσης του αγροτικού τομέα, ενώ είχε πιο οργανωμένη τράπεζα του αγροτικού τομέα, η οποία με κάποιες ρυθμίσεις θα μπορούσε να λειτουργήσει αποδοτικά.
Από την άλλη μεριά το δημόσιο φορτώθηκε την «κακή» Αγροτική Τράπεζα -που ξέρετε καλά ότι λόγω καθυστέρησης τώρα, τέσσερα με πέντε χρόνια, τα ελλείμματα μπορεί να φτάσουν, κύριε Υπουργέ, στα 6-7 δισεκατομμύρια ευρώ- και να δούμε μετά πού θα δοθούν τα «κόκκινα δάνεια» και τι θα γίνει με την αγροτική γη και ποιος θα αναλάβει να κλείσει το υπόλοιπο έλλειμμα του δημοσίου.
Θα ήθελα να πω τελικά ότι υπάρχουν δυο μεγάλα θέματα στην Αγροτική Τράπεζα. Το ένα είναι ότι έχει μεγάλης αξίας πίνακες και έργα τέχνης -αξίας 100 εκατομμυρίων ευρώ- τα οποία δεν πρέπει να παραχωρηθούν στον επιχειρηματία. Το άλλο είναι το Εκπαιδευτικό Κέντρο της ΑΤΕ -το οποίο ανήκε σε άλλη εταιρεία- θα πρέπει να παραχωρηθεί στο Υπουργείο Γεωργίας για να μπορέσει να παίξει το ρόλο του, γιατί είναι ένα πρότυπο εκπαιδευτικό κέντρο για τον αγρότη, για το γεωτεχνικό, για τον επιστήμονα στον αγροτικό χώρο και όπου αλλού. 
Θεωρώ τελικά ότι σ’ αυτές τις φάσεις πρέπει να είμαστε πάρα πολύ προσεκτικοί, εάν θέλουμε πραγματικά να ενισχύσουμε τη χώρα σ’ αυτήν τη δύσκολη φάση που περνάει. Ειδάλλως, νομίζω ότι είναι λόγια που δεν έχουν κανένα αποτέλεσμα. 
Κλείνω, λέγοντας δυο πράγματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κλείνω, κύριε Πρόεδρε.
Τα πολυτεκνικά επιδόματα πρέπει να δοθούν σε περισσότερους αποδέκτες με αλλαγή των όρων προς το ευνοϊκότερο. Τα είπανε κι άλλοι. 
Επίσης, πρέπει να θεσπιστεί ο ειδικός φόρος κατανάλωσης πετρελαίου. Δεν πάει άλλο, κύριε Υπουργέ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, είναι ακόμη τέσσερις Βουλευτές που πρέπει να μιλήσουν για να αρχίσουν μετά τις αγορεύσεις τους οι Κοινοβουλευτικοί Εκπρόσωποι.
Το λόγο έχει η κ. Μαρίνα Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, συζητούμε σήμερα ακόμη ένα νομοσχέδιο με πρόβλημα ταυτότητας. Αναφέρω χαρακτηριστικά πως μόνο τα 19 άρθρα από τα συνολικά 52 άρθρα και τροπολογίες που περιέχονται, αφορούν στο αντικείμενο του νομοσχεδίου. 
Είναι επομένως ένα νομοσχέδιο επ’ αφορμή του οποίου προσπαθείτε να τακτοποιήσετε διάφορες εκκρεμότητές σας. Αυτές, όμως, τις τακτοποιήσεις τις κάνετε μεταμφιέζοντάς τις σε κάτι το διαφορετικό. Τις μετονομάζετε και τις περιβάλλετε με το μανδύα άσχετων νομικά πράξεων, γιατί έτσι προφανώς σας βολεύει.
Ας δούμε τώρα μερικές απ’ αυτές τις ψευδεπίγραφες ρυθμίσεις. 
Το άρθρο 22 του Κεφαλαίου Ε΄ με τον τίτλο «Διαδικασία Ανάκτησης Κρατικών Ενισχύσεων», ορθά το αποσύρατε, καθώς ενώ θα έπρεπε να αφορά αποκλειστικά στην ανάκτηση κρατικών ενισχύσεων, περιείχε μεταξύ άλλων την παράγραφο 3β΄ που όριζε ότι οι διατάξεις των παραγράφων 7, 9, 10, 11, 12 και 17 του άρθρου 16 του ν. 2515/1997 εφαρμόζονται στη μεταβίβαση περιουσιακών στοιχείων σύμφωνα με το παρόν άρθρο, καθώς και σε κάθε διαδικασία εξυγίανσης πιστωτικού ιδρύματος. 
Το άρθρο αυτό και ειδικά στην παράγραφο 3β΄ που προανέφερα, δεν θα πρέπει σε καμμία περίπτωση να επανεισάγεται, διότι αποσκοπεί στην απαλλαγή της Τράπεζας Πειραιώς από φόρους στο σκέλος μεταβίβασης της τεράστιας ακίνητης περιουσίας της Αγροτικής Τράπεζας, οι οποίοι υπολογίζονται σε 100 εκατομμύρια ευρώ, δηλαδή σε ποσό ανώτερο από εκείνο της εξαγοράς της, που ήταν 95 εκατομμύρια ευρώ.
Εμείς, οι Ανεξάρτητοι Έλληνες, είχαμε έγκαιρα καταγγείλει στον ελληνικό λαό ουσιαστικά τη δωρεά της ΑΤΕ στην Πειραιώς εκ μέρους της συγκυβέρνησης ήδη από το 2012. Είχαμε επισημάνει ότι μια τράπεζα με τόσα προβλήματα όπως η Τράπεζα Πειραιώς, δεν θα μπορούσε ποτέ να απορροφήσει ένα ίδρυμα του μεγέθους της ΑΤΕ. Και αυτό, διότι είναι γεμάτη από σκελετούς κρυμμένους στην ντουλάπα της, όπως κυκλικά δάνεια που καταλήγουν από την πίσω πόρτα σε αυξήσεις μετοχικού κεφαλαίου, περίεργες δανειοδοτήσεις offshore εταιρειών φίλων και συγγενών, προνομιακά δάνεια που αμέσως βρέθηκαν στο κόκκινο, αφού δόθηκαν χωρίς καμμία επενδυτική αξιολόγηση αλλά αποκλειστικά και μόνο για πολιτικούς λόγους.
Όλα αυτά, όμως, ουδέποτε απασχόλησαν τους κυρίους Στουρνάρα και Προβόπουλο, οι οποίοι φρόντισαν να ξεπουλήσουν την ΑΤΕ στην Τράπεζα Πειραιώς για μόλις 95 εκατομμύρια ευρώ με τα οποία η Τράπεζα Πειραιώς πήρε 14,3 δισεκατομμύρια ευρώ σε καταθέσεις και άλλα 7,2 δισεκατομμύρια ευρώ ζεστά κεφάλαια από το δημόσιο για την ανακεφαλαιοποίησή της μέσω της Αγροτικής Τράπεζας. 
Ο δικαιολογητικός λόγος για την επιδιωχθείσα και επί του παρόντος αποφευχθείσα –γιατί πολύ φοβάμαι ότι θα τεθεί εκ νέου θέμα- απαλλαγή της Τράπεζας Πειραιώς από τους φόρους μεταβίβασης που προανέφερα, είναι ένας και μοναδικός: Είναι τα περίφημα κομματικά δάνεια του συστήματος εξουσίας ύψους 222 εκατομμυρίων ευρώ, πολλά με λήξη το 2013, στη χορήγηση των οποίων ως γνωστόν η Τράπεζα Πειραιώς έχει τα πρωτεία. 
Και ενώ για τον κ. Σάλα φαίνεται να υπάρχουν πάντοτε λεφτά, εντούτοις, για τη σύνταξη της πολύτεκνης μητέρας και για το επίδομα γέννησης τέκνου που καταργήσατε, δεν θέλετε να δώσετε ούτε 1 ευρώ.
Επειδή, όμως, με δική σας αποκλειστικά ευθύνη, διανύουμε μια περίοδο που μισθοί και συντάξεις οδηγούνται στην κλίνη του Προκρούστη και οι Έλληνες πολίτες σηκώνουν δυσβάσταχτα φορολογικά βάρη και ισοπεδώνονται καθημερινά, επαναλαμβάνω ότι δεν θα πρέπει για κανέναν απολύτως λόγο να επαναφέρετε παρόμοιες διατάξεις που αποσύρατε σήμερα.
Στη συνέχεια θα αναφερθώ στις εφορίες και στο άρθρο 33 του ιδίου κεφαλαίου του νομοσχεδίου. Είχαμε εδώ και δυο χρόνια μια ατελείωτη συζήτηση από πλευράς διαδοχικών συγκυβερνήσεων για τα κριτήρια και τα οφέλη από την κατάργηση ΔΟΥ ανά την Ελλάδα. Μας λέγατε ότι βασικό κριτήριο είναι οι εξοικονομήσεις και ότι για το λόγο αυτόν θα ελαχιστοποιήσετε τη φιλοξενία εφοριών σε ενοικιασμένα κτήρια.
Βλέπουμε εδώ, όμως, νέα κριτήρια για μισθώσεις που ισχυρίζεστε ότι θα πρέπει να γίνουν στο μέλλον. Μα, αυτό ήταν μεταξύ άλλων και το επιχείρημά σας για τη συγχώνευση εφοριών. Γι’ αυτό σπεύσατε να καταργήσετε ΔΟΥ σε νησιά και απομακρυσμένες περιοχές επιμένοντας μάλιστα πως πράττετε το σωστό ακόμα και όταν πρόσφατα στη Βουλή σας έλεγαν οι Ανεξάρτητοι Έλληνες πως έτσι απομονώνετε απολύτως τη νησιωτική Ελλάδα. Και σήμερα έρχεστε να εξαγγείλετε νέους διαγωνισμούς για τη δήθεν οικονομική μίσθωση πιο βολικών κτηρίων που θα στεγάζουν τις εφορίες στο μέλλον. Με τα παραπάνω θεωρώ ότι δεν υπάρχει καμμία απολύτως λογική συνοχή στην παράγραφο 2. 
Κλείνω, κύριε Πρόεδρε, με τη διάταξη της παραγράφου 5 του άρθρου 33 του νομοσχεδίου, που φέρεται να αποσκοπεί στην αποτελεσματικότερη εκπλήρωση του σκοπού του ιδρύματος «Καπετάν Βασίλης», που δημιουργήθηκε το 2011 από τους συγγενείς του μακαρίτη εφοπλιστή Βασίλη Κωνσταντακόπουλου, ως ένας κοινωφελής ιδιωτικός μη κερδοσκοπικός οργανισμός με σκοπό την υποστήριξη της αειφόρου αγροτικής ανάπτυξης στη Μεσσηνία. 
Σε όλα τα παραπάνω δεν μπορεί κανείς να έχει κάποια αντίρρηση. Εδώ, όμως, θα πρέπει να αναρωτηθούμε: Είναι το συγκεκριμένο ίδρυμα το μοναδικό που χρειάζεται την επιτάχυνση των δράσεών του μέσα από την εξαίρεσή του από δημόσιους οικονομικούς ελέγχους; Γιατί άλλα ιδρύματα με παρόμοιο αναπτυξιακό χαρακτήρα για την ελληνική περιφέρεια, δεν εξαιρέθηκαν και επιλέγετε να εξαιρέσετε μόνο το συγκεκριμένο; Οι άλλοι οργανισμοί δεν χρειάζονται να έχουν ευέλικτη διαχείριση διαθεσίμων; 
Σε κάθε περίπτωση, θεωρούμε πως η εν λόγω διάταξη του άρθρου 33 με τίτλο «Ρυθμίσεις για τη δημόσια περιουσία», δεν έχει καμμία σχέση με τη δημόσια περιουσία και γι’ αυτό θεωρούμε ότι θα πρέπει να παρουσιαστεί σε ένα άλλο νομοσχέδιο χωρίς ψευδώνυμα, αν όντως χρειάζεται να αποσκοπεί στη βελτίωση της οικονομικής διαχείρισης όλων των ομοειδών ιδρυμάτων χωρίς να εστιάζεται ανεξήγητα σε συγκεκριμένες περιπτώσεις. 
Για τους λόγους αυτούς που προανέφερα και για όσους πολύ αναλυτικά ανέλυσε ο ειδικός αγορητής των Ανεξάρτητων Ελλήνων κ. Μαριάς, αναφερθείς στα άρθρα του νομοσχεδίου, τάσσομαι υπέρ της καταψήφισης του νομοσχεδίου και των τροπολογιών πλην των άρθρων που θα εξειδικεύσει, ήτοι των άρθρων 1 έως 18, 26 και 44, στα οποία θα δηλώσουμε ότι είμαστε παρόντες.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Κωνσταντίνος Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, τα λέγαμε και χθες, ήρθε η ώρα να τα πούμε και σήμερα σε αυτό το νομοσχέδιο για ό,τι αφορά τις ιδιωτικές επενδύσεις και πώς πρέπει να τις καλλιεργεί και να τις ενδυναμώνει μία κυβέρνηση. 
Έχω την ασφαλή εντύπωση και την πεποίθηση ότι θα πρέπει να ξανακοιτάξουμε τα μικρά και όχι τα μεγάλα. Θα πρέπει να ξαναδούμε τη συρρικνωμένη πια ελληνική οικονομία και τη συρρικνωμένη αισιοδοξία του ελληνικού λαού και να τονώσουμε το ενδιαφέρον για μικρές οικογενειακές επιχειρήσεις. Πρέπει να ξαναρχίσουμε σιγά-σιγά να χτίζουμε αυτήν την πατρίδα και αυτήν την οικονομία. 
Για παράδειγμα, το περασμένο σαββατοκύριακο ήμουν στους μυδοκαλλιεργητές και οστρακοκαλλιεργητές στην άκρη του Νομού Ημαθίας, στο Κλειδί, στα όρια με το Νομό Θεσσαλονίκης, με όριο τον ποταμό Λουδία. Δίπλα είναι τα Κύμινα, τα Μάλγαρα και η Χαλάστρα. Είναι άνθρωποι οι οποίοι προσπαθούν να παράγουν χωρίς βοήθειες. Είναι άνθρωποι τους οποίους έχουμε εμπλέξει σε μία απέραντη γραφειοκρατία. Είναι άνθρωποι στους οποίους καθημερινά, η πολιτική σας των προστίμων, δημιουργεί απίστευτα προβλήματα και απίστευτα προσκόμματα, όταν προσπαθούν να επιβιώσουν και να παράξουν κάτι γι’ αυτή την ελληνική οικονομία την οποία εσείς βλέπετε μόνο σαν hedge funds και σαν mutual funds, σαν το άρθρο που μας φέρνετε εδώ, χωρίς να σκέφτεστε τι κάνει ο μικρός Έλληνας παραγωγός. 
Μιλώντας με τους ανθρώπους αυτούς, οι οποίοι παλεύουν μία στο ποτάμι και μία στη θάλασσα για να μπορέσουν να κρατήσουν αυτές τις μικρές επιχειρήσεις τους, μου εξήγησαν ότι περισσότερο από 60% με 70% της κατανάλωσης των μυδιών και των οστράκων είναι από τη Χιλή, εισάγονται από την άλλη άκρη του πλανήτη, ενώ εμείς έχουμε εδώ την καλύτερη παραγωγή που μπορούμε να έχουμε. Και αντί να δημιουργούμε νέους φορείς, άλλους φορείς σε διοικητικό επίπεδο, νέες αιτήσεις, νέα έγγραφα τα οποία πρέπει να υπογράφουν, νέες άδειες, γιατί δεν στεκόμαστε δίπλα τους και γιατί δεν προσπαθούμε να δημιουργήσουμε κοντά σε αυτούς, μαζί με αυτούς, γι’ αυτούς και για εμάς, για τα παιδιά μας, κάτι δίκαιο και υγιές; Εσείς έρχεστε με τέτοιου είδους νομοσχέδια να μας πείσετε ότι πρέπει να κοιτάμε τα μεγάλα. Έχουμε τελείως αντίθετη άποψη. Πρέπει να ξανά ξεκινήσουμε από τα μικρά. 
(Στο σημείο αυτό την Προεδρική Έδρα καταλαμβάνει η ΣΤ’  Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Πολύ σημαντικό κομμάτι είναι το άρθρο 22 και το άρθρο 42, για τα οποία χθες είχαμε και μία συνομιλία και προσπαθούσαμε να πείσουμε ο ένας τον άλλον ότι δεν πρέπει να το κάνετε αυτό. Ήμασταν οι πρώτοι, οι Ανεξάρτητοι Έλληνες, που σας λέγαμε ότι δεν μπορείτε να φέρνετε το άρθρο 22 και να επιμείνετε, παρότι είναι αυτή η κοινοτική οδηγία, γιατί θέλετε, λέει, να ανακτήσετε τις κρατικές ενισχύσεις. Θέλετε να ανακτήσετε τις παράνομες κρατικές ενισχύσεις; Πώς ήταν όμως παράνομες και ποιος τις έδωσε; Τους παράνομους, τους παραβατικούς και τους άνομους να τους τσακίσετε, να τους τσακίσουμε, αλλά να δούμε ποιοι ήταν εκείνοι που ξεγέλασαν τη Δημόσια Διοίκηση και ποιοι ήταν εκείνοι οι δημόσιοι λειτουργοί που έδωσαν παράνομα αυτά τα χρήματα. Μην τα χρεώνουμε τώρα όλα στον Έλληνα επιχειρηματία και να ζητάμε την καταβολή, να ζητάμε βεβαίωση στη ΔΥΟ, να πληρώσει όλα αυτά τα χρήματα και μάλιστα να τα πληρώσει εντόκως από τότε που τα παρέλαβε.
Κάνετε σοφή κίνηση να τα αποσύρετε. Νομίζω θα είχατε απέναντί σας όλο το Κοινοβούλιο, το οποίο αντιλήφθηκε το θέμα. Αναλαμβάνουμε και την ευθύνη, όπως ακριβώς το είπατε και στην επιχειρηματολογία σας και για το άρθρο 22 και για το άρθρο 42, γιατί δεν είμαστε μόνοι. Δεν είμαστε μόνοι, γιατί σας εξήγησα και χθες ότι είναι μία σειρά επιμελητήρια όλης της βόρειας Ελλάδας, ξεκινώντας από την ανατολική Μακεδονία και Θράκη, αλλά και την κεντρική Μακεδονία. Ειδικά για το Νομό Ημαθίας θα σας πω ότι είναι περισσότερες από εξήντα οι επιχειρήσεις, οι οποίες πρέπει να γονατίσουν. 
Εκεί τι θέλατε να κάνετε, λοιπόν, με το άρθρο 42; Θέλατε να καταργήσετε την επιτροπή που συνέστησε ο κ. Σαχινίδης με προτροπή του κ. Σαμαρά και ήταν υπέρμαχος –γιατί παίρνουμε τα Πρακτικά- ο κ. Παναγιωτόπουλος. Ο Υπουργός Εργασίας σήμερα, τότε ήταν λάβρος και υπέρμαχος να δημιουργηθεί και συσταθεί αυτή η επιτροπή. Αυτήν την επιτροπή έρχεστε μετά το 2012, τώρα το 2013, να την καταργήσετε. Γιατί; Γιατί δεν δίνετε την ευκαιρία στους ανθρώπους να τύχουν μιας νέας ενίσχυσης και ταυτόχρονα να κριθούν; Και όσοι δεν μπορούν, τότε βεβαίως να πάνε και να πληρώσουν και να καταπέσουν οι εγγυήσεις. 
Εσείς θέλετε συλλήβδην να καταπέσουν οι εγγυήσεις. Από τη μία θα βεβαιωθούν τα πρόστιμα στις ΔΟΥ και εκεί ό,τι εισπράξετε θα πάει στο ταμείο του ΤΑΙΠΕΔ. Αυτό είναι ένα όφελος. Αν μείνουν οι τράπεζες χωρίς χρήματα από το ελληνικό δημόσιο, θα τα περιλάβουν στους ισολογισμούς τους για να δείξουν ότι έχουν λαμβάνειν. Είτε έτσι, είτε αλλιώς ήταν μία πράξη που το θύμα θα ήταν ο Έλληνας επιχειρηματίας. 
Και εδώ και για την απόσυρση του άρθρου 22 και κυρίως για την απόσυρση του άρθρου 42, ευτυχώς μας ακούσατε και ευτυχώς επιμένετε στη διαβούλευση. Καλά κάνετε. Σε αυτό το σημείο θα είμαστε κοντά σας. Θα είμαστε μαζί σας στη διαβούλευση για να δούμε ποιος έχει δίκιο και ποιος έχει άδικο, αλλά τουλάχιστον ξέρουμε ότι ακούτε και ξέρουμε ότι μπορείτε να αντιληφθείτε ότι κάποιοι άνθρωποι εδώ τρέχουν με σπουδή να βοηθήσουν.
Θέλω να καταθέσω, παρακαλώ πολύ, για τα Πρακτικά τα υπομνήματα που έχουν δώσει τα οργανωμένα επιμελητήρια της χώρας, τα οποία απλώς να αναφέρω ότι είναι της Καρδίτσας, της Δράμας, της Καβάλας, του Έβρου, των Σερρών, της Καστοριάς, της Ροδόπης, της Αχαΐας, της Ηλείας, της Μεσσηνίας, της Χίου, της Σάμου, της Λέσβου, της Ημαθίας. Παρακαλώ, ακούστε τους και ξανά ξεκινήστε τη διαβούλευση να δούμε τι θέλουν οι άνθρωποι της αγοράς.
(Στο σημείο αυτό ο Βουλευτής κ. Κωνσταντίνος Γιοβανόπουλος, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Χθες, βέβαια, ακούγαμε μετ’ επιτάσεως τη Δημοκρατική Αριστερά σε ρόλο Ποντίου Πιλάτου. Δεν βλέπω εδώ κάποιον Κοινοβουλευτικό Εκπρόσωπο της Δημοκρατικής Αριστεράς. Αλλά ξέρετε, ο Πόντιος Πιλάτος ήταν από τα χειρότερα πρόσωπα της Βίβλου. Ο Πόντιος Πιλάτος, ενώ είχε τον τρόπο, ενώ είχε τη δύναμη και την ισχύ να αλλάξει το ρου της ιστορίας, προτίμησε να πλύνει τα χέρια του. 
Σε ρόλο Ποντίου Πιλάτου είναι σήμερα η ΔΗΜΑΡ. Χθες μας έλεγε: «Δεν ψήφισα μνημόνιο Ι. Δεν ψήφισα μνημόνιο ΙΙ. Δεν ψήφισα μεσοπρόθεσμο». Ψήφισε, όμως, επικαιροποιημένο μεσοπρόθεσμο. Εκεί είναι πάλι Πόντιος Πιλάτος και νομίζουν ότι είναι αθώοι του αίματος. Δεν είναι αθώοι κανενός αίματος. Το αίμα που τρέχει στην ελληνική οικονομία κάποιοι το έφεραν μέχρι εδώ. Αυτά που μας έλεγε χθες η ΔΗΜΑΡ, θα πρέπει να τα ξανασκεφθεί. Δεν μπορεί να κλείνει τα μάτια ούτε σε αυτά που γίνονται στην Κύπρο. 
Για όλη τη συζήτηση περί Κύπρου, η παράταξη της Νέας Δημοκρατίας έκανε πως δεν καταλάβαινε χθες, έκανε πως δεν συνέβη τίποτε και ας είναι σήμερα ανάστατο το νησί, ας είναι σήμερα όλος ο κόσμος τρεμάμενος για να δει τις εξελίξεις που θα φθάσουμε και είμαστε και εμείς.
Είπαν όλοι ότι ήταν ένα λάθος. Άρχισαν να μαζεύονται πολλά τα λάθη. Ένα λάθος ήταν του Διεθνούς Νομισματικού Ταμείου. Ένα λάθος ήταν χθες του Eurogroup. Τα δικά σας λάθη θα τα δούμε, βέβαια. Άρχισαν να σωρεύονται τα λάθη. Μην πιστεύετε για να μην πιστεύει και ο ελληνικός λαός, να μην πιστεύουν και οι φίλοι Βουλευτές ότι είναι λάθος. 
Υπάρχει σχέδιο. Ακούστε. Το Μάρτιο, στις 4-3-2013, η Λετονία υποβάλλει αίτηση ένταξης στην Ευρωπαϊκή Ένωση. Είναι η ανακοίνωση του «REUTERS», γιατί στα ελληνικά μέσα ενημέρωσης φαίνεται ότι αυτό δεν «περπάτησε»: «Η Λετονία: Αίτηση ένταξης στην Ευρωπαϊκή Ένωση». Οι μισοί Βουλευτές του Ελληνικού Κοινοβουλίου μπορεί να μην ξέρουν ποια είναι η Λετονία, ποια είναι η πρωτεύουσά της, ποιο είναι το νόμισμά της.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Στην Ευρωζώνη.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Μάλιστα, με συγχωρείτε, στην Ευρωζώνη. 
Χθες, λοιπόν και ενώ συμβαίνουν όλα αυτά που συμβαίνουν στην Κύπρο και ξέρουμε όλοι ότι ο στόχος είναι τα κεφάλαια και πού θα κατευθυνθούν, πού θα επενδυθούν, έρχονται οι διεθνείς οίκοι αξιολόγησης και αναβαθμίζουν την οικονομία της Λετονίας. Προσκομίζω σχετικά δημοσιεύματα από τη «WALL STREET JOURNAL» και από το «CAPITAL», αλλά και ελληνικά, από «ΤΑ ΝΕΑ». 
(Στο σημείο αυτό ο Βουλευτής κ. Κωνσταντίνος Γιοβανόπουλος            καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπάρχει σχέδιο, κυρίες και κύριοι. Δεν υπήρχε κανένας άλλος λόγος να αναβαθμιστεί χθες η οικονομία της Λετονίας, την ώρα που συμβαίνουν αυτά στην Ανατολική Μεσόγειο. Υπάρχει σχέδιο. Πιστέψτε το. Κατανοήστε το. Κι εδώ πρέπει να αντισταθούμε, εδώ πρέπει να ενωθούμε και να καταλάβει και η Κυβέρνηση και οι εταίροι της ότι δεν χωρούν πισωγυρίσματα. Μας το έδειξαν οι Κύπριοι. Νομίζω ότι είναι μία καλή αφορμή για να ακολουθήσουμε και να δούμε πόσο γενναίο και πόσο ελληνικό είναι ένα «όχι». 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Γιοβανόπουλε. 
Ο κ. Αρτέμιος Ματθαιόπουλος έχει το λόγο.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κυρία Πρόεδρε. 
Σε συνέχεια των τοποθετήσεων των αγορητών του Λαϊκού Συνδέσμου-Χρυσή Αυγή, προεξοφλούμε για ακόμη μία φορά την πρόθεση του κινήματος να καταψηφίσει το παρόν σχέδιο νόμου. 
Κατά πρώτον, θα πρέπει, βέβαια, να επαινέσουμε το νομοθέτη, ο οποίος μέσα στη μνημονιακή κατρακύλα και μιζέρια, έχει εξαντλήσει τη φαντασία του και έχει φέρει ένα βαρύγδουπο τίτλο «Επενδυτικά εργαλεία ανάπτυξης». Το να μιλάς στην Ελλάδα του 2013, μετά από τρία έτη μνημονίου, για ανάπτυξη είναι κάτι το οποίο σου προκαλεί γέλωτα και μόνο! 
Είναι γνωστή η νοοτροπία του Υπουργείου Οικονομικών για το πώς αντιλαμβάνεται την οικονομία. Είναι γνωστή η άποψη και οι πρακτικές του Πρωθυπουργού κ. Σαμαρά που άγεται και φέρεται από το ΠΑΣΟΚ και τη ΔΗΜΑΡ σχετικά με τις επενδύσεις. Σήμερα συζητούμε ένα σχέδιο νόμου, το οποίο μέσα από τα τόσα άρθρα του δεν παρουσιάζει ότι υπάρχει καμμία εγγύηση για την επιτυχία αν αυτό υπερψηφιστεί. 
Θα πρέπει να ξεκαθαρίσουμε ότι ένας επιπλέον λόγος για τον οποίο εμείς καταψηφίζουμε το σχέδιο νόμου είναι επειδή εισηγείται η Νέα Δημοκρατία ότι πρέπει να το υπερψηφίσουμε. Και αυτό γιατί; Διότι είναι η ίδια η οποία έλεγε «πρέπει να ψηφίσουμε το Μνημόνιο I, το Μνημόνιο II, το Μνημόνιο III» με τα γνωστά αποτελέσματα, είναι αυτή η οποία κάθε λίγο και λιγάκι φέρνει νομοσχέδια με εκβιαστικά επιχειρήματα, λέγοντας ότι εάν δεν τα υπερψηφίσουμε, θα καταστραφούμε. Και στο κάτω-κάτω είναι η Κυβέρνηση η οποία ευθύνεται για το μαύρο χάλι το οποίο αντιμετωπίζουμε σήμερα ως χώρα. 
Επομένως, εφόσον εσείς επιμένετε και εισηγείστε ότι πρέπει να το υπερψηφίσουμε, αυτό σημαίνει ότι κάτι πάει λάθος, κάτι πάει στραβά. Βέβαια, δεν είναι ο μοναδικός λόγος αυτός. Δεν κάνουμε στείρα αντιπολίτευση. Είναι, όμως, χαρακτηριστικό του πανικού, ο οποίος σας έχει κατακυριεύσει, θέλοντας να πείσετε πάλι ή με ευχολόγια ή με εκβιασμούς ότι είναι μονόδρομος να υπερψηφίσουμε το παρόν σχέδιο νόμου. 
Προς έκπληξή μας –δεν περιμέναμε, βέβαια, τίποτα άλλο, είναι ειρωνικό το σχόλιο- όλες οι υπόλοιπες πτέρυγες σε κάποια καίρια σημεία επικροτούν το έργο του Υπουργείου, λέγοντας «ναι, επιτέλους, ήρθε ένα νομοσχέδιο με σοβαρές προτάσεις». 
Θα ήθελα να ρωτήσω εγώ κάτι, κύριε Υπουργέ. Θα ήθελα να ρωτήσω ποιες είναι οι σοβαρές προτάσεις, πού υπάρχει κάτι συγκεκριμένο που να αποδεικνύει ότι το σχέδιο νόμου είναι σοβαρό, ότι αν υπερψηφιστεί, θα φέρει κάτι καλό σε αυτήν την ήδη ρημαγμένη οικονομία και ποιο θα είναι το τελικό κέρδος. 
Είχατε μιλήσει –αν θυμάμαι καλά- και για τον προϋπολογισμό και για το μνημόνιο, λέγοντας ότι με κάποια τεχνάσματα, με κάποιες μεθόδους θα μπορέσουμε να ξεφύγουμε από την κρίση και με διάφορα νομοσχέδια που θα έρθουν στη Βουλή από το 2013 και έπειτα θα βγούμε σε μία αναπτυξιακή τροχιά.
Να, λοιπόν, ένα νομοσχέδιο, από τα άρθρα του οποίου –κι εγώ το διάβασα όλο, από την αρχή μέχρι το τέλος- δεν αποδεικνύεται πουθενά κάτι τέτοιο. Δεν άκουσα και κανένα σοβαρό επιχείρημα στο κάτω-κάτω. 
Με ποιο σκεπτικό λέτε ότι πρέπει να στηρίξουμε μία τέτοια προσπάθεια; 
Μιλάτε για επιχειρηματικότητα και για ανάπτυξη. Ο συναγωνιστής Παναγιώταρος τοποθετήθηκε επί των άρθρων εμπεριστατωμένα και είπε, «από όσα διαβάσαμε, τίποτα το συγκεκριμένο δεν προκύπτει σε καμμία περίπτωση». Μίλησε για τον ΟΠΑΠ, για το ΤΑΙΠΕΔ, για τους μικροομολογιούχους, τους οποίους καταληστεύσατε στην κυριολεξία. Αν πιστεύετε ότι με τέτοια άρθρα μπορείτε να φέρετε ανάπτυξη σε μία οικονομία η οποία πηγαίνει από το κακό στο χειρότερο, τότε είστε γελασμένος. 
Επιπλέον, πολλές φορές επικαλεστήκατε στην Αίθουσα αυτή ότι η ελληνική οικονομία με τέτοια νομοσχέδια θα μπορέσει να ξεφύγει από αυτήν την τροχιά της ύφεσης και εν ευθέτω χρόνω ίσως να παίζει και πρωταγωνιστικό ρόλο στις αγορές. 
Θέλετε να δούμε τα στατιστικά στοιχεία σε ευρωπαϊκό επίπεδο για τις οικονομίες των άλλων κρατών οι οποίες επηρεάζουν και οικονομικά την Ελλάδα, φερ’ ειπείν τις οικονομίες της Γερμανίας ή των εταίρων ή των δανειστών; Θέλετε να δούμε τις οικονομίες των κρατών αυτών, για να δείτε ότι δεν είναι και οι πιο υγιείς μέσα στην Ευρωπαϊκή Ένωση; Πώς γίνεται αυτοί οι οποίοι μας δανείζουν να μην έχουν στιβαρές οικονομίες; Πώς γίνεται να μας πείσετε ότι η Ελλάδα που είναι πολύ υποδεέστερη από αυτές θα μπορέσει μέσω ενός δανεισμού να ξεπεράσει αυτά τα δύο εμπόδια;
Είναι, λοιπόν, ερωτήματα στα οποία θα πρέπει επιτέλους να απαντήσετε αν όχι στη Χρυσή Αυγή, στον καθημερινό κόσμο έξω, στους επιχειρηματίες, στη μικρομεσαία τάξη, η οποία περιμένει από αυτό εδώ το κράτος να πράξει το αυτονόητο. 
Βέβαια, δεν θα μπορούσα να αφήσω ασχολίαστο και το περιστατικό το οποίο συντελείται τα τελευταία εικοσιτετράωρα στην Κύπρο, θέλοντας, κατ’ αρχάς, να ξεκαθαρίσω ότι είμαστε για ένα λόγο παραπάνω υπερήφανοι: Ότι τόσο στην Ελλάδα όσο και στην Κύπρο ήμασταν οι μοναδικοί που κάναμε αντιμνημονιακές πορείες. Είχαμε προβλέψει, όταν εσείς μας λέγατε ακραίους και ότι δεν έχουμε ιδέα από πολιτική και οικονομία, ότι τα μνημόνια θα φέρουν πολύ μεγάλη δυστυχία και στην Ελλάδα και στην Κύπρο. Και να που το πλήρωμα του χρόνου έρχεται να επιβεβαιώσει τα λεγόμενά μας. 
Θα μου πείτε ότι πρέπει να περιμένουμε τις εξελίξεις, ότι δεν έχουμε κάποια σαφή εικόνα για το τι μέλλει γενέσθαι στην Κύπρο. Εγώ, όμως, θα σας απαντήσω με την απλή λογική ότι αυτό το κομμάτι του Ελληνισμού δεν πρέπει να αφεθεί στην τύχη του. Πολλές φορές πλήρωσε το τίμημα του να αποτελεί μέρος της Ελλάδας, με τα γνωστά και τραγικά αποτελέσματα. Τώρα, όμως, είναι μια δεύτερη, καλή ευκαιρία να δείξει η Ελλάδα ότι δεν ξεπουλάει τους Κύπριους αδελφούς μας στα νύχια αυτών που ήδη έχουν κατασπαράξει τα πάντα στην Ελλάδα εδώ και τρία χρόνια. 
Κλείνω, εφιστώντας την προσοχή σας σε κάτι απλό: Η τραπεζική κρίση, αυτή η τεχνητή κρίση, ανοίγει δρόμους για άλλες κρίσεις. Και ο νοών νοείτω. Στην Ελλάδα πληρώσαμε και το ενεργειακό και την ΑΟΖ που δεν έχουμε δει ποτέ να χαράσσεται, παρά το ό,τι το έχει υποσχεθεί ο κ. Σαμαράς και άλλα τα οποία πληρώνουμε και θα συνεχίσουμε να πληρώνουμε. Το ίδιο, λοιπόν, θα συνεχιστεί και στην Κύπρο. 
Γι’ αυτό, πρέπει να ξέρετε ότι αυτές οι μεθοδεύσεις μέσω τραπεζών που θα φέρουν και άλλα μνημόνια και άλλη δυστυχία για να έρθουν κάποιοι άλλοι παράγοντες να κλέψουν το φυσικό πλούτο –γιατί περί αυτού πρόκειται, για την εκμετάλλευση του φυσικού πλούτου- είναι κάτι που επιτέλους δεν μπορείτε να κρύβετε για πάρα πολύ μεγάλο διάστημα. 
Για όλους αυτούς τους λόγους, επαναλαμβάνουμε ότι καταψηφίζουμε το νομοσχέδιο και σας θέτουμε προ των ευθυνών σας για να κάνετε κάτι καλύτερο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ματθαιόπουλε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα πέντε μαθητές και μαθήτριες και δύο εκπαιδευτικοί από το 6ο Γυμνάσιο Ευόσμου Θεσσαλονίκης. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Ο κύριος Υπουργός έχει το λόγο.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Θα καταθέσω κάποιες νομοτεχνικές βελτιώσεις. Συγκεκριμένα, είναι τέσσερις. 
Θέλω να αναφερθώ στις δύο πιο ειδικά. 
Αποσύρεται το άρθρο 34. Το άρθρο 34 είναι για τα ανεπίδεκτα χρέη. Εκεί η νομοτεχνική επεξεργασία, σε συνεργασία με το Νομικό Συμβούλιο του Κράτους, θα λάβει υπ’ όψιν και τις παρατηρήσεις του Ελεγκτικού Συνεδρίου, έτσι ώστε να γίνουν οι όποιες αναγκαίες νομοτεχνικές τροποποιήσεις και να τεθούν υπ’ όψιν τόσο της Επιτροπής Οικονομικών Υποθέσεων όσο και της Ολομέλειας του Σώματος. 
Για τη δεύτερη αναφορά που θέλω να κάνω, έχουν ενημερωθεί οι εκπρόσωποι των κομμάτων. Θεωρούμε ότι είναι μία σωστή ρύθμιση. Αν, όμως, εκτιμάτε ότι πρέπει να αποσυρθεί, ας την αξιολογούμε μαζί. Έχετε ενημερωθεί γι’ αυτό. Αφορά τον «Ήφαιστο». Έγινε κατόπιν διαβούλευσης με την Ομοσπονδία Βενζινοπωλών Ελλάδας και την Πανελλήνια Ομοσπονδία Πρατηριούχων -Εμπόρων Καυσίμων. Τους ευχαριστούμε για τη συμβολή τους σε αυτό. Το καταθέτω στα Πρακτικά. Το αξιολογείτε. Θεωρούμε ότι είναι μία σωστή ρύθμιση που πρέπει να περάσει. Έχετε ενημερωθεί. Είμαι εδώ, αν θέλετε να συζητήσουμε γι’ αυτό. 
Σας ευχαριστώ πολύ. 
(Στο σημείο αυτό ο Αναπληρωτής Υπουργός Οικονομικών κ.             Χρήστος Σταϊκούρας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελ. 186,187)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Ζωή Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ήθελα να αναφερθώ και εγώ σε όσα συμβαίνουν αυτή τη στιγμή στην Κύπρο και να πω προς όλους όσοι ψήφισαν ασμένως και κατ’ επανάληψη «ναι σε όλα» και χειροκρότησαν εαυτούς και αλλήλους, καταστρέφοντας τη χώρα μας, ότι η Κύπρος, κύριοι, σας δίνει την απάντηση ότι, εκτός από το «ναι σε όλα», υπάρχει και το «όχι». Εκτός από το «ναι σε όλα», υπάρχει και η διεκδίκηση αξιοπρέπειας. Εκτός από την παράδοση στη λανθασμένη και στην καταστροφική πολιτική, υπάρχει και η διεκδίκηση, η αντίσταση, ο δημοκρατικός αγώνας.
Θα ήθελα να πω, ιδιαιτέρως στον κ. Βενιζέλο και στον κ. Κουβέλη, οι οποίοι αναφέρθηκαν σε ιστορικό λάθος του Eurogroup και σε ιστορικό ατόπημα, ότι το  Eurogroup συνεδρίασε με την Ελλάδα να εκπροσωπείται και εκείνους να εκπροσωπούνται από τον κ. Στουρνάρα, ο οποίος σήμερα το απόγευμα θα εξηγήσει στην αρμόδια επιτροπή της Βουλής τι είπε και γιατί είπε να καταληστευθεί η περιουσία και οι οικονομίες των Κυπρίων πολιτών.
 Εκείνο, όμως, το οποίο εσείς θα πρέπει να εξηγήσετε στον ελληνικό λαό είναι γιατί επιμένετε σε αυτό το δικαίωμα στο λάθος. Δεν έχετε δικαίωμα στο λάθος με θύματα ανθρώπινες ζωές. Δεν έχετε δικαίωμα στο λάθος με θύματα ολόκληρες κοινωνίες, και την ελληνική και την κυπριακή και την ισπανική και την πορτογαλική και την ιταλική και την ιρλανδική. Δεν έχετε αυτό το δικαίωμα. 
Αυτό το οποίο πρέπει να έχετε –και όλοι πρέπει να έχουμε- κατά νου είναι ότι ο κυπριακός λαός σήμερα δίνει έναν αγώνα και για εμάς. Δίνει έναν αγώνα υπεράσπισης όχι μόνον του εαυτού του, αλλά υπεράσπισης και της δικής μας αξιοπρέπειας. Σε αυτόν τον αγώνα εμείς πρέπει να είμαστε –οφείλουμε να είμαστε-, εάν διαποτιζόμαστε από τις ευρωπαϊκές αρχές σύμφωνα με τις οποίες ιδρύθηκε η Ευρωπαϊκή Ένωση, συμπαραστάτες και αλληλέγγυοι και όχι να περιμένουμε στη γωνία να δούμε τι θα συμβεί στους Κυπρίους. Οφείλουμε να υπερασπιστούμε και εμείς τον κυπριακό λαό απέναντι σε αυτό το έγκλημα, από το οποίο θυματοποιείται. 
Έχοντας πει αυτά, απλώς θυμίζω ότι μέχρι και προχθές η Κυβέρνησή σας διεκδικούσε το δικαίωμα στο λάθος. Το Σάββατο, το πρωί, ο κ. Μιχελάκης, πρώην εκπρόσωπος της Νέας Δημοκρατίας είπε «κάναμε λάθος και εφαρμόζουμε και πράγματα που δεν τα πιστεύουμε». Όταν διεκόπη από την αυτονόητη ερώτηση «Μα, πώς το κάνετε αυτό; Πώς εφαρμόζετε πράγματα τα οποία δεν πιστεύετε και λέτε, “κάνουμε λάθος, αλλά το συνεχίζουμε”;», αποχώρησε εξανιστάμενος. 
Ξαναλέω: Αυτό το δικαίωμα δεν το έχετε. Δεν έχετε το δικαίωμα στο λάθος. Θύματα του λάθους σας είναι άλλοι άνθρωποι και όχι εσείς. Οι ζωές τους δεν σας ανήκουν. Ανήκουν σε αυτούς. 
Έρχομαι τώρα και σε κάτι άλλο, το οποίο δεν σας ανήκει, στην περιουσία του δημοσίου, στη δημόσια περιουσία, στο δημόσιο πλούτο. Θα αναφερθώ στις ρυθμίσεις, τις οποίες εισάγετε με το νομοσχέδιο, το οποίο συζητείται σήμερα για το ΤΑΙΠΕΔ. 
Κύριε Υπουργέ, γνωρίζετε ότι αυτήν την ώρα, που εμείς συζητούμε εδώ ρυθμίσεις που φέρνετε για το ΤΑΙΠΕΔ, συνεδριάζει η Επιτροπή ΔΕΚΟ της Βουλής, για να εγκρίνει, να ψηφίσει νέο Πρόεδρο του ΤΑΙΠΕΔ τον κ. Σταυρίδη. Γιατί το κάνετε αυτό; Γιατί συζητούνται ρυθμίσεις για το ΤΑΙΠΕΔ, τις οποίες φέρνετε με τη μεγαλόσχημη επένδυση των εργαλείων, ενώ την ίδια ώρα σε μία άδεια αίθουσα, στην αίθουσα 150 της Βουλής, περνάει η υποψηφιότητα του κ. Σταυρίδη, μέχρι πρότινος Προέδρου του Διοικητικού Συμβουλίου της ΕΥΔΑΠ; Δεν είναι σημαντικό ποιος θα προΐσταται του ταμείου που έχετε δημιουργήσει, μέσα από το οποίο περνάει όλη η εκποίηση της δημόσιας περιουσίας, την οποία βαπτίζετε ιδιωτική; Δεν είναι σημαντικό να ενημερωθούν οι Βουλευτές; Δεν είναι σημαντικό να έχει λόγο η Βουλή; 
Ο προηγούμενος Πρόεδρος του ΤΑΙΠΕΔ, ο κ. Αθανασόπουλος, σας υπενθυμίζω ότι διορίστηκε πραξικοπηματικά από την Κυβέρνησή σας. Δεν σχηματίστηκε στην Επιτροπή ΔΕΚΟ η πλειοψηφία των 2/3, η οποία απαιτείτο. Στις 6 Σεπτεμβρίου 2012 δεν πήρε δέκα ψήφους από τις δεκαπέντε. Αυθημερόν τροποποιήσατε τον Κανονισμό της Βουλής και το νόμο για το ΤΑΙΠΕΔ, συγκεκριμένα, με τι; Με πράξη νομοθετικού περιεχομένου, στις 6 Σεπτεμβρίου, το απόγευμα της ίδιας ημέρας. Δεν είχε προλάβει ακόμα να στεγνώσει το μελάνι από τα πρακτικά της Επιτροπής ΔΕΚΟ της Βουλής. Τόσο «φλεγόσασταν» να διοριστεί ο κ. Αθανασόπουλος! Πού βρίσκεται σήμερα ο κ. Αθανασόπουλος; Έχει παραιτηθεί. Γιατί έχει παραιτηθεί; Γιατί ασκήθηκε εναντίον του ποινική δίωξη για το χρόνο κατά τον οποίο ήταν Πρόεδρος του Διοικητικού Συμβουλίου της ΔΕΗ. Αυτόν τον άνθρωπο «καιγόσασταν» να διορίσετε επικεφαλής όλων των εκποιήσεων.
Και σήμερα τι κάνετε; Προστατεύετε και αυτόν και τον επόμενο με τη ρύθμιση που φέρνετε στο άρθρο 32. Και τι λέει; «Αναστέλλεται η ποινική δίωξη κατά των μελών διοικητικών συμβουλίων των εταιρειών που περιλαμβάνονται στις υπό αξιοποίηση». Υποθάλπετε, δηλαδή, και προστατεύετε με φωτογραφική ρύθμιση και τον κ. Αθανασόπουλο, ο οποίος παραιτήθηκε εξαιτίας ποινικής εναντίον του δίωξης, και τον κ. Σταυρίδη, ο οποίος είναι και αυτός πρώην πρόεδρος δημοσίων επιχειρήσεων -αι τώρα τον διορίζετε Πρόεδρο του ΤΑΙΠΕΔ- και οποιονδήποτε άλλο. Γιατί το κάνετε αυτό; Εάν εναντίον τέτοιων προσώπων ασκούνται διώξεις και μάλιστα για οφειλές…</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχει και ο κ. Σταυρίδης δίωξη, γι’ αυτό.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού.)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, ενάμισι λεπτό θα χρειαστώ. 
Γιατί το κάνετε αυτό; Γιατί τους προστατεύετε; Γιατί παραδίδετε στα χέρια τους τη δημόσια περιουσία, κύριε Υπουργέ; Γιατί την ίδια ώρα αρνείστε να απαντήσετε στους Βουλευτές του ΣΥΡΙΖΑ και στον Πρόεδρο της Κοινοβουλευτικής Ομάδας μας, που ζητήσαμε στις 12 Οκτωβρίου του 2012 –με παρακολουθείτε;- πριν από πέντε μήνες, να μας χορηγηθούν τα πρακτικά του Διοικητικού Συμβουλίου του ΤΑΙΠΕΔ και οι συμβάσεις με τους συμβούλους αποκρατικοποίησης, συμπεριλαμβανομένων των τραπεζών στις οποίες εντάσσεται και η HSBC, εντάσσεται και η FG EUROBANK, εντάσσονται όλες οι ιδιωτικές τράπεζες, που αμείβονται ως σύμβουλοι αποκρατικοποίησης από το ΤΑΙΠΕΔ με εκατομμύρια ευρώ και την ίδια στιγμή ανακεφαλαιοποιούνται με δισεκατομμύρια ευρώ από το δημόσιο χρήμα; 
Τι μας απαντάτε; Τι μας απαντάει ο κ. Στουρνάρας, για την ακρίβεια; Μας κοινοποιεί ένα έγγραφο του ΤΑΙΠΕΔ, το οποίο ανάγεται στις 13 Νοεμβρίου 2012. Σήμερα μας το απαντάει αυτό. Θυμήθηκε ένα έγγραφο του κ. Εμίρη, στο οποίο αναφέρεται ότι είναι απόρρητα τα στοιχεία των συνεδριάσεων του ΤΑΙΠΕΔ. Εν κρυπτώ, δηλαδή, να συνεδριάζει το ΤΑΙΠΕΔ και να εκποιεί τη δημόσια περιουσία και να χορηγεί το δημόσιο χρήμα και να απαλλάσσονται τα μέλη του από ποινικές διώξεις, οι οποίες αναστέλλονται μέχρι νεωτέρας και να ρέει το δημόσιο χρήμα σε επίπεδο αποκρατικοποιήσεων. 
Αυτά, κύριε Υπουργέ, δεν είναι ούτε χρηστή διοίκηση, ούτε αναπτυξιακή πολιτική. Αυτά έχουν άλλη ονομασία την οποία γνωρίζετε.
Επίσης, ένα θέμα στο οποίο πρέπει να απαντήσετε είναι πώς φέρνετε σήμερα με τροπολογία -με το άρθρο 4 της τροπολογίας για το ΤΑΙΠΕΔ, την οποία καταθέσατε και δεν αποσύρατε- ρύθμιση με την οποία ορίζετε ότι τα μέλη του ΤΑΙΠΕΔ από έξι γίνονται πάλι πέντε.
Ποιον θα διώξετε; Ελπίζω όχι την κυρία που καταγράφει τη διαφωνία της σε συγκεκριμένες αποκρατικοποιήσεις. Διότι αν αυτό το οποίο μεθοδεύετε είναι και από εκείνα τα μέλη του ΤΑΙΠΕΔ που είναι διορισμένα επί θητεία και από το συγκεκριμένο ένα μέλος που είναι διορισμένο επί θητεία και μάλιστα επί κυβέρνησης Παπαδήμου και από την παράταξη του ΛΑΟΣ και σήμερα διαφωνεί με συγκεκριμένες αποκρατικοποιήσεις και καταγράφει τη διαφωνία της, με τέτοιου είδους ρυθμίσεις να απαλλαγείτε, θα πρέπει να δώσετε εξηγήσεις πώς θα το κάνετε, γιατί …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κυρία Πρόεδρε, με δύο παρατηρήσεις.
Η πρώτη είναι ότι επεκτείνατε τα μέλη από πέντε σε έξι για να συμπεριλάβετε εκπρόσωπο της ΔΗΜΑΡ, ώστε να έχει τη θέση της και η ΔΗΜΑΡ σε αυτό το «ταμείο ξεπουλήματος». Τώρα λέτε ότι θα γίνουν πάλι πέντε και δεν εξηγείτε πώς.
Η δεύτερη είναι ότι με τροπολογία την οποία αποσύρατε δύο φορές και τελικώς τη φέρατε και ψηφίστηκε την τσικνοπέμπτη από μία άδεια Βουλή, είπατε ότι αυτά στα οποία η Βουλή δεν έχει πρόσβαση -αυτά που μας αρνείστε και μας αρνήθηκε επισήμως ο Υπουργός- είναι προσβάσιμα στους υποψήφιους επενδυτές. Δηλαδή σε ποιους; Στους ανταγωνιστές και στους οφειλέτες των δημοσίων επιχειρήσεων. 
Η πολιτική αυτή, κύριε Υπουργέ, γνωρίζετε ότι δεν είναι αναπτυξιακή, είναι ληστρική για τη δημόσια λειτουργία και θα δώσετε εξηγήσεις. Αν δεν τις δώσετε σήμερα εδώ, θα τις δώσετε αρμοδίως εκεί που πρέπει. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μετά, κύριε Λαφαζάνη. 
Το λόγο έχει ο κ. Αηδόνης για τέσσερα λεπτά.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, είναι αλήθεια ότι συζητάμε ένα εξόχως σημαντικό ζήτημα, όπως επίσης αλήθεια είναι ότι αυτή τη στιγμή ο κόσμος βρίσκεται μπροστά σε ένα τεράστιο πολιτικό, οικονομικό και κοινωνικό θέμα. 
Αυτό έχει να κάνει –και θα μου επιτρέψετε, κυρία Πρόεδρε, μία μικρή παρατήρηση στην αρχή της τοποθέτησής μου- με την απόφαση του Συμβουλίου της Ευρώπης, όπου βλέπουμε ένα πρωτοφανές γεγονός να αφορά όχι μόνο την Ευρώπη, αλλά όλο τον κόσμο.
Αυτή η απόφαση, λοιπόν, προκαλεί μία βίαιη υποτίμηση των καταθέσεων, ισχυρό πλήγμα στο ευρώ, χρηματοπιστωτική καταστροφή και ωφέλεια των ισχυρών οικονομιών και ιδιαίτερα της Γερμανίας, μεταφορά κεφαλαίων μέσω του χρηματοπιστωτικού συστήματος, νέα αναδιανομή και αμφισβήτηση φυσικά του ευρωπαϊκού οικοδομήματος.
Ο κόσμος παρακολουθεί την εξέλιξη ενός οικονομικού πολέμου που προκάλεσε η κατάρρευση της LEHMAN BROTHERS. Οι οικονομίες καταρρέουν σαν χάρτινοι πύργοι από τις επιθέσεις των αγορών. Η κατάρρευση, όμως, της οικονομίας της Κύπρου δεν προκλήθηκε από τις αγορές, αλλά από μία πολιτική απόφαση που ισοπεδώνει την οικονομία μιας χώρας, που οι δομές της ήταν στηριγμένες στην παροχή των υπηρεσιών. 
Οι συνέπειες που μπορεί να προκαλέσει η κατάρρευση της κυπριακής οικονομίας στην Ευρωζώνη είναι αδιερεύνητες. Οι πρώτες θα είναι σίγουρα η κατάρρευση των κυπριακών τραπεζών με το κύμα αποσύρσεων των καταθέσεών τους, η μεταφορά ρευστότητας των Ευρωπαίων και μη πολιτών στα μόνα ασφαλή καταφύγια, δηλαδή στις τράπεζες του Βορρά, η ανασφάλεια και η φοβικότητα για την οικονομία της Ελλάδας, η ανάσχεση του κύματος επιστροφής καταθέσεων στις ελληνικές τράπεζες, η εμβάθυνση της ύφεσης, αλλά και η αύξηση του δημοσίου χρέους της χώρας μας που οι πρόχειρες εκτιμήσεις ανεβάζουν περίπου στα 8 δισεκατομμύρια το κόστος αγοράς των υποκαταστημάτων εδώ των κυπριακών τραπεζών. 
Υπάρχει, όμως, και ένας μεγάλος κίνδυνος μαζικών αναλήψεων γενικά από τις τράπεζες της Ευρωπαϊκής Ένωσης και όχι μόνο του Νότου, που θα μειώσει βραχυπρόθεσμα τη ρευστότητα σε όλη την Ένωση. Ακόμη, η απάντηση των αγορών θα είναι ακραία και θα επικεντρωθεί άμεσα στην Ιταλία αλλά και την Ισπανία. Φυσικά, ο πληθωρισμός του ευρώ θα προκαλέσει ισχυροποίηση του δολαρίου, με απρόβλεπτες συνέπειες στην εσωτερική οικονομία των Ηνωμένων Πολιτειών. 
Το ερώτημα που προκύπτει σήμερα είναι πώς είναι δυνατόν αυτή η απόφαση να επικυρώνεται από ένα Συμβούλιο Αρχηγών και πώς είναι δυνατόν η Ελληνική Κυβέρνηση να έχει συναινέσει σε αυτήν την απόφαση. Η Ευρώπη, δυστυχώς, βρίσκεται στα χέρια πολιτικών ηγεσιών που δεν μπορούν να ανταποκριθούν στις απαιτήσεις της πρωτόγνωρης οικονομικής περιόδου. 
Είμαστε, λοιπόν, μπροστά σε μια στιγμή μιας νέας μεταμόρφωσης της Ευρωπαϊκής Ένωσης και οι επιλογές είναι συγκεκριμένες. Ή θα προκύψει η σμίκρυνση του νομισματικού οικοδομήματος ή θα υπάρξει εξέλιξη μιας ουσιαστικής πολιτικής της οικονομικής ένωσης, όπου ο κοινοτικός προϋπολογισμός θα καλύπτει τις ανισότητες. Η αστοχία ας αποτελέσει ευκαιρία για μία νέα ομόσπονδη Ευρώπη. 
Κύριε Υπουργέ, άκουσα με πάρα πολύ προσοχή την τοποθέτησή σας, όπου μιλήσατε για τα επιχειρήματα της Κυβέρνησης που έχουν να κάνουν με την απόσυρση των δύο άρθρων, του άρθρου 22 και του άρθρου 42. Επίσης, σας άκουγα με μεγάλη προσοχή στην κατ’ ιδίαν συζήτηση που είχαμε, όπου δόθηκαν οι απαιτούμενες εξηγήσεις.
Το τελευταίο διάστημα υπήρχε τεράστια ανησυχία στον επιχειρηματικό κόσμο της βορείου Ελλάδας και της πατρίδας μου, ιδιαίτερα της ανατολικής Μακεδονίας και Θράκης από την οποία εγώ κατάγομαι. Οι επιχειρηματίες μεταφέρουν ένα ζωτικό κίνδυνο, δηλαδή κατάρρευσης των επιχειρήσεών τους και απώλειας εκατόν πενήντα χιλιάδων θέσεων εργασίας. Τα θέτω αυτά ως στοιχεία.
Θέλω να χαιρετίσω την απόφασή σας για να αποσυρθούν αυτά τα άρθρα, ώστε να πάτε σε περαιτέρω διαβούλευση. Να δείτε πολύ συγκεκριμένα το ζήτημα, έτσι ώστε η επόμενη απόφαση –γιατί καταλαβαίνω ότι θα πάρετε μία επόμενη νομοθετική πρωτοβουλία για να λύσετε το θέμα- να είναι τέτοιας μορφής που να μη μας φέρει ξανά μπροστά σ’ αυτά τα δεδομένα που έχουν να κάνουν με την πιθανή κατάρρευση ενός οικονομικού οικοδομήματος, που αφορά τις επιχειρήσεις και την επιχειρηματικότητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στο επιχείρημά σας ότι οι αποφάσεις του συγκεκριμένου συμβουλίου δημιουργούν θέματα που έχουν να κάνουν με ζητήματα νομιμοποίησης της εμπλοκής της δικαιοσύνης, θα ήθελα να πω ότι η εμμονή σας –αν και εφόσον αυτή υπάρξει στο μέλλον- να οδηγηθούμε στις αποφάσεις του Νομικού Συμβουλίου του Κράτους είναι χρονοβόρες. 
Σήμερα η χώρα δεν έχει την πολυτέλεια να αντιμετωπίσει θέματα που έχουν σχέση με την επιχειρηματικότητα για να χάνει χρόνο. Οτιδήποτε, λοιπόν, έχει να κάνει με αυτό, πρέπει να είναι άμεσο και να δίνει απάντηση εκείνη τη στιγμή. 
Άρα, λοιπόν, αν υπάρχει πρόβλημα με τη συγκρότηση αυτής της επιτροπής, θα ήθελα να δείτε με ποιο τρόπο θα πάτε σε μια νέα δομή αυτής της σύνθεσης, έτσι ώστε να νιώθετε πραγματικά –όπως λέτε- την ασφάλεια των αποφάσεων, για να μην υπάρχει οποιοσδήποτε κίνδυνος των υπογραφών. Γιατί ο τελικός υπεύθυνος είστε εσείς. Η επιτροπή γνωμοδοτεί, κύριε Υπουργέ. Εσείς είσαστε εκείνος που τελικά θα αποφασίσει για το αν θα δεχτείτε ή όχι μια γνωμοδοτική εισήγηση μιας επιτροπής. 
Επίσης, θα ήθελα να πω –και θα κλείσω γιατί βλέπω ότι θέλετε να κάνετε μία παρέμβαση- ότι το ελληνικό δημόσιο έχει την πλειοψηφία. Δεν υπάρχουν ιδιώτες που αποφασίζουν για τα συμφέροντα και επιβάλλουν τις αποφάσεις των ιδιωτών στο δημόσιο. Η σύνθεση είναι συγκεκριμένη, εντεκαμελής. Επτά είναι τα μέλη που ορίζονται από το Υπουργείο Οικονομικών, άλλοι τρεις είναι οι εκπρόσωποι των φορέων, του ΣΕΒ, του Συνδέσμου Βιομηχάνων στη βόρειο Ελλάδα, όπως επίσης και εκπρόσωπος των ελληνικών τραπεζών. Αυτή είναι η σύνθεση του συμβουλίου. 
Ο έλεγχος, λοιπόν, του δημοσίου υφίσταται και έχει να κάνει με την αριθμητική πλειοψηφία που υπάρχει. Άρα, λοιπόν, αν έχετε ανησυχίες, νομίζω ότι ο τρόπος για να τις διορθώσετε πρέπει να είναι άλλος, γιατί γνωρίζουμε πάρα πολύ καλά ότι ναι, μεν υπάρχει εγκυρότητα ενός νομικού συμβουλίου που σίγουρα σας κατοχυρώνει στις αποφάσεις, αλλά …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Αηδόνη.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Κλείνω, κυρία Πρόεδρε. 
…δεν είναι η στιγμή που οι Υπουργοί πρέπει να σκέφτονται πώς θα κατοχυρωθούν οι ίδιοι με τις αποφάσεις τους, αλλά είναι η στιγμή που οι Υπουργοί πρέπει να τολμήσουν να πάρουν αποφάσεις για να δώσουν λύση στα προβλήματα.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς. Το λόγο έχει τώρα ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρία Πρόεδρε, μου επιτρέπετε; Ούτε μισό λεπτό δεν θα χρησιμοποιήσω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μισό λεπτό, κύριε Λαφαζάνη. 
Ορίστε, κύριε Υπουργέ.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ήταν σαφές νομίζω και σήμερα και χθες και στην επιτροπή –τρεις φορές το έχω επαναλάβει- ότι το Νομικό Συμβούλιο του Κράτους θα έχει εμπλοκή μόνο -και πάλι με γνωμοδοτικό ρόλο- στο μεσοδιάστημα, μέχρι να ολοκληρωθεί η νομοθετική πρωτοβουλία που είναι στα σκαριά για την Ευρωπαϊκή Επιτροπή.
Άρα, δεν ήταν ο σκοπός της Κυβέρνησης να έχει το Νομικό Συμβούλιο του Κράτους αυτόν το ρόλο. Ήταν το μεταβατικό στάδιο μέχρι να ολοκληρωθεί η νομοθετική διαδικασία. 
Δεύτερον, το άρθρο 22 δεν έχει καμμία σχέση με το άρθρο 42. Έχει να κάνει με κρατικές ενισχύσεις, όταν αυτές κριθούν παράνομες. Εδώ υπάρχει ο κίνδυνος –και εφιστώ την προσοχή και την ευθύνη, όπως είπα, σε όλες τις πτέρυγες της Βουλής που ζήτησαν την απόσυρση για διαβούλευση- να πάμε στη διαδικασία των παραβιάσεων και εκεί το κόστος θα είναι πολύ μεγαλύτερο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Παναγιώτης Λαφαζάνης έχει το λόγο. 
Μήπως πρέπει να κάνουμε μια συνεννόηση για το χρόνο, κύριε Κοινοβουλευτικέ Εκπρόσωπε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι συνεννόηση, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Απ’ ό,τι με ενημερώνουν έχετε μιλήσει όλοι οι Κοινοβουλευτικοί Εκπρόσωποι.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν μίλησα καθόλου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ θα βάλω πέντε λεπτά, γιατί έχετε μιλήσει για την Κύπρο και για όλα τα τρέχοντα και επείγοντα θέματα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, θέλω το λόγο επί της διαδικασίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δηλαδή θα μετρήσετε τον χθεσινό μου χρόνο για τη σημερινή συνεδρίαση;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι. Για το σημερινό μιλάω.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σήμερα δεν έχω μιλήσει καθόλου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν έχετε μιλήσει; Με ενημερώνουν ότι μιλήσατε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Καθόλου. Ποιος σας ενημερώνει; Αφού δεν μίλησα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, το δέχομαι. Εγώ βλέπω εδώ μπροστά τους χρόνους που πρέπει να έχετε. Οκτώ λεπτά είναι ο χρόνος σας. Λέω μήπως μπορούμε να λιγοστέψουμε το χρόνο. Εν πάση περιπτώσει, είναι οκτώ λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι όποιος θα επιχειρεί από εδώ και μπρος, σε αυτή την Αίθουσα, να μιλάει για την Κύπρο θα δέχεται επίπληξη. 
Κανονικά, η Βουλή αυτή έπρεπε να έχει συνεδριάσει ειδικά για τις κυπριακές εξελίξεις. Αυτή την ώρα συγκλονίζεται ο ελληνικός λαός από όσα συμβαίνουν στην Κύπρο. Αγωνιά για την πορεία της Κύπρου. Όλοι προσβλέπουμε στην Κύπρο. Όλοι έχουμε στραμμένα τα μάτια μας στην Κύπρο. 
Ζητήσαμε, λοιπόν, το αυτονόητο: Η ελληνική Βουλή να συνεδριάσει για το κυπριακό. Να λάβουν το λόγο οι επικεφαλής των κομμάτων, να εκθέσουν τις απόψεις τους, να πουν ένα θετικό λόγο για την Κύπρο, τον κυπριακό λαό και τον αγώνα του. Το αρνηθήκατε ως Κυβέρνηση. Το αρνήθηκε ο Πρόεδρος της Βουλής και επικαλέστηκε τον Κανονισμό. Ποιον Κανονισμό; Το εθνικό συμφέρον είναι πάνω από τους κανονισμούς. Και η Βουλή πρέπει πάνω απ’ όλα, αυτήν την ώρα, να πάλλεται με τον παλμό της Κύπρου. 
Το «όχι» που είπε ο κυπριακός λαός, διαμέσου των αντιπροσώπων του της κυπριακής Βουλής, είναι ένα μεγάλο «ναι», μια μεγάλη ελπίδα αυτή την ώρα. Είναι δύσκολες ώρες για την Κύπρο, κρίσιμες ώρες, αλλά και ιστορικές και ελπιδοφόρες. 
Η Κύπρος αυτή την ώρα αγωνίζεται, κύριοι. Αγωνίζεται όχι μόνο για το δικό της μέλλον, αλλά και για το μέλλον της Ελλάδας, για το μέλλον όλων των ευρωπαϊκών λαών. Το «όχι» της Κύπρου, όπως παλιότερα «όχι» της Ελλάδας, δεν ήταν μόνο ελληνικά, δεν είναι μόνο κυπριακά, είναι πανευρωπαϊκά, πανανθρώπινα «όχι», τα οποία έχουν στραμμένα τα βλέμματά τους σε ένα προοδευτικό και καλύτερο μέλλον. 
Αυτήν την ώρα χρειάζεται πανστρατιά, μεγάλη συσπείρωση του ελληνικού λαού και συσπείρωση αλληλεγγύης στην Κύπρο. Αυτήν την ώρα όλος ο ελληνικός λαός αισθάνεται αλληλέγγυος στον κυπριακό λαό. Όλοι είμαστε αλληλέγγυοι στον κυπριακό λαό. Όλοι, από μία άποψη, είμαστε Κύπριοι αυτήν την ώρα. Είμαστε όλοι με την Κύπρο που αγωνίζεται για να χαράξει έναν εναλλακτικό δρόμο πέρα και έξω από την τρόικα, πέρα και έξω από τις νεοαποικιακές και κατάπτυστες αποφάσεις του Eurogroup. 
Κι αν η Κύπρος αντιμετωπίζει φοβερά δύσκολες στιγμές αυτήν την ώρα, φέρετε εγκληματικές ευθύνες ως Κυβέρνηση. Ο τρικομματικός συνεταιρισμός με την Κυβέρνηση Σαμαρά, φέρει εγκληματικές ευθύνες για την κατάσταση που έχει περιέλθει η Κύπρος, πολιτικά εγκληματικές ευθύνες! 
Μην κρύβεστε πίσω από την Κυβέρνηση του Νίκου Αναστασιάδη. Δεν μπορείτε να κρυφτείτε πίσω της. Δεν έχετε δικαίωμα να κρυφτείτε. Είστε υπεύθυνοι για το Eurogroup, διότι η απόφαση του Eurogroup έβαλε σε δεινή δοκιμασία την Κύπρο, σε οικτρά διλήμματα και σε φοβερές δυσκολίες. Είστε συνυπεύθυνοι γι’ αυτήν την απόφαση του Eurogroup. 
Δεν μπορείτε να παριστάνετε το εθνικό κέντρο απέναντι στη Κύπρο, όταν οι στιγμές είναι καλές και οι περίοδοι ευοίωνες. Δεν μπορείτε να παριστάνετε τότε το εθνικό κέντρο και τώρα ως Πόντιοι Πιλάτοι να τρίβετε τα χέρια σας. Δεν μπορείτε να τραβάτε την ουρά σας απέξω τώρα, ανεξάρτητα τι έκανε η κυπριακή Κυβέρνηση, ο Υπουργός Οικονομικών της Κύπρου και ο Πρόεδρος της Κύπρου. Εσείς ξέρετε τι σημαίνει μνημόνιο για μια χώρα. Ξέρατε τι σημαίνει να παίρνατε αυτήν την απόφαση του Eurogroup. Ξέρετε ότι έτσι καταστρέφατε την Κύπρο, της διαλύσατε το χρηματοπιστωτικό σύστημα, την κάνατε οικονομική και κοινωνική έρημο. Και μιλάω και για το συνολικό πλέγμα των αποφάσεων του Eurogroup. Το γνωρίζατε! 
Έπρεπε, λοιπόν, η Κυβέρνηση της Ελλάδας, που θέλει να προασπίσει το δικό της εθνικό και κοινωνικό συμφέρον, που θέλει να προασπίσει το μέλλον της, που θέλει να προασπίσει τους αδελφούς Κυπρίους και το αδελφό κράτος της Κύπρου, να πει: «Φτάνει, καταστρέψατε όλη τη Νότια Ευρώπη. Φτάνει με αυτό το νησί. Δεν μπορείτε να παίρνετε τέτοιες αποφάσεις. Η Κύπρος δεν έχει μέλλον με τέτοιες αποφάσεις». Θα έπρεπε η Ελλάδα, που δεν σήκωσε το ανάστημά της με τρία μνημόνια και βλέπει να καταστρέφεται, να πει κάτι, ένα θετικό λόγο για την Κύπρο. 
Αντ’ αυτού πλειοδοτήσατε στην απόφαση του Eurogroup. Και αν αυτά που λέμε σας φαίνονται υπερβολικά, παρακαλούμε να καταθέσετε εδώ και τώρα τα πρακτικά του Eurogroup. Να ζητήσετε και να τα δώσετε στη δημοσιότητα. Αυτά τα ιστορικά πρακτικά δεν θα μείνουν κρυφά. Αυτά τα πρακτικά θα διανεμηθούν, θα δημοσιοποιηθούν, θα τα μάθει ο ελληνικός λαός είτε το θέλετε είτε δεν το θέλετε. Και θα το μάθει, διότι αντιπροσωπεύουν ιστορική αλήθεια σε ιστορικά κρίσιμες στιγμές. Όλη η Ελλάδα και όλοι οι ευρωπαϊκοί λαοί πρέπει να ξέρουν ποιοι πήραν και τι είπαν για να ληφθεί αυτή η απόφαση του Eurogroup που βάζει σε οικτρά διλήμματα την Κύπρο. 
Πιστεύουμε, όμως, ότι ο κυπριακός λαός, οι πατριωτικές προοδευτικές πολιτικές δυνάμεις της Κύπρου θα μπορέσουν, παρά τις δυσκολίες και τα δεινά που τους επισωρεύσατε, για άλλη μία φορά, να βρουν διέξοδο και λύση. Εμείς είμαστε δίπλα τους αυτήν τη στιγμή. Λέμε ένα μεγάλο «ναι» στην ιστορική απόφαση της κυπριακής Βουλής. Είμαστε δίπλα στον κυπριακό λαό και στις πατριωτικές προοδευτικές δυνάμεις της Κύπρου για να βρουν μια θετική διέξοδο, για να σταθούν όρθιοι, να ανασάνουν και σιγά-σιγά να μπορέσουν να ορθοποδήσουν και να βρουν διέξοδο από τη σημερινή κρίση στην οποία και εσείς συνεισφέρατε για να έρθουν. 
Σήμερα εμφανίζεται στον ελληνικό λαό μεγάλη συσπείρωση παλλαϊκού χαρακτήρα. Είναι ομόθυμος ο ελληνικός λαός δίπλα στην Κύπρο σήμερα και απομονωμένοι αυτοί οι οποίο έφεραν την Κύπρο σε αυτήν την κατάσταση. Είναι απομονωμένοι όσοι συνεισέφεραν στις δυσκολίες της, αυτοί που είναι παραδομένοι στη χώρα μας στη τρόικα και στα μνημόνια. Ο ελληνικός λαός τους αφήνει πίσω του, τους προσπερνά, βλέπει μπροστά και ξέρει ότι δεν υπάρχουν μόνο τα εκβιαστικά διλήμματα και οι απειλές, αλλά και οι θετικές διέξοδοι. 
Κύριε Υφυπουργέ, το οικονομικό σας Υπουργείο πρωταγωνίστησε, δυστυχώς, στο Eurogroup. Όχι εσείς προσωπικά, αλλά ο κ. Στουρνάρας, τον οποίο θα έχουμε το απόγευμα στην Επιτροπή της Βουλής και μπορούμε να πούμε ορισμένα πράγματα. Αυτήν την ώρα κάνατε ορισμένες θετικές, εγώ θα έλεγα, χειρονομίες. Δεν είπατε τίποτα για την απόσυρση. Εγώ δεν το άκουσα. Μήπως το είπατε και σας αδικώ; Δεν άκουσα τίποτα να πείτε γι’ αυτήν τη ρύθμιση που την αποσύρατε και η οποία χαρίζει φορολογικά, δεκάδες εκατομμύρια στην Τράπεζα Πειραιώς από τις μεταβιβάσεις των ακινήτων της Αγροτικής Τράπεζας. Την πήρατε πίσω και ελπίζω να μην την ξαναφέρετε. Δεν είπατε τίποτα, βεβαίως, για το μέλλον αυτής της ρύθμισης. 
Δεν είναι δυνατόν το ελληνικό δημόσιο σε αυτές ιδιαίτερα τις ώρες -όχι ότι παλαιότερα έπρεπε να το κάνει- να χαρίζει φόρους και κατά τα άλλα, να κάνει αγώνα κατά της φοροδιαφυγής για κάθε έναν ο οποίος χρωστάει λίγο ΦΠΑ. Δεν μπορείτε να το κάνετε αυτό και ελπίζω να δεσμευθείτε ότι δεν θα το κάνετε και στο μέλλον.
Καταθέσαμε, όμως και αίτηση ονομαστικής ψηφοφορίας για το άρθρο 32.
Το άρθρο 32 πρέπει να το αποσύρετε, κύριε Υπουργέ. Το άρθρο 32 είναι σκανδαλώδες απ’ όλες τις απόψεις. Είναι σκανδαλώδες να λέτε ότι σε περίπτωση εισφοράς ακινήτου από το ΤΑΙΠΕΔ σε ανώνυμη εταιρεία, μπορεί να εκδοθεί κοινό εθνικό σχέδιο χωρικής ανάπτυξης δημοσίων ακινήτων για το σύνολο των ακινήτων της εταιρείας. Πώς μπορείτε να το κάνετε αυτό; Για το σύνολο των ακινήτων της εταιρείας; Αυτή η διάταξη είναι σκανδαλώδης. Δεν μπορείτε να την περάσετε. Πρέπει να την αποσύρετε.
Πρέπει να αποσύρετε, επίσης, το παρακάτω εδάφιο το οποίο λέει ότι μέχρι την ολοκλήρωση της αποκρατικοποίησης εταιρειών -ορίστε πού φθάσατε, για να διευκολύνετε τις αποκρατικοποιήσεις, να ακυρώνετε και να ματαιώνετε ποινικές διώξεις- που περιλαμβάνονται στο πρόγραμμα αποκρατικοποιήσεων των μεσοπρόθεσμων πλαισίων δημοσιονομικής πολιτικής ή μέχρι την αξιοποίηση επιμέρους περιουσιακών τους στοιχείων -μέχρι και τα επιμέρους περιουσιακά στοιχεία βάζετε- αναστέλλεται η ποινική δίωξη των προσώπων στα οποία έχει ανατεθεί ή ανατίθεται η νόμιμη εκπροσώπηση των εταιρειών αυτών για οφειλές των εταιρειών προς το δημόσιο, νομικά πρόσωπα δημοσίου δικαίου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όταν έχετε τέτοια ανάγκη για εξυγίανση στα οικονομικά, έχετε ανάγκη από έσοδα, αναστέλλετε τις ποινικές διώξεις διά νόμου σε πρόσωπα τα οποία έχει κηρυχθεί η δίωξη, διότι οφείλουν στο δημόσιο; Αυτή η διάταξη είναι απολύτως φωτογραφική. Φοβούμαι ότι περιλαμβάνει και τον κ. Σταυρίδη, που σε παράπλευρη αίθουσα ορίζεται πλέον Πρόεδρος του ΤΑΙΠΕΔ αεροπλανικά, διότι διώκεται ο προηγούμενος Πρόεδρος του ΤΑΙΠΕΔ. Έχει εισαγγελική δίωξη. Μήπως και ο κ. Σταυρίδης έχει δίωξη για οφειλές σε πρωτοβάθμια αυτοδιοίκηση και θέλετε εκ των προτέρων να τον απαλλάξετε από κάθε ποινική επίπτωση; Είναι σοβαρά αυτά τα πράγματα που κάνετε και επιμένετε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η παρακάτω διάταξη του άρθρου 32 τι λέει;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, πρέπει να ολοκληρώσετε!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κυρία Πρόεδρε.
Παρέχεται στην εταιρεία «ΚΑΤΑΣΤΗΜΑΤΑ ΑΦΟΡΟΛΟΓΗΤΩΝ ΕΙΔΩΝ Α.Ε.» η δυνατότητα να αποσχίσει και να εισφέρει τον κλάδο ταξιδιωτικού εμπορίου, δηλαδή, τον πιο σημαντικό κλάδο της, προκειμένου να ιδιωτικοποιηθεί. Περνάτε εδώ σε ένα «αρθράκι» σκανδαλώδη πράγματα, πέραν του ΟΠΑΠ, που έχετε σε άλλη διάταξη.
Σας καλούμε, λοιπόν, να αποσύρετε το άρθρο 32. Εμείς δεν το αποδεχόμεθα αυτό το άρθρο. Δεν το αποδεχόμεθα ως λογική, ως αντίληψη. Δεν είναι η διαφωνία πολιτική, είναι κάτι πολύ παραπάνω. Και αν δεν το αποσύρετε, εμείς θα το θέσουμε σε ονομαστική ψηφοφορία και θα καλέσουμε όλους τους Βουλευτές όλων των πτερύγων να το καταψηφίσουν, να μη χρεωθούν αυτό το άρθρο.
Βεβαίως, θα ήθελα να πω και δύο λόγια για όλα αυτά τα περίφημα εργαλεία, τα οποία ενισχύετε και τα θεωρείτε το άκρον άωτον, μάλλον, απ’ ό,τι κατάλαβα, της επενδυτικής προσπάθειας -υποτίθεται- της χώρας…</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Όχι το άκρον άωτον!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι το άκρον άωτον; Πάντως, σοβαρό εργαλείο, σημαντικό εργαλείο. Όμως, δεν μας είπατε μέχρι τώρα σε τι συνεισέφεραν σε επενδύσεις όλα αυτά τα εργαλεία. Διότι εγώ ξέρω σε τι συνεισέφεραν σε δυσκολίες και σε καταστροφές στην Ελλάδα, αλλά σε επενδύσεις δεν ξέρω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπορεί να είμαι ημιμαθής, μπορεί να μην είμαι καλά πληροφορημένος, αλλά δεν έπρεπε να μας κάνετε μία αποτίμηση; Διότι πολύ φοβούμαι ότι με αυτά τα εργαλεία των αγορών -που έχουν αρχή, αλλά δεν έχουν τέλος- το μόνο που επιτυγχάνεται στο τέλος είναι να επιφέρουν φούσκες και οι φούσκες να σκάνε και να δημιουργούν παταγώδεις κρίσεις. Ζήσαμε αρκετές τέτοιες κρίσεις και πρόσφατα στην Ελλάδα. Ας μην ξαναζήσουμε με αυτά τα εργαλεία τα οποία αναπτύσσει το νομοσχέδιό σας και με τα οποία τους δίνετε και φορολογικές και άλλες διευκολύνσεις και προνόμια, προκειμένου υποτίθεται να παίξουν το θεάρεστο έργο τους.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Ο κ. Βορίδης έχει το λόγο, ως Κοινοβουλευτικός Εκπρόσωπος της Νέας Δημοκρατίας.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κυρίες και κύριοι συνάδελφοι, εγώ ομολογώ ότι δεν αντιλαμβάνομαι την ευφορία που διακατέχει το ΣΥΡΙΖΑ. Εγώ εκείνο που ξέρω είναι ότι αυτήν τη στιγμή δεν υπάρχει συμφωνία, αυτήν τη στιγμή οι τράπεζες παραμένουν κλειστές, τα ελλείμματα στην Κύπρο είναι εκεί. Επομένως, αυτήν τη στιγμή επίλυση του προβλήματος δεν έχει βρεθεί.
Είναι απόλυτα σεβαστή η απόφαση που πήρε η Βουλή των Αντιπροσώπων. Πάντως, ημέρα για πανηγυρισμούς εγώ δεν βλέπω. Βλέπω ότι ακόμα η Κύπρος αγωνίζεται και προσπαθεί να επιλύσει ένα πολύ σοβαρό πρόβλημα. Επίσης, οφείλω να επιστήσω την προσοχή στην ελληνική Κυβέρνηση για την ανάγκη να θωρακίσει το ελληνικό τραπεζικό σύστημα, διότι, προφανώς, εφόσον δεν ισχύει η απόφαση του Eurogroup, αντιστοίχως υπάρχει η ανάγκη -και νομίζω ότι αυτό θα εξεταστεί σήμερα στην Επιτροπή Οικονομικών- να τοποθετηθούμε για τους κινδύνους που διατρέχει το ελληνικό τραπεζικό σύστημα.
Γι’ αυτό και λέω ότι εγώ πανηγυρισμούς δεν βλέπω στην παρούσα φάση. Βλέπω μία κρίσιμη κατάσταση. Θεωρώ ότι αυτήν είναι που πρέπει να αντιμετωπιστεί. Χρειάζεται, πράγματι, απόλυτη αλληλεγγύη προς τον κυπριακό λαό και προς την Κυπριακή Δημοκρατία. Χρειάζεται η μέγιστη προσοχή, αλλά εδώ βρισκόμαστε. Γιατί κάποιοι είναι ευτυχείς με αυτή τη συνθήκη, εγώ δεν το έχω καταλάβει.
Το να κριτικάρει κανένας την απόφαση του Eurogroup, εκεί μπορεί κανένας να κάνει πάρα πολλές σκέψεις. Και έχουν γραφτεί και πάρα πολλά και έχουν ακουστεί πάρα πολλά από πολλές πλευρές για τον κλονισμό -τουλάχιστον στην πρώτη εκδοχή, αυτήν που υπήρξε της αφαίρεσης καταθέσεων κάτω των 100.000 ευρώ- στην εμπιστοσύνη προς το τραπεζικό σύστημα, τη στιγμή που μάλιστα υπάρχει εγγύηση καταθέσεων για τα 100.000 ευρώ. Υπάρχει γενικότερη κριτική για ένα μεγάλο ταμπού το οποίο σπάει και τις συνέπειες που μπορεί να έχει αυτό για το τραπεζικό σύστημα.
Υπάρχουν, λοιπόν, πολλές σκέψεις και πολλές επιφυλάξεις και πολλές κριτικές για το τι ήταν αυτή η απόφαση στο Eurogroup. Όμως, θα πρέπει να συνεννοηθούμε. Υποθέτω ότι όλοι θέλουμε η Κύπρος να παραμείνει στο ευρώ. Υποθέτω ότι όλοι θέλουμε η Κύπρος να παραμείνει στην Ευρωζώνη, στην Ευρωπαϊκή Ένωση και υποθέτω ότι όλοι καταλαβαίνουμε ότι οι πολιτικές προσπάθειες που πρέπει να γίνουν από εδώ και πέρα είναι σε αυτή την κατεύθυνση. Αυτό είναι το μείζον και αυτό είναι που πρέπει να διαφυλαχθεί.
Επίσης, εκείνο το οποίο πρέπει να γίνει είναι ξεκάθαρα η Κύπρος να πάρει τις αποφάσεις που πρέπει προκειμένου να χρηματοδοτηθεί, να σταθεροποιηθεί το τραπεζικό της σύστημα και να μην υποστούν οι καταθέτες συνέπειες.
Δεν ξέρω γιατί χαίρεται ο ΣΥΡΙΖΑ σήμερα. Οι καταθέτες, πάντως, στην Κύπρο σας διαβεβαιώ ότι δεν είναι χαρούμενοι. Αγωνιούν για την τύχη των χρημάτων τους. Οι τράπεζες παραμένουν κλειστές για μία εβδομάδα ακόμα. Πού είναι τα χαρμόσυνα νέα, δεν ξέρω. Δύσκολες πολιτικές συγκυρίες, δύσκολες πολιτικές αποφάσεις, σεβαστές ναι. Όμως, τώρα να κάνουμε και πάρτι, αυτό ομολογώ ότι δεν το παρακολουθώ.
Ακούω και κριτική για την ελληνική Κυβέρνηση. Είναι και κριτική για την κυπριακή Κυβέρνηση αυτό; Τοποθετηθείτε σε αυτό, διότι το ακούω από χθες. Ο Πρόεδρος της Κύπρου, ο Πρόεδρος της Κυπριακής Δημοκρατίας, ο κ. Αναστασιάδης χθες εξέδωσε μία ανακοίνωση με την οποία ευχαρίστησε θερμά τον Έλληνα Πρωθυπουργό για την αδελφική αλληλεγγύη του στο τελευταίο Ευρωπαϊκό Συμβούλιο και στο Eurogroup. Αυτό εσάς δεν σας ενδιαφέρει; Δηλαδή, η Κυπριακή Δημοκρατία και ο εκπρόσωπός της ευχαριστούν τον Έλληνα Πρωθυπουργό για την αλληλεγγύη του στο Eurogroup και εσείς ήρθατε χθες και ζητήσατε να παραιτηθεί ο Έλληνας Πρωθυπουργός, γιατί δεν στήριξε την Κύπρο.
Για να έχουμε καλό ρώτημα, πώς εκπροσωπήθηκε η Κύπρος στο Eurogroup; Ποιος ήταν εκεί; Ο κ. Λαφαζάνης ήταν και την εκπροσώπησε;
Ποιος ήταν εκεί; Πώς εκπροσωπήθηκε η Κυπριακή Δημοκρατία; Δεν εκπροσωπήθηκε από τον Πρόεδρό της; Όταν εκπροσωπείται η Κυπριακή Δημοκρατία από τον Πρόεδρό της και βγαίνει το Eurogroup και λέει –διαβάστε την ανακοίνωση- ότι το Eurogroup χαιρετίζει την πολιτική συμφωνία με τις κυπριακές αρχές, ήταν παρών ο εκπρόσωπος της Κυπριακής Δημοκρατίας. Εσείς τι αξιώνετε από τον εκπρόσωπο της Ελληνικής Δημοκρατίας; Αν ήσασταν εσείς, τι θα κάνατε; Αν δεν ήταν Κυβέρνηση ο Σαμαράς, ο οποίος είναι κακός και ήσασταν εσείς που είστε καλοί και έχετε αυτά τα δεδομένα, τι θα κάνατε;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχετε και βαρυκοΐα. Τι να κάνουμε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι θα κάνατε; Θα την καταψηφίζατε; Μάλιστα. Δηλαδή, θα ερχόταν η Κύπρος και θα έλεγε «εγώ θέλω αυτήν τη συμφωνία, την κακή, τη δύσκολη, την εκβιαστική, αλλά θέλω αυτήν τη συμφωνία». Και εσείς θα λέγατε «όχι, εμείς δεν την εγκρίνουμε αυτήν τη συμφωνία, αναλαμβάνουμε εμείς την ευθύνη του να πτωχεύσει η Κύπρος». Αυτά θα λέγατε; Αυτήν τη θέση έχετε;
Έχετε μία πολυτέλεια. Έχετε το ακαταλόγιστον της Αντιπολιτεύσεως. Λέμε ό,τι να’ ναι, γιατί αυτό που λέμε δεν έχει απολύτως καμμία συνέπεια. Εάν, όμως, καθόσασταν σ’ εκείνην την καρέκλα και οι λόγοι σας είχαν νομικές συνέπειες και δεσμευτικότητα, φυσικά δεν θα τα κάνατε αυτά ούτε θα τα λέγατε αυτά, γιατί θα ξέρατε τις επιπτώσεις της επόμενης μέρας.
Έρχεστε τώρα –ως Επιμηθείς, στερνή μου γνώση να σ’ είχα πρώτα- αφού έχει ψηφίσει με ένα συγκεκριμένο τρόπο η κυπριακή Βουλή και λέτε «χαιρετίζουμε την απόφαση της κυπριακής Βουλής». Θα σας κάνω μία απλή και καθαρή ερώτηση. Αν αύριο αποφασίσει αλλιώς η κυπριακή Βουλή; Θα τη χαιρετίσετε ξανά την απόφαση ή όχι; Άρα, εσάς δεν σας νοιάζει τι αποφασίζει η Κυπριακή Δημοκρατία. Εσάς σας νοιάζουν οι ιδεοληψίες σας. Εσάς σας νοιάζει η ιδεολογική σας ατζέντα. Εσείς θέλετε τα πράγματα να πάνε έτσι όπως τα νομίζετε εσείς. 
Αυτή είναι η δική μας διαφορετική θέση και δεν κρυβόμαστε πίσω από κανέναν. Όμως, προφανώς από τη στιγμή που δεν είμαστε έτοιμοι να πάρουμε το σύνολο των ευθυνών, γιατί ενδεχομένως δεν έχουμε αυτές τις δυνατότητες επειδή δεν μπορούμε να δανείσουμε τα 5,6 ή τα 5,8 δισεκατομμύρια ευρώ στην Κυπριακή Δημοκρατία που της λείπουν και γιατί δεν έχουμε τη δυνατότητα να αναλάβουμε εμείς το κόστος στήριξης της οικονομίας της, εμείς τσάμπα κουβέντες με το μέλλον του κυπριακού ελληνισμού δεν κάνουμε. Εσείς να τις κάνετε, γιατί είναι τσάμπα και δωρεάν και γιατί είναι ανεύθυνες.
Άρα, λοιπόν και αυτήν τη στιγμή εκείνο που κάνουμε είναι να μη στεκόμαστε απαθείς ούτε να κρυβόμαστε πίσω απ’ αυτό που λέει η Κύπρος. Ακούμε με πάρα πολύ μεγάλη προσοχή και έχουμε και συγκεκριμένες κατευθύνσεις προς τις οποίες τοποθετούμαστε. Λέμε ότι η θέση της Κύπρου είναι στην Ευρωζώνη. Η θέση της Κύπρου είναι στην Ευρωπαϊκή Ένωση. Γι’ αυτό πρέπει να αγωνιστεί η Κύπρος και η Ελλάδα μαζί, για να παραμείνουμε εκεί, κάνοντας την καλύτερη δυνατή συμφωνία και τις ισχυρότερες δυνατές διαπραγματεύσεις και προφανώς εξασφαλίζοντας με τους καλύτερους όρους τη χρηματοδότηση της κυπριακής οικονομίας. Αυτή είναι η κατεύθυνση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να πω και κάτι ακόμα. Δεν σας άκουσα να λέτε κουβέντα για το πώς έχει φθάσει η κατάσταση ως εδώ και για το ποιος ευθύνεται, γιατί αυτήν τη στιγμή ρίχνετε την ευθύνη ουσιαστικά με τη στάση σας στον Αναστασιάδη, ο οποίος είναι πρόεδρος δεκαπέντε ημερών και κανείς δεν αναρωτιέται πώς βρέθηκε, άραγε, η Κύπρος στο πρόβλημα και με ποιου τη διακυβέρνηση. Ποιος είναι εκείνος –μια που σας αρέσουν κιόλας αυτά- ο οποίος έχει ψηφίσει ήδη τριάντα τρεις μνημονιακούς νόμους, αλλά αυτός είναι καλός, ενώ οι άλλοι δεν είναι καλοί;
Εμείς στα εθνικά θέματα δεν βλέπουμε με ιδεολογικές παρωπίδες. Βλέπουμε τα εθνικά θέματα ως τέτοια που είναι, ως θέματα που αφορούν τον ελληνισμό και πρέπει πράγματι να ενώνουν τον ελληνισμό όχι σε μία ιδεολογική κατεύθυνση, αλλά σε μία εθνική και πατριωτική κατεύθυνση, σε μία τέτοια σκοπιά, σε μία σκοπιά από την οποία διαφυλάσσουμε τα κυριαρχικά συμφέροντα του ελληνισμού, σ’ αυτήν την κατεύθυνση. 
Όμως, αυτό δεν γίνεται, αν θέλουμε υποχρεωτικά να τα κάνουμε όλα μαρξιστικά και λενινιστικά καθεστώτα ή κάτι άλλο. Δεν θα εξαρτήσουμε τη συμπόρευσή μας με μία κυβέρνηση ενός αδελφού χώρου, ενός όμαιμου χώρου, ενός χώρου με τον οποίο μας ενώνουν παρακαταθήκες χιλιάδων αιώνων. Δεν θα το εξαρτήσουμε από το αν η Κυβέρνηση μας αρέσει ή δεν μας αρέσει, από την ιδεολογική της ταυτότητα. Θα την υποστηρίξουμε συνολικά.
Κύριε Υπουργέ, θα ήθελα να πω δύο κουβέντες. Αποσύρατε το άρθρο 42. Γιατί το αποσύρατε το άρθρο 42; Ακούω, λοιπόν, ότι υπάρχει ένα αίτημα από την πλευρά του ΠΑΣΟΚ και δεν ξέρω αν υπάρχει αντίστοιχο από την πλευρά της ΔΗΜΑΡ. 
Κύριοι συνάδελφοι, για ποιο λόγο; Τι λέει το άρθρο 42; Θα ήθελα, δηλαδή, να καταλάβω και τις ευαισθησίες σας από ένα σημείο και μετά μέσα στην Αίθουσα. Το άρθρο λέει ότι εγγυήσεις οι οποίες έχουν καταπέσει και τις οποίες καλείται να πληρώσει το ελληνικό δημόσιο, εν συνεχεία το ελληνικό δημόσιο δεν θα πρέπει να τις διεκδικεί. Αυτό, μάλιστα, θα πρέπει να το εξαρτήσουμε από ένα γνωμοδοτικό συμβούλιο, στο οποίο κατ’ αποτέλεσμα επικρατούν ιδιωτικά συμφέροντα και επομένως κρίνουν με βάση αυτά τα συμφέροντα το αν πρέπει να γίνει διεκδίκηση του δημοσίου ή όχι.
Αυτά ζητήσατε να αποσυρθούν; Λέω, λοιπόν, ότι από την Αντιπολίτευση, αλλά πολλές φορές και από τις πτέρυγες που στηρίζουν την Κυβέρνηση, επικρατούν λογικές οι οποίες πραγματικά είναι λαϊκιστικές λογικές που υπονομεύουν το δημόσιο συμφέρον. Δηλαδή, ερχόμαστε τώρα και τι λέμε; Λέμε ότι όχι μόνο το δημόσιο θα πληρώσει τις εγγυήσεις –διότι περί αυτού πρόκειται- αλλά και ότι δεν θα μπορεί και να τις αναζητήσει. Του κόβουμε και το δρόμο στην αναζήτηση των εγγυήσεων. Και καταπίπτουν. Ως προς αυτό δεν μπορεί να γίνει τίποτα, γιατί είναι εγγυητής το δημόσιο και επομένως πρέπει να πληρώσει. Και όχι μόνο αυτό, αλλά αν πάει να τις αναζητήσει απ’ αυτόν που κατέπεσε, ο οποίος μπορεί να έχει μπει σε μία διαδικασία του άρθρου 99 ή σε μία διαδικασία συμβιβασμού, τότε για τους όρους αυτού του συμβιβασμού πρέπει να γνωμοδοτεί ένα συμβούλιο στο οποίο καθοριστική επιρροή έχουν οι εκπρόσωποι αυτών που ζητούν το συμβιβασμό.
Ζητήσατε, λοιπόν, να αποσύρουμε αυτό το πράγμα; Και σας ακούω να φωνάζετε εν συνεχεία για τα συμφέροντα του δημοσίου, για τους φόρους και για τις φορολογίες; 
Κύριε Υπουργέ, με συγχωρείτε, αλλά δεν καταλαβαίνω. Πόσο καλά εξηγήθηκε αυτό; Πώς ενώ κάποιες πολιτικές δυνάμεις –μιλώ για το ΠΑΣΟΚ και τη ΔΗΜΑΡ, μαζί με τη Νέα Δημοκρατία- δίνουν αγώνα για την εξυγίανση αυτή τη στιγμή και των δημόσιων οικονομικών, ανεχόμαστε μία τέτοιου τύπου λογική; Γιατί; Επειδή πιέζουν τα επιμελητήρια; Καλά κάνουν τα επιμελητήρια και πιέζουν. Τα επιμελητήρια είναι συνδικαλιστικοί φορείς, έχουν τη φωνή τους, εκπροσωπούν αυτούς που εκπροσωπούν. Εμείς εδώ εκπροσωπούμε το δημόσιο συμφέρον. Αλίμονό μας αν εκπροσωπούμε τη μία τα επιμελητήρια, την άλλη τους εργατοϋπαλλήλους, την άλλη τον άλφα ή το βήτα ή την κάθε ομάδα συμφερόντων. Οι ομάδες συμφερόντων έχουν θεσμικό ρόλο. Τα συνδικάτα, τα κάθε μορφής συνδικάτα ακούγονται. Είναι χρήσιμα. Μας μεταφέρουν την άποψή τους. Εμείς, όμως, θα κρίνουμε με βάση αυτό; Δεν θα κρίνουμε με βάση το δημόσιο συμφέρον;
Με συγχωρείτε πολύ, κύριε Υπουργέ. Πήρατε την απόφασή σας που είναι σεβαστή, αλλά θεωρώ ότι αυτή η διάταξη πρέπει να αποτελέσει αντικείμενο περαιτέρω συζήτησης. Πρέπει να τη δούμε ξανά. Αυτή η διάταξη πρέπει να επανέλθει, γιατί είναι ορθή και εξυγιαντική. Κάνουμε πολλά πράγματα γι’ αυτόν τον τόπο και δεν μπορούμε να κάνουμε παραχωρήσεις.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βορίδη.
Ο Κοινοβουλευτικός Εκπρόσωπος του ΠΑΣΟΚ κ. Μιχάλης Χρυσοχοΐδης έχει το λόγο.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, μιας και αναφέρθηκε ο συνάδελφος κ. Λαφαζάνης στα πρακτικά του Eurogroup, τα οποία σας συστήνω να τα αναζητήσετε για να δείτε τι ακριβώς διημείφθη εκεί μεταξύ των Υπουργών…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς να τα δείτε.</Speech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Εσείς να τα διεκδικήσετε και να τα δημοσιεύσετε. Δεν είναι απόρρητα, κύριε Λαφαζάνη. Τίποτα δεν υπάρχει κρυφό σ’ αυτόν τον κόσμο. Ένα μικρό χωριό πια είναι ο πλανήτης. Συνεπώς, μη δημιουργείτε εδώ αίσθηση συνωμοσίας ότι κάτι έγινε στο Eurogroup. Εγώ θα σας έλεγα να δείτε τα πρακτικά παρόμοιων συζητήσεων που έχουν γίνει εδώ και τρία χρόνια περίπου στην ελληνική Βουλή, όπου η δήθεν εθνοπατριωτική ρητορική κυριάρχησε με κούφια λόγια, τα οποία στη συνέχεια δυστυχώς όχι απλώς αποδείχθηκαν ψεύδη και φρούδες ελπίδες, αλλά πολλές φορές ζημίωσαν τη χώρα.
Υπάρχει μία αποστολή του ΣΥΡΙΖΑ αυτές τις μέρες στην Κύπρο –και πολύ σωστά- για να συμπαρασταθεί στους Κύπριους αδελφούς μας για τη δοκιμασία που περνούν. Αναρωτιέμαι αν λένε τα ίδια πράγματα μ’ αυτά που λέει ο κ. Λαφαζάνης εδώ και οι διάφοροι συνάδελφοι του ΣΥΡΙΖΑ, ότι δηλαδή ο ελληνισμός πάλλεται. Ο ΣΥΡΙΖΑ πάλλεται, όχι ο ελληνισμός. Ο ελληνισμός της Κύπρου διέρχεται μία δοκιμασία. Οι άνθρωποι στην Κύπρο, οι πολίτες, διέρχονται μία μεγάλη δοκιμασία. Έχουν κλειστές τις τράπεζες επί πέντε ημέρες και δεν ξέρουμε ακόμα για πόσες μέρες θα ισχύει αυτό, καθώς η κυπριακή Κυβέρνηση διεξάγει διαπραγματεύσεις αυτήν τη στιγμή με την τρόικα και άλλους ευρωπαϊκούς και διεθνείς παράγοντες. Και εδώ ο ΣΥΡΙΖΑ πάλλεται, πιστεύοντας ότι τώρα δικαιώνεται.
Να ψάξετε τα Πρακτικά, να δείτε λίγο αυτή η ρητορική πόσο κούφια και πόσο επικίνδυνη είναι. Να ψάξετε, επίσης και τα Πρακτικά παλαιών ετών στην διαδρομή του έθνους και να δείτε αυτές οι ρητορικές, αυτού του είδους οι κοινοβουλευτικές συμπεριφορές σ’ αυτή την Αίθουσα ιστορικά, πόσο έχουν βλάψει την πατρίδα. Και είστε και μια αριστερή παράταξη, ένα αριστερό κόμμα. 
Γιατί άραγε, δεν στείλατε μια αποστολή, όταν πριν από λίγες εβδομάδες ο Πρόεδρος Χριστόφιας με τα δάκρυα στα μάτια ομολογούσε την πιθανή ένταξη της Κύπρου στο μηχανισμό, για να συμπαρασταθείτε τότε στην κυπριακή Κυβέρνηση και στη Βουλή των Αντιπροσώπων; Επειδή θα ήταν διάψευση των ελπίδων σας και των προσδοκιών σας, της ουτοπίας σας δηλαδή, ότι η Κύπρος βρήκε από κάπου αλλού χρήματα, από εκεί που έλεγαν και κάποιοι άλλοι και θα ήταν ακόμη διάψευση των θεωριών συνομωσίας που καλλιεργήσατε τόσο χρόνια σ’ αυτή τη χώρα ότι υπάρχουν και κάποιες άλλες λύσεις.
Κοιτάξτε, δεν μπορείτε εσείς, να εμφανίζεστε εδώ μέσα ως εκπρόσωποι του λαού, γιατί εκπρόσωποι του λαού είναι όλοι εδώ και ούτε μπορείτε να εκπροσωπήσετε τον κυπριακό λαό γιατί ο κυπριακός λαός έχει δικούς του εκπροσώπους. 
Εμείς ως Έλληνες, ως ελληνική Βουλή, ως ελληνική πολιτεία, ως Έλληνες πολίτες, έχουμε χρέος, καθήκον και ταυτόχρονα την ισχυρή θέληση να είμαστε αλληλέγγυοι υποστηρικτές και πατριωτικά μαζί με τους Κύπριους πολίτες να υπερβούν αυτήν τη δύσκολη στιγμή. Μέχρι εκεί όμως. Από εκεί και πέρα, δεν είναι δική σας δουλειά ούτε δική μας. Είναι δική τους απόφαση στα πλαίσια της δημοκρατίας. Κυρίως όμως –και το άκουσα προηγουμένως και τον κ. Βορίδη και πρέπει να το διακηρύξουμε προς κάθε κατεύθυνση και με πολύ υψηλούς τόνους- η Κύπρος είναι μια ευρωπαϊκή χώρα, είναι μέλος της Ευρωπαϊκής Ένωσης, είναι μέλος της Ευρωζώνης, είναι μέλος σ’ όλους τους θεσμούς της Ευρώπης και αυτό είναι μια κατάκτηση. Και όταν έχουμε προβλήματα με την Ευρώπη η απάντηση είναι «ακόμα περισσότερο Ευρώπη» και όχι υπονόμευση της Ευρώπης.
Τι πανηγυρίζετε, λοιπόν, αυτήν τη στιγμή, κύριοι συνάδελφοι; Όταν ένας λαός δοκιμάζεται –οι Κύπριοι- και εσείς θέλετε να κάνετε σπέκουλα εδώ μέσα, όταν ακόμα η υπεύθυνη πολιτική ηγεσία στην Κύπρο δεν έχει λάβει αποφάσεις και διαπραγματεύεται, εσείς θέλετε να κάνετε σπέκουλα εδώ ζητώντας συζήτηση προ ημερησίας διατάξεως.
Σ’ ό,τι αφορά την ανάμειξη της Κυβέρνησης και των ευθυνών της απέναντι στις αποφάσεις που έλαβε το Eurogroup για την Κύπρο, κοιτάξτε, δεν είναι απλώς υποκριτικό -και μιλάτε μάλιστα και για εθνικές εγκληματικές ευθύνες- είναι και επικίνδυνο. Ξέρετε πολύ καλά πώς λαμβάνονται οι αποφάσεις. Γνωρίζετε πολύ καλά την ευρωπαϊκή διαδικασία. .Και γνωρίζετε πολύ καλά, επίσης, ότι η Κύπρος έφυγε με μια απόφαση την οποία απεδέχθη η ίδια την ημέρα εκείνη και την οποία ανέτρεψε στη συνέχεια το κυπριακό Κοινοβούλιο. 
Τι θέλετε, λοιπόν; Τι περιμένετε από την Ελλάδα να κάνει; Δεν είναι στάση αυτή ούτε από εσάς ούτε από τους υπόλοιπους που εμφανίζονται κατά καιρούς εδώ μέσα μ’ αυτήν τη ρητορική. 
Η ώρα είναι εξαιρετικά δύσκολη. Η στιγμή είναι πάρα πολύ κρίσιμη και αυτό που χρειάζεται να κάνουμε σ’ αυτήν την Αίθουσα, εκπέμποντας και ένα μήνυμα στον ελληνικό λαό, είναι το εξής:
 Πρώτον, να μιμηθούμε τους Κύπριους που έχουν εξασφαλίσει μία minimum στοιχειώδη ενότητα σε κάποια πράγματα, την οποία εμείς δεν μπορούμε να εξασφαλίσουμε εδώ μέσα. 
Δεύτερον, να διαβεβαιώσουμε τον ελληνικό λαό, τους Έλληνες πολίτες ότι θα συνεχίσουμε να αγωνιζόμαστε για τη χρηματοδότηση της χώρας, για την υπέρβαση της κρίσης, για τη διασφάλιση των καταθέσεων, για την προοπτική ανάκαμψης της οικονομίας και τη δημιουργία μιας νέας οικονομίας παραγωγικής, εξαγωγικής, εξωστρεφούς, μιας οικονομίας που θα δημιουργήσει ευημερία τα επόμενα χρόνια. 
Σας το ξαναλέω, με κατεβασιές δεν κερδίζεται η μάχη. Χρειάζεται οργάνωση, στρατηγικό σχέδιο. Χρειάζεται να προετοιμαστείτε, να πείσετε τους Έλληνες ότι μπορείτε να κυβερνήσετε. Από το 2015 και μετά να είστε έτοιμοι μέσα από ένα μαραθώνιο ο οποίος είναι κοπιαστικός και επώδυνος, να διεκδικήσετε μαζί με τους υπόλοιπους την ψήφο του ελληνικού λαού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Χρυσοχοϊδη.
Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Τέρενς Κουίκ.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ πολύ, κυρία Πρόεδρε.
Πριν ξεκινήσω την ομιλία μου, θέλω να πω ότι έχω φέρει το εισιτήριο του ταξιδιού που έκανα χθες προς και από τη Μυτιλήνη. Είναι 300 ευρώ για να πάω και να έρθω στο νησί μου. Είναι 160 ευρώ το πήγαινε από τα οποία ακούστε φόρους: 12 ευρώ GR, 12 ευρώ WP, 5,65 ευρώ WQ, 18 ευρώ YR και ακόμη 15 ευρώ. Όλα αυτά μας κάνουν κοντά στα 60 ευρώ σε φόρους για να πάω από εδώ στην Μυτιλήνη. Φανταστείτε ο κάτοικος του νησιού που κάτι του συμβαίνει και πρέπει να φύγει επειγόντως να έρθει στην Αθήνα ή κάποιος ο οποίος κάνει εμπόριο με τα νησιά, τι πρέπει να πληρώσει για να εκτελέσει την δουλειά του. Αυτό δεν μπορεί να λέγετε ανάπτυξη σε καμμία περίπτωση. Και μη μου λένε οι αεροπορικές εταιρείες ότι έχουν τα εισιτήρια σε ευκαιρίες, γιατί όπως ξέρετε αυτά είναι το λιγότερα μέσα σε μια καμπίνα. 
Απλά και μόνο σας τονίζω, ότι όταν μιλάμε για εργαλεία ανάπτυξης, καλό θα είναι να υπολογίζουμε ότι και στα εργαλεία αυτά θα πρέπει να έχουμε και μία στοιχειώδη δυνατότητα να ταξιδεύουμε οικονομικότερα μέσα στην ίδια την πατρίδα μας. Διότι, όπως γνωρίζετε -και αν δεν το γνωρίζετε σας το λέω- οι κάτοικοι και στη Μυτιλήνη και στη Χίο και στη Σάμο προτιμούν να ταξιδεύουν με το καραβάκι να πηγαίνουν απέναντι και να παίρνουν τις τουρκικές αερογραμμές για να κάνουν τη δουλειά τους, ακόμα και για έρθουν φθηνότερα στην Αθήνα. Αυτό είναι ένα το κρατούμενο.
Το δεύτερο έχει να κάνει με αυτό το οποίο άκουσα με πάρα πολύ προσοχή από τον συνάδελφο μου τον Κοινοβουλευτικό Εκπρόσωπο της Νέας Δημοκρατίας, ο οποίος ανησυχών είπε ότι θα πρέπει να ληφθεί μέριμνα για την υπεράσπιση του ελληνικού τραπεζικού συστήματος σε σχέση με αυτά που συνέβησαν στην Κύπρο. Αυτό θα το ερμηνεύσω και αποτελεί και μία μία ανάλυση, την οποία έκανα και σήμερα το πρωί όταν ρωτήθηκα από ένα ραδιόφωνο.
Σε κάθε περίπτωση η ελληνική συγκυβέρνηση από τα γεγονότα της Κύπρου είναι χαμένη. Και θα σας πω γιατί. Μην αμφιβάλλετε ότι το «τσουνάμι» δεν θα πιάσει και εμάς και ίσως και τον Νότο. Η ανάλυση που έκανε ο αναλυτής του «BBC» πριν από δύο μέρες αυτό ακριβώς περιέγραφε. Εάν της βγει της Κύπρου αυτό που κάνει, δεν θα μπορείτε να σταθείτε εδώ μέσα στη Βουλή απέναντι στα μάτια των Ελλήνων γιατί θα σας πουν πολύ λογικά «γιατί εκείνοι κατάφεραν και εσείς προσκυνήσατε από την πρώτη στιγμή;».
Κλείνω το θέμα με το Κυπριακό. Έτσι και αλλιώς τοποθετήθηκε σήμερα και ο συνάδελφος ο Νότης Μαριάς αλλά και κυρίως χθες ο Πρόεδρός μας ο Πάνος Καμμένος. Έρχομαι τώρα σ’ αυτό που συζητάμε σήμερα, για τα επενδυτικά εργαλεία ανάπτυξης τα οποία είναι επενδυτικά εργαλεία ανάπτυξης, αλλά ξέρετε για τους ξένους, όχι για μας. Αυτούς αναπτύσσουμε οικονομικά και όχι εμάς. 
Θα αναφερθώ στο άρθρο 32, το οποίο έχει μέσα και την απαλλαγή από τις ποινικές διώξεις. 
Κύριε Υπουργέ, είναι καθήκον της επόμενης κυβέρνησης -όποια κυβέρνηση και αν προκύψει που φαντάζομαι θα είναι από χέρι αντιμνημονιακή- να ελέγξει τα έργα και τις ημέρες της σημερινής Κυβέρνησης και κυρίως εκείνων οι οποίοι εκχώρησαν την εθνική μας περιουσία. 
Συνεπώς, απαλλαγή στα μάτια του ελληνικού λαού δεν μπορεί να έχει κανείς. Πολύ περισσότερο ας σταματήσει η Βουλή των Ελλήνων να νομοθετεί απαλλαγές. Διότι ο ελληνικός λαός ένα πράγμα θέλει. Κάποια στιγμή και μέσα στην συνταγματική Αναθεώρηση, να τελειώσει και αυτή η ιστορία του άρθρου 84 περί ασυλίας. Να σας υπενθυμίσω ότι την έκαναν μαζί δύο συνταγματολόγοι ο κ. Προκόπης Παυλόπουλος και ο κ. Ευάγγελος Βενιζέλος, για να μένουν ατιμώρητοι εκείνοι οι οποίοι διακυβεύουν τα συμφέροντα του ελληνικού λαού ή βάζουν το χέρι τους μέσα στο μέλι.
Πάμε τώρα ένα-ένα στα κομμάτια, τα οποία αναφέρονται μέσα σε αυτό το νομοσχέδιο, το οποίο φέρατε. 
Ξεκινώ από τον ΟΠΑΠ. Με συγχωρείτε, αλλά ζούμε μέσα σε μια κοινωνία που ξέρουμε τα πράγματα. Ο ΟΠΑΠ, είναι αυτός ο οποίος και μέσα από τα κονδύλια του, μπορεί και κατευθύνει και τις εκάστοτε κυβερνητικές πολιτικές με διαφημίσεις και με χορηγίες. Και μη μου το αρνηθείτε. 
Ο ΟΠΑΠ, λοιπόν, μπαίνει μέσα στο παιχνίδι και με τους «κουλοχέρηδες». Και εγώ σας λέω. Θέλετε να κάνουμε την Ελλάδα ένα μεγάλο Λας Βέγκας; Δηλαδή, θέλετε να βγαίνουμε από το αεροπλάνο και να βλέπουμε ένα «κουλοχέρη» μπροστά μας; Θέλετε να αναπτύξουμε «κουλοχέρηδες» στις γειτονιές της Ελλάδας, όπου έχουμε τους άνεργους, όπου έχουμε τη δυστυχία, όπου έχουμε οικογένειες, οι οποίες δεν έχουν να πληρώσουν το ρεύμα τους και να τους βάλουμε στον πειρασμό με τους «κουλοχέρηδες» για να κερδίσουν κάποιοι επιχειρηματίες; Μην το κάνετε. Το φώναζα από τότε που δημοσιογραφούσα. Είναι έγκλημα. 
Ήδη ξέρουμε ότι η βιομηχανία των καζίνο έχει αφανίσει περιοχές στις χώρες, εκεί όπου ευδοκιμούν. Μη βάλετε τους «κουλοχέρηδες». Αποσύρετε το συγκεκριμένο άρθρο. Μην το βάλετε. 
Όσον αφορά την ασφάλιση των αυτοκινήτων, να πω το εξής. Εγώ δεν έχω τη δυνατότητα να κρατήσω άλλο το αυτοκίνητο μου και καταθέτω τις πινακίδες. Γιατί θα πρέπει να πληρώνω και την ασφάλιση για ένα αυτοκίνητο, το οποίο το έχω παρκαρισμένο σε ένα χώρο, τον οποίο μάλιστα έχω δηλώσει και στην εφορία; Ερωτώ ευθέως.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Το αλλάξαμε.</Speech> 
<Speech><Parlmember>ΤΕΡΕΝΣ-ΝΙΚΟΛΑΟΣ-ΣΠΕΝΣΕΡ ΚΟΥΪΚ</Parlmember>: Το αλλάξατε;</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Το αλλάξαμε αυτό, ήδη από την επιτροπή.</Speech> 
<Speech><Parlmember>ΤΕΡΕΝΣ-ΝΙΚΟΛΑΟΣ-ΣΠΕΝΣΕΡ ΚΟΥΪΚ</Parlmember>: Πολύ ωραία. 
Αλλά θα σας ρωτήσω κάτι. Γιατί το κάνατε αρχικά; Και δεν θέλω χαμόγελα από πίσω, από το πολυπληθές επιτελείο του Υπουργού, σε καμμία περίπτωση. Λίγος σεβασμός σας παρακαλώ πολύ. Για τους συνεργάτες σας μιλάω, κύριε Υπουργέ. 
Γιατί το κάνατε; Το κάνατε αντίδωρο για το «κούρεμα»; Έχετε ρωτήσει πόσα δισεκατομμύρια «κουρεύτηκαν» από τις ασφαλιστικές εταιρείες στο γνωστό «κούρεμα», τι χάσανε από τα αποθεματικά τους; 
Δεν κάνατε, όμως, μια αντίστοιχη ρύθμιση για τους μικρούς ομολογιούχους. Για τους μικρούς ομολογιούχους, δεν το κάνατε, δεν ήταν μέσα στην πρόνοιά σας. Όπως, δεν κάνατε καμμία ρύθμιση και για εκείνους, οι οποίοι έπεσαν θύματα της «ΑΣΠΙΣ ΠΡΟΝΟΙΑ». Ακόμα σέρνονται αυτοί οι άνθρωποι. 
Θα ήθελα να πω κάτι ακόμα, το οποίο το θεωρώ πολύ σημαντικό. Επειδή στο άρθρο 32 έχετε βάλει την πρόνοια της απαλλαγής από ποινική δίωξη, αυτό σημαίνει ότι κάτι φοβάστε ότι μπορεί να συμβεί, ότι κάποιοι μπορεί να κατηγορηθούν στο μέλλον, ότι κάτι δεν έχουν κάνει καλά, ότι έχουν ξεπουλήσει. Μπορείτε να μου πείτε τότε γιατί, σε αντίθεση με αυτό που πάτε να περάσετε τώρα, πριν από τρεις εβδομάδες εδώ μέσα στη Βουλή και με τις δικές μας τις επικλήσεις, συμφωνήσατε ότι θα πρέπει για οτιδήποτε εκχωρείται προς εκμετάλλευση αγοράς νησίδων και βραχονησίδων, να χρειάζεται την υπογραφή των τεσσάρων Αρχηγών των Ενόπλων Δυνάμεων; Γιατί προστατεύετε ένα κομμάτι της ελληνικής περιουσίας στην οποία συμφωνήσαμε εδώ στη Βουλή ότι δεν μπορεί να πουληθεί; Για πρώτη φορά η Βουλή των Ελλήνων αποφάσισε ότι δεν πουλιέται νησίδα ή βραχονησίδα. Γιατί αυτά τα προστατεύσατε και αφήνετε χύμα και απροστάτευτη, όλη την υπόλοιπη δημόσια περιουσία της χώρας; Και μέσα σε αυτά εντάσσονται και τα λιμάνια, εντάσσονται και τα αεροδρόμια. 
Από καιρό είχα παρακαλέσει τον Υπουργό Εθνικής Άμυνας να προνοήσει το Υπουργείο να ζητήσει να πάρει την ήμισυ ιδιοκτησία λιμένων και αεροδρομίων -και πόσω μάλλον σε ευαίσθητες περιοχές του Αιγαίου- ακριβώς για να μπορούμε να ελέγξουμε μια κατάσταση. Γιατί βλέπετε τι γίνεται στο Αιγαίο. Οι Τούρκοι σήμερα έκαναν βόλτα μέχρι κάτω από το Καστελλόριζο. Εχθές είχαν φτάσει μέχρι τη Τζιά. Δεν παίζονται με την εξωτερική πολιτική την οποία ασκεί η συγκεκριμένη Κυβέρνηση. Δεν το κάνατε αυτό ούτε και αυτό. 
Και μάλιστα, μέσα σε όλα έχετε καταφέρει να μπερδέψετε και την κατάσταση, δηλαδή να χάσουμε και την έννοια του ποια είναι τα γεωγραφικά διαμερίσματα της Ελλάδας. Έχουμε χάσει την ταυτότητα των Ιονίων Νήσων. Έχουμε χάσει την ταυτότητα της Θεσσαλίας, επειδή κατάγεστε από εκεί…</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Από την Στερεά Ελλάδα είμαι.</Speech> 
<Speech><Parlmember>ΤΕΡΕΝΣ-ΝΙΚΟΛΑΟΣ-ΣΠΕΝΣΕΡ ΚΟΥΙΚ</Parlmember>: Συγγνώμη, από τη Στερεά Ελλάδα.
Φτάσατε, λοιπόν, στο σημείο η αποκεντρωμένη περιφέρεια να ελέγχει πράξεις της Στερεάς Ελλάδας. Πας στον Λαμιώτη και σου λέει: «Θα πρέπει να αποφασίσουν από τη Λάρισα». Πάς στο λιμάνι του Βόλου και σου λένε: «Ναι, αλλά τώρα έχουμε υπαχθεί στη Θεσσαλονίκη». Πάς στην Κέρκυρα και σου λέει: «Ναι, αλλά τώρα μας έχουν μεταφέρει στην Πάτρα». Ξέρετε, είναι σαν την παγκοσμιοποίηση. Πάτε να κάνετε πανελλαδοποίηση, να μην υπάρχουν γεωγραφικά διαμερίσματα στην Ελλάδα. 
Και βέβαια, μέσα σε όλο αυτό το πολύ ωραίο σύστημα έχει μπει και η κ. Κεφαλογιάννη, η οποία διαλύει όλη τη διαφήμιση του τουρισμού στη χώρα και πολύ περισσότερο στις δύο μεγάλες ναυαρχίδες μας, στη Ρόδο και στην Κέρκυρα, για να τρίβουν τα χέρια τους οι Τούρκοι απέναντι. 
Κύριε Υπουργέ, μιλάμε επίσης και για τη δυνατότητα που δίδεται για εισβολή του κράτους στους τραπεζικούς λογαριασμούς μισθωτών και συνταξιούχων, εάν χρωστούν στις εφορίες. Ξέρετε ότι πλέον ο Έλληνας δεν έχει φοροδοτική ικανότητα. Είναι ένα ζήτημα, που το κουβεντιάζουμε μαζί τουλάχιστον εδώ και ένα, ενάμιση χρόνο από τότε που δημοσιογραφούσα.
 Αλλά, εάν το επιτρέψετε αυτό, εάν βάλετε το χέρι κατευθείαν στους τραπεζικούς λογαριασμούς των μισθωτών και των συνταξιούχων, πολύ φοβάμαι ότι θα έχουμε «ντόμινο» περιπτώσεις, όπως και στην Κύπρο. Γιατί εάν στην Κύπρο, για παράδειγμα, πήγε να γίνει το «κούρεμα» των καταθέσεων, να σας υπενθυμίσω ότι και εσείς με τις ψήφους των φιλοκυβερνητικών Βουλευτών κάνατε επίσης «κούρεμα» των καταθέσεων των Ελλήνων. Γιατί τα χρήματα που «κουρεύτηκαν» από αυτά που βρέθηκαν στην Τράπεζα της Ελλάδος ήταν χρήματα του ελληνικού λαού, των πανεπιστημίων, των νοσοκομείων, των ΤΕΙ, των μικρών ομολογιούχων πόσω μάλλον. 
Και τελειώνω με την τροπολογία του Υπουργείου Παιδείας που αποσύρθηκε. Ορθώς την αποσύρατε. Να κάνω όμως μια παρατήρηση, γιατί απέναντι έχουμε και μια νέα γενιά ανθρώπων, η οποία θέλει να έχει εμπιστοσύνη στο ελληνικό εκπαιδευτικό σύστημα. Το σχέδιο «Αθηνά» μπορεί να εξηγήσει η Κυβέρνηση γιατί δεν το φέρνει στη Βουλή ως νομοθέτημα, για να το συζητήσουμε εμείς εδώ; Γιατί δεν το φέρνετε; Το κάνετε προεδρικό διάταγμα. Να σας πω γιατί; Γιατί ξέρετε πάρα πολύ καλά ότι εάν έρθει τέτοιο νομοθέτημα με τίτλο «Αθηνά» εδώ στη Βουλή, θα καταψηφιστεί και από τους δικούς σας Βουλευτές, διότι το έχετε φτιάξει από έναν ιδιώτη μελετητή με σκοπό να εξυπηρετηθούν κομματικά, τοπικά, βουλευτικά συμφέροντα και εξανεμίζοντας ειδικότητες, οι οποίες κρατάνε και βιομηχανίες ολόκληρες, όπως των εκδόσεων, των βιβλίων, των μέσων ενημέρωσης. Αναφέρομαι στους γραφίστες, για παράδειγμα. 
Από κει και πέρα, όπως έχει πει και ο συνάδελφος εισηγητής ο Νότης ο Μαριάς, εμείς επί της αρχής έτσι και αλλιώς καταψηφίζουμε το συγκεκριμένο νομοσχέδιο. Όπως σας είπα, είναι επενδυτικά εργαλεία μόνο και μόνο για τους δανειστές μας ή για εκείνους που θέλουν να έρθουν να κάνουν την αρπαγή στην Ελλάδα. Και όταν θα γίνει η ψηφοφορία των άρθρων, θα δείτε που θα πούμε «κατά» και πού θα πούμε «ΠΑΡΩΝ». 
Πάντως σας διαβεβαιώ ότι όπως είπε ο κ. Στουρνάρας, καταδικάζοντας την Κύπρο και φέρνοντάς το αυτό σαν ντόμινο εδώ στην Ελλάδα, δεν θα πούμε ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Κουίκ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, πενήντα τρείς μαθητές και μαθήτριες και τρείς εκπαιδευτικοί συνοδοί τους από το 6ο Γυμνάσιο Ευόσμου Θεσσαλονίκης. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Χρήστος Παππάς, Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Μιλάω εγώ; Μήπως θα μιλήσει ο κύριος Υπουργός;</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Όχι.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Γιατί αποσύρετε συνέχεια άρθρα από το πρωί. Μιλάτε το δίλεπτο και αποσύρετε συνέχεια άρθρα. Δεν ξέρω τι σας έχει πιάσει σήμερα. Κλονιστήκατε από το «ΟΧΙ» της Κύπρου. Καιρός να αποσυρθείτε και εσείς οι ίδιοι, μπας και γλιτώσουμε.
Ευκαιρία, λοιπόν, να μιλήσουμε για τη Νέα Δημοκρατία. Ξέρετε, σε κάτι τέτοιες συζητήσεις μεσημεριανές, που είναι πολύ λίγοι -πολλοί έχουν πάει για φαΐ, για κούρεμα, δεν ξέρω τι- λέγονται εξαιρετικά πράγματα. Άκουσα με πολύ ενδιαφέρον τον εκπρόσωπο της Νέας Δημοκρατίας να λέει «μας πιέζουν τα επιμελητήρια, μας πιέζουν οι άνεργοι, μας πιέζουν οι επαγγελματίες, οι εργατοϋπάλληλοι». Τι μας ενδιαφέρει αυτό εμάς; 
Εμάς μας ενδιαφέρει το δημόσιο συμφέρον. Δηλαδή, το συμφέρον των εργατοϋπαλλήλων, των ανέργων, των επιμελητηρίων είναι διάφορο από το δημόσιο συμφέρον; Το δημόσιο συμφέρον είναι διάφορο από το συμφέρον του λαού; 
Εμείς λέμε ότι το δημόσιο συμφέρον είναι το εθνικό συμφέρον, είναι το συμφέρον του λαού τώρα και στο μέλλον. Αυτό είναι το συμφέρον. Δηλαδή, είναι μία διαφορετική επιχείρηση το δημόσιο και είναι άλλο πράγμα ο ελληνικός λαός; Λάθος τοποθέτηση. 
Εγκαλέσατε τον κύριο Υπουργό και του είπατε για το άρθρο 42 και αποκαλύψατε τη θέση της ΔΗΜΑΡ, τη θέση του ΠΑΣΟΚ, τη θέση αυτών που συγκυβερνάτε. Βλέπω ότι υπάρχουν τριγμοί. 
Λοιπόν, να αποσύρετε το άρθρο 42.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Απεσύρθη.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Το απέσυρε. Δεν το αποσύρατε εσείς. Και εσείς είπατε «γιατί το αποσύρατε;». Πολύ ωραία πορεύεστε. 
Το ΠΑΣΟΚ, ο κ. Βενιζέλος ήρθε με περίσσιο θράσος σήμερα να παραστήσει τον Ρομπέν των φτωχών. Ποιος; Ο κ. Βενιζέλος, του ΠΑΣΟΚ. Ο κ. Βενιζέλος που μίλησε για διαφάνεια, για διαφάνεια στα κεφάλαια, για διαφάνεια στο τραπεζικό σύστημα και προκάλεσε σήμερα το κοινό αίσθημα και την κοινή λογική. Λες και δεν ήταν ο κ. Βενιζέλος, αυτός που μιλούσε με τους διαφόρους κυβερνήτες και κατηγόρησε την Κύπρο για «πλυντήριο». Λες και δεν μιλούσε τόσα χρόνια ο κ. Βενιζέλος με τα άλλα «πλυντήρια» της Ευρώπης. 
Στο σπίτι του κρεμασμένου –δεν είναι κανένας Πασόκος εδώ να τα ακούσει- δεν μιλάνε για σκοινί. Δεν μπορεί να μιλά για διαφάνεια το ΠΑΣΟΚ, αυτοί οι αρχιερείς των σκανδάλων, το ΠΑΣΟΚ της «SIEMENS», του Τσουκάτου, το ΠΑΣΟΚ των υποβρυχίων –για να θυμίσουμε στον κ. Βενιζέλο- το ΠΑΣΟΚ της Κτηματικής. Το σκάνδαλο της Κτηματικής δεν το αγγίζει κανείς. Όλοι της Κτηματικής είναι βολεμένοι σε θέσεις. Δεν μιλάει κανείς για τη Κτηματική και τους χιλιάδες που έχασαν τα λεφτά τους σε Ελλάδα και Αμερική. Και όλα τα σκάνδαλα που δεν μπορούν να απαριθμηθούν, γιατί δεν θα μας φτάσει ο χρόνος. Και έχει το θράσος ο κ. Βενιζέλος να μιλάει σήμερα για διαφάνεια. 
Σήμερα αυτή η τοποθέτηση του κ. Βενιζέλου, που σηκώθηκε και έφυγε από τις διάφορες δουλειές του για να έρθει στην ελληνική Βουλή να μιλήσει –τουλάχιστον αυτός ήλθε, γιατί ο άλλος συγκυβερνήτης δεν έρχεται ποτέ, εννοώ τον κ. Σαμαρά- συνάδει με τη στήριξη που δίνει στη συγκυβέρνηση και στον κ. Σαμαρά; Γιατί ο κ. Σαμαράς ακολουθεί διαφορετική πολιτική. Είδαμε ότι ο κ. Σαμαράς και ο κ. Στουρνάρας, τήρησαν σιγή ιχθύος στο Eurogroup, σαν πιστά στρατιωτάκια της Μέρκελ. Και έρχονται τώρα όψιμα να πουν και να στηρίξουν την απόφαση της κυπριακής Βουλής. 
Για να τελειώνουμε, λοιπόν, με τον κ. Βενιζέλο, ο οποίος σήμερα -όπως προείπα- παρέστησε τον Ρομπέν των φτωχών -γιατί μίλησε περί πατριωτισμού ο κ. Βενιζέλος- να πούμε ότι οι πατριωτικές αποφάσεις που στηρίζουν το φτωχό και τον μικρομεσαίο -αδιάντροπα ο κ. Βενιζέλος μίλησε για φτωχούς και μικρομεσαίους από αυτό το Βήμα- δεν είναι σίγουρα τα τρία μνημόνια που ολόθερμα ψηφίσατε –εσείς, κύριε Βενιζέλο- από το 2010 έως σήμερα. 
Κυρίες και κύριοι, είπαμε και τονίζουμε εκ νέου ότι το σύνθημα που εκφέρει η Χρυσή Αυγή, το σύνθημα «Κύπρος-Αιγαίο-Μέτωπο Ενιαίο» είναι η μόνη εθνική πολιτική. Είναι η μόνη εθνική γραμμή. Είναι το μέτωπο σωτηρίας για τα ελληνικά συμφέροντα στην Ανατολική Μεσόγειο. Το «ΟΧΙ» αυτό, όπως και το «ΟΧΙ» των Κυπρίων αδελφών μας στο σχέδιο Ανάν, θα πρέπει να γίνει παράδειγμα στην κυρίως Ελλάδα.
Σήμερα είναι 20 Μαρτίου. Στις 19 και 20 Μαρτίου εορτάζουμε μία μεγάλη επέτειο. Εορτάζουμε τη φονικότερη μάχη του πολέμου του 1940-1941 στο Βορειοηπειρωτικό μέτωπο, τη μάχη του υψώματος 731. Τότε λαός και ηγεσία ήξεραν να λένε τα μεγάλα «ΟΧΙ» και να πορεύονται αντάμα. Τώρα, ηγεσία και λαός είναι εχθροί. Με την πολιτική σας, με την πολιτική συμπεριφορά σας, με τον λαγκαρντισμό σας και με τον μερκελισμό σας -νέα έκφραση- αποδεικνύετε ότι εσείς είστε οι εχθροί του λαού.
Χθες και σήμερα, η Βουλή συζητά αυτό το περίφημο σχέδιο νόμου που αφορά τα εργαλεία. Τα λέτε «επενδυτικά» εργαλεία, εργαλεία «ανάπτυξης» κ.λπ.. Δύο άρθρα του προτεινόμενου νομοσχεδίου -εσείς συνέχεια αποσύρετε πολλά αλλά εγώ θα σταθώ σε δύο άρθρα- τα οποία ανατρέπουν πλήρως τον αναπτυξιακό κόσμο της περιφέρειας, τα αποσύρατε. Τα αποσύρατε αλλά υποσχεθήκατε ότι θα τα ξαναφέρετε. Δηλαδή, κατά κάποιον τρόπο δοκιμάζετε διαρκώς τις αντοχές του ελληνικού λαού, δοκιμάζετε τις αντοχές του επιχειρηματικού κόσμου, του επαγγελματικού κόσμου και τις αντοχές των εργαζομένων. 
Με αυτήν την απόσυρση, κύριε Υπουργέ, να ξέρετε ότι δεν παίρνετε συγχωροχάρτι. Θα τα ξαναφέρετε προς συζήτηση και εμείς θα είμαστε εδώ για να σας αντικρούσουμε. 
Εσείς τώρα, όλοι οι εισηγητές εδώ, που πριν από λίγες ώρες και χθες υπεραμυνόσασταν των άρθρων αυτών στην Ολομέλεια αλλά και στην επιτροπή λέγοντας ότι τα αυτά άρθρα είναι σωστά, ότι αυτά θα φέρουν ανάπτυξη, ότι είναι επενδυτικά εργαλεία, αφήνετε πια τον τόπο χωρίς επενδυτικά εργαλεία; Τα παίρνετε; Δηλαδή, αφήνετε τον τόπο γυμνό. Δεν έχουμε πια επενδυτικά εργαλεία. Έφυγαν τα άρθρα και δεν έχουμε εργαλεία για επενδύσεις. 
Να κλείσουμε αυτό το κεφάλαιο και να πάμε σε ένα άλλο αρκετά πιο σπουδαίο, γιατί είναι και κεφάλαιο ηθικής τάξεως και άπτεται θεμάτων ηθικής τάξεως. 
Μιλήσαμε το πρωί για δύο ακόμη άρσεις ασυλίας. Ο ρόλος της Χρυσής Αυγής, είναι όχι μόνο στην αποκάλυψη του μεγέθους της βουλευτικής ασυλίας –σας έβγαλε την απόδειξη της παροχής, ο συναγωνιστής ο Ηλίας ο Κασιδιάρης- όχι μόνο στην αποκάλυψη του πόσα παίρνει ο Βουλευτής αλλά και στον περιορισμό των προνομίων των Βουλευτών. Έχω να καταγγείλω και να αποκαλύψω πράγματα που ενδεχομένως θα βοηθήσουν σε μελλοντικές συζητήσεις περί άρσης της ασυλίας.
 Το καθεστώς που ισχύει, το πολιτικό καθεστώς και οι δημοκρατικές διαδικασίες, καλύπτει τα παιδιά του για σοβαρές κατηγορίες ποινικών αδικημάτων που εκκρεμούν και αραχνιάζουν στα συρτάρια της Βουλής για χρόνια, την ίδια στιγμή που δικογραφίες Βουλευτών της Χρυσής Αυγής φτάνουν με τη διαδικασία εξπρές. Έχουν ήδη γίνει πέντε άρσεις ασυλίας για τέσσερις Βουλευτές. Η τελευταία υπόθεση ήταν του Κασιδιάρη, η οποία τελεσιδίκησε και με την αθώωσή του. Βρίσκονται, λοιπόν, υποθέσεις σοβαρές και αραχνιάζουν στα συρτάρια της Βουλής. 
Πάγια θέση της Χρυσής Αυγής, είναι να γίνεται άρση της ασυλίας των Βουλευτών για ποινικά αδικήματα. Όμως, αυτό να ισχύει για όλα τα κόμματα και για όλους. Για όλους τουλάχιστον από αυτούς που αποκαλούνται κόμματα του δημοκρατικού τόξου.
 Πέρα από τις υποθέσεις Κανέλλη και Δούρου, που ακόμη να έλθουν στην Ολομέλεια για την ίδια υπόθεση που έχει αρθεί και η ασυλία του συναγωνιστή Κασιδιάρη, υπάρχουν δύο υποθέσεις Βουλευτών, ενός του ΠΑΣΟΚ και ενός Ανεξαρτήτου, πρώην Βουλευτή του ΠΑΣΟΚ για ποινική δίωξη. Εκκρεμούν εδώ όχι μόνο για μήνες, για χρόνια. Βρίσκονται στα συρτάρια.
Εμείς έχουμε καταγγείλει το γεγονός αυτό. Έχουμε φτιάξει ένα έγγραφο για την επιτροπή η οποία σε είκοσι λεπτά ξεκινά. Το καταθέτω για τα Πρακτικά -είναι το έντυπο που βγάλαμε για την Επιτροπή Δεοντολογίας- για να δουν και οι περίεργοι σε ποιους αναφερόμαστε.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αναμένουμε εμείς με πολύ ενδιαφέρον τις κινήσεις του Προεδρείου της Επιτροπής Δεοντολογίας. 
Είδαμε πώς οι Έλληνες Βουλευτές της Κύπρου κάτω από τη λαϊκή πίεση, βέβαια, είπαν το μεγάλο «ΟΧΙ». Οι Έλληνες Βουλευτές της κυρίως Ελλάδος, όχι μόνο ψηφίζουν μνημόνια αλλά αλληλοκαλύπτονται, όπως αποκαλύπτουμε και με το έγγραφο που καταθέσαμε τώρα για τα Πρακτικά. Εφαρμόζουν την τακτική –την τακτική σας, που λέει «ό,τι είναι νόμιμο, είναι και ηθικό». Όλοι το κάνετε αυτό. Δεν υπολογίζετε το λαό, τον οποίο υποτίθεται ότι υπηρετείτε. Ένα λαό, που η πολιτική σας -η πολιτική της συγκυβέρνησης- οδηγεί στην καταστροφή και τον βυθίζει στη δυστυχία. Και ξέρετε ότι όταν αυτός ο λαός βγαίνει να διαμαρτυρηθεί -όπως έχει δικαίωμα να διαμαρτυρηθεί- η εκτελεστική σας εξουσία, στέλνει τις δυνάμεις καταστολής. Και όχι μόνο αυτό, συνεχίζει να ψηφίζει συνεχώς αντιλαϊκούς νόμους και μέτρα που προκαλούν μεγαλύτερη ύφεση. Εφαρμόζετε πιστά το δόγμα «σοκ και δέος».
Ιδού, λοιπόν, με το έγγραφο που σας κατέθεσα, πεδίο δόξης λαμπρόν, ιδού η πρόκληση να αποδείξετε ότι είστε έντιμοι και καθαροί, αν είστε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παππά. 
Κυρίες και κύριοι συνάδελφοι, θα ήθελα να σας ενημερώσω ότι η συζήτηση του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Αρχή Διασφάλισης της Ποιότητας στην Πρωτοβάθμια, Δευτεροβάθμια Εκπαίδευση (Α.ΔΙ.Π.Π.Δ.Ε.)» που θα γινόταν αύριο, Πέμπτη 21 Μαρτίου 2013, αναβάλλεται. Έχουν ενημερωθεί και τα κόμματα. 
Ο κ. Νικόλαος Τσούκαλης, Κοινοβουλευτικός Εκπρόσωπος της Δημοκρατικής Αριστεράς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, απεσύρθη μια τροπολογία λόγω του αυριανού. Μήπως επανέρχεται εδώ;</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μαριά, σας παρακαλώ, θα τα πούμε μετά. 
Ορίστε, κύριε Τσούκαλη, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, με αίσθημα απόλυτου σεβασμού αλλά και υπευθυνότητας απέναντι στις κρίσιμες εξελίξεις που παρακολουθούμε τις τελευταίες ώρες στην Κύπρο και έχοντας συναίσθηση των λεπτών χειρισμών που απαιτούνται προκειμένου να υπάρξει αίσιο τέλος στις εξελίξεις, δεν θα επεκταθώ, δεν θα αναφέρω απολύτως τίποτα. Ένα μόνο θα απευθύνω στην Κυβέρνηση και προς τα πολιτικά κόμματα. Η συμπαράστασή μας απέναντι στην απόφαση που έλαβε σχεδόν ομόφωνα χθες το κυπριακό Κοινοβούλιο, πρέπει να αποδειχθεί έμπρακτα, πρέπει δηλαδή να είμαστε συνεχώς δίπλα στους εκπροσώπους αλλά και στον ίδιο το λαό της Κύπρου, στις δύσκολες διαδικασίες και διαπραγματεύσεις που διεξάγουν τις τελευταίες ώρες. 
Να έρθω τώρα στο νομοσχέδιο. Για τα άρθρα 1 και 19, δεν θα πω κάτι ιδιαίτερο, κύριε Υπουργέ, κυρίες και κύριοι συνάδελφοι. Απλώς να επισημάνω ότι για το χώρο της Αριστεράς η ενασχόληση με θέματα χρηματοπιστωτικού συστήματος, επενδυτικών εργαλείων, χρηματιστηρίου, κεφαλαιαγορών ήταν terra incognita μέχρι πρόσφατα ή «απελθέτω απ’ εμού το ποτήριον τούτο». Όμως κάποια στιγμή θα πρέπει και η Αριστερά να ασχοληθεί με ιδιαίτερη προσοχή με αυτά τα θέματα και να καταθέτει τις θετικές της προτάσεις, αντί απλώς να ξορκίζει το κακό, ότι εξυπηρετεί τα ξένα συμφέροντα, το ξένο κεφάλαιο, τους κερδοσκόπους κ.λπ.. 
Θα περιοριστώ, κυρία Πρόεδρε, να πω απλώς και μόνο ότι οι καθ’ ύλην αρμόδιοι φορείς οι οποίοι τοποθετήθηκαν στην επιτροπή –και αναφέρομαι στον ΣΜΕΧΑ, στην Κεφαλαιαγορά και στο ίδιο το Χρηματιστήριο- ήταν σχεδόν απολύτως θετικοί στις συγκεκριμένες ρυθμίσεις. Δεν φαντάζομαι, λοιπόν, ότι κυρίως ο ΣΜΕΧΑ εξυπηρετεί τα συμφέροντα των μεγάλων κερδοσκόπων και των μεγάλων εταιρειών που εποφθαλμιούν τον πλούτο της χώρας. 
Κύριε Υπουργέ, να αναφερθώ στα άρθρα 22 και 42. Απαντώντας στην τοποθέτηση του κ. Βορίδη για το άρθρο 42, πρέπει να υπενθυμίσω -το υπενθυμίζουμε συνεχώς και εσείς το είπατε στην ομιλία σας- ότι τα άρθρα δεν αποσύρθηκαν για να μην επανέλθουν. Και τα δυο άρθρα αποσύρθηκαν, για να επανέλθουν μετά από διαβούλευση και πληρέστερη νομοθετική διατύπωση. Επ’ αυτού η Δημοκρατική Αριστερά είναι κατηγορηματική. 
Επ’ ευκαιρία, όμως, της συζήτησης πάνω σ’ αυτά τα δυο επίμαχα άρθρα θα πρέπει να επισημάνουμε, προκειμένου να διορθωθούμε, την απαράδεκτη τακτική που τηρούσε το ελληνικό δημόσιο όλο το προηγούμενο διάστημα απέναντι σε όσους λυμαίνονταν αυτές τις επιδοτήσεις του ελληνικού δημοσίου, μέσα από τον αναπτυξιακό νόμο, οι οποίες στις περισσότερες των περιπτώσεων, ουσιαστικά, ήταν δανεικά και αγύριστα. Καταπατώντας πάρα πολύ όλους τους όρους της δανειοδότησης απαλλάσσονταν στη συνέχεια της υποχρέωσής τους να τα επιστρέψουν.
Θέλω να αναφέρω ένα παράδειγμα το οποίο είναι ακόμη σε εκκρεμότητα και η ελληνική Κυβέρνηση πρέπει να δώσει απάντηση. Δεν είστε εσείς αρμόδιος, είναι το Υπουργείο Ανάπτυξης. Η πολυεθνική εταιρεία “ATMEL”με έδρα τη Silicon Valley, επιχορηγήθηκε με 7 εκατομμύρια ευρώ προκειμένου να κατασκευάσει ένα κτήριο στο επιστημονικό πάρκο της Πάτρας, ένα κτήριο-στολίδι. Την ίδια στιγμή που έγινε αυτή η επιδότηση, υπήρξαν αντίστοιχες επιδοτήσεις στη Μεγάλη Βρετανία και στη Γερμανία. Και στις τρεις περιπτώσεις, ουσιαστικά τερμάτισε τη λειτουργία της η επιχείρηση αυτή και στις τρεις χώρες ταυτοχρόνως. 
Η Μεγάλη Βρετανία, μέσα σε χρόνο ρεκόρ και σε δέκα ημέρες, έλαβε τα 19 εκατομμύρια λίρες επιδότηση που είχε επιχορηγήσει την “ATMEL”. Πιο μεθοδικοί αλλά και πιο βραδυπορούντες οι Γερμανοί, εισέπραξαν μέσα σε δέκα μήνες τα 11 εκατομμύρια ευρώ. Εμείς, από το 2008 όχι μόνο δεν έχουμε εισπράξει ούτε 1 ευρώ ακόμα αλλά ούτε καν το κτήριο της “ATMEL” δεν έχουμε καταφέρει να ανακτήσουμε. Αυτά απλώς και μόνο ως παράδειγμα για το αλισβερίσι που υπήρχε στο θέμα των επιδοτήσεων. 
Κύριε Υπουργέ, τις τελευταίες ημέρες ανέκυψαν δυο σοβαρά εκκρεμή θέματα. Πρέπει να υπάρξει μια σαφής δική σας τοποθέτηση, ως καθ’ ύλην αρμόδιος. Είναι γνωστή η χθεσινή απόφαση του Συμβουλίου της Επικρατείας του Δ΄ Τμήματος, όπου σύμφωνα με τους τίτλους των εφημερίδων, είναι στον αέρα ως αντισυνταγματικές οι δεσμεύσεις λογαριασμών και περιουσιακών στοιχείων. Είναι μια απόφαση η οποία δυστυχώς, κύριε Υπουργέ, φαίνεται ότι μπλοκάρει ένα εργαλείο το οποίο όλοι είχαμε βάλει στη φαρέτρα μας, ένα όπλο, προκειμένου να μπορέσει το δημόσιο να διασφαλίσει τα δικαιώματά του αλλά και συγχρόνως να μπορέσουμε σε όλη τη διαδικασία αυτής της εκκρεμότητας, να εκμεταλλευτούμε και τα χρήματα τα οποία δεσμεύονται. 
Η σκέψη του Συμβουλίου της Επικρατείας είναι πρόσταγμα για σας, είναι πρόταση για σας, προκειμένου να βελτιώσετε το θεσμικό πλαίσιο του ν.3294/2004 και του π.δ. 85/55. Δηλαδή να αρθούν οι γενικές και αόριστες ρυθμίσεις όσον αφορά τους όρους δέσμευσης, όπως επίσης και η επεξεργασία από το ΣΔΟΕ. Επίσης, να προσδιοριστεί ένας εύλογος χρόνος, προκειμένου να υπάρξει η ολοκλήρωση της εκκρεμότητας.
Το δεύτερο και τελευταίο θέμα, κυρία Πρόεδρε, έχει να κάνει με την άρση ουσιαστικά, την ανάκληση αυτής της δήλωσης που είχατε κάνει, που είχε κάνει το Υπουργείο Εσωτερικών στις 28 Φεβρουαρίου, ότι επιτέλους η Ελλάδα θα αποκτήσει και μάλιστα οι φορολογικοί, οι φοροεισπρακτικοί μηχανισμοί, άμεση πρόσβαση με on line σύνδεση στα δεδομένα των τραπεζών, προκειμένου να εντοπίζονται και να διασταυρώνονται ευχερώς τα ποσά που βρίσκονται στις καταθέσεις. 
Αυτό, κύριε Υπουργέ, δεν μας πείθει. Και δεν με πείθει και προσωπικά η αιτιολόγηση της άρσης αυτής της δήλωσης, ότι αυτό υπαγορεύτηκε μόνο και μόνο λόγω της κρίσης που υπάρχει στην Κύπρο αυτήν τη στιγμή. Μάλιστα, η δήλωση του κυρίου Υπουργού, είναι ότι δεν συζητείται ούτε καν για το 2013. 
Έχουμε καταθέσει και τροπολογία από ό,τι μου αναφέρει και η Μίνα η Ξηροτύρη. 
Κλείνοντας, παρ’ ότι έχει πολλά ενδιαφέροντα άρθρα το συγκεκριμένο νομοσχέδιο, θα σταθώ σε ένα μόνο, σε κάποιες ρυθμίσεις που αναφέρονται στο Γενικό Γραμματέα των Δημοσίων Εσόδων. 
Πρέπει τάχιστα, κύριε Υπουργέ, να ολοκληρωθεί η διαδικασία εκχώρησης αρμοδιοτήτων στο γενικό γραμματέα, προκειμένου να αποκτήσει εκείνη την αυτοτέλεια και τη δύναμη συγχρόνως, ούτως ώστε να προχωρήσει άμεσα στην πλήρη αναδιάρθρωση των φορολογικών μηχανισμών. 
Βεβαίως, θέλω να χαιρετήσω την υλοποίηση εκ μέρους του γενικού γραμματέα μιας πρότασης που είχε καταθέσει η Δημοκρατική Αριστερά, η επιλογή των προϊσταμένων των οικονομικών μονάδων, κυρία Πρόεδρε, κυρίες και κύριοι συνάδελφοι, να γίνει με δημόσιες προκηρύξεις, με διαφανείς διαδικασίες, με βιογραφικά και με αυστηρά κριτήρια, συμπεριλαμβανομένου του όρου και της προϋπόθεσης της κατάθεσης πλήρους «πόθεν έσχες». Αυτό είναι κάτι που σας πληροφορώ ότι έχει εντυπωσιάσει αλλά και έχει αποτρέψει πάρα πολλούς ενδιαφερόμενους, να υποβάλουν αίτηση προκειμένου να καταλάβουν τέτοιες θέσεις. 
Ευχαριστώ πολύ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κύριε Τσούκαλη. 
Κυρίες και κύριοι συνάδελφοι, εισερχόμαστε στις δευτερολογίες. 
Το λόγο έχει ο κ. Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, τοποθετηθήκαμε αναλυτικά και επί της αρχής και επί των άρθρων, τόσο εγώ όσο και οι συνάδελφοι των Ανεξάρτητων Ελλήνων. 
Για τα Πρακτικά, σε σχέση με τα άρθρα, θα ψηφίσουμε «ΟΧΙ» σε όλα τα άρθρα, εκτός από τα παρακάτω στα οποία θα ψηφίσουμε «ΠΑΡΩΝ». Από το άρθρο 1 έως και το άρθρο 18, θα ψηφίσουμε «ΠΑΡΩΝ», στο άρθρο 26 θα ψηφίσουμε «ΠΑΡΩΝ», στο άρθρο 44, θα ψηφίσουμε «ΠΑΡΩΝ» και θα καταψηφίσουμε και επί του συνόλου το νομοσχέδιο.
Το βασικό θέμα πάντως που προκύπτει, είναι ότι για να προχωρήσει η διαδικασία και για να αξιοποιηθούν τα επενδυτικά εργαλεία, θα πρέπει, όπως είπαμε, να υπάρχει κλίμα εμπιστοσύνης στη χώρα. 
Από χθες ήμασταν ιδιαίτερα προσεκτικοί στις διατυπώσεις μας σε σχέση με την αναγκαιότητα θωράκισης του ελληνικού τραπεζικού συστήματος. Είχαμε πει ότι και η επιτροπή συστημικού κινδύνου, θα πρέπει να προχωρήσει σε προτάσεις. Και θα πρέπει να έχουμε και συγκεκριμένες αποφάσεις, κινούμενοι πάντα με βάση την αρχή της διαφάνειας και με γνώμονα το δημόσιο συμφέρον. 
Νομίζουμε, λοιπόν, επειδή τέθηκε κάποιο θέμα και από την πλευρά του εκπροσώπου της Νέας Δημοκρατίας, ότι αυτά τα θέματα είναι αρκετά σοβαρά. Φαντάζομαι ότι σε λίγη ώρα θα έχουμε μία ενημέρωση από τον Υπουργό Οικονομικών σε ειδική επιτροπή που θα συνεδριάσει για το ζήτημα αυτό. Νομίζουμε, όμως, ότι είναι ένα σοβαρό ζήτημα, όσο παραμένει η υπόθεση εκκρεμότητας στην Κύπρο, για την οποία και επισημαίνουμε ότι έχει τεράστιες ευθύνες για το χειρισμό της όλης υπόθεσης ο κ. Στουρνάρας, ο οποίος, όπως αναλύσαμε χθες, έχει τεράστια ευθύνη και για την πρώτη και για τη δεύτερη απόφαση που έλαβε το Eurogroup. 
Θεωρούμε ότι η απόφαση αυτή ήταν παράνομη. Ήταν μια απόφαση που παραβίαζε το άρθρο 17 του Χάρτη των Θεμελιωδών Δικαιωμάτων της Ευρωπαϊκής Ένωσης και την οδηγία 2009/14ΕΚ για την προστασία και την εγγύηση των καταθέσεων. 
Στη βάση αυτή, θεωρούμε ότι είχε τη δυνατότητα. Διότι ακούσαμε απίθανα πράγματα. Το Eurogroup είναι ένα όργανο στο οποίο κάθε κράτος ασκεί αυτοτελή κυριαρχικά δικαιώματα. Διερωτήθηκε κάποιος συνάδελφος, τί είπε η Κύπρος στο Eurogroup. Να του εξηγήσουμε τα εξής:
Πρώτον, όταν το Eurogroup αποφασίζει για μία χώρα, η συγκεκριμένη χώρα δεν συμμετέχει στη συνεδρίαση. 
Δεύτερον, οι αποφάσεις λαμβάνονται ομόφωνα, που σημαίνει ότι υπάρχει δικαίωμα αρνησικυρίας, αν κάποιος διαφωνεί. 
Τρίτον, είπαν: «Μα, τι θα κάναμε με την Κύπρο; Δεν έπρεπε να ακολουθήσουμε τις απόψεις της Κυπριακής Δημοκρατίας;» Εξηγούμαστε. Όλη η διαδικασία διαπραγματεύσεων είναι αυτή που σε οδηγεί στην απόφαση. Και ερωτούμε. Ο κ. Στουρνάρας, η ελληνική Κυβέρνηση, στήριξαν τη διαπραγμάτευση της Κυπριακής Δημοκρατίας; Έθεσε ο κ. Στουρνάρας ως αντίβαρο, τα ζητήματα αυτά τα οποία θέτουμε εμείς μέσα στη διαπραγματευτική διαδικασία ή άφησε ορισμένους άλλους να κάνουν παιχνίδι; Ακόμη και ο Μοσχοβισί είπε ότι στο θέμα του «κουρέματος των μικροκαταθετών είχε αντιδράσει. Η ελληνική πλευρά αντέδρασε; 
Ζητάμε να έρθουν τα πρακτικά του Eurogroup, διότι γνωρίζουν όλοι ότι δεν δημοσιεύονται και δεν έχουμε έννομο συμφέρον ως άτομα να ζητήσουμε να δημοσιευθούν, παρά μόνο όταν τα πάρει η ελληνική πλευρά και τα δώσει στη δημοσιότητα. Έτσι γίνονται οι διαδικασίες, για να ξέρουμε τί ισχύει στα ζητήματα αυτά. 
Σύμφωνα με όσα είπε χθες και ο Πρόεδρος των Ανεξαρτήτων Ελλήνων, ο Πάνος Καμμένος, που ζήτησε την παραίτηση του κ. Στουρνάρα, τον οποίο, όμως, διατηρεί και καλύπτει η Κυβέρνηση, ενημερώνουμε το Σώμα ότι με σημερινή απόφαση της Κοινοβουλευτικής Ομάδας των Ανεξαρτήτων Ελλήνων, θα προχωρήσουμε στην κατάθεση πρότασης μομφής κατά του κ. Στουρνάρα. Εμείς, βεβαίως, διαθέτουμε δεκαοχτώ υπογραφές. Χρειάζονται πενήντα. Και κάνουμε ανοιχτή έκκληση στην Αξιωματική Αντιπολίτευση, να συνυπογράψουν την πρότασή μας αυτή, ούτως ώστε να συμπληρωθεί ο αριθμός των πενήντα Βουλευτών για την άσκηση πρότασης μομφής κατά του κ. Στουρνάρα. 
Για εμάς, είναι τεράστιες οι ευθύνες που έχει ο συγκεκριμένος Υπουργός στο χειρισμό της υπόθεσης, διότι δεχόμενος να γίνει το «κούρεμα» των καταθέσεων και κυρίως των μικροκαταθετών, άνοιξε το δρόμο σε μία αστάθεια όχι μόνο για την Κύπρο αλλά και για την Ελλάδα. 
Γι’ αυτό, λοιπόν, θεωρούμε ότι έχει μεγάλες ευθύνες και φυσικά θα πρέπει να τις αναλάβει. Δεν τις ανέλαβε, όμως, για αυτό και εμείς θα προχωρήσουμε στη διαδικασία αυτή την οποία σας αναφέραμε. Και επειδή κάποιος είπε -και συμφωνώ- ότι όσοι είναι εδώ, πράγματι είναι εκπρόσωποι του λαού, το ερώτημα είναι, εάν αυτά που ψηφίζουν ορισμένοι εδώ, είναι υπέρ των συμφερόντων του ελληνικού λαού.
Ευχαριστώ.</ChairmanSpeech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Ασημακοπούλου για τη δευτερολογία της.
ΑΝΝΑ -</ChairmanSpeech> <Speech><Parlmember>ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ πολύ.
 Κυρία Πρόεδρε, θα ήθελα να αναφερθώ επιγραμματικά σε δύο θέματα μόνο. 
Κατ’ αρχάς, θα ήταν παράλειψή μου, κύριε Υπουργέ, να μην ευχαριστήσω τους συνεργάτες σας και τους συνεργάτες του Υπουργού Οικονομικών, που ήταν ιδιαιτέρως εξυπηρετικοί στο να παράσχουν διευκρινήσεις σε αυτό το δύσκολο, λεπτομερές και εξαιρετικά τεχνικό νομοσχέδιο. 
Κατά δεύτερον, όσον αφορά την απόσυρση των δύο επίμαχων άρθρων, του άρθρου 22 και του άρθρου 42, εγώ προσωπικά, κυρία Πρόεδρε, χαιρετίζω την πρωτοβουλία του κυρίου Υπουργού να τα αποσύρει αυτά, υπό την έννοια ότι σε αυτήν τη δύσκολη συγκυρία, νομίζω ότι ακροβατούμε και το δημόσιο συμφέρον είναι μία άσκηση ισορροπίας. 
Σε αυτή, λοιπόν, την άσκηση ισορροπίας, δεν είμαι βεβαίως υπέρ του να επισκιάζουν διάφορα συμφέροντα, διαφόρων ομάδων, όποιες και αν είναι αυτές, το δημόσιο συμφέρον. Καλώς ή κακώς, όμως, θα πρέπει να παραδεχτούμε ότι αυτήν τη στιγμή, το δημόσιο συμφέρον έχει να κάνει όχι μόνο με το τί εισπράττει το κράτος αλλά και με το τί συμβαίνει στις επιχειρήσεις. Γιατί στην τελική, ό,τι συμβεί στις επιχειρήσεις, όταν παράγουν οι επιχειρήσεις ελλείμματα, όταν παράγουν ανεργία, τότε και αυτό είναι κατά του δημοσίου συμφέροντος. 
Έχοντας βεβαίως πει αυτό, θα ήθελα να είμαστε πάρα πολύ συγκεκριμένοι και λεπτομερείς σε οποιαδήποτε διαπραγμάτευση σε αυτά τα δύο άρθρα, για να φτάσουμε στο επιθυμητό αποτέλεσμα. Υποπτεύομαι ότι το επιθυμητό αποτέλεσμα θα είναι να υπερασπιστούμε με κάποιον τρόπο αυτές τις διατάξεις, ενδεχομένως με μικρές παρεκκλίσεις, ιδίως στην περίπτωση του άρθρου 22. 
Όσο για την ονομαστική ψηφοφορία επί του άρθρου 32, αυτό το οποίο θα ήθελα να επαναλάβω από την τοποθέτησή μου επί των άρθρων, είναι ότι καλώς ή κακώς, τα ΕΣΧΑΔΑ και τα ΕΣΧΑΣΕ, είναι τα καταλυτικής σημασίας εργαλεία για να μπορέσουμε να έχουμε επενδύσεις ακινήτων, επενδύσεις σε θέματα τουριστικής κατοικίας.
Σέβομαι, λοιπόν, τις ενστάσεις –μιλώ ιδίως στη ΔΗΜΑΡ- για να μπορέσουμε να προστατέψουμε τους ανθρώπους από κατασχέσεις ακινήτων. Δεν θέλω καθόλου να τους αφήσουμε απροστάτευτους. Έχω, όμως, έντονα την αίσθηση ότι αυτό το νομοσχέδιο δεν είναι αυτό στο οποίο πρέπει να συμβεί αυτό. Θα ήθελα απλώς να ληφθεί υπ&apos; όψιν.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Ασημακοπούλου.
Το λόγο έχει η κ. Διακάκη.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember>: Δεν θέλω και εγώ να πω πολλά πράγματα. Ήδη έχουμε –νομίζω- διεξοδικά μιλήσει για το νομοσχέδιο. Η δική μας θέση ότι το καταψηφίζουμε, είναι πιστεύω απόλυτα κατανοητή. Χαίρομαι, όμως, γιατί αποσύρθηκαν τα άρθρα τα οποία ανέφερε ο κύριος Υπουργός. Θεωρώ ότι αυτό είναι θετικό στοιχείο.
Έχουμε όμως –και επιμένουμε σε αυτό- την ονομαστική ψηφοφορία για το άρθρο 32. Εμείς επιμένουμε ότι και αυτό θα πρέπει να αποσυρθεί. Αυτά όσον αφορά το νομοσχέδιο.
Ήθελα, όμως, να κάνω και μια σημείωση σε όσα μας είπε πριν για τον κυπριακό λαό ο κ. Βορίδης, ο οποίος έφυγε. Ήθελα να πω ότι μάλλον ο κ. Βορίδης δεν ενημερώνεται. Δεν ξέρω, δεν έχει δει τι γίνεται από χθες στα blogs, στα site, σε όλο τον ηλεκτρονικό και έντυπο Τύπο, το πώς έχει δεχθεί όλος ο κόσμος αυτό το «ΟΧΙ» που είπε η Βουλή των Αντιπροσώπων της Κύπρου; Πραγματικά μου έκανε εντύπωση.
Επίσης, να πω ότι η Βουλή των Αντιπροσώπων, πιέζεται και πιέζεται από τον λαό της. Ακούει το λαό της και αναλόγως πράττει, πράγμα το οποίο δυστυχώς εδώ στην Ελλάδα, η Κυβέρνηση δεν έχει μάθει να το κάνει αυτό. Πανηγυρίζουν γιατί αντιστάθηκαν στην υποδούλωση. Και εμείς χαιρετίζουμε αυτό το πράγμα. Δεν παρεμβαίνουμε ούτε στην κυπριακή Κυβέρνηση ούτε στη δημοκρατία ούτε πουθενά. Εμείς χαιρετίζουμε αυτήν την ηρωική τους απόφαση.
Αυτός που παρεμβαίνει, είναι αυτός που λέει ότι πρέπει να μείνει στην Ευρώπη, πρέπει να μείνει στο ευρώ. Αφήστε τους να κάνουν εκείνοι ό,τι θέλουν. Εκείνοι πρέπει να αποφασίσουν το τι θα κάνουν, αν θα μείνουν στο ευρώ, αν θα πάνε στο ρούβλι, αν θα πάνε στο πέσος ή δεν ξέρουν που. Είναι δική τους απόφαση. 
Να, λοιπόν, ποιος κάνει τις παρεμβάσεις και αυτοί δεν είμαστε εμείς.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κυρία Διακάκη.
Το λόγο έχει η κ. Ξηροτύρη.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Θα μιλήσω για το νομοσχέδιο και για κάποιες τροπολογίες που έχω καταθέσει και για κάποιες άλλες επισημάνσεις, κύριε Υπουργέ, τις οποίες είχα την εντύπωση ότι θα τις δεχθείτε αλλά δεν έχω πάρει απάντηση.
Το πρώτο θέμα, αφορά το άρθρο 19 που τροποποιεί το άρθρο 22, «Επενδύσεις για Ακίνητη Περιουσία». Σας λέω, λοιπόν, ότι επειδή, πράγματι, υπάρχει κίνδυνος, με πάρα πολλά νοικοκυριά σήμερα να βρίσκονται σε ιδιαίτερα δεινή θέση και οι χαμηλόμισθοι με τα ακίνητά τους να βρίσκονται σε πλειστηριασμό, να έχουμε τραπεζικές πρακτικές οι οποίες ενδεχομένως με τις δυνατότητες που δίνετε στις ανώνυμες εταιρείες επενδύσεων σε ακίνητη περιουσία, να στρεβλώσουν και αυτό το θέμα της εκμετάλλευσης των ακινήτων, θα πρέπει να υπάρχει μία διασφάλιση κατ’ ελάχιστον. Να μην μπορούν, δηλαδή, να διαχειρίζονται ακίνητα μέχρι 300.000. Αυτή είναι μία διασφάλιση. Πρέπει να το δεχθείτε. Είναι τουλάχιστον μία βασική προϋπόθεση. Δεν μπορούμε πολλά άλλα θέματα να διασφαλίσουμε. Τουλάχιστον, όμως, αυτό το αιτιολογούμε. Και το έχω πει και πάρα πολλές φορές.
Αυτό συναρτάται, πράγματι, και με την παράγραφο 4 του άρθρου 32. Η παράγραφος 4, δίνει πράγματι τη δυνατότητα στο ΤΑΙΠΕΔ, να πουλάει σε αυτές τις εταιρείες ακίνητα και όταν είναι όμορα και επιτυγχάνεται η συνεκμετάλλευση –και μόνο τότε- να μπορούν και τα ιδιωτικά ακίνητα να τυγχάνουν των ευνοϊκών ρυθμίσεων των ΕΣΧΑΔΑ. Είναι μία επέκταση της επέκτασης, που θα μπορούσαμε σε αυτήν την περίοδο να την αποφύγουμε. Ας δούμε πώς θα πάνε οι αποκρατικοποιήσεις, η αξιοποίηση της δημόσιας περιουσίας και θα δούμε και τα άλλα θέματα. Θα μπορούσε αυτήν τη στιγμή αυτή η παράγραφος να μην υπάρχει. 
Προχωρώ σε ένα άλλο θέμα -το οποίο σας έχω θέσει- σχετικά με την απόφαση του Συμβουλίου της Επικρατείας να μη θεωρεί συμβατή την ηλεκτρονική διασύνδεση, online, μεταξύ του ΣΔΟΕ και των τραπεζών. Έχουμε υπ’ όψιν και τη δική σας ανακοίνωση, περί των προβλημάτων που υπάρχουν σε αυτήν εδώ τη διαδικασία. Είναι γεγονός ότι οι τράπεζες κάνουν πέντε έως έξι μήνες να ανταποκριθούν στο εύλογο και στο νόμιμο αίτημα του ΣΔΟΕ να παρέχει τα στοιχεία για τους τραπεζικούς λογαριασμούς για νομικά και φυσικά πρόσωπα. 
Λέμε, λοιπόν, ότι με έγγραφό του το ΣΔΟΕ, με αιτιολογημένο του αίτημα, θα ζητάει για συγκεκριμένη κάθε φορά περίπτωση από τις τράπεζες να έχει τα στοιχεία. Εάν αυτά -σας λέω με την τροπολογία- δεν ανταποκρίνονται στις είκοσι ημέρες, οι τράπεζες από εκεί και πέρα θα έχουν κάποιο πρόστιμο γι’ αυτό. Και από ένα σημείο και ύστερα, θα επισείεται και κάποια ποινική ευθύνη γι’ αυτήν την κωλυσιεργία. Διότι, τώρα δεν έχουμε τελειώσει με καμμία λίστα, με κανέναν έλεγχο. Προσκρούουμε και σε αυτές τις καθυστερήσεις εκτός των όσων άλλων. Θα ήθελα μία απάντηση σε αυτό.
Για τα θέματα της Γενικής Γραμματείας Δημοσίων Εσόδων, που είναι πάρα πολύ σημαντικά, και με το να προχωρήσουμε στην αυτοτέλεια της λειτουργίας της και στην αυτονομία της, θέλω να πω το εξής. Ξεκινήσαμε με τις διαδικασίες του προσωπικού. Είχατε εντάξει παλαιότερα και μια άλλη τροπολογία μας, να καταθέτει κάθε χρόνο μία ειδική έκθεση στη Βουλή για την πορεία του έργου της. Όλα αυτά είναι σε θετική κατεύθυνση.
Κύριε Υπουργέ, όμως, γι’ αυτήν τη Γενική Γραμματεία Δημοσίων Εσόδων και όσους συνδέονται με αυτήν -όπως η Γενική Γραμματεία Πληροφοριακών Συστημάτων που τώρα έχουν κοινό γενικό γραμματέα με αυτήν τη διάταξη- θα πρέπει να υπάρχει πλήρως και ηλεκτρονική διασύνδεση ή συνεργασία. Και βέβαια, θα πρέπει να εξασφαλίσετε και το προσωπικό το οποίο είναι απαραίτητο, για να μπορέσουν να κάνουν σωστά το έργο τους.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κυρία Ξηροτύρη.
Το λόγο έχει η κ. Βαλαβάνη για τέσσερα λεπτά.
ΟΛΓΑ -</ChairmanSpeech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι συνάδελφοι, θα ήθελα να αναφερθώ σε δύο ζητήματα, που δεν είχα τη χρονική δυνατότητα να αναφερθώ στην πρωτομιλία μου.
Σε σχέση με τα πολυτεκνικά επιδόματα, για τα οποία κατέθεσα και το υπόμνημα της Ανωτάτης Συνομοσπονδίας Πολυτέκνων, θέλω να πιστεύω ότι εκ παραδρομής δεν περιελήφθησαν οι δικαιούχοι επικουρικής προστασίας στους δικαιούχους των πολυτεκνικών επιδομάτων, αφού άλλωστε ο νομοθέτης, έχει συμπεριλάβει και τους δικαιούχους ανθρωπιστικού καθεστώτος.
Ζητούμε, λοιπόν, να προστεθεί εδάφιο στην παράγραφο 5 του άρθρου 43 μετά το εδάφιο ε’, που να μνημονεύει τη συγκεκριμένη κατηγορία δικαιούχων με τη φράση. «Δικαιούχοι καθεστώτος επικουρικής προστασίας». 
Το δεύτερο ζήτημα, είναι ότι έχουμε ήδη καλέσει την Κυβέρνηση να αποσύρει ολόκληρο το άρθρο 32 για το ΤΑΙΠΕΔ, για το οποίο έχουμε ζητήσει και ονομαστική ψηφοφορία. Την καλούμε, όμως, να το κάνει με ιδιαίτερη έμφαση και για την παράγραφο 8, που προσθέτει ένα νέο σκάνδαλο με ειδική ρύθμιση, κατά παρέκκλιση της υπάρχουσας νομοθεσίας και ακόμα και της σύμβασης με την οποία πουλήθηκαν στον ελληνικό όμιλο «FOLLI-FOLLIE», αντί ποσού ίσου μόλις με τα διαφυγόντα έσοδα από ενοίκια των επόμενων τριών χρόνων που θα εισέπραττε η Υπηρεσία Πολιτικής Αεροπορίας, τα δημόσια ακόμα τότε ΚΑΕ, τα καταστήματα αφορολογήτων ειδών. 
Με νέα σκανδαλώδη ρύθμιση στο παρόν νομοσχέδιο, επιτρέπεται η δημιουργία ιδιωτικής θυγατρικής εταιρείας για το εμπόριο στα αφορολόγητα, στην οποία περνά η σκανδαλώδης -έτσι κι αλλιώς από άποψη ανταγωνισμού αφού μετά την ιδιωτικοποίηση των ΚΑΕ αφορούσε πλέον όχι ένα δημόσιο όμιλο αλλά έναν ιδιωτικό- αποκλειστική σύμβαση μονοπωλιακής εκχώρησης από το δημόσιο στον όμιλο «FOLLI-FOLLIE» των ιδιωτικών πλέον ΚΑΕ σε κάθε υπάρχον αεροδρόμιο, λιμάνι ή άλλη πύλη εισόδου της χώρας είτε αφορά τα υπάρχοντα καταστήματα είτε και αυτά που θα ανοίξουν μελλοντικά και η οποία υπογράφτηκε για διάρκεια πενήντα ετών και θα ισχύει μέχρι το 2048. 
Η ρύθμιση στο παρόν νομοσχέδιο υπάρχει, ώστε ο ελληνικός όμιλος να μπορεί να πουλήσει νόμιμα αυτήν τη μονοπωλιακή σύμβαση, χωρίς το δημόσιο να κερδίζει ούτε σεντ, μαζί με κάθε δικαίωμα σε σημερινά και μελλοντικά καταστήματα αφορολογήτων ειδών στην ελβετική εταιρεία «DUTY FREE SHOPS» την «DUFRY’S». 
Καταθέτω για τα Πρακτικά την πρώτη σελίδα του διεθνούς newsletter για το εμπόριο duty free, ημερομηνίας 15 Οκτωβρίου 2012, με τίτλο «Hellenic acquisition to boost «Dufry’s» profit margin», δηλαδή «το ελληνικό απόκτημα θα τινάξει στα ύψη το περιθώριο κέρδους της «Dufry’s», στο οποίο ο διευθύνων σύμβουλος της εταιρείας, αφού αναφέρει ότι περιέρχονται σε αυτούς καταστήματα συνολικού εμβαδού δεκαοκτώ χιλιάδων τετραγωνικών μέτρων, που λειτουργούν σε σαράντα επτά τοποθεσίες στην Ελλάδα, συμπεριλαμβανομένων είκοσι ενός αεροδρομίων, δεκατριών λιμανιών και δώδεκα συνοριακών σταθμών, με μείγμα πωλήσεων 65% Duty Free και 35% Duty Paid, και ότι το 25% του τζίρου, προέρχεται από το «Ελευθέριος Βενιζέλος» της Αθήνας, προσθέτει ότι -είναι η αυτούσια δήλωση από το newsletter- «Τα πιο σημαντικά απ’ όσα αποκτούμε, είναι μία ελκυστική σύμβαση παραχώρησης διάρκειας μέχρι το 2048 και η διαφοροποίηση των διαφόρων εταιρειών που συμπεριλαμβάνουν καταστήματα σε αεροδρόμια, συνοριακούς σταθμούς και λιμάνια, σε μία χώρα που αποτελεί έναν από τους σημαντικότερους τουριστικούς προορισμούς παγκοσμίως, προσελκύοντας περισσότερα από δεκαπέντε εκατομμύρια τουριστών ετησίως». 
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σήμερα, μπορούμε να ρωτήσουμε -και μ&apos; αυτό θέλω να τελειώσω- πλέον με βάση τα στοιχεία της ιδιωτικοποίησης. σε τι βοήθησε τον ελληνικό λαό και το ελληνικό δημόσιο η ιδιωτικοποίηση των καταστημάτων αφορολογήτων ειδών, που ήταν άλλη μία «κότα που κάνει τα χρυσά αυγά», όπως ο ΟΠΑΠ, και από την οποία θησαύρισε ο όμιλος «FOLLIE-FOLLIE» και τώρα αναμένεται να κάνει το ίδιο και μία ελβετική εταιρεία. 
Επίσης, πόσα χρόνια θα χρειαστούν, κυρία Πρόεδρε, για να διατυπώσουμε το ίδιο ερώτημα και με την ίδια απάντηση για τον ΟΠΑΠ, συμπεριλαμβάνοντας εδώ και τους δανειστές, που θα εισπράξουν το όποιο ταπεινό αντίτιμο στους μεγάλους ωφελημένους, όταν η πρόβλεψη της σημερινής διεύθυνσης του ΟΠΑΠ -την οποία και καταθέτω, επίσης, στα Πρακτικά- είναι ότι τα για επόμενα δέκα χρόνια θα έχει σωρευτικά 3,15 δισεκατομμύρια κέρδη καθαρά, μετά την πληρωμή φόρων;
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ας ελπίσουμε, λοιπόν, ότι θα το προλάβουμε, ότι θα ανατραπεί αυτή η πολιτική και δεν θα φθάσουμε μέχρι εκεί, ότι δεν θα βάλουμε και για τον ΟΠΑΠ μετά από μερικά χρόνια το ίδιο ερώτημα. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Βαλαβάνη.
Κύριε Υπουργέ, έχετε το λόγο και εσείς, για να κλείσετε τη συζήτηση.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Θα είμαι όσο γίνεται πιο συνοπτικός. 
Σχετικά με την αποτίμηση των επενδυτικών εργαλείων, στην ακρόαση των φορέων στην αρμόδια Επιτροπή Οικονομικών Υποθέσεων, αναφέρθηκε ότι με διεύρυνση του πεδίου δράσης τους και εφαρμογής τους, εκτιμούμε ότι θα επέλθουν θετικά αποτελέσματα. Το λέω αυτό εισαγωγικά, ως μία σύντομη απάντηση στην παρατήρηση του κ. Λαφαζάνη. 
Στην κ. Κωνσταντοπούλου, για το άρθρο 32, παράγραφος 5, στο οποίο αναφέρθηκε, θα πω ότι αφορά στο διοικητικό συμβούλιο των ΔΕΚΟ, που είναι προς αξιοποίηση του ΤΑΙΠΕΔ. Δεν αφορά στο διοικητικό συμβούλιο του ΤΑΙΠΕΔ. 
Σε ό,τι αφορά τον εισηγητή της Χρυσής Αυγής και τον Κοινοβουλευτικό της Εκπρόσωπο, η Χρυσή Αυγή αποχωρώντας κάθε φορά από την Ολομέλεια της Βουλής όταν τελειώνουν οι αγορεύσεις των Βουλευτών της, χάνει επεισόδια. Είπε: «Πώς θα πάει μπροστά η χώρα και αυτό το νομοσχέδιο, όταν αποσύρονται διατάξεις που αφορούν τα επενδυτικά εργαλεία;» Λάθος. Στα άρθρα 1 έως 19, που είναι τα επενδυτικά εργαλεία, δεν άλλαξε τίποτα. Αποσύρθηκαν, πράγματι, τρία άρθρα στα 46. Και αυτά θα επανέλθουν, όπως είπα και ήμουν πολύ σαφής κατά τη διάρκεια της τοποθέτησής μου. 
Τα κόμματα τοποθετήθηκαν επί διατάξεων. Μου έκανε εντύπωση, μάλιστα, που ο εισηγητής του ΠΑΣΟΚ, για το άρθρο 42 είπε ότι οι εξηγήσεις που δόθηκαν από το Υπουργείο Οικονομικών ήταν επαρκείς αλλά έχουν επιστολές επιμελητηρίων που τους δημιουργούν προβληματισμό στο να τοποθετηθούν θετικά. Αυτό σχολίασε ο Κοινοβουλευτικός Εκπρόσωπος της Νέας Δημοκρατίας.
 Και για να είμαστε ειλικρινείς, σε αυτήν την Αίθουσα παρακολούθησα δεκαοκτώ ώρες συνεδρίασης χθες και σήμερα. Επί των άρθρων αυτών, ουδείς συνάδελφος τοποθετήθηκε εκφράζοντας δική του άποψη. Ουδείς!
Ο κ. Μαριάς, μίλησε για την επιτροπή συστημικής ευστάθειας. Εννοούσε, εκτιμώ, το Συμβούλιο Συστημικής Ευστάθειας. Αυτό συγκλήθηκε και έλαβε με τα δεδομένα του Σαββάτου, την ίδια ημέρα της απόφασης του Eurogroup, τις αναγκαίες αποφάσεις για τη θωράκιση του ελληνικού τραπεζικού συστήματος με τα δεδομένα που είχε τότε. Ήταν έτοιμο να συγκληθεί και τη Δευτέρα το βράδυ -ήμασταν όλα τα μέλη που απαρτίζουμε το συμβούλιο παρόντα- ανάλογα με τις εξελίξεις και τις αποφάσεις της Κύπρου σε ό,τι αφορά τα πιστωτικά τους ιδρύματα εκεί. Έλαβαν απόφαση στην Κύπρο για τα πιστωτικά τους ιδρύματα εκεί, με επίδραση για τη λειτουργία των υποκαταστημάτων των κυπριακών τραπεζών στην Ελλάδα για δύο μέρες. Συνεπώς, λειτουργεί το συμβούλιο με ταχύτητα, υπευθυνότητα και διορατικότητα. 
Κύριε Τσούκαλη, θα μελετηθεί ενδελεχώς η απόφαση του Συμβουλίου της Επικρατείας, θα βελτιωθεί το θεσμικό πλαίσιο του ν. 3294/2004 για το ΣΔΟΕ, προκειμένου να υφίστανται επαρκείς και ειδικές αξιολογήσεις και αιτιολογήσεις των αποφάσεων της διοίκησης. 
Οι τροπολογίες της ΔΗΜΑΡ, κινούνται στη σωστή κατεύθυνση επί της προτεινόμενης τροποποίησης του άρθρου 39. Έχει ήδη συσταθεί ομάδα που δουλεύει για το μορφότυπο ανταλλαγής πληροφοριών. Και αν απαιτηθούν νομοθετικές παρεμβάσεις, αυτές θα γίνουν αφού πρώτα εξεταστούν όλες οι τεχνικές πτυχές, για να μη γίνεται αποσπασματική ρύθμιση. 
Επί της προτεινομένης τροποποίησης του άρθρου 19, εξετάζεται με πολύ προσοχή και σύντομα θα επανέλθουμε. 
Έχουμε κοινά ΕΣΧΑΔΑ, γιατί υπερδιπλασιάζεται η αξία του δημοσίου ακινήτου, καθώς υπάρχει πλέον ενιαίος σχεδιασμός επί ακινήτων, που θα τύχουν κοινής εκμετάλλευσης. Ήδη, το σχέδιο νόμου για ιδιωτικές στρατηγικές επενδύσεις προβλέπει έκδοση ΕΣΧΑΣΕ, που είναι το ίδιο πράγμα με τα ΕΣΧΑΔΑ αλλά για ιδιωτικά ακίνητα. Χωρίς τη δυνατότητα κοινού ΕΣΧΑΔΑ για μεικτές επενδύσεις, θα καταλήγαμε στο παράλογο να έχουμε ένα ΕΣΧΑΔΑ και ένα ΕΣΧΑΣΕ για δύο ακίνητα, που θα τύχουν κοινής εκμετάλλευσης. 
Απαντάω στον κ. Κουικ, που έκανε μία ορθή παρατήρηση για τα ανασφάλιστα αλλά διορθώθηκε εγκαίρως. Η αρχική διάταξη είχε ετοιμαστεί από νομοπαρασκευαστική επιτροπή, που είχε ήδη εντάξει την ακινησία, δηλαδή την κατάθεση πινακίδων στις ΔΟΥ στις περιπτώσεις όπου η ασφάλιση δεν είναι υποχρεωτική. Με προσθήκη - αναδιατύπωση του Υπουργείου Οικονομικών στην Επιτροπή Οικονομικών Υποθέσεων πριν μία εβδομάδα, τέθηκε ρητά η εξαίρεση για λόγους ασφάλειας δικαίου. 
ΟΠΑΠ. Τα καταστήματα, σύμφωνα με το ν. 4002/2011 γίνονται για τα τριάντα πέντε χιλιάδες συνολικά παιγνιομηχανήματα. Αυτό δεν άλλαξε. Η ρύθμιση για τη χωροθέτηση, διατηρεί τη μέριμνα για την προστασία των ανηλίκων αλλά αφαιρεί κάποιες παραμέτρους χωροθέτησης, που οδηγούν σε αδυναμία αδειοδότησης καταστημάτων σε πολλές περιοχές της χώρας. 
Κλείνοντας, η Κυβέρνηση διαβουλεύεται, ακούει Βουλευτές, ακούει φορείς, την κοινωνία και τελικά νομοθετεί και δίνει εξηγήσεις. Αυτό έκανε και σήμερα το Υπουργείο Οικονομικών δι’ εμού, υποστηρίζοντας ρυθμίσεις του νομοσχεδίου. Απαιτείται, όμως, και ευελιξία. Αυτό έπραξε σήμερα το Υπουργείο Οικονομικών δι’ εμού για συγκεκριμένα άρθρα, προκειμένου να υπάρξει περισσότερη διαβούλευση. Αλλά επιδεικνύει και αποφασιστικότητα. 
Ευελιξία και αποφασιστικότητα λοιπόν. Αυτήν επιδεικνύουμε και για τα άρθρα 22 και 42. Και χαίρομαι, γιατί εκπρόσωποι των δυο άλλων κομμάτων που στηρίζουν την Κυβέρνηση, του ΠΑΣΟΚ και της Δημοκρατικής Αριστεράς, επιχειρηματολόγησαν υπέρ της ορθότητας των διατάξεων, βεβαίως, με νομοθετικές βελτιώσεις. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ. 
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Οικονομικών: «Επενδυτικά Εργαλεία Ανάπτυξης, παροχή πιστώσεων και άλλες διατάξεις» και εισερχόμαστε στην ψήφιση τους κεχωρισμένως.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 3, ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 4, ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 15 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 16 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 18 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 19, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 19 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 20 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 20 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 21 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 21 έγινε δεκτό ως έχει κατά πλειοψηφία.
Το άρθρο 22 αποσύρθηκε και τα υπόλοιπα άρθρα αναριθμούνται.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ): Τώρα ψηφίζουμε επί της αναριθμήσεως;</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, επί της παλιάς αρίθμησης. Η αναρίθμηση θα γίνει όταν καθαρογραφεί.
Ερωτάται το Σώμα: Γίνεται δεκτό το άρθρο 23 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 23 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 24 ως έχει; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 24 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 25, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 25 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 26 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 27 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 27 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 28 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 29 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 29 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 30 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 30 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 31 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 31 έγινε δεκτό ως έχει κατά πλειοψηφία.
Για την ψήφιση του άρθρου 32 έχει υποβληθεί αίτηση ονομαστικής ψηφοφορίας από Βουλευτές του ΣΥΡΙΖΑ-ΕΚΜ, η οποία θα διεξαχθεί την Τρίτη 26 Μαρτίου 2013 και ώρα 8.00 μ.μ..
Ερωτάται το Σώμα: Γίνεται δεκτό το άρθρο 33, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 33 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Το άρθρο 34 αποσύρθηκε και τα υπόλοιπα άρθρα αναριθμούνται. 
Ψηφίζουμε βάσει της παλιάς αρίθμησης.
Ερωτάται το Σώμα: Γίνεται δεκτό το άρθρο 35 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 35 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 36, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 36 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 37, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 37 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 38, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 38 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 39, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 39 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 40, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 40 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 41, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 41 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Το άρθρο 42 αποσύρθηκε και τα υπόλοιπα άρθρα αναριθμούνται. 
Ερωτάται το Σώμα: Γίνεται δεκτό το άρθρο 43 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 43 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 44 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 44 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 45 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 45 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 286 και ειδικό αριθμό 60, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, η τροπολογία με γενικό αριθμό 286 και ειδικό αριθμό 60, έγινε δεκτή όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο. 
Επομένως, το νομοσχέδιο του Υπουργείου Οικονομικών: «Επενδυτικά εργαλεία ανάπτυξης, παροχή πιστώσεων και άλλες διατάξεις» έγινε δεκτό επί των άρθρων και της τροπολογίας και η ψήφιση του άρθρου 32, για το οποίο έχει υποβληθεί αίτηση ονομαστικής ψηφοφορίας από το ΣΥΡΙΖΑ-ΕΚΜ, αναβάλλεται, όπως είπα, για την Τρίτη 26 Μαρτίου 2013 και ώρα 8.00 μ.μ..
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.00΄ λύεται η συνεδρίαση για αύριο, ημέρα Πέμπτη 21 Μαρτίου 2013 και ώρα 9.30΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                       ΟΙ ΓΡΑΜΜΑΤΕΙΣ 
Τελευταία Αποθήκευση:	26/3/2013 10:58:00 πμ	Από:	A.zoudiari
Εκτυπώθηκε:	26/3/2013 10:57:00 πμ</body>
</html>