<html><head><meta name="cp:revision" content="2"><meta name="date" content="2013-11-07T08:00:00Z"><meta name="Company" content="OTS"><meta name="meta:word-count" content="41979"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="41979"><meta name="dcterms:created" content="2013-11-07T08:00:00Z"><meta name="dcterms:modified" content="2013-11-07T08:00:00Z"><meta name="Last-Modified" content="2013-11-07T08:00:00Z"><meta name="Last-Save-Date" content="2013-11-07T08:00:00Z"><meta name="meta:character-count" content="226692"><meta name="Template" content="Normal"><meta name="meta:save-date" content="2013-11-07T08:00:00Z"><meta name="Application-Name" content="Microsoft Office Word"><meta name="modified" content="2013-11-07T08:00:00Z"><meta name="Edit-Time" content="1800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-07T08:00:00Z"><meta name="meta:last-author" content="ch.mparka"><meta name="Creation-Date" content="2013-11-07T08:00:00Z"><meta name="xmpTPg:NPages" content="217"><meta name="resourceName" content="29-10-2013.doc"><meta name="Last-Author" content="ch.mparka"><meta name="Character Count" content="226692"><meta name="Page-Count" content="217"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="217"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 29-10-2013		ΣΕΛ.3
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΕ΄
Τρίτη 29 Οκτωβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Επί προσωπικού θέματος, σελ. 
4. Αποχώρηση των Βουλευτών του Λαϊκού Συνδέσμου - Χρυσή Αυγή, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Συζήτηση αναφορών και ερωτήσεων:
 α) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την θεσμοθέτηση του Ρυθμιστικού Σχεδίου και του Προγράμματος προστασίας περιβάλλοντος Ιωαννίνων, σελ. 
 β) Προς τον Υπουργό Αγροτικής Ανάπτυξης και Τροφίμων, σχετικά με τις αποφάσεις της Κυβέρνησης και του Κολεγίου των Επιτροπών της Ευρωπαϊκής Ένωσης για την ελληνική κτηνοτροφία και τις συνέπειες της στην οικονομία της χώρας, σελ. 
 γ) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την παροχή ιατροφαρμακευτικής περίθαλψης σε ανασφάλιστους οικοδόμους, σελ. 
 δ) Προς τον Υπουργό Υγείας, σχετικά με την ενίσχυση του Θριασίου Νοσοκομείου και των πρωτοβάθμιων δομών υγείας στην Δυτική Αττική, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Οικονομικών: &quot;Κύρωση της από 28 Ιουνίου 2013 Πράξης Νομοθετικού Περιεχομένου &quot;Παράταση προθεσμίας υπόβολής δήλωσης περιουσιακής κατάστασης υποχρέων του ν. 3213/2003&quot; (Α&apos; 154)&quot;, σελ. 
2. Κατάθεση σχεδίου νόμου:                                                                                                                                                                                                                                                                                                                                                                         Ο Υπουργός Πολιτισμού και Αθλητισμού και ο Αναπληρωτής Υπουργός Οικονομικών κατέθεσαν σχέδιο νόμου: &quot;Ενσωμάτωση της Οδηγίας 2011/77/ΕΕ του Ευρωπαϊκού Κοινοβουλίου και του Συμβουλίου της 27ης Σεπτεμβρίου 2011 και της Οδηγίας 2012/28/ΕΕ του Ευρωπαϊκού Κοινοβουλίου και του Συμβουλίου της 25ης Οκτωβρίου του 2012 στο ελληνικό δίκαιο και τροποποίηση του ν. 2121/1993 “Πνευματική Ιδιοκτησία, Συγγενικά Δικαιώματα και Πολιτιστικά Θέματα” (ΦΕΚ Α/25/1993)&quot;, σελ. 

ΠΡΟΕΔΡΕΥΟΝΤΕΣ                                                                                                                                                                                                                                                                                                                                ΔΡΙΒΕΛΕΓΚΑΣ Ι. , σελ.                                                                                                                                                                                                                                                                                                                                           ΚΟΛΛΙΑ – ΤΣΑΡΟΥΧΑ Μ., σελ. 
ΟΜΙΛΗΤΕΣ

Α. Επί διαδικαστικού θέματος:
ΒΕΣΥΡΟΠΟΥΛΟΣ Α. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΔΡΙΒΕΛΕΓΚΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΑΣΙΔΙΑΡΗΣ Η. , σελ.
ΛΑΦΑΖΑΝΗΣ Π. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΧΑΛΒΑΤΖΗΣ Σ. , σελ.

Β. Επί προσωπικού θέματος:
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΔΡΙΒΕΛΕΓΚΑΣ Ι. , σελ.
ΗΛΙΟΠΟΥΛΟΣ Π. , σελ.
ΚΑΠΕΡΝΑΡΟΣ Β. , σελ.
ΚΑΣΙΔΙΑΡΗΣ Η. , σελ.

Γ. Συζήτηση αναφορών και ερωτήσεων:
ΓΕΩΡΓΙΑΔΗΣ Σ. , σελ.
ΚΑΛΑΦΑΤΗΣ Σ. , σελ.
ΚΑΛΟΓΙΑΝΝΗΣ Σ. , σελ.
ΚΕΓΚΕΡΟΓΛΟΥ Β. , σελ.
ΟΙΚΟΝΟΜΟΥ Β. , σελ.
ΠΕΤΡΑΚΟΣ Α. , σελ.
ΤΣΑΥΤΑΡΗΣ Α. , σελ.
ΧΡΥΣΟΒΕΛΩΝΗ Μ. , σελ.

Δ. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου
ΒΕΣΥΡΟΠΟΥΛΟΣ Α. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΙΑΤΡΙΔΗ Τ. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΑΣΙΔΙΑΡΗΣ Η. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΤΣΟΥΚΟΣ Γ. , σελ.
ΛΑΦΑΖΑΝΗΣ Π. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΕ΄
Τρίτη 29 Οκτωβρίου 2013
Αθήνα, σήμερα στις 29 Οκτωβρίου 2013, ημέρα Τρίτη και ώρα 18.05΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ . 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 24-10-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΙΔ΄ συνεδριάσεώς του, της Πέμπτης 24 Οκτωβρίου 2013, σε ό,τι αφορά την ψήφιση στο σύνολο των σχεδίων νόμων: α) «Κύρωση της Πολυμερούς Συμφωνίας μεταξύ της Ευρωπαϊκής Κοινότητας και των κρατών-μελών της, της Δημοκρατίας της Αλβανίας, της Βοσνίας–Ερζεγοβίνης, της Δημοκρατίας της Βουλγαρίας, της Δημοκρατίας της Κροατίας, της Πρώην Γιουγκοσλαβικής Δημοκρατίας της Μακεδονίας, της Δημοκρατίας της Ισλανδίας, της Δημοκρατίας του Μαυροβουνίου, του Βασιλείου της Νορβηγίας, της Ρουμανίας, της Δημοκρατίας της Σερβίας και της Προσωρινής Διοίκησης των Ηνωμένων Εθνών στο Κοσσυφοπέδιο, για τη δημιουργία Κοινού Ευρωπαϊκού Εναέριου Χώρου»,
β) «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις»,
καθώς επίσης και την ψήφιση της από 25-07-2013 ομόφωνης απόφασης της Διάσκεψης των Προέδρων, με την οποία στους Βουλευτές επαρχίας και συγκεκριμένα σε αυτούς που θα παραιτηθούν του δικαιώματος λήψης αεροπορικών εισιτηρίων, δίνεται η δυνατότητα κάλυψης των εξόδων διοδίων για τη μετάβαση στις προεκλογικές τους περιφέρειες. Η εκχώρηση αυτή θα γίνεται με ανέκκλητη δήλωση του Βουλευτή.)
Εισερχόμαστε στη συζήτηση των
ΑΝΑΦΟΡΩΝ-ΕΡΩΤΗΣΕΩΝ
Θα συζητηθεί η πρώτη με αριθμό 1076/29-8-2013 ερώτηση πρώτου κύκλου του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη θεσμοθέτηση του ρυθμιστικού σχεδίου και του προγράμματος προστασίας περιβάλλοντος Ιωαννίνων.
Το λόγο έχει ο κ. Καλογιάννης.</Speech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Τα ρυθμιστικά σχέδια των μεγάλων αστικών κέντρων της χώρας ήταν μία από τις πολλές και σημαντικές –επιτρέψτε μου να πω- πρωτοβουλίες που είχαμε πάρει την πενταετία 2004-2009 στο τότε ΥΠΕΧΩΔΕ επί κυβερνήσεων Κώστα Καραμανλή.
Τότε κινήθηκαν οι διαδικασίες εκπόνησης των νέων ρυθμιστικών σχεδίων για την Αθήνα και τη Θεσσαλονίκη, καθώς και οι μελέτες των πρώτων ρυθμιστικών σχεδίων για όλα τα μεγάλα αστικά κέντρα της χώρας, της Πάτρας, της Λάρισας, του Βόλου, του Ηρακλείου Κρήτης και των Ιωαννίνων. 
Ειδικότερα σε ό,τι αφορά το Ρυθμιστικό Σχέδιο των Ιωαννίνων, η πρώτη φάση της μελέτης ολοκληρώθηκε το 2008. Εστάλη για διαβούλευση σε όλους τους τοπικούς φορείς, παρά το γεγονός ότι αυτό δεν προβλέπεται από τη σχετική νομοθεσία. Απλώς θέλαμε τότε, κυρία Πρόεδρε, να καταστήσουμε κοινωνούς των προτάσεων της μελέτης όλους τους συμπολίτες.
Ολοκληρώθηκε και η δεύτερη φάση της μελέτης, το 2009 εστάλη για διαβούλευση και ενώ ήταν όλα έτοιμα για τη θεσμοθέτηση του ρυθμιστικού, η νέα πολιτική ηγεσία του ΥΠΕΚΑ έστειλε, το Δεκέμβριο 2009 για νέα διαβούλευση τη μελέτη του ρυθμιστικού στους φορείς των Ιωαννίνων. Έκτοτε, παρά το γεγονός ότι πέρασαν τέσσερα ολόκληρα χρόνια, δυστυχώς το Ρυθμιστικό Σχέδιο Ιωαννίνων δεν έχει θεσμοθετηθεί. 
Κατόπιν αυτών, θα παρακαλούσα, κυρία Πρόεδρε, τον αγαπητό, εκλεκτό συνάδελφο και Υπουργό κ. Καλαφάτη, να απαντήσει σε δύο βασικά ερωτήματα. 
Πρώτον, για ποιους λόγους καθυστερεί η θεσμοθέτηση του ρυθμιστικού;
Δεύτερον, εάν μπορεί, να μας δώσει ένα αξιόπιστο χρονοδιάγραμμα για τη θεσμοθέτηση του Ρυθμιστικού Σχεδίου Ιωαννίνων, το οποίο θα λύσει σοβαρότατα χωροταξικά, πολεοδομικά και περιβαλλοντικά θέματα του λεκανοπεδίου Ιωαννίνων.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Καλογιάννη.
Στην ερώτηση θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Καλαφάτης.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κυρία Πρόεδρε.
Κύριε συνάδελφε, η επιχείρηση εθνικής μεταρρυθμιστικής χωρικής ανασυγκρότησης του συνόλου της εδαφικής επικράτειας της χώρας αποτελεί άμεσο στόχο και στρατηγική προτεραιότητα του ΥΠΕΚΑ. Σκοπός μας είναι η προσέλκυση αναπτυξιακών πρωτοβουλιών προσανατολισμένων στην αειφόρο ανάπτυξη, η δημιουργία νέων θέσεων εργασίας και βεβαίως η παραγωγή εθνικού πλούτου.
Η επιχείρηση εθνικής μεταρρυθμιστικής χωρικής ανασυγκρότησης, η οποία συνοδεύεται από ένα ρεαλιστικό επιχειρησιακό σχέδιο υλοποίησης και συγκεκριμένο χρονοδιάγραμμα, θα επιλύσει χρόνια προβλήματα. 
Τέτοια προβλήματα είναι τα κενά και οι ασυμβατότητες του εθνικού χωροταξικού πλαισίου, των επιμέρους ειδικών χωροταξικών, των περιφερειακών χωροταξικών και ασφαλώς των Ρυθμιστικών Σχεδίων Αθήνας-Αττικής, Θεσσαλονίκης, Ιωαννίνων και των υπόλοιπων μεγάλων και μικρότερων αστικών και περιαστικών κέντρων της χώρας. 
Παράλληλα, θα ενσωματώσει τα προεδρικά διατάγματα και τα διαχειριστικά σχέδια των περιοχών ιδιαίτερης περιβαλλοντικής σημασίας. 
Το σχέδιο νόμου για την χωροταξική και πολεοδομική μεταρρύθμιση είναι πλέον προ των πυλών και πρόθεσή μας είναι να αποτελέσει τον νέο οδικό χάρτη για τη ρύθμιση όλου του εθνικού χώρου.
Κοινός στόχος των προωθούμενων ρυθμιστικών σχεδίων είναι η δημιουργία ισχυρών κέντρων αναφοράς ως προς την ευρύτερη περιοχή και τη χώρα γενικότερα και η υποστήριξη ενός πολυκεντρικού συστήματος που θα λειτουργεί στον ευρύτερο χώρο για τη σωστή μετάβαση από το κέντρο στην περιφέρεια, με στόχο την ανάπτυξη και τη δυναμική αλληλεπίδρασή τους και τέλος η ενιαία διαχείριση των ευαίσθητων οικοσυστημάτων. 
Σκοπός μας είναι παράλληλα η ενίσχυση της εξωστρέφειας των αστικών κέντρων και η ανάδειξη των συγκριτικών πλεονεκτημάτων τους.
Έτσι με το νέο Ρυθμιστικό Σχέδιο Αθήνας -Αττικής, κυρίες και κύριοι συνάδελφοι, συνδέεται η κοινωνία με την αειφορία, την ανάπτυξη και την επιχειρηματικότητα. 
Στόχοι και προτεραιότητες είναι οι εξής: Η παραγωγή και η στήριξη της επιχειρηματικότητας ως βασικός μοχλός και προϋπόθεση της οικονομικής και κοινωνικής βιωσιμότητας. Το περιβάλλον ως σημαντικός πόρος για το σύνολο και το μέλλον της κοινωνίας και ως άξονας για τη βιώσιμη ανάπτυξη. Η κοινωνική, αλλά και χωρική συνοχή ως κατεξοχήν ζητούμενο σε περιόδους κρίσης.
Με το Ρυθμιστικό Σχέδιο Θεσσαλονίκης ενισχύεται η εξωστρέφεια της πόλης. Παράλληλα διατηρούνται, προστατεύονται και αναδεικνύονται τα συγκριτικά της πλεονεκτήματα που την αναδεικνύουν σε διεθνή πόλο. Μέσα από την επίλυση των εκκρεμοτήτων του χώρου αναπτύσσει την κεντρικότητά της ακόμα και περιμετρικά.
Με το Ρυθμιστικό Σχέδιο Ιωαννίνων προωθείται η ισόρροπη και αειφορική ανάπτυξη της περιοχής και αναδεικνύεται η πόλη των Ιωαννίνων στο πλαίσιο του εθνικού, διαπεριφερειακού ευρωπαϊκού χώρου. Πρωταρχικοί στόχοι, κυρίες και κύριοι συνάδελφοι, είναι η προστασία της φυσικής και πολιτιστικής κληρονομιάς και η συνετή διαχείριση των φυσικών πόρων, η ισόρροπη κατανομή των αναπτυξιακών συντελεστών, η ολοκλήρωση των υποδομών και η δημιουργία μιας πόλης ευρωπαϊκών δεδομένων, η διαφύλαξη της αγροτικής και γεωργικής δραστηριότητας ως ενδογενούς δραστηριότητας και των αγροτικών τοπίων ως παράγοντα ζωής, η ανάδειξη των περιοχών εξαιρετικής φυσικής ομορφιάς και πολιτιστικής και ψυχαγωγικής αξίας.
Το Ρυθμιστικό Σχέδιο Ιωαννίνων προωθείται προς θεσμοθέτηση παράλληλα, κύριε συνάδελφε, με το υπό διαβούλευση προεδρικό διάταγμα για την προστασία της ευρύτερης υδάτινης και χερσαίας περιοχής της λίμνης Παμβώτιδας. 
Ταυτόχρονα ολοκληρώνονται και τα σχέδια Θεσσαλονίκης και Αθηνών- Αττικής.
Η επιχείρηση εθνικής χωρικής ανασυγκρότησης του συνόλου της χώρας είναι μια ολοκληρωμένη πολιτική με ρεαλιστικό επιχειρησιακό σχέδιο υλοποίησης. Είναι μια πολιτική με την οποία διασυνδέουμε οργανικά τη χωρική ανασυγκρότηση με την ανάπτυξη, την κοινωνική συνοχή και την αειφόρο διαχείριση του φυσικού μας πλούτου.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο συνάδελφος κ. Καλογιάννης, για τη δευτερολογία του.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Άκουσα με προσοχή τον κύριο Υπουργό. Έχω δει και το προσχέδιο για τη νέα χωροταξική πολιτική του Υπουργείου. Πράγματι είναι ένας ολοκληρωμένος σχεδιασμός. Έχουμε επιμέρους παρατηρήσεις σε αυτό. Θα έχουμε την ευκαιρία να τις συζητήσουμε. Αυτό, όμως, το οποίο θέλω να καταστεί σαφές, κυρία Πρόεδρε, είναι ότι για τη θεσμοθέτηση του Ρυθμιστικού Σχεδίου Ιωαννίνων δεν υπάρχει άλλος χρόνος.
Αγαπητέ, κύριε Υπουργέ, πρέπει να κάνετε σήμερα αυτό που δεν έγινε τα τέσσερα προηγούμενα χρόνια. 
Πέρασαν κυβερνήσεις που ευαγγελίζονταν την «πράσινη» ανάπτυξη. Δεν έκαναν, όμως, το παραμικρό. Λυπάμαι που το λέω. Δεν τράβηξαν ούτε μία γραμμή στο σχέδιο ρυθμιστικού που είχαμε παραδώσει το 2009, επαναλαμβάνω, στο ΥΠΕΧΩΔΕ.
Η τελική φάση του ρυθμιστικού είναι απολύτως ρεαλιστική και εφαρμόσιμη. Είναι προϊόν εξαντλητικής διαβούλευσης με τις τοπικές κοινωνίες και μπορεί να προσφέρει τα μέγιστα. Θα αναφέρω μόνο δύο-τρία παραδείγματα:
Πρώτον, θα δώσει λύση σε όλα τα γενικά πολεοδομικά σχέδια που εκκρεμούν στο λεκανοπέδιο Ιωαννίνων εδώ και δέκα χρόνια. Θα δώσει λύση στις πολεοδομικές μελέτες που εκκρεμούν για πάνω από δέκα χρόνια. Αναφέρομαι σε οικισμούς όπως το Πέραμα, το Σταυράκι, τα Μάρμαρα κ.ο.κ..
Το σημαντικότερο, κυρία Πρόεδρε, είναι ότι η θεσμοθέτηση του ρυθμιστικού δεν κοστίζει ούτε 1 ευρώ και μπορεί να προσφέρει πολλά στην τοπική οικονομία, όπως για παράδειγμα, στον κλάδο της κατασκευής, που περνάει πολύ δύσκολες ώρες, στον κλάδο της μεταποίησης και στον κλάδο των μεταφορών.
Αναφερθήκατε κύριε Υπουργέ στην παράλληλη θεσμοθέτηση του ρυθμιστικού με το προεδρικό διάταγμα της λίμνης Παμβώτιδας. Αυτό είναι μια θετική εξέλιξη. Η άποψή μου, κύριε Υπουργέ -την γνωρίζετε, έχουμε μιλήσει επανειλημμένα γι’ αυτό- είναι ότι πρώτα θα έπρεπε να προχωρήσει το ρυθμιστικό σχέδιο, καθώς καλύπτει ευρύτερη έκταση, και στη συνέχεια το προεδρικό διάταγμα της Παμβώτιδας.
Άλλωστε, είναι διαφορετική η νομική βάση που διέπει την πρώτη ρύθμιση, το ρυθμιστικό σχέδιο, από τη νομική βάση που διέπει το προεδρικό διάταγμα της Παμβώτιδας. Θα μπορούσαμε να δεχθούμε, όμως, ως ένα βήμα συμβιβασμού την ταυτόχρονη προώθηση των δύο διαταγμάτων. Κάντε το, όμως, τώρα! Κάντε το σήμερα!
Επίσης, πρέπει να πω -και είναι πολύ σημαντικό σε ό,τι αφορά την πολεοδομική περιοχή των Ιωαννίνων- ότι υπάρχει ζώνη οικιστικού ελέγχου, κύριε Υπουργέ, από το 1989 στο λεκανοπέδιο Ιωαννίνων. Αυτό επιχειρήσαμε να τροποποιήσουμε με το ρυθμιστικό σχέδιο. Η ζώνη οικιστικού ελέγχου έχει παλιώσει. Ισχύει εδώ και είκοσι πέντε χρόνια. Έχει ξεπεραστεί σε όλα της τα σημεία. Συνεπώς, με μία κίνηση μπορούμε να πετύχουμε πάρα πολλά σημαντικά οφέλη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για μία ακόμη φορά, κυρία Πρόεδρε, θα επαναλάβω το εξής: Κύριε Υπουργέ, τολμήστε το, είναι στα χέρια σας. Αύριο το πρωί προχωρήστε τη θεσμοθέτηση του ρυθμιστικού.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Κύριε Υπουργέ, μπορείτε να δευτερολογήσετε.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε συνάδελφε, συμμερίζομαι την αγωνία σας και μοιράζομαι μαζί σας ακριβώς την ουσιαστική βούληση που επιδεικνύετε να «τρέξουμε» με ρυθμούς επείγοντος αυτό το πολύ σημαντικό σχέδιο. Μπορώ να σας πω ότι αποτελεί τον πυρήνα, εάν θέλετε, του σχεδιασμού που οφείλουμε να κάνουμε, εντασσόμενο βεβαίως μέσα σε ένα γενικότερο χωρικό, χωροταξικό σχεδιασμό. 
Είναι σημαντικό και σας λέω εδώ ότι, πραγματικά, είναι μία βάση πολύ καλή. Είναι ακριβώς όπως τα λέτε τα πράγματα. Το σημαντικό στο σχεδιασμό που κάνουμε είναι ακριβώς τοπικές προτεραιότητες να εντάσσονται μέσα σε έναν ευρύτερο χωρικό σχεδιασμό, για να μπορέσει να έχει μία μεγαλύτερη αποτελεσματικότητα, έναν σχεδιασμό που θα αφορά τις εθνικές ανάγκες. Αυτό μπορεί να συμβεί και στην περίπτωση του Ρυθμιστικού Σχεδίου Ιωαννίνων. 
Ούτως ή άλλως, όλος ο σχεδιασμός που έχουμε κάνει στο Υπουργείο υπηρετεί αυτόν το σκοπό. Και το νομοσχέδιο το οποίο αφορούσε το Κτηματολόγιο και τους δασικούς χάρτες και το νομοσχέδιο που αφορούσε την καταπολέμηση της αυθαίρετης δόμησης και το περιβαλλοντικό ισοζύγιο αλλά και αυτό το συγκεκριμένο νομοσχέδιο που αφορά τη χωροταξική και πολεοδομική μεταρρύθμιση κύρια κοινά χαρακτηριστικά έχουν ακριβώς το να εντάξουν τις τοπικές προτεραιότητες-αναγκαιότητες στην υπηρέτηση ενός γενικότερου εθνικού σχεδιασμού, να υπάρχουν προβλέψεις οι οποίες να είναι άμεσα εφαρμόσιμες και σε τελική ανάλυση να υπηρετούν δύο στοχεύσεις παράλληλα: Πρώτον, να επιλύουν όσο γίνεται πιο άμεσα, γρήγορα και αποτελεσματικά προτεραιότητες και ανάγκες απτές των πολιτών. Δεύτερον, να υπηρετούν και να δημιουργούν προϋποθέσεις ανάπτυξης τόσο τοπικής όσο και τέτοιες που να υπηρετούν το γενικότερο σχέδιο ανάπτυξης της περιοχής και να «παντρεύουν» την αειφορία, την ορθή διαχείριση των φυσικών πόρων, την κοινωνική συνοχή και βεβαίως μία αναπτυξιακή προοπτική.
Μέσα σε αυτό το πλαίσιο, λοιπόν, αντιλαμβανόμαστε και τη δουλειά που έχει γίνει μέχρι τώρα. Θα γίνει σωστή και ορθή αξιοποίηση, ενδεχομένως εις βάρος του χρόνου αλλά η ποιότητα και το μέγεθος του έργου θα δικαιολογούν το ζήτημα του χρόνου που αναφέραμε προηγουμένως. Μέσα σε αυτό το πλαίσιο πιστεύω ότι πολύ σύντομα θα έχουμε τα επιθυμητά αποτελέσματα.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Εισερχόμαστε στη συζήτηση της δεύτερης με αριθμό 1661/16-9-2013 ερώτησης πρώτου κύκλου του Βουλευτή Μαγνησίας του Συνασπισμού Ριζοσπαστικής Αριστεράς…</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Μεσσηνίας, κυρία Πρόεδρε!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συγγνώμη, το διάβασα Μαγνησίας. Το ξαναδιαβάζω.
Εισερχόμαστε, λοιπόν, στη συζήτηση της δεύτερης με αριθμό 1661/16-9-2013 ερώτησης πρώτου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αθανασίου Πετράκου προς τον Υπουργό Αγροτικής Ανάπτυξης και Τροφίμων, σχετικά με τις αποφάσεις της Κυβέρνησης και του Κολεγίου των Επιτρόπων της Ευρωπαϊκής Ένωσης για την ελληνική κτηνοτροφία και τις συνέπειές της στην οικονομία της χώρας.
Έχετε το λόγο, κύριε Πετράκο, από τη Μεσσηνία.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ, κυρία Πρόεδρε.
Ευχαριστώ και τον κύριο Υπουργό που δεν απάντησε εγκαίρως στην ερώτηση, με αποτέλεσμα να δίνεται σήμερα η ευκαιρία να συζητήσουμε εδώ το θέμα, διότι το Υπουργείο Ανάπτυξης, διά του κ. Σκορδά, απάντησε μεν αλλά δεν απάντησε στην ουσία της ερώτησής μας για το γάλα και θα θέλαμε την τοποθέτησή σας.
Ξεκινώ με το θέμα της φέτας, κύριε Υπουργέ, γιατί έχει δύο σκέλη η ερώτησή μας. Διαβάζουμε στις εφημερίδες: Στις 21-10 έκλεισε η συμφωνία Ευρωπαϊκής Ένωσης με Καναδά, με το λευκό τυρί του Καναδά να βαφτίζεται «τύπου φέτα». 
Το θέμα αυτό είναι άκρως σοβαρό. Δεν θα μιλήσω για την τεράστια σημασία που έχει η φέτα ως προϊόν που αποτελεί «ναυαρχίδα» των προϊόντων μας, των προϊόντων ονομασίας προέλευσης, με τεράστια συγκριτικά πλεονεκτήματα σε σχέση με όλα τα κτηνοτροφικά προϊόντα. Δεν θα πω ούτε ότι αποτελεί για την ελληνική οικονομία πάρα πολύ σημαντικό προϊόν, αφού οι εξαγωγές της φέτας είναι 70% με 75% και κατευθύνονται σε σημαντικές χώρες της Ευρωπαϊκής Ένωσης. Αυτά τα γνωρίζετε πολύ καλύτερα από εμένα.
Θα μείνω όμως στο γεγονός ότι ξεκίνησε με την απόφαση του Συμβουλίου των Επιτρόπων η συζήτηση με τον Καναδά. Διαβάζω όμως, στις 27 Σεπτέμβρη, να λέει ο Γενικός Γραμματέας του Υπουργείου Αγροτικής Ανάπτυξης κ. Μελάς ότι η Ελλάδα είναι έτοιμη να εξαντλήσει τις νομικές δυνατότητες που έχει φτάνοντας μέχρι και στην άσκηση βέτο, προκειμένου να αποτρέψει την εισαγωγή στην Ευρωπαϊκή Ένωση λευκού τυριού με την ονομασία «φέτα» από τον Καναδά. Αυτά είπε στις 27 Σεπτέμβρη το Υπουργείο Αγροτικής Ανάπτυξης διά του Γενικού Γραμματέα. Στις 21-10 όμως, όπως σας είπα, διαβάζουμε ότι έκλεισε η συμφωνία το λευκό τυρί του Καναδά να ονομάζεται «τύπου φέτα». Τι ακριβώς ισχύει;
Το δεύτερο ζήτημα, είναι τεράστιο πλήγμα για τους καταναλωτές και για τους κτηνοτρόφους. Έχει να κάνει με την κατάργηση στους νέους κανόνες διακίνησης και εμπορίας της αγορανομικής διάταξης του 2009, που επιβαλλόταν σε όλους τους εμπλεκομένους στην εισαγωγή και στη διακίνηση των προϊόντων να αναγράφουν εμφανώς επί των συσκευασιών τη χώρα προέλευσης του γάλακτος που χρησιμοποιούν.
Κατά τη γνώμη μας, η συγκεκριμένη εξέλιξη θα έχει ολέθριες επιπτώσεις στους παραγωγούς και στους κτηνοτρόφους αλλά και στους καταναλωτές. Διότι οι καταναλωτές δεν θα έχουν τις απαραίτητες πληροφορίες για το ποια προϊόντα αγοράζουν και δεύτερον, θα απειληθεί με κατάρρευση η ελληνική κτηνοτροφία. 
Για να σεβαστώ και τον χρόνο, θέλω να ρωτήσω τι έκανε το Υπουργείο Αγροτικής Ανάπτυξης απέναντι σε αυτήν την απαράδεκτη, κατά τη γνώμη μας, ενέργεια του Υπουργείου Ανάπτυξης να προχωρήσει στην κατάργηση της αναγραφής, πράγμα το οποίο ίσχυε από το 2009;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Πετράκο. 
Στην ερώτησή σας θα απαντήσει ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.
Κυρίες και κύριοι Βουλευτές, δεν θα διαφωνήσω καθόλου για τη σημασία της ελληνικής φέτας. Είναι περιττό να τονίσω σε αυτό το Σώμα τη σημασία αυτού του -θα έλεγα- εμβληματικού προϊόντος του τόπου μας. 
Το τονίζω το «εμβληματικό», γιατί παρά το ότι έχουμε -προχθές μάλιστα- το εκατοστό προϊόν με ονομασία προέλευσης ή με γεωγραφική ένδειξη, η φέτα είναι το μόνο προϊόν που έχει ελληνικό όνομα στην επικράτεια. Έχουμε δηλαδή δώσει προϊόντα ΠΟΠ, όπως είναι για παράδειγμα η φάβα της Σαντορίνης, τα φασόλια των Πρεσπών, το λάδι στο Κολυμπάρι -το εκατοστό προϊόν παρεμπιπτόντως είναι το λάδι της Μεσσαράς- η ελιά της Καλαμάτας. Η ελληνική φέτα όμως είναι το μόνο εθνικής κλίμακας προϊόν και γι’ αυτό -το τονίζω- εμβληματικό και αυτός ήταν και ο όρος που επηρέασε σημαντικά τις συγκεκριμένες διαπραγματεύσεις. 
Όπως ξέρετε, το προϊόν αυτό κατοχυρώθηκε στη χώρα μας το 2002, δόθηκε μια μεταβατική διάταξη πέντε ετών για όσους παρήγαγαν τέτοια προϊόντα σιγά-σιγά να απομακρυνθούν, να κλείσει δηλαδή η βιομηχανία τους, να παραγάγουν κάτι άλλο, και από το 2007, η χώρα μας έχει την αποκλειστικότητα στην παραγωγή και διακίνηση αυτού του προϊόντος στην Ευρωπαϊκή Ένωση.
Θέλω να σας θυμίσω ότι όλοι αυτοί οι κανόνες που αποτυπώνουν τους δείκτες ποιότητας, όπως είναι τα προϊόντα ΠΟΠ, τα προϊόντα ΠΓΕ, τα βιολογικά προϊόντα, τα προϊόντα παραδοσιακής παραγωγής, που έρχονται τώρα, της ορεινής οικονομίας της Ευρώπης, της νησιώτικης παραγωγής της Ευρώπης, είναι δείκτες, είναι νομοθετικό πλαίσιο που διέπει την Ευρωπαϊκή Ένωση και ισχύει στα σύνορά της.
Δεν ισχύει το ίδιο πράγμα στα σύνορα των Ηνωμένων Πολιτειών ή του Καναδά ή της ρωσικής τώρα ένωσης των κρατών που επίσης προσπαθούν να κάνουν μια κοινή, ας το πούμε, οικονομική ένωση, ασιατικές χώρες κ.λπ.
Επαφίεται, λοιπόν, τότε στις διαπραγματεύσεις που κάνει είτε η χώρα μας διμερώς είτε η Ευρωπαϊκή Ένωση σαν μεγαλύτερη οντότητα με τις άλλες χώρες, όπως στην προκειμένη περίπτωση η συζήτηση CEUTA, δηλαδή Canadian European Union Trade Agreement, μια διαπραγμάτευση που περιλαμβάνει χιλιάδες τέτοια προϊόντα και άλλου τέτοιου είδους κατοχυρώσεις, να δουν τι θα γίνει και με τα προϊόντα αυτά.
Σε αυτές, λοιπόν, τις συζητήσεις που διεξήγαγε για λογαριασμό της Ευρωπαϊκής Ένωσης το Κολλέγιο των Επιτρόπων και όχι το Συμβούλιο των Επιτρόπων, εμείς δηλώσαμε καθαρά ως χώρα τα γεγονότα. Εγώ ο ίδιος μάλιστα κάλεσα και τον Καναδό πρέσβη εδώ να του εξηγήσω, όπως ακριβώς εξηγώ και σε εσάς, τα θέματα αυτά. Οι διαπραγματεύσεις έγιναν με πολύ καλό τρόπο, ο Καναδάς αναγκάστηκε να σεβαστεί την απόφαση της Ευρωπαϊκής Ένωσης σε ό,τι αφορά το προϊόν φέτα. Σας γνωρίζω -γιατί γίνεται ένα λάθος- ότι η συμφωνία αυτή, αφορά τη διακίνηση της φέτας στον Καναδά. Δεν αλλάζει τίποτα σε ό,τι αφορά τη διακίνηση του προϊόντος ΠΟΠ φέτα στην ευρωπαϊκή αγορά. Πολλοί πιστεύουν ότι η συμφωνία θα επιτρέψει να έρθουν στην Ευρώπη καναδικά τυριά και να πωλούνται ως ελληνική φέτα. Όχι. Μάλιστα, η συμφωνία έχει τρία ακόμα στοιχεία πολύ σημαντικά, κατά την άποψή μου, που αλλάζουν ριζικά ό,τι γινόταν στο παρελθόν. 
Πρώτον, δεν επιτρέπει σε κανέναν να γράψει φέτα. Μπορεί να πει ότι είναι τύπου φέτας, ότι μοιάζει της φέτας, φέτα like, ή style φέτας αλλά δεν μπορεί να το πει φέτα. 
Δεύτερον, είναι υποχρεωμένος να βάλει την προέλευση, δηλαδή να πει καναδικής προέλευσης προϊόν.
Τρίτον, να βγάλει όλα τα σήματα που χρησιμοποιούσαν και παραποιούσαν, που αλλοίωναν δηλαδή τον χαρακτήρα και κορόιδευαν τον καταναλωτή του Καναδά. Κάτι Ακροπόλεις πάνω στη συσκευασία, κάτι ελληνικές σημαίες πάνω στη συσκευασία, κάτι κίονες κ.λπ. Όλα αυτά που κορόιδευαν τον Καναδό καταναλωτή, νομίζοντας ότι αγοράζει φέτα, τα απαγορεύει πλέον η συμφωνία. Γι’ αυτό πιστεύω ότι η χώρα μας δικαιώθηκε. 
Σας θυμίζω μάλιστα ότι χρειάστηκε μεγάλη προσπάθεια να επιτευχθεί αυτή η συμφωνία. Και το Υπουργείο Εξωτερικών -ο κ. Κούρκουλας και ο κ. Βενιζέλος- και ο ίδιος ο Πρωθυπουργός, χρειάστηκε να μιλήσει με τον Μπαρόζο, προκειμένου να καταλάβουν τη σημασία που δίνει η χώρα μας σ’ αυτό το προϊόν. 
Εγώ έθεσα το πρόβλημα αυτό στο συμβούλιο των δικών μας των Υπουργών και δεσμεύτηκε ο κομισάριος ότι στο ίδιο κολλέγιο και ο Τσιόλο θα μεταφέρει υποχρεωτικά τις αποφάσεις του συμβουλίου μας που ήταν ομόφωνες. Επομένως, δεν υπάρχει κανένας κίνδυνος και ίσως στη δευτερολογία μου να συνεχίσω περισσότερο τα του γάλακτος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Ο κ. Πετράκος έχει το λόγο για να δευτερολογήσει.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Δεν θα συμφωνήσω, κύριε Υπουργέ, ότι αποτελεί νίκη. Όταν αναγράφεται στυλ φέτας, τύπου φέτας, ουσιαστικά είμαστε πίσω από την απόφαση του Ευρωπαϊκού Δικαστηρίου του 2005. Δεν είμαστε μπροστά. Αποτελεί παραπλάνηση του καταναλωτή. Αυτό το είναι το πρώτο.
Δεύτερον, ανοίγει την όρεξη στην Τουρκία -και ξέρετε πάρα πολύ καλά τις προσπάθειες που κάνει- αλλά ανοίγει την όρεξη και σε χώρες που είναι εντός της Ευρωπαϊκής Ένωσης -στη Δανία κ.λπ- να επιχειρήσουν νέες ανατροπές. Άρα, δεν είμαστε μπροστά, είμαστε πίσω. Η τελική συμφωνία, κατά τη γνώμη μου, δεν αποτελεί νίκη της Ελλάδας σε καμμία περίπτωση. Δεν αποτελεί φυσικά συντριπτική ήττα –εννοείται- αλλά είναι βήματα πίσω από το 2005. 
Τρίτον, θέλω να επιμείνω στο δεύτερο ζήτημα που δεν είπατε και να σας καλέσω να τοποθετηθείτε, διότι –επαναλαμβάνω- είστε μέλος μιας ενιαίας Κυβέρνησης και αυτό που έκανε το Υπουργείο Αγροτικής Ανάπτυξης έχει σημαντικό ρόλο. Όμως, μια και βλέπω και τον Υπουργό Υγείας εδώ, θέλω να πω ότι και το Υπουργείο Υγείας πρέπει να έχει ρόλο.
Γιατί; Διότι σχετίζεται με την παραπλάνηση του καταναλωτή, όταν καταργείται η αγορανομική διάταξη για την προέλευση, αφού, μάλιστα, δεν υπάρχει τέτοιο ζήτημα, τέτοια επιμονή -όπως υπήρχε στο πρώτο- και προσπάθεια από την Ευρωπαϊκή Επιτροπή. Αντίθετα, η Ευρωπαϊκή Επιτροπή εξετάζει την περίπτωση από το 2014 να αναγράφεται παντού και πάντοτε. Όμως, αιφνιδίως έρχεται το Υπουργείο Ανάπτυξης εδώ, χωρίς να υπάρχει κανένας λόγος, και καταργεί την αγορανομική διάταξη του 2009. 
Τι σημαίνει αυτό το πράγμα, κύριε Υπουργέ; Τι κάνατε εσείς ως Υπουργείο Αγροτικής Ανάπτυξης για να τους πείτε ότι αυτό το πράγμα είναι ολέθριο για την κτηνοτροφία και ότι ανεξαρτήτως προθέσεων, αντικειμενικά αυτό εξυπηρετεί αποκλειστικά τους εισαγωγείς γάλακτος να εμφανίζουν το γάλα ως ελληνικό;
Γνωρίζετε πολύ καλά ότι το κόστος της κτηνοτροφίας στην Ελλάδα είναι πολύ μεγαλύτερο, όπως επίσης και το κόστος παραγωγής στην αγροτική οικονομία. Τώρα μάλιστα, η Κυβέρνησή σας θα φορολογήσει ακόμη και τα μαντριά. Και καταλαβαίνετε τι συνέπειες θα έχει αυτό. 
Το επιχείρημα που χρησιμοποιείτε είναι ότι μπορούν να βάλουν οι εταιρείες σήμα. Είναι προαιρετικό. Δεν είναι υποχρεωτικό. Εδώ είχαμε κάτι το υποχρεωτικό. Αν θέλει μία εταιρεία, βάζει σήμανση. Αν δεν θέλει, δεν βάζει σήμανση και δεν μπορεί να της κάνει τίποτα.
Θεωρώ ότι θα πρέπει το Υπουργείο Αγροτικής Ανάπτυξης να θέσει ισχυρό βέτο και να επανέλθει η αγορανομική διάταξη του 2009. Δεν είχε κανένα λόγο παρά μόνο την εξυπηρέτηση συμφερόντων των μεγαλοεισαγωγέων του γάλακτος. Καθαρές κουβέντες, κύριε Υπουργέ!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο για να δευτερολογήσετε.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θα ήθελα να κλείσω με το θέμα της φέτας. Ο Καναδάς ούτως ή άλλως δεν μπορεί να παράξει φέτα, γνήσια φέτα. Όπως ξέρετε, για να παράξει κανείς φέτα χρειάζεται 70% πρόβιο γάλα και 30% κατσικίσιο. Ο Καναδάς δεν έχει τέτοιο γάλα. Παράγει, ουσιαστικά, λευκά τυριά, γιατί έχει μόνο αγελαδινό γάλα, το οποίο απαγορεύεται να χρησιμοποιείται στην παραγωγή φέτας. Άρα, αποκλείεται να μπορέσει να φέρει στην Ευρωπαϊκή Ένωση τέτοιου είδους προϊόντα.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ούτε η Δανία μπορεί.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Επαναλαμβάνω: Το προϊόν αυτό είναι διασφαλισμένο στα σύνορα της Ευρωπαϊκής Ένωσης. Είναι διασφαλισμένο και στον Καναδά. Εμάς πιο πολύ μας ενδιαφέρει αυτού του είδους η κατοχύρωση στον Καναδά, γιατί θα αποτελέσει πρόκριμα αντίστοιχων διαπραγματεύσεων που θα συνεχιστούν με τις Ηνωμένες Πολιτείες, όπου είναι πολύ μεγαλύτερη η αγορά και για τη φέτα αλλά και για τις διαπραγματεύσεις που γίνονται και θα γίνουν με τη Ρωσία και άλλες χώρες. 
Επομένως, δεν πρόκειται να αφήσουμε αυτό το προϊόν χωρίς προστασία. 
Κατά την άποψή μου, προστατεύεται ικανοποιητικά. Και αν χρειαστεί, θα το προστατεύσουμε ακόμη περισσότερο.
Σας θυμίζω ότι δεν είναι οριστική η συμφωνία. Έχει γίνει οριστική συμφωνία μεταξύ της επιτροπής και του Προέδρου του Καναδά. Όπως ξέρετε, η συμφωνία αυτή θα έρθει στο Συμβούλιο Υπουργών για να εγκριθεί και στη συνέχεια θα πάει στην ολομέλεια του Ευρωπαϊκού Κοινοβουλίου.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Αυτό σας ζητάμε. Να θέσετε βέτο.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ας μην κάνουμε αυτόν το διάλογο τώρα. Σας άκουσα με προσοχή. Σας εξήγησα τι κάνουμε προκειμένου να προστατεύσουμε αυτό το προϊόν. Και θα το προστατεύσουμε!
Σε ό,τι αφορά το γάλα -και κλείνω με αυτό- θα ήθελα να πω τα εξής: Όπως και εσείς είπατε, πραγματικά υπήρχε μία αγορανομική διάταξη, η οποία το προέβλεπε αυτό. Όμως, μετά την προσφυγή που έκανε ένας ιδιώτης προς την Ευρωπαϊκή Ένωση, γιατί θεωρήθηκε ανεπίτρεπτη η σήμανση αυτή, αναγκάστηκε το Υπουργείο Ανάπτυξης -όπως σας εξήγησαν άλλωστε- να άρει αυτήν τη διάταξη. 
Δεν το αφήσαμε εμείς, ως Υπουργείο Αγροτικής Ανάπτυξης, αυτό το πράγμα. Επιμένουμε στο να υπάρχει πληροφόρηση προς τον καταναλωτή. Γι’ αυτό και σε συνεργασία με το Υπουργείο Ανάπτυξης κλήθηκε ο δικός μας οργανισμός, ο «ΕΛΓΟ-ΔΗΜΗΤΡΑ», να κάνει κανονιστικό πλαίσιο με επιστημονικά κριτήρια για το πώς θα ονομάζεται ένα γάλα ελληνικό και με ποιες προϋποθέσεις.
Θα μπορούσα να σας πω ορισμένα πράγματα εις ό,τι αφορά την κατάληξη αυτής της συζήτησης. Αυτό, άλλωστε, μπήκε σε δημόσια διαβούλευση, η οποία έληξε μόλις προχθές, την 25η Οκτωβρίου. Και όλα τα σχόλια είναι θετικά. 
Για να ονοματίσει, λοιπόν, κάποιος ένα γάλα ελληνικό, θα πρέπει να είναι εδώ οι αγελάδες, να βόσκουν και να ανατρέφονται εδώ, στη χώρα μας. Θα πρέπει το γάλα να παράγεται, δηλαδή να αρμέγεται, να παστεριώνεται και να διατίθεται στην Ελλάδα. Μόνο έτσι θα μπορεί κάποιος να λέει ότι αυτό το γάλα είναι ελληνικό. 
Σας ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ.
Εισερχόμαστε τώρα στην τρίτη με αριθμό 1456/9-9-2013 ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την παροχή ιατροφαρμακευτικής περίθαλψης σε ανασφάλιστους οικοδόμους.
Κυρία Χρυσοβελώνη, έχετε το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε.
Κύριε Υφυπουργέ, την περασμένη εβδομάδα ο κύριος Υπουργός απάντησε σε σχετική ερώτηση του συναδέλφου κ. Οικονόμου για την παροχή ιατροφαρμακευτικής περίθαλψης σε ανασφάλιστους. Δυστυχώς, η συζήτηση αυτή περιορίστηκε στην έκδοση επικαιροποιημένης κοινής υπουργικής απόφασης για τα βιβλιάρια απόρων των δήμων. Καλό θα ήταν, βέβαια, να είχε ήδη αναθεωρηθεί η εν λόγω απόφαση και να συμπεριληφθούν και νέες κατηγορίες ανασφάλιστων συμπολιτών μας, έτσι ώστε να αποκτήσουν τουλάχιστον τη στοιχειώδη ιατροφαρμακευτική περίθαλψη. 
Χαίρομαι, κύριε Υφυπουργέ, που αναγνωρίσατε ότι οι εκατόν είκοσι χιλιάδες άνθρωποι, που καλύπτει το εν λόγω πρόγραμμα, είναι σταγόνα στον ωκεανό της φτώχειας που έχει πλημμυρίσει σήμερα την πατρίδα μας. Η πρωτοφανής ανεργία που πλήττει την Ελλάδα του μνημονίου, χτυπά σκληρά, μεταξύ άλλων, και τον οικοδομικό κλάδο, οδηγώντας τη συντριπτική πλειοψηφία των οικοδόμων σε απόλυτο αδιέξοδο. 
Όπως γνωρίζετε, εξαιτίας της έλλειψης των σαράντα ενσήμων μέσα σε ένα δωδεκάμηνο, το ΙΚΑ δεν πιστοποιεί την ασφαλιστική τους ικανότητα. Με άλλα λόγια, ενώ οι περισσότεροι εξ αυτών πλήρωναν για χρόνια ασφαλιστικές εισφορές, ξαφνικά αδυνατούν να εξασφαλίσουν τις ελάχιστες, σύμφωνα με το νόμο, προϋποθέσεις κάλυψης ιατροφαρμακευτικής περίθαλψης. 
Αυτό το σημείο, κύριε Υφυπουργέ, είναι εξαιρετικά κρίσιμο και θα σας παρακαλούσα θερμά να το προσέξετε ιδιαίτερα. Η καταβολή των ασφαλιστικών εισφορών ενός εργαζομένου στον κλάδο υγείας κατά το παρελθόν, η οποία συνεχίστηκε επί χρόνια αλλά διακόπηκε πρόσφατα, στερεί στον άνθρωπο αυτόν την εύλογη προσδοκία της ιατροφαρμακευτικής κάλυψης σε βάθος χρόνου. Για παράδειγμα, όταν ένας νέος άνθρωπος καταβάλλει τις εισφορές του στο ΙΚΑ, δεν το πράττει για να καλύψει άμεσα προβλήματα υγείας, τα οποία πιθανότατα δεν έχει κατά το χρόνο εκείνο αλλά για την περίθαλψη που θα χρειαστεί πολύ αργότερα. 
Είναι, επομένως, άδικο να χάνει κάποιος την κάλυψη του ΕΟΠΥΥ, δηλαδή την ασφαλιστική του ικανότητα από το ΙΚΑ, λόγω μίας πρόσκαιρης υποαπασχόλησης.
Η πρότασή μας είναι να υπολογίζονται τα σαράντα ημερομίσθια σε μεγαλύτερο βάθος χρόνου από ό,τι σήμερα για τους οικοδόμους, καθώς όχι μόνον πρέπει να λάβουμε υπ όψιν μας τις ακραίες συνέπειες της οικονομικής κρίσης που διάγει η χώρα μας αλλά και την εύλογη προσδοκία των εργαζόμενων που για χρόνια –πριν την κρίση- πλήρωναν κανονικά τα ασφάλιστρά τους στο ΙΚΑ για να έχουν υγειονομική κάλυψη στο μέλλον.
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Θα απαντήσει ο Υφυπουργός Εργασίας, κ. Βασίλης Κεγκέρογλου.
Έχετε το λόγο, κύριε Υφυπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Κυρία συνάδελφε, δεν είναι σταγόνα στον ωκεανό οι εκατόν είκοσι χιλιάδες άνθρωποι. Είναι ένας μεγάλος αριθμός. Και το μέτρο της κάλυψης της νοσοκομειακής περίθαλψης μέσω του βιβλιαρίου ανασφάλιστων και οικονομικά αδύνατων πολιτών είναι πάρα πολύ σημαντικό. Βεβαίως, με την αναμόρφωση της κοινής υπουργικής απόφασης θα έχει περισσότερη αποτελεσματικότητα και διαφάνεια. Δεν είναι, όμως, μια διαδικασία που έχει σταματήσει. Η διαδικασία συνεχίζεται. Και σήμερα και αύριο και μέχρι να γίνει η αναθεώρηση, μπορούν να εκδίδονται βιβλιάρια ανασφάλιστων και οικονομικά αδύνατων πολιτών με τις προϋποθέσεις που αναφέρονται στην κοινή υπουργική απόφαση. 
Ας δούμε, όμως, το θέμα σε συνδυασμό με αυτό το οποίο ερωτάτε:
Όπως γνωρίζετε, σύμφωνα με το ν. 3655/2008, για να έχει ένας οικοδόμος ασφάλιση χρειάζονται εκατό ένσημα. Ακριβώς λόγω της οικονομικής συγκυρίας, το ύψος των ενσήμων που απαιτούνται για όλες τις κατηγορίες είναι πενήντα. Ιδιαίτερα για τους οικοδόμους, επειδή είναι βαρέα και ανθυγιεινά, είναι σαράντα.
Βεβαίως, δεν αναφέρονται μόνο στο τελευταίο δωδεκάμηνο. Εναλλακτικά, στη λογική την οποία είπατε, παραπέμπει η απόφαση και στο δεκαπεντάμηνο, εξαιρώντας το τελευταίο τρίμηνο. Ίσως αυτή η αναδρομικότητα θα πρέπει να διευρυνθεί, προκειμένου να καλυφθούν οι περιπτώσεις τις οποίες αναφέρετε.
Όμως, υπάρχει αυτό το μέτρο, το οποίο βοηθάει όλους όσους δεν μπορούν να συμπληρώσουν μεγαλύτερο αριθμό ενσήμων και εφαρμόζεται. Ισχύει, βέβαια, μέχρι 28-2-2014 και πρέπει να ληφθεί μέριμνα και για τη χρονική επέκτασή του, διότι ο Φλεβάρης του 2014 πλησιάζει. Ίσως στο πλαίσιο αυτής της αναθεώρησης δούμε σκέψεις σαν τη δική σας, ούτως ώστε να υπάρχει και μία ασφαλιστική δικλίδα σε ό,τι αφορά έναν εργαζόμενο όταν είχε δουλειά και έναν άνεργο σήμερα που δεν έχει δουλειά.
Ο συνδυασμός των δύο νομίζω ότι δίνει λύση. Δηλαδή, για όσους δεν συμπληρώνουν τα σαράντα ένσημα, υπάρχει το βιβλιάριο ανασφάλιστου και οικονομικά αδύνατου που καλύπτει την ανάγκη για τη νοσοκομειακή περίθαλψη. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Κυρία Χρυσοβελώνη, έχετε το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε.
Κατ’ αρχάς, σας ευχαριστώ για την ανασκόπηση των μέχρι τώρα ενεργειών της πολιτικής ηγεσίας του Υπουργείου Εργασίας για την αντιμετώπιση του προβλήματος.
Όμως, θεωρώ -και θεωρώ, από την απάντηση που μου δώσατε, ότι το ίδιο θεωρείτε και εκλαμβάνετε κι εσείς- ότι το πρόβλημα είναι εξαιρετικά επείγον και πως θα πρέπει με κάποιον τρόπο να αρθεί ο αποκλεισμός εκείνων που υπάγονται στο ΙΚΑ από την πρόσβαση στην ιατροφαρμακευτική περίθαλψη.
Γι’ αυτό, λοιπόν, σας ζήτησα -το έθιξα και στην πρωτολογία μου- να προβείτε, όσο το δυνατόν πιο άμεσα, στον ανακαθορισμό των ελάχιστων προϋποθέσεων ανάκτησης της ασφαλιστικής ικανότητας από τους σήμερα ανασφάλιστους οικοδόμους.
Θεωρώ ειλικρινά, κύριε Υπουργέ, ότι εκείνο το οποίο μετράει στην προκειμένη περίπτωση είναι το αποτέλεσμα. Και σήμερα στην Ελλάδα του μνημονίου το αποτέλεσμα των κυβερνητικών επιλογών είναι ότι, δυστυχώς, έχουμε φτάσει στο σημείο να έχουμε τρία εκατομμύρια ανασφάλιστους συμπολίτες μας. Αυτός ο αριθμός είναι τραγικά μεγάλος. 
Αυτό, λοιπόν, είναι και το ζητούμενο. 
Αυτό το οποίο εμάς μας ενδιαφέρει -και θέλω να πιστεύω ότι κι εσάς σας ενδιαφέρει και έχετε την ίδια ευαισθησία- είναι η κατάσταση αυτή να αλλάξει. Αν διαφωνείτε με τη μέθοδο που προτείνουμε εμείς οι Ανεξάρτητοι Έλληνες και την οποία σας ανέφερα προηγουμένως, δηλαδή με την αποκατάσταση της ασφαλιστικής ικανότητας των εργαζομένων και θεωρείτε πιο σωστό να τους δίνετε βιβλιάριο απόρων ή έστω επιταγές υγείας, πράξτε αυτό. Αρκεί αυτός ο τρόπος να μην καλύπτει μόνο μερικές εκατοντάδες ανθρώπους αλλά να μπορέσει να καλύψει το σύνολο των ανθρώπων εκείνων που έχουν πρόβλημα και που έχουν πραγματικά ανάγκη από βοήθεια.
Δυστυχώς, η κατάσταση αυτή είναι ένα φαινόμενο που παίρνει στην κυριολεξία διαστάσεις ανθρωπιστικής κρίσης. 
Γι’ αυτόν ακριβώς τον λόγο σας καλούμε -και εγώ θεωρώ ότι έχετε την ευαισθησία και κατανοείτε το πρόβλημα που υπάρχει- να το αντιμετωπίσετε άμεσα, υπερβαίνοντας, όσο είναι δυνατόν, τη γραφειοκρατία, τις πολιτικές αγκυλώσεις του μνημονίου και ίσως και τους ίδιους τους κακούς εαυτούς μας.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ.
Κύριε Κεγκέρογλου, έχετε το λόγο να δευτερολογήσετε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Το νούμερο που αναφέρατε δεν υφίσταται, εάν μιλάμε για ανασφάλιστους από άποψη ιατροφαρμακευτική και νοσοκομειακή. Δεν υφίσταται. Η πραγματικότητα λέει τα εξής: Οι νέοι μέχρι είκοσι εννέα ετών…</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Συγγνώμη, κύριε Υφυπουργέ, εννοείτε τα τρία εκατομμύρια…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ακούστε να σας πω. 
Κατ’ αρχάς, όσον αφορά τους ανέργους μέχρι είκοσι εννέα ετών υπάρχει ιδιαίτερη πρόνοια. Εφόσον είναι εγγεγραμμένος κάποια στιγμή στο Μητρώο Ανέργων επί ένα δίμηνο, έχει ασφαλιστική κάλυψη μέχρι τα είκοσι εννέα. Αυτά που ειπώθηκαν, δηλαδή, για μία μεγάλη κατηγορία η οποία θεωρείται ανασφάλιστη κατά κάποιους που έκαναν τις δηλώσεις και τις αντέγραψαν κάποιοι άλλοι και τις δημοσίευσαν ξανά, δεν ισχύουν.
Από είκοσι εννέα μέχρι πενήντα πέντε χρόνων, οι ίδιοι και τα μέλη των οικογενειών τους καλύπτονται ασφαλιστικά από τον ασφαλιστικό φορέα στον οποίο ασφαλίζονταν πριν από τη διακοπή της εργασίας, με τη χορήγηση πάντα παροχών υγείας από τον ΕΟΠΥΥ. Και στην περίπτωση επίσης μέχρι είκοσι εννέα ισχύει το ίδιο. Η κάλυψη αυτή συνεχίζει να ισχύει για δώδεκα μήνες και, εφόσον εξακολουθεί να μένει άνεργος, για δύο ακόμα έτη, συνολικά δηλαδή τρία χρόνια. 
Οι πάνω από πενήντα πέντε χρόνων μακροχρόνια άνεργοι και τα μέλη των οικογενειών τους καλύπτονται ασφαλιστικά από το ΙΚΑ-ΕΤΑΜ για παροχή υπηρεσιών μέσω του ΕΟΠΥΥ. Η κάλυψη αυτή ισχύει, εφόσον ο άνεργος έχει εγγραφεί για χρονικό διάστημα δώδεκα τουλάχιστον μηνών στον ΟΑΕΔ. Αρχίζει από την ημερομηνία υποβολής της αίτησης για υπαγωγή στην ασφάλιση και λήγει με την ανάληψη εργασίας. 
Θέλω να σας πω με αυτά τα στοιχεία που σας δίνω ότι το νούμερο που ανέφερε κάποιο υπεύθυνο πρόσωπο κάποια στιγμή δεν έχει να κάνει με την κάλυψη της ιατροφαρμακευτικής περίθαλψης αλλά με την έννοια τη γενικότερη του ανασφάλιστου, εάν πληρώνει εισφορές για τα συνταξιοδοτικά και τα υπόλοιπα. Για την υγειονομική περίθαλψη ισχύουν αυτά που σας λέω. 
Συγκεκριμένα για τους οικοδόμους, για τους οποίους ρωτάτε, είπαμε ότι, εάν συμπληρώνουν τα σαράντα είτε το τελευταίο δωδεκάμηνο είτε το δεκαπεντάμηνο, τότε έχει καλώς, αλλιώς πάμε στο βιβλιάριο ανασφάλιστου.
Βεβαίως, το πρόγραμμα του Υπουργείου Υγείας που αναφέρατε, είναι για όλες τις περιπτώσεις που δεν καλύπτονται από αυτά και αφορά βέβαια πρωτοβάθμια περίθαλψη. Σύμφωνα με το ενημερωτικό του Υπουργείου Υγείας το οποίο σας έχει έλθει απ’ ό,τι βλέπω –γιατί έχει κοινοποιηθεί και σε εμένα- σκοπεύει με το voucher να καλύψει περίπου διακόσιες τριάντα χιλιάδες περιπτώσεις για πρωτοβάθμια περίθαλψη. Αυτές οι διακόσιες τριάντα χιλιάδες για πρωτοβάθμια ενδέχεται να μην την έχουν ούτε από το βιβλιάριο ανασφάλιστου γιατί αυτό αφορά νοσοκομειακή περίθαλψη κυρίως. Ως προστάδιο βέβαια μπορεί να πάει στα εξωτερικά ιατρεία ή οπουδήποτε αλλού αλλά αφορά κυρίως νοσοκομειακή περίθαλψη.
Με αυτήν την έννοια θεωρώ ότι θα πρέπει να δούμε αυτές τις διατάξεις που σας ανέφερα λίγο πιο απλοποιημένες και μέσα στην οικονομική συγκυρία, με αφορμή την παράταση που πρέπει να γίνει από το Φεβρουάριο του 2014 και μετά, να δούμε τι διορθώσεις πρέπει να γίνουν σύμφωνα με τα προβλήματα που αντιμετωπίζουμε και βεβαίως με την αναθεώρηση της ΚΥΑ για τους ανασφάλιστους να αντιμετωπίσουμε και άλλα προβλήματα, που είναι πάρα πολλά, όπως στην κατηγορία των επαγγελματιών του ΟΑΕΕ.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, θα ήθελα να ανακοινώσω στο Σώμα ότι ο Υπουργός Πολιτισμού και Αθλητισμού και ο Αναπληρωτής Υπουργός Οικονομικών κατέθεσαν σχέδιο νόμου: «Ενσωμάτωση της Οδηγίας 2011/77/ΕΕ του Ευρωπαϊκού Κοινοβουλίου και του Συμβουλίου της 27ης Σεπτεμβρίου 2011 και της Οδηγίας 2012/28/ΕΕ του Ευρωπαϊκού Κοινοβουλίου και του Συμβουλίου της 25ης Οκτωβρίου του 2012 στο ελληνικό δίκαιο και τροποποίηση του ν. 2121/1993 “Πνευματική Ιδιοκτησία, Συγγενικά Δικαιώματα και Πολιτιστικά Θέματα” (ΦΕΚ Α/25/1993)». 
Παραπέμπεται στην αρμόδια Διαρκή Επιτροπή.
Εισερχόμαστε στην τέταρτη με αριθμό 16/24-7-2013 ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασίλειου Οικονόμου προς τον Υπουργό Υγείας, σχετικά με την ενίσχυση του «Θριασίου» Νοσοκομείου και των πρωτοβάθμιων δομών υγείας στη δυτική Αττική.
Θα απαντήσει ο Υπουργός Υγείας κ. Άδωνις Γεωργιάδης.
Κύριε Οικονόμου, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ευχαριστώ, κυρία Πρόεδρε.
Κατ’ αρχάς, θα ήθελα να ευχαριστήσω για την παρουσία του τον Υπουργό, ο οποίος δείχνει εμπράκτως το ενδιαφέρον του για την Περιφέρεια Αττικής. Το λέω αυτό, γιατί αυτή η επίκαιρη ερώτηση είναι σε συνέχεια μίας συσκέψεως που είχαμε στο Υπουργείο Υγείας για τα αντίστοιχα θέματα της ανατολικής Αττικής. 
Δράττομαι, όμως, της ευκαιρίας -ευχαριστώ την κ. Χρυσοβελώνη γιατί σε συνέχεια δικής μου επίκαιρης ερώτησης της προηγούμενης εβδομάδας έφερε το ζήτημα των ανασφαλίστων- να θέσω ορισμένα θέματα. Βλέπω ότι ο Υφυπουργός αποχωρεί, θα ήθελα να δείξει, όμως, λίγο την προσοχή του πραγματικά.
Κύριε Υφυπουργέ, θέλω να το «δέσω» το ζήτημα των ανασφάλιστων με το θέμα του «Θριασίου», που είναι ένα κλασικό δύσκολο νοσοκομείο. Μπορεί ένα νοσοκομείο στη δυτική Αττική, στο κέντρο και στον πυρήνα της βιομηχανικής παραγωγής της χώρας μας, να ανταπεξέλθει όχι μόνο στα προβλήματα και τα έκτακτα περιστατικά των βιομηχανικών μονάδων, αλλά και σ&apos; αυτόν που ονομάζουμε ανασφάλιστο, όχι, όμως, κύριε Υφυπουργέ, με την έννοια του τύπου του νόμου αλλά στην ουσία του; 
Οι χιλιάδες δηλαδή ελεύθεροι επαγγελματίες -έχουμε ξαναθέσει το θέμα και το θυμάστε- που δεν μπορούν να αντεπεξέλθουν στον ΟΑΕΕ, είναι πραγματικά ανασφάλιστοι ή δεν είναι; Εκεί, λοιπόν, είναι το ζήτημα, η πράξη και όχι να δούμε τι λέει ο νόμος. Φυσικά, ο νόμος λέει πως από τη στιγμή που κάποιος έκανε μία έναρξη μέχρι τα είκοσι εννέα του χρόνια, μπορεί να έχει μία κάλυψη. Όμως, τι γίνεται με αυτόν που έκλεισε το μαγαζί ή την επιχείρησή του; 
Κύριε Υπουργέ, το «Θριάσιο» Νοσοκομείο και τα δύο Κέντρα Υγείας, Μεγάρων και Ελευσίνας, συν τα περιφερειακά ιατρεία πρέπει να αναβαθμιστούν, γιατί το κέντρο βάρους που πέφτει εκεί είναι πολύ μεγάλο. Εμείς τουλάχιστον, οι εκπρόσωποι της Περιφέρειας Αττικής –η οποία έχει την ιδιαιτερότητα να περιλαμβάνει τις δύο παλιές Νομαρχίες, Ανατολικής και Δυτικής Αττικής- το κομμάτι της ανατολικής Αττικής το είδαμε μέσα από τη σύσκεψη που κάναμε, όπως προανέφερα, μία σύσκεψη πολύ σημαντική, η πρώτη που έγινε όσο είμαι εγώ Βουλευτής –και σας διαβεβαιώ ότι είμαι πολλά χρόνια, από το 2000- για το πώς θα αντιμετωπίσει σε πρωτοβάθμιο επίπεδο η Κυβέρνηση, η κεντρική, πολιτεία, τα ζητήματα νοσηλείας στην Περιφέρεια Αττικής. Όλοι τρέχαμε στα νοσοκομεία. Το αυτό συμβαίνει και για το «Θριάσιο» Νοσοκομείο. 
Πρέπει εσείς να πάρετε μία πρωτοβουλία. Θα πρότεινα μία νέα σύσκεψη για τη δυτική Αττική, που είναι πολύ κρίσιμη περιφέρεια, για το πώς θα μπορέσουμε να αντιμετωπίσουμε τις ιδιαιτερότητες και τα προβλήματα των δύο Κέντρων Υγείας στα Μέγαρα και την Ελευσίνα σε σχέση με το «Θριάσιο» Νοσοκομείο. 
Απλά σας αναφέρω ότι, όπως οι εργαζόμενοι και η Διοίκηση έχουν δηλώσει, υπάρχουν προβλήματα στην Παθολογική, στη Θωρακοχειρουργική, στην Ουρολογική και στην Αιματολογική Κλινική σε επίπεδο ιατρικού προσωπικού. Καταλαβαίνετε, βέβαια, πως όσον αφορά τη λειτουργία της δομής της πρωτοβάθμιας φροντίδας υγείας έχει μεγάλη σημασία το «δέσιμο» του νοσοκομείου με τα κέντρα υγείας και τα περιφερειακά ιατρεία. 
Περιμένω την απάντησή σας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Οικονόμου.
Θα απαντήσει ο Υπουργός Υγείας κ. Άδωνις Γεωργιάδης.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κυρία Πρόεδρε.
Κύριε συνάδελφε, να ευχαριστήσω και εγώ με τη σειρά μου για την ερώτηση. Είναι υποχρέωση του Υπουργού να είναι στη Βουλή και να απαντά στους Βουλευτές. Δεν θεωρώ ότι κάνω κάτι σπουδαίο ως προς αυτό. 
Δράττομαι της ευκαιρίας της προτάσεώς σας να σας πω ότι δεσμεύομαι, όπως κάναμε τη συνάντηση για την ανατολική Αττική –είδατε άλλωστε ότι είμαστε και αποτελεσματικοί, γιατί έχουμε ήδη ξεκινήσει και εφαρμόζουμε ένα διαφορετικό τρόπο οργανώσεως των κέντρων υγείας της ανατολικής Αττικής και μάλιστα με εξαιρετικά καλά αποτελέσματα- να κάνουμε μία αντίστοιχη συνάντηση για τη δυτική Αττική. Ευχαριστώ πολύ γιατί αυτή η ερώτηση δίνει την ευκαιρία να το ξεκαθαρίσουμε και να το αναγγείλουμε. 
Θα καλέσω, λοιπόν, εκ νέου τον ΥΠΕάρχη, τους Βουλευτές της Περιφέρειας Αττικής και το Διοικητή του «Θριασίου» Νοσοκομείου, ώστε να δούμε τι ακριβώς μπορούμε να κάνουμε αμέσως για τη δυτική πλευρά. Για το πολύ σωστό θέμα που θέτει η ερώτησή σας όσον αφορά τα κέντρα υγείας, πρέπει να σας πω ότι αύριο έχουμε την τρίτη κατά σειρά συνάντηση στο πλαίσιο του εθνικού διαλόγου για τη μεταρρύθμιση στην πρωτοβάθμια φροντίδα υγείας. Άρα, και τα δύο κέντρα υγείας της δυτικής Αττικής εντάσσονται στον ευρύτερο σχεδιασμό της μεταρρύθμισης. 
Πρέπει να σας πω ότι η βούληση της πολιτείας είναι να φτιάξουμε ένα δημόσιο σύστημα παροχής υπηρεσιών πρωτοβάθμιας φροντίδας υγείας, έτσι ώστε να μη χρειάζεται να πηγαίνουν όλοι κατευθείαν στα μεγάλα νοσοκομεία. Υπό αυτήν την έννοια, είμαστε σε απολύτως κοινή γραμμή με το πνεύμα της ερωτήσεως.
Θα μου επιτρέψετε τώρα να αναφερθώ στα κενά που έχει το «Θριάσιο» Νοσοκομείο, που είναι ένα σπουδαίο νοσοκομείο. Επί τη ευκαιρία, πρέπει εδώ να ευχαριστήσω από το Βήμα της Βουλής όλο το ιατρικό και νοσηλευτικό προσωπικού του Εθνικού Συστήματος Υγείας, που υπό εξαιρετικά αντίξοες συνθήκες προσπαθεί να φέρει εις πέρας ένα πάρα πολύ δύσκολο έργο. 
Μακάρι να ήμασταν σε εποχές παχέων αγελάδων και να λέγαμε ότι ως πολιτεία μπορούμε να ικανοποιούμε κάθε αίτημα και να ανταμείβουμε τον καθένα αναλόγως της προσφοράς του. Δεν είναι, όμως, αυτή η εποχή που ζούμε, είναι μια εποχή ισχνών αγελάδων αντιστρόφως και άρα πρέπει να ιεραρχούμε τις προτεραιότητές μας.
Να σας πω ότι για το «Θριάσιο» Νοσοκομείο έχουμε ήδη προκηρύξει θέσεις επικουρικών που ήδη αναλαμβάνουν καθήκοντα. Έχει δηλαδή προχωρήσει η διαδικασία. Συγκεκριμένα οι θέσεις αυτές είναι. Ένας φαρμακοποιός, πέντε νοσηλευτές, εκ των οποίων οι δύο έχουν πάει ήδη στη μονάδα εντατικής θεραπείας, μία μαία, ένας για την πληροφορική, δύο βοηθητικό-υγειονομικό προσωπικό και τραυματιοφορείς. Αυτές οι θέσεις έχουν προκηρυχθεί, έχει ολοκληρωθεί η διαδικασία και πηγαίνουν.
Θα μου επιτρέψετε στη δευτερολογία μου να σας πω για το θέμα των μονίμων γιατρών του ΕΣΥ και τι σχεδιάζουμε να κάνουμε στο «Θριάσιο» Νοσοκομείο. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ. 
Κύριε Οικονόμου, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Πραγματικά είναι σημαντικά αυτά που μας ανακοινώσατε, διότι τα τελευταία τέσσερα χρόνια, ως γνωστόν, δεν υπάρχει ούτε μία πρόσληψη στο «Θριάσιο» Νοσοκομείο. Με ικανοποίηση ακούω ότι στέλνετε προσωπικό και άρα σημειώνω το πρώτο θετικό.
Το δεύτερο θετικό, είναι ότι θα επαναληφθεί και για τη δυτική Αττική η σύσκεψη και άρα είμαι σίγουρος ότι η δέσμευσή σας και ο λόγος σας στη Βουλή θα γίνει και πράξη. 
Ο σχεδιασμός για την αξιοποίηση των κέντρων υγείας είναι ένα κρίσιμο μέγεθος για τη δημόσια υγεία πλέον και για το σύστημα υγείας. Συνήθως όλη η συζήτηση γίνεται για τα νοσοκομεία τη στιγμή που έχουμε δομές σε όλη την Ελλάδα. Εγώ θα αναφερθώ στις δομές της Περιφέρειας Αττικής, την παλαιά εκλογική περιφέρεια Υπόλοιπο Αττικής που λέγαμε, δηλαδή τα δύο κέντρα υγείας στο δυτικό κομμάτι στη δυτική Αττική και τα εννέα κέντρα υγείας στο ανατολικό κομμάτι, την ανατολική Αττική. 
Είναι έντεκα κέντρα υγείας κοσμήματα με τεράστιες δυνατότητες ανεκμετάλλευτα από σειρά κυβερνήσεων. Ο αείμνηστος Γεώργιος Γεννηματάς ξεκίνησε αυτήν τη μεγάλη πρωτοβουλία και τη μεγάλη μεταρρύθμιση να φτιαχτεί η πρωτοβάθμια υγεία και να υπάρξουν αυτά τα κέντρα υγείας –αγροτικού τύπου τα λέγαμε τότε- τη δεκαετία του ’80. Μπαίνει η συζήτηση για την μετατροπή τους σε αστικού τύπου κέντρα υγείας και δυστυχώς τα μόνα κέντρα υγείας αστικού τύπου που έχουμε είναι στην Κερατέα και τα Καλύβια, τα οποία κι αυτά μάλιστα ελπίζουμε τώρα να λειτουργήσουν με τον νέο σχεδιασμό που έχετε εξαγγείλει. 
Άρα, λοιπόν, εδώ έχουμε ένα «πεδίον δόξης λαμπρόν» να αξιοποιήσουμε αυτές τις δομές, που είναι πραγματικές δομές, να μπορέσουν και να βοηθήσουν τα νοσοκομεία και να είναι πολύ κοντά στον πολίτη, γιατί αυτές οι μονάδες είναι οικείες, στις οποίες με ένα βήμα ο καθένας κάνει την πρώτη του φροντίδα. Αυτό λοιπόν είναι πολύ κρίσιμο.
Τα περιφερειακά ιατρεία, κύριε Υπουργέ, στο Αλεποχώρι, τον Ασπρόπυργο, τα Βίλια και τη Μάνδρα πρέπει να αξιοποιηθούν. Καταλαβαίνετε βέβαια ότι η δυτική Αττική, ενώ θεωρείται ένα αστικό μέρος, πραγματικά αν κάτσει κάποιος και την αναλύσει βλέπει οτι είναι μία περιοχή που τα έχει όλα. Σαφέστατα κι έχει το βιομηχανικό κομμάτι, το Θριάσιο Πεδίο, αλλά έχει και το αγροτικό και το μεσοαστικό κομμάτι. 
Άρα, το πώς μπορεί η πολιτεία να καλύψει νοσηλευτικά και σε επίπεδο φροντίδας υγείας τους πολίτες είναι ένα κρίσιμο μέγεθος. Σας το λέω, αυτό γιατί η περιοχή έχει πληγεί πάρα πολύ από την σκληρή και δύσκολη οικονομική πολιτική των τελευταίων τεσσάρων ετών κι έχουμε μεγάλα ποσοστά ανεργίας δυστυχώς στην καρδιά και τον πυρήνα της βιομηχανικής παραγωγής της χώρας. Εκεί που είναι το κέντρο βάρους της βιομηχανικής μας ανάπτυξης έχουμε κι από τα μεγαλύτερα ποσοστά ανεργίας. Πρέπει κάτι να δώσουμε στον κόσμο. Τουλάχιστον το κομμάτι της υγείας και της φροντίδας αυτής πρέπει να είναι εξασφαλισμένο από την πολιτεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εγώ, ως Βουλευτής της Αντιπολίτευσης, πρέπει να παραδεχτώ ότι η δική σας παρουσία στο Υπουργείο, παρ’ όλο που στηλιτεύεται από πάρα πολλούς, δείχνει ενδιαφέροντα στοιχεία. Δηλαδή εγώ τουλάχιστον βλέπω έναν ηγέτη σε ένα Υπουργείο, ο οποίος προσπαθεί κάποια πράγματα να τα λύσει.
 Εμένα δεν με ενδιαφέρουν οι πολλές κουβέντες και οι πολλές θεωρίες. Εγώ περιμένω από τον κάθε Υπουργό να μπορεί να λύνει δύο θέματα. Αν ο κάθε Υπουργός έλυνε δύο θέματα, κάτι θα κάναμε σε αυτήν τη χώρα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Οικονόμου.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ολοκληρώνω, κυρία Πρόεδρε.
Δυστυχώς, οι περισσότεροι Υπουργοί αρέσκονται σε δημόσιες σχέσεις, σε κουβέντες και θεωρίες.
Άρα λοιπόν, με τη δευτερολογία σας, ελπίζω και πιστεύω να είστε συγκεκριμένος σε χρονοδιάγραμμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Οικονόμου.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εγώ έχω την πεποίθηση ότι αυτά θα προχωρήσουν και νομίζω ότι είναι μία πρώτης τάξεως ευκαιρία στη δυτική Αττική, που είναι πληγείσα από την κρίση, να έχουμε ορατά αποτελέσματα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Έχετε το λόγο, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας ευχαριστώ πολύ, κυρία Πρόεδρε.
Κύριε συνάδελφε, σας ευχαριστώ για τα καλά σας λόγια, αλλά ας πάμε λίγο στην ουσία. Στη συνάντηση που θα κάνουμε στο Υπουργείο Υγείας και για τη δυτική Αττική είμαι βέβαιος ότι θα είστε παρών, όπως ήσασταν και στην προηγούμενη για την ανατολική Αττική. Είδατε ότι και εσείς είχατε έρθει προετοιμασμένος με πολλά αιτήματα και εμείς με την υπηρεσία είχαμε έρθει προετοιμασμένοι να δούμε ποιες λύσεις μπορούμε να βρούμε στο καθένα από αυτά. Διότι ο Υπουργός συνεργάζεται με το Βουλευτή ο οποίος είναι κοντά στην κάθε περιφέρεια και ξέρει παραπάνω πράγματα από κάθε Υπουργό που νομίζει ότι μπορεί να τα ξέρει όλα.
Πρέπει να σας πω, λοιπόν, ότι έχουμε πάρει ήδη την έγκριση από το Υπουργείο Διοικητικής Μεταρρύθμισης να κάνουμε άλλες διακόσιες πενήντα προσλήψεις μονίμων γιατρών και διακόσιες πενήντα προσλήψεις μονίμων νοσηλευτών, πέραν των επικουρικών που ανακοίνωσα στην πρωτολογία μου, μέχρι το τέλος αυτού του χρόνου και στις αρχές του επομένου έτους, στο πρώτο εξάμηνο του 2014, θα μπορέσουμε να κάνουμε άλλες πεντακόσιες προσλήψεις γιατρών και άλλες πεντακόσιες προσλήψεις νοσηλευτών.
Αυτό σημαίνει ότι μπορούμε στη συνάντηση που θα κάνουμε, να έχουμε παρούσα την υπηρεσία και να δούμε από τους μονίμους γιατρούς ποιες είναι αυτές οι ειδικότητες που χρειάζονται οπωσδήποτε στο «Θριάσιο». Θα έχουμε μαζί μας και τον Διοικητή, ο οποίος οφείλω να ομολογήσω ότι κάνει εξαιρετική δουλειά εκεί, για να μπορέσουμε να καλύψουμε στο μέτρο του εφικτού τα κενά επί της ουσίας, στην πραγματικότητα.
Όσον αφορά στο κομμάτι της πρωτοβάθμιας, πρέπει να σας πω ότι, καλώς εχόντων των πραγμάτων και αφού θα έχει ολοκληρωθεί ο εθνικός διάλογος για την πρωτοβάθμια, όπου έχουμε κάνει ήδη δύο πολύωρες συζητήσεις και αύριο είναι η τρίτη -η πρώτη κράτησε περίπου έξι ώρες, η δεύτερη άλλες πέντε ώρες και κάπου τόσο λογικά θα κρατήσει και η αυριανή- άρα, την άλλη εβδομάδα θα είμαστε σε θέση να ανακοινώσουμε τις τελικές αποφάσεις του Υπουργείου Υγείας και της Κυβερνήσεως για το τι θα κάνουμε στην πρωτοβάθμια φροντίδα υγείας.
Στόχος μας είναι η μεγάλη ενίσχυσή της. Πιστεύουμε στην πρωτοβάθμια φροντίδα και συμφωνώ μαζί σας ότι πολλές φορές τα εξαγγείλαμε αλλά στην πράξη δεν τα φτιάξαμε. Τώρα έχει έρθει η ώρα να τα φτιάξουμε και να είστε απολύτως βέβαιος ότι σε αυτήν την κατεύθυνση δεν θα μείνει αδικημένη η δυτική Αττική, όπως πρέπει να πω ότι η ανατολική Αττική έχει αρχίσει να γίνεται και το πρότυπό μας ως προς την οργάνωση και ως προς την αποτελεσματικότητα. Διότι πρέπει να σας πω ότι αυτό το καλοκαίρι τα κέντρα υγείας της ανατολικής Αττικής εξυπηρέτησαν τριπλάσιο αριθμό περιστατικών απ’ ότι εξυπηρέτησαν το ίδιο διάστημα πέρυσι. Αυτό σημαίνει ότι είχαμε σε μία περιοχή μία επί της ουσίας επιτυχία και μία επί της ουσίας εφαρμογή αυτού το οποίο σχεδιάζουμε, που είναι δηλαδή κοντά στην οικία του πολίτου, χωρίς να χρειάζεται να πηγαίνει σε ένα μεγάλο νοσοκομείο και ο ίδιος να θέτει τον εαυτό του σε κίνδυνο αλλά και το νοσοκομείο να επιβαρύνεται, να λύνουμε τα περαστικά εκείνα τα οποία μπορούμε να λύσουμε.
Μπορώ, λοιπόν, να σας πω ότι σε αυτήν την κατεύθυνση κινούμαστε στο ίδιο πνεύμα και πιστεύω ότι περίπου σε δύο εβδομάδες θα είμαστε σε θέση να κάνουμε τη συνάντηση στο Υπουργείο Υγείας.
Σας ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς κύριε Υπουργέ.
Η πρώτη με αριθμό 1874/23-9-2013 ερώτηση δεύτερου κύκλου του Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την άμεση κινητοποίηση του ΕΛΓΑ για την αποζημίωση των παραγωγών τομάτας στην Εύβοια, δεν θα συζητηθεί μετά από συνεννόηση του αρμόδιου να απαντήσει Υπουργού με τον ερωτώντα Βουλευτή και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υποχρέων του ν. 3213/2003» (Α΄ 154)».
Η Διάσκεψη των Προέδρων αποφάσισε στη συνεδρίασή της, της 24-10-2013, τη συζήτηση του νομοσχεδίου σε μία μόνη συνεδρίαση.
Από την Κοινοβουλευτική Ομάδα του ΠΑΣΟΚ το Προεδρείο έλαβε επιστολή, όπου ορίζεται ως ειδικός αγορητής ο Βουλευτής κ. Ιωάννης Κουτσούκος. Από τους Ανεξάρτητους Έλληνες ως ειδική αγορήτρια ορίζεται η Βουλευτής κ. Ιατρίδη Τσαμπίκα (Μίκα) και ως Κοινοβουλευτικός Εκπρόσωπος ο Βουλευτής κ. Βασίλειος Καπερνάρος. Από τη Χρυσή Αυγή ως ειδικός αγορητής ορίζεται ο Βουλευτής κ. Ηλίας Παναγιώταρος και ως Κοινοβουλευτικός Εκπρόσωπος ο Βουλευτής Νομού Αττικής κ. Ηλίας Κασιδιάρης.
Από τη Δημοκρατική Αριστερά ορίζεται ειδική αγορήτρια η Βουλευτής κ. Ασημίνα Ξηροτύρη-Αικατερινάρη και Κοινοβουλευτικός Εκπρόσωπος ο Βουλευτής κ. Νικόλαος Τσούκαλης. Από την Κοινοβουλευτική Ομάδα του Κομμουνιστικού Κόμματος Ελλάδας ορίζεται Κοινοβουλευτικός Εκπρόσωπος ο Βουλευτής κ. Σπύρος Χαλβατζής.
Το λόγο τώρα έχει ο εισηγητής της Νέας Δημοκρατίας κ. Απόστολος Βεσυρόπουλος για δεκαπέντε λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, έχω την τιμή να εισηγούμαι στην Εθνική Αντιπροσωπεία την κύρωση της Πράξης Νομοθετικού Περιεχομένου που αφορά την παράταση της προθεσμίας υποβολής δήλωσης περιουσιακής κατάστασης των υπόχρεων του ν. 3213/2003.
Αντικείμενο αυτής της πράξης νομοθετικού περιεχομένου είναι η παράταση της συγκεκριμένης προθεσμίας για την υποβολή της δήλωσης για το οικονομικό έτος 2013, δήλωση που αφορούσε τη χρήση του 2012 μέχρι την 30η Σεπτεμβρίου 2013. 
Γιατί έγινε αυτό; Αυτό έγινε επειδή η παράταση της προθεσμίας υποβολής φορολογικών δηλώσεων που υπήρξε φέτος, οδήγησε στην παράταση της συγκεκριμένης προθεσμίας. Δεν συνιστά ούτε χαριστική ρύθμιση ούτε αποτελεί κάτι το επιλήψιμο. Είναι εφαρμογή του κανονιστικού πλαισίου που τέθηκε από τα εντεταλμένα όργανα της πολιτείας. Ό,τι ίσχυσε για κάθε πολίτη σε επίπεδο καταληκτικών ημερομηνιών, θα ισχύσει και για τους υπόχρεους κρατικούς και μη λειτουργούς, για την υποβολή της δήλωσης «πόθεν έσχες».
Όλοι γνωρίζουμε το κλίμα καχυποψίας που επικρατεί στην κοινωνία. Πρόκειται για ένα κλίμα καχυποψίας που μετατρέπεται σε μία ισοπεδωτική και γενικευμένη κακοπιστία απέναντι σε ολόκληρο το πολιτικό σύστημα. Αυτό το κλίμα δεν πρέπει ούτε να καλλιεργείται ούτε να υποδαυλίζεται ούτε να τροφοδοτείται. Η ευθύνη γι’ αυτό είναι συνολική και ανήκει σε όλους μας.
Η διαφάνεια και ο έλεγχος στο δημόσιο βίο είναι υπόθεση όλων μας. Συνδέεται με την αξιοπιστία των δημοκρατικών θεσμών και με την αποκατάσταση της εμπιστοσύνης των πολιτών απέναντι στην πολιτική. Γιατί δεν είμαστε όλοι ίδιοι, γιατί εδώ στο ελληνικό Κοινοβούλιο υπάρχουν άνθρωποι με απόλυτη συναίσθηση καθήκοντος, άνθρωποι που τιμούν τον όρκο τους και που σέβονται τον πολίτη, άνθρωποι που δεν μπήκαν στην πολιτική για να αυξήσουν τα περιουσιακά τους στοιχεία και να συνδέσουν την παρουσία τους με υπόγειες διαδρομές. 
Στη συνεδρίαση της Επιτροπής Οικονομικών είχα αναφερθεί σε κάποια νοσηρά φαινόμενα, αυτά που ανατροφοδοτούν το κλίμα καχυποψίας, αυτά που δηλητηριάζουν τη σχέση του πολίτη με την πολιτική, αυτά που φθείρουν τους δημοκρατικούς θεσμούς. 
Πρώην Υπουργός από αυτούς που έζησαν μέσα στην εξουσία και διαχειρίστηκαν τη χώρα μετά το 1981, χρησιμοποίησε την περίφημη φράση «μαζί τα φάγαμε» και την απηύθυνε στους πολίτες. Αποτελεί την κοινωνική έκφραση ενός παλαιού πολιτικού συστήματος που αρνείται να δει την αλήθεια, που αρνείται να παραδεχτεί λάθη και πρακτικές που μας οδήγησαν στη σημερινή κατάσταση, την οποία υπερβαίνουν οι θυσίες των πολιτών με τιτάνια προσπάθεια.
Ξέρω ότι η συντριπτική πλειοψηφία των συναδέλφων απορρίπτει αυτήν την απόλυτη και κυνική φράση, που λειτουργεί και ισοπεδωτικά και αποπροσανατολιστικά. Και αυτό γιατί όπως «δεν είμαστε όλοι ίδιοι», έτσι δεν ισχύει και το «μαζί τα φάγαμε».
Αν αποδεχτούμε αυτές τις λογικές, τότε ας μην απορούμε για την καχυποψία και την κακοπιστία ενός μεγάλου μέρους της κοινωνίας απέναντι στο πολιτικό σύστημα και τους θεσμούς. Εμείς οι ίδιοι πρέπει να δίνουμε δείγματα γραφής. 
Παρακολούθησα με προσοχή τις τοποθετήσεις όλων των συναδέλφων στην επιτροπή. Είμαι ο τελευταίος που θα λειτουργήσει με τη λογική των αποκλεισμών και απορριπτικά σε όσες ιδέες ή σε όσες προτάσεις κατατέθηκαν.
Γνωρίζω ότι και η Κυβέρνηση προτίθεται να πάρει νομοθετικές πρωτοβουλίες, όχι μόνο για να καταστεί αποτελεσματικότερος ο έλεγχος «πόθεν έσχες» των δημοσίων και κρατικών λειτουργών και όσων είναι υπόχρεοι ανάλογης δήλωσης αλλά και για τη διαφάνεια στο δημόσιο βίο και τη θέσπιση νέων κανόνων για τον έλεγχο του πολιτικού χρήματος. Οφείλουμε να το κάνουμε. Το οφείλουμε στην ίδια τη δημοκρατία, στην ίδια τη χώρα που δοκιμάζεται και στους πολίτες που έχουν υποβληθεί σε θυσίες και απαιτούν διαφάνεια και έλεγχο.
 Μακριά από πρακτικές και λογικές ανθρωποφαγίας ήρθε η ώρα για μια μεγάλη συνεννόηση στα θέματα της διαφάνειας. Πρέπει να συζητήσουμε κάποια στιγμή όχι μόνο την επέκταση του ελέγχου του «πόθεν έσχες» αλλά και διαφορετικές παρεμβάσεις στη διαδικασία που ακολουθείται αλλά και ασφαλιστικές δικλίδες για τον έλεγχο του πολιτικού χρήματος.
Προσωπικά οφείλω να σας πω ότι έχω πλήρη συνείδηση της συγκυρίας που διανύουμε. Το ίδιο πιστεύω ότι ισχύει και για όλους τους άλλους συναδέλφους σ’ αυτόν το χώρο. Γνωρίζω ότι αποτελώ μέρος του Κοινοβουλίου στην πιο δύσκολη στιγμή για τη χώρα μετά τη Μεταπολίτευση. Γνωρίζω ότι έχω επωμιστεί ευθύνες που δεν μου αναλογούν και ότι κατά μία έννοια έχω υποθηκεύσει το πολιτικό μου κεφάλαιο. 
Όμως, η πολιτική δεν είναι εμπορική συναλλαγή. Δεν συνδέεται με εμπορικούς και εταιρικούς όρους. Η πολιτική είναι ιδέες και προσφορά. Γι’ αυτό και δεν ανέχομαι ισοπεδωτικές και επικίνδυνες λογικές και πρακτικές απ’ όπου κι αν προέρχονται. Γι’ αυτό και η διαφάνεια στο δημόσιο βίο είναι για μένα αλλά και για τη συντριπτική πλειοψηφία των συναδέλφων, έννοια αδιαπραγμάτευτη. 
Η υποχρέωση υποβολής δήλωσης «πόθεν έσχες» λειτουργεί στην κατεύθυνση της διαφάνειας και της αποκατάστασης της αξιοπιστίας της ίδιας της πολιτικής. Οι πολίτες πρέπει να γνωρίζουν την περιουσιακή μας κατάσταση. Πρέπει να γνωρίζουν με ποια περιουσιακά στοιχεία μπαίνει κάποιος στην πολιτική, πώς τα απέκτησε, πώς διαβιεί αλλά κυρίως πώς φεύγει από την πολιτική. Ο πολίτης πρέπει να διαπιστώνει αν η μεταβολή των περιουσιακών μας στοιχείων είναι σύννομη. Και αυτό όχι μόνο για τους Βουλευτές αλλά και για κάθε δημόσιο λειτουργό που διαχειρίζεται δημόσιο χρήμα και για κάθε πρόσωπο που συμμετέχει σε μια ευρεία έννοια του δημόσιου βίου. 
Κυρίες και κύριοι συνάδελφοι, η κύρωση της πράξης νομοθετικού περιεχομένου, σύμφωνα με τα όσα προβλέπονται από το Σύνταγμα και τον Κανονισμό της Βουλής, πρέπει να επικυρωθεί από τη Βουλή. Η συγκεκριμένη πράξη νομοθετικού περιεχομένου που αφορά την παράταση της προθεσμίας υποβολής δηλώσεων περιουσιακής κατάστασης των υπόχρεων του ν. 2013/2003, όπως είπα και στην αρχή της ομιλίας μου, επιβλήθηκε λόγω της παράτασης της προθεσμίας για την υποβολή των φορολογικών δηλώσεων. Η καταληκτική ημερομηνία παρατάθηκε για την 30η Σεπτεμβρίου και σήμερα καλούμαστε να επικυρώσουμε την πράξη νομοθετικού περιεχομένου. 
Ας δούμε στο σημείο αυτό ποιους αφορά η υποχρέωση υποβολής δήλωσης περιουσιακής κατάστασης. 
Οφείλουμε να επισημάνουμε ότι η δήλωση δεν αφορά μόνο τα φυσικά πρόσωπα αλλά και συζύγους και ανήλικα τέκνα, όπως προβλέπει το άρθρο 1 του ν. 3213/2003. 
Οι υπόχρεοι, σε ό,τι αφορά την υποβολή της δήλωσης περιουσιακής κατάστασης είναι οι κορυφαίοι θεσμικοί και πολιτειακοί παράγοντες της χώρας, όπως είναι ο Πρωθυπουργός, ο Αρχηγός της Αξιωματικής Αντιπολίτευσης και οι Αρχηγοί των κομμάτων που εκπροσωπούνται στο Ελληνικό και στο Ευρωπαϊκό Κοινοβούλιο. Οι Υπουργοί, οι Αναπληρωτές Υπουργοί και οι Υφυπουργοί, οι Βουλευτές και οι Ευρωβουλευτές. Επίσης, όσοι έχουν την ευθύνη διαχείρισης των οικονομικών των πολιτικών κομμάτων, όπως προβλέπει το άρθρο 15 παράγραφος 1 του ν. 3023/2002. Οι γενικοί και ειδικοί γραμματείς Υπουργείων, οι Γενικοί Γραμματείς της Βουλής και του Υπουργικού Συμβουλίου. Οι υπάλληλοι ή οι σύμβουλοι ειδικών θεσμών και οι μετακλητοί υπάλληλοι που διορίζονται με πράξη μονομελούς ή συλλογικού κυβερνητικού οργάνου. Οι γενικοί γραμματείς περιφερειών και των αποκεντρωμένων διοικήσεων. Οι περιφερειάρχες και οι αντιπεριφερειάρχες, οι πρόεδροι των περιφερειακών συμβουλίων, ενώ το ίδιο ισχύει για τους δημάρχους, τους αντιδημάρχους και τους προέδρους των δημοτικών συμβουλίων, όπως και για τους προέδρους των νομικών προσώπων του Α΄ και του Β΄ βαθμού τοπικής αυτοδιοίκησης. 
Οι πρόεδροι ή οι διευθύνοντες ή οι εντεταλμένοι σύμβουλοι και οι γενικοί διευθυντές νομικών προσώπων δημοσίου δικαίου δημοσίων επιχειρήσεων, δημοσίων οργανισμών αλλά και νομικών προσώπων ιδιωτικού δικαίου που τη διοίκησή τους ορίζει είτε έμμεσα είτε άμεσα, το δημόσιο με διοικητική πράξη ή ως μέτοχος. 
Οι πρόεδροι και τα μέλη των επιτροπών αξιολόγησης διαγωνισμών που σχετίζονται με τις προμήθειες των κρατικών υπηρεσιών, στις οποίες φυσικά συμπεριλαμβάνονται και οι προμήθειες των Ενόπλων Δυνάμεων, των νομικών προσώπων δημοσίου δικαίου και των νομικών προσώπων ιδιωτικού δικαίου, εφόσον ανήκουν στο κράτος ή επιχορηγούνται από αυτό στο 50% του ετήσιου προϋπολογισμού τους. 
Το ίδιο ισχύει για τους γενικούς διευθυντές, τους διευθυντές της Γενικής Διεύθυνσης Κρατικών Προμηθειών και όσους έχουν αντίστοιχες θέσεις στο δημόσιο και στον ευρύτερο δημόσιο τομέα. 
Επίσης, θα πρέπει να υποβάλλουν τη σχετική δήλωση περιουσιακής κατάστασης και οι κρατικοί λειτουργοί που συμμετέχουν σε επιτροπές διαγωνισμών παροχής υπηρεσιών προς το δημόσιο ή τον ευρύτερο δημόσιο τομέα. 
Οι δικαστικοί και τα μέλη του Νομικού Συμβουλίου του Κράτους, οι πρόεδροι, οι διοικητές, οι υποδιοικητές και οι γενικοί διευθυντές πιστωτικών ιδρυμάτων. Επίσης, οι μέτοχοι και οι εταίροι εταιρικών σχημάτων που κατέχουν άδειες τηλεοπτικών ή ραδιοφωνικών σταθμών αλλά και παροχής συνδρομητικών τηλεοπτικών υπηρεσιών αλλά και οι δημοσιογράφοι-μέλη των ενώσεων συντακτών. 
Στη δήλωση, πρέπει να περιλαμβάνονται τα έσοδα από κάθε πηγή τα τρία τελευταία χρόνια πριν από την αρχική υποβολή της δήλωσης. Με τον όρο «αρχική υποβολή της δήλωσης», αναφερόμαστε στην πρώτη δήλωση που είναι υποχρεωμένοι να κάνουν. Είναι υποχρεωτική η αναγραφή και η αναφορά ακινήτων αλλά και τα εμπράγματα δικαιώματα πάνω σ’ αυτά και ο ακριβής προσδιορισμός τους. Οι μετοχές, τα ομόλογα, τα μερίδια αμοιβαίων κεφαλαίων, καθώς και τα κάθε είδους παράγωγα χρηματοοικονομικά προϊόντα. Θα πρέπει να περιλαμβάνονται αναλυτικά τα ποσά των καταθέσεων σε τράπεζες της Ελλάδος και του εξωτερικού, όπως και η κατοχή οχημάτων, πλωτών και εναέριων μέσων αλλά και η συμμετοχή σε οποιοδήποτε ποσοστό σε επιχείρηση. 
Επίσης, σε περίπτωση απόκτησης ή εκποίησης περιουσιακών στοιχείων είναι υποχρεωτική η αναγραφή του τιμήματος και των σχετικών παραστατικών που τη συνοδεύουν. Όλες οι δηλώσεις ελέγχονται από ειδική επιτροπή και είναι βέβαιο ότι αυτός ο έλεγχος είναι πραγματικός και ουσιαστικός. 
Ήδη σε κάποιες περιπτώσεις υπάρχουν ευρήματα προς διερεύνηση και αυτό αποτελεί απάντηση σε όσους καλλιεργούν την κακοπιστία και ένα νοσηρό κλίμα στον δημόσιο βίο. Πρέπει να είμαστε όλοι διατεθειμένοι για διορθωτικές παρεμβάσεις που θα καταστήσουν πιο ουσιαστικό αυτόν τον έλεγχο. 
Κυρίες και κύριοι συνάδελφοι, είναι ίσως ευκαιρία μέσα από τη διαδικασία κύρωσης αυτής της πράξης νομοθετικού περιεχομένου να ανοίξει και μια ευρύτερη συζήτηση για τη διαφάνεια και τον έλεγχο στον δημόσιο βίο. Θεωρώ άχαρη και ελάχιστα χρήσιμη την προσπάθεια επικέντρωσης σε διαδικαστικά ζητήματα, γιατί κάποιοι επικεντρώθηκαν και εκεί. Το θέμα είναι πολύ πιο σημαντικό. Έχει μεγαλύτερη βαρύτητα από αυτήν που του προσδίδουν κάποιοι. Και φυσικά δεν μπορεί να συνδέεται με πολιτικές και κομματικές σκοπιμότητες. Όταν η καχυποψία και η νοσηρότητα οδηγούν σε απόρριψη, απ’ αυτήν την απόρριψη κανείς δεν εξαιρείται. Όταν η καχυποψία και η νοσηρότητα οδηγούν σε αμφισβήτηση των θεσμών, τότε κινδυνεύουν η ίδια η δημοκρατία και οι κοινοβουλευτικοί θεσμοί. 
Θεωρώ ότι στο ζήτημα της διαφάνειας και του ελέγχου σε όλο το πλέγμα του δημόσιου βίου μπορεί να αναζητηθεί κοινός τόπος, αρκεί να συνειδητοποιήσουν όλοι όσα ανέφερα πριν. 
Σε αυτόν τον κοινό τόπο, πρέπει όλοι να προσέλθουν με προτάσεις απαλλαγμένες από σκοπιμότητες και υστεροβουλίες. Γνωρίζω ότι σε θέματα, όπως η οικονομία, το μεταναστατευτικό και σε αρκετά άλλα έχουν διαφορετικές προσεγγίσεις και προσλαμβάνουσες. Όμως, σε θέματα όπως είναι η διαφάνεια στον δημόσιο βίο αλλά και η δημιουργία μιας νέας σχέσης εμπιστοσύνης ανάμεσα στην κοινωνία και στο πολιτικό σύστημα απαιτείται και επιβάλλεται συνεννόηση. Θα προχωρούσα σε ένα βήμα περισσότερο και θα έλεγα ότι τη συνεννόηση και τη συνεργασία γύρω απ’ αυτά τα μεγάλα ζητούμενα την επιβάλλει και η ίδια η κοινωνία. 
Κυρίες και κύριοι συνάδελφοι, σας καλώ με την ψήφο σας να επικυρώσετε την πράξη νομοθετικού περιεχομένου που παρέτεινε την προθεσμία υποβολής δηλώσεων περιουσιακής κατάστασης μέχρι την 30η Σεπτεμβρίου για όσους υποχρεούνται να υποβάλουν τη συγκεκριμένη δήλωση, σύμφωνα με τον ν. 3213/2003. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Βεσυρόπουλε. 
Εκ μέρους του ΣΥΡΙΖΑ τον λόγο έχει ο κ. Δημήτριος Γελαλής.</ChairmanSpeech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κυρία Πρόεδρε. 
Να ξεκινήσω αναφερόμενος σε αυτά που ανέφερε ο προλαλήσας αγαπητός συνάδελφος και να πω ότι η ευθύνη, δεν ανήκει σε όλους ή εάν θέλετε, δεν ανήκει εξίσου σε όλους. Κάποιοι είναι αυτοί οι οποίοι κυβερνούν, κάποιοι είναι αυτοί οι οποίοι νομοθετούν και νομίζω ότι εκεί είναι η ουσία του θέματος. 
Είναι πολύ απλό να πούμε ότι ευθύνονται όλοι εξίσου και να τελειώσει το πράγμα -ούτε «μαζί τα φάγαμε» ούτε τίποτα άλλο- και ότι θα πρέπει όλοι, μα όλοι να λογοδοτήσουν στον ελληνικό λαό. 
Έρχομαι τώρα στο νομοσχέδιο. Αυτό το οποίο βλέπουμε να υπάρχει είναι η προχειρότητα με την οποία νομοθετεί η Κυβέρνηση, παρακάμπτοντας πολλές φορές και το ίδιο το ελληνικό Κοινοβούλιο. Ερχόμαστε να επικυρώσουμε νομοθετικές ρυθμίσεις, οι οποίες ήδη έχουν εφαρμοστεί, ήδη έχουν ολοκληρωθεί. 
Τι θα μπορούσαμε δηλαδή να πούμε, από την στιγμή που στις 30 Σεπτεμβρίου ολοκληρώθηκε η διαδικασία καταβολής των δηλώσεων του «πόθεν έσχες»; Είναι μία μεθοδολογία την οποία ακολουθεί συχνά-πυκνά η δικομματική Κυβέρνηση. Δεν είναι η πρώτη πράξη νομοθετικού περιεχομένου που έρχεται. Είναι πάρα πολλές αυτές που έχουν έρθει. Είναι μία διαδικασία που έχει θεσπιστεί σαν διαδικασία έκτακτης ανάγκης. 
Βέβαια, αυτό το πράγμα δεν το λέμε εμείς. Το λέει η ίδια η έκθεση της Επιστημονικής Επιτροπής, η οποία στη δεύτερη παράγραφο αναφέρει ότι η πράξη νομοθετικού περιεχομένου είναι για περιπτώσεις εξαιρετικώς επείγουσας και απρόβλεπτης ανάγκης. Αυτό λέει. Παρ’ όλα αυτά, δεν άκουσα από τον εκλεκτό συνάδελφο να αναφέρεται ούτε σε εξαιρετική ούτε σε επείγουσα περίπτωση ούτε σε απρόβλεπτη ανάγκη. Μάλιστα και η επόμενη παράγραφος λέει ότι η πράξη ισχύει και εφεξής. Άρα, μπορούμε να ισχυριστούμε ότι αυτό θα συνεχιστεί και την επόμενη χρονιά. 
Είναι ένα γεγονός, αυτό το οποίο έχει ήδη πραγματοποιηθεί. Πρόκειται για μία πράξη, η οποία αφορούσε στις δηλώσεις του 2012 που υποβλήθηκαν μέχρι τις 30 Σεπτεμβρίου του 2013. Αυτό, βέβαια, είναι επακόλουθο μίας σειράς άλλων δηλώσεων οι οποίες έχουν γίνει πιο πρίν και μίας σειράς φορολογικών δηλώσεων που έχουν πάει πίσω. Μετά τις φορολογικές δηλώσεις έρχεται η δήλωση του «πόθεν έσχες». Ας μας πει ο κύριος Υπουργός γιατί γίνονται όλα αυτά. Δεν είναι η πρώτη φορά -είναι πολλές οι φορές- και νομίζω ότι ισχύει αυτό το οποίο ανέφερα στην αρχή, δηλαδή ότι είναι τόσο μεγάλη η προχειρότητα με την οποία λειτουργεί η Κυβέρνηση, που είναι επόμενο να έρθουν και τέτοια γεγονότα. 
Αναφερόμαστε σε δηλώσεις, οι οποίες γίνονται από πολιτικά πρόσωπα και πρόσωπα που έχουν ευθύνες στο δημόσιο. Ο συνάδελφός μου πριν ανέλυσε πλήρως το θεσμικό πλαίσιο το οποίο ισχύει. Παρ’ όλα αυτά, εμείς λέμε ότι αυτό το θεσμικό πλαίσιο είναι ένα ατελές θεσμικό πλαίσιο το οποίο χρήζει έτσι κι αλλιώς βελτιώσεων. Είναι ένα σχέδιο με το οποίο θα πρέπει να ελέγχονται απόλυτα όλα τα άτομα και μέσα απ’ αυτήν τη διαδικασία το θέμα να είναι πως θέλουμε να έχουμε τον έλεγχο της απόκρυψης του «μαύρου χρήματος», των άδηλων εισοδημάτων, δηλαδή, που έχουν κάποια συγκεκριμένα πρόσωπα. Τη συγκεκριμένη διαδικασία είχαμε και για κυβερνητικά στελέχη, καθώς και για Υπουργούς. 
Τι φάνηκε μέσα απ’ αυτό; Φάνηκε ότι δεν «κτυπήσατε», κύριε Υπουργέ, τη διαπλοκή ούτε πετύχατε να μειώσετε τη διαφθορά ούτε τίποτα. Απεναντίας, αυτό το οποίο φάνηκε και πέρα από τον έλεγχο των δηλώσεων του «πόθεν έσχες», είναι ότι αυτήν τη στιγμή ένας φοροεισπρακτικός μηχανισμός ο οποίος υπήρχε στο Υπουργείο Οικονομικών έχει κυριολεκτικά διαλυθεί. 
Ο εισηγητής ανέφερε ότι χρειάζονται προτάσεις για να μπορέσει να λειτουργήσει. Η Κυβέρνηση πρέπει να «κατεβάζει» προτάσεις και η Αντιπολίτευση να ελέγχει. Παρ’ όλα αυτά, εμείς είμαστε διατεθειμένοι -και το έχουμε πει πολλές φορές αυτό- θα κάνουμε προτάσεις, γιατί μέσα απ’ αυτές τις ίδιες τις προτάσεις δημιουργείται και το πνεύμα, η σχέση εμπιστοσύνης μεταξύ Κυβέρνησης και φορολογουμένων.
Όσον αφορά στα Ναυπηγεία Σκαραμαγκά, κύριε συνάδελφε, ας κάνουμε εξεταστική επιτροπή. Αν θέλουμε να πιάσουμε το «μαύρο χρήμα», αποδεχτείτε να γίνει εξεταστική επιτροπή. Κάποιοι, μέσα από τη διαδικασία αγοράς υποβρυχίων, έχουν εκμεταλλευτεί ελληνικό χρήμα. Βάλτε το εδώ να το συζητήσουμε, θέλουμε διαφάνεια. Πρόταση είναι αυτή. Πριν από λίγο χρονικό διάστημα, συζητούσαμε στην Επιτροπή Οικονομικών και είχαμε τον Διοικητή του ΕΛΣΤΑΤ. Εκείνη την ημέρα όλοι, ακόμα και οι Βουλευτές της Κυβέρνησης, εναντιώθηκαν στα λεγόμενα του διοικητή γιατί, παρ’ όλο που έχει εμπλακεί με τη δικαιοσύνη, αρνείται την υποβολή δήλωσης του «πόθεν έσχες» με δικαιολογίες και τερτίπια τα οποία κυριολεκτικά δεν αρμόζουν σε διοικητή δημόσιου οργανισμού. Δεν άκουσα ούτε εκείνη την ημέρα αλλά ούτε και τώρα τι σκέφτεται να κάνει η Κυβέρνηση για τέτοιες περιπτώσεις.
Ένα άλλο θέμα είναι ότι σε πολλά νομοσχέδια τώρα τελευταία υπήρχαν φωτογραφικές διατάξεις για τροπολογίες όπως αυτό που εξαιρούσε τους κατόχους μετοχών ναυτιλιακών εταιρειών σε υποβολή δηλώσεων του «πόθεν έσχες». Αυτό, βέβαια, μετά την κατακραυγή αποσύρθηκε. Παρ’ όλα αυτά αυτό τι δείχνει; Δείχνει ότι η Κυβέρνηση δεν είναι διατεθειμένη να ελέγξει αυτό που λέγεται δήλωση του «πόθεν έσχες», καθώς και αυτό που λέγεται έλεγχος διαδικασίας του «μαύρου χρήματος».
Είναι ένας έμμεσος τρόπος ξεπλύματος «μαύρου χρήματος». Αυτά βέβαια είναι για συγκεκριμένα άτομα, δεν είναι για όλο τον κόσμο, δεν είναι για όλο τον ελληνικό λαό.
Αγαπητέ συνάδελφε, η πρόταση του ΣΥΡΙΖΑ ξέρετε ποια είναι; Το «πόθεν έσχες» να εφαρμοστεί σ’ ολόκληρο τον ελληνικό λαό. Μιλάμε όχι μόνο για υπόχρεους του ν. 3213/2003. Θα έπρεπε μέχρι σήμερα το Υπουργείο Οικονομικών να έχει όλους τους μηχανισμούς και να μπορεί να ελέγχει, όχι μόνο τις δηλώσεις φορολογίας εισοδήματος, όχι μόνο τις δηλώσεις ΦΠΑ κ.λπ., αλλά και τις δηλώσεις του «πόθεν έσχες» του καθενός, ούτως ώστε αυτό το μεγάλο πρόβλημα, το μεγάλο «αγκάθι» της ελληνικής οικονομίας και της ελληνικής Κυβέρνησης που είναι η είσπραξη εσόδων, εν μέρει να λυθεί μ’ αυτήν τη διαδικασία.
Βέβαια σ’ αυτήν τη διαδικασία έχουμε πει και κάποια άλλα πράγματα, αλλά δεν εισακουστήκαμε. Μιλάμε για ένα Περιουσιολόγιο και ένα Κτηματολόγιο το οποίο συζητιέται εδώ και εκατό χρόνια. Έχουμε πάρει και χρήματα από την Ευρωπαϊκή Ένωση γι’ αυτά τα Κτηματολόγια. Παρ’ όλα αυτά, το Κτηματολόγιο εφαρμόζεται σε πολύ μικρό μέρος της επικράτειας και είναι αναποτελεσματικό, χωρίς να παίζει τον ουσιαστικό ρόλο τον οποίο θα έπρεπε να παίζει. 
Όλα αυτά που εφαρμόζει η Κυβέρνηση είναι σπασμωδικές κινήσεις. Τέτοια σπασμωδική κίνηση είναι και το τελευταίο σχέδιο νόμου που ήλθε για διαβούλευση και αφορά τη φορολογία των οικοπέδων και των κτισμάτων με τον ενιαίο φόρο ακινήτων το οποίο θα εφαμοσθεί οριζόντια, χωρίς κριτήρια, ισοπεδωτικά, θα φορολογήσει όλο τον κόσμο και κυρίως τα χαμηλά και μεσαία εισοδηματικά στρώματα.
Διαβάζοντας τα προγράμματα της Νέας Δημοκρατίας, βλέπουμε ότι η ίδια η Νέα Δημοκρατία λέει ότι κυρίαρχο στοιχείο είναι ο πρωτογενής τομέας, τον οποίο θα πρέπει να αναπτύξουμε, αλλά παρ’ όλα αυτά μάλλον το αντίθετο γίνεται μέσα απ’ αυτή τη διαδικασία.
Τι γίνεται σ’ αυτήν την περίπτωση; Θα έχουμε μεγάλη ανέχεια, τα χαμηλά και τα μεσαία στρώματα θα αδυνατούν να πληρώσουν τους φόρους. Και βέβαια τι είναι το πιο απλό; Να βγουν είτε τα σπίτια είτε τα κτήματά τους σε πλειστηριασμούς και να αλλάξουν χέρια. Αυτό ήθελε εδώ και χρόνια η ίδια η Κυβέρνηση, να μαζευτεί όλη η περιουσία, όλος ο πλούτος στα χέρια λίγων.
Απ’ αυτά τα οποία διαβάζουμε τώρα τελευταία βλέπουμε ότι η Κυβέρνηση, ενώ θα έπρεπε να έχει μέτρα της τάξης των δύο δισεκατομμυρίων, μέσα απ’ αυτήν τη διαδικασία θέλει να εξοικονομήσει γύρω στα τριάμισι δισεκατομμύρια ευρώ και αυτή τη στιγμή που ο ελληνικός λαός κυριολεκτικά στενάζει, τη στιγμή που ο ελληνικός λαός δεν μπορεί να αντεπεξέλθει όλα αυτά τα βάρη, ενώ αντίθετα ο πλούτος μένει πάλι στο απυρόβλητο. Δεν μιλάμε για δικαιοσύνη. Μιλάμε για μία οριζόντια ισοπέδωση των πάντων.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Όσον αφορά στην κύρωση αυτή που θα γίνει νόμος αύριο-μεθαύριο, εμείς οι ίδιοι είχαμε ζητήσει παράταση, γιατί πραγματικά υπήρχε ανάγκη, λόγω ακριβώς όλων αυτών των γεγονότων τα οποία συνέβαιναν εκείνη την εποχή. Υπήρχε αδυναμία του ίδιου του μηχανισμού του κράτους να αντεπεξέλθει. Παρ’ όλο που έγιναν και οι σχετικές ερωτήσεις, μέχρι και την τελευταία μέρα βλέπαμε το σύστημα να καταρρέει, ένα σύστημα το οποίο χρυσοπληρώσαμε. 
Εννοείται ότι την κύρωση θα την ψηφίσουμε κι εμείς, αλλά παρ’ όλα αυτά, κύριε Υπουργέ, θα ήθελα να είναι η τελευταία πράξη νομοθετικού περιεχομένου που θα εφαρμοστεί. Δεν πρέπει να υπάρχει προχειρότητα, αλλά πρέπει να έχουμε έναν προγραμματισμό πριν καν ξεκινήσει η καινούργια χρονιά, ούτως ώστε οι φορολογούμενοι, αλλά κυρίως οι λογιστές και τα λογιστικά γραφεία να μπορούν να προετοιμάζονται και να έχουμε μία κανονική ροή, ούτως ώστε να διευκολύνονται και οι φορολογούμενοι και τα λογιστικά γραφεία.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Γελαλή. 
Το λόγο έχει ο εκπρόσωπος του ΠΑΣΟΚ, ο κ. Κουτσούκος, για δεκαπέντε λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε. 
Είναι αυτονόητη η κύρωση της συγκεκριμένης πράξης νομοθετικού περιεχομένου, κύριε Υπουργέ και αγαπητοί συνάδελφοι. 
Αυτονόητη είναι, επίσης, για μας η διαμαρτυρία και η έκφραση διαφορετικής άποψης, όταν τις κυβερνητικές ολιγωρίες, τις αδυναμίες ή τις καθυστερήσεις η κυβέρνηση τις φέρνει με τη μορφή πράξης νομοθετικού περιεχομένου στη Βουλή, όπως έγινε στο παρελθόν. Έχουμε στείλει το μήνυμα ότι κάτι τέτοιο δεν πρέπει να επαναληφθεί. 
Η συζήτηση δεν προσφέρεται για μια εφ’ όλης της ύλης τοποθέτηση. Αυτό εξάλλου μπορούν να το κάνουν οι Κοινοβουλευτικοί Εκπρόσωποι. Αν όμως χρειάζεται να πει κανείς δυο λόγια, θα έπρεπε να τονίσει ότι αυτή η παράταση κρίθηκε αναγκαία λόγω των συνεχιζομένων παρατάσεων στην υποβολή των φορολογικών δηλώσεων, μετά το πρωτοφανές της καθυστέρησης της έναρξης της υποβολής φορολογικών δηλώσεων για πρώτη φορά το Μάιο, αν θυμάμαι καλά. Αυτό είχε επιπτώσεις στην είσπραξη φορολογικών εσόδων. Οι πολίτες ταλαιπωρούνταν, με το σύστημα να μην μπορεί να είναι προσβάσιμο σε όλους τους πολίτες όλες τις εργάσιμες ώρες. Ακολούθησε και η παράταση της υποβολής του Ε9 με τις αντίστοιχες ταλαιπωρίες. 
Αυτά δείχνουν τις αδυναμίες του φοροεισπρακτικού μηχανισμού. Μάλιστα σήμερα άκουσα στο ραδιόφωνο ότι έπεσε προσωρινά και το σύστημα υποβολής αιτήσεων για το επίδομα θέρμανσης. Αυτές είναι αδυναμίες του φοροεισπρακτικού μηχανισμού στην προσπάθειά του να ανταποκριθεί στις ανάγκες των πολιτών, αξιοποιώντας τις σύγχρονες τεχνολογίες, από τη μια μεριά, αλλά και προσφέροντας έσοδα στο δημόσιο για να μην αναγκαζόμαστε κάθε φορά να βρισκόμαστε μπροστά στα εκβιαστικά διλήμματα να κόβουμε μισθούς και συντάξεις για να καλύψουμε τις τρύπες του προϋπολογισμού. 
Αν θα έπρεπε κανένας να συνδέσει το «πόθεν έσχες» με τη φοροδοτική ικανότητα των Ελλήνων πολιτών –αγαπητέ συνάδελφε, αυτό είναι το ζήτημα- και πώς το περιουσιολόγιο που τώρα έχουμε θα αξιοποιηθεί, θα έπρεπε να αναζητήσει τρόπους για το πώς η φορολογητέα ύλη που έχει στα χέρια του το Υπουργείο Οικονομικών –είτε πρόκειται για την περιουσία ή για τα στοιχεία που με κόπους και διπλωματικές προσπάθειες απέκτησε η χώρα μας για όσους έχουν βγάλει χρήματα στο εξωτερικό για τα κτήρια που έχουν αποκτήσει κ.ο.κ.- έχει αποφέρει ή δεν έχει αποφέρει έσοδα και γιατί δεν έχουμε επιτύχει τους στόχους που είχαμε θέσει, προκειμένου να επιτελέσουμε και την συνταγματική επιταγή, να πληρώνει δηλαδή ο κάθε Έλληνας ανάλογα με τη φοροδοτική του ικανότητα. 
Σε αυτό καθ’ εαυτό το ζήτημα του «πόθεν έσχες» των υπόχρεων νομίζω ότι έχουμε μια υποχρέωση, αγαπητοί συνάδελφοι, να αναδείξουμε το γεγονός ότι όλο το πολιτικό σύστημα είμαστε σε μια φάση άμυνας. Λυπάμαι που δεν έγινε προηγούμενα. Μάλιστα, ο εισηγητής της Νέας Δημοκρατίας αναφέρθηκε στις κακοπιστίες. 
Όμως, αγαπητοί συνάδελφοι, να τονίσουμε ότι απ’ όλους τους λειτουργούς που υποχρεούνται να υποβάλουν «πόθεν έσχες» εκείνοι που ελέγχονται από ορκωτούς λογιστές και δημοσιεύονται τα πόθεν έσχες μετά απ’ αυτόν τον έλεγχο είναι οι Βουλευτές. 
Να θυμίσω, επίσης, ότι πρώην πολιτικά στελέχη έχουν παραπεμφθεί στις αίθουσες των δικαστηρίων, έχουν δικαστεί και είναι υπόδικα για το «πόθεν έσχες». 
Ακόμη, να θυμίσω ότι φέτος για πρώτη φορά με υπεύθυνη δήλωσή μας που υπογράψαμε, μαζί με το «πόθεν έσχες» δίνουμε την περιουσία που δεν θα δηλώσουμε, αποποιούμαστε δηλαδή την περιουσία μας υπέρ του ελληνικού δημοσίου. 
Επίσης, για πρώτη φορά –με πρόταση Βουλευτών του ελληνικού Κοινοβουλίου που είχα την τιμή να υπογράψω- γίνεται αναδρομικός έλεγχος του «πόθεν έσχες» όλων όσων διετέλεσαν κυβερνητικά στελέχη, Υπουργοί και Υφυπουργοί, από το 1974. 
Γιατί τα λέω αυτά; Διότι πάρα πολλοί, εκμεταλλευόμενοι την κρίση, αλιεύουν στα θολά νερά της κακοπιστίας και υπονομεύουν το θεμέλιο λίθο του δημοκρατικού μας πολιτεύματος, που είναι ο κοινοβουλευτισμός και η λειτουργία του Κοινοβουλίου. 
Λυπάμαι, κύριε Πρόεδρε, που άστοχες ενέργειες του Προεδρείου αναπαράγουν αυτήν τη μιζέρια και την κακοπιστία, όπως αυτό που έγινε προχθές με τα διόδια κάποιων που δεν χρησιμοποιούν το αεροπλάνο. Δηλαδή, την ώρα που οι Βουλευτές έχουν υποστεί μειώσεις –και ορθώς στην περίοδο της κρίσης που διανύουμε και μπροστά στις θυσίες, στις οποίες υποβάλλεται ο ελληνικός λαός- που αγγίζουν περίπου το 50% των αμοιβών τους, «σιγά μη στάξει η ουρά του γαϊδάρου», που λέει η λαϊκή παροιμία για τα τριάντα ευρώ το μήνα από τα διόδια. 
Ούτε καν τη συνταγματική επιταγή του άρθρου 63 δεν έχουμε φροντίσει, κύριε Πρόεδρε, που λέει ότι οι Βουλευτές δικαιούνται δωρεάν πρόσβαση στα δημόσια μέσα και στην ακτοπλοΐα, διότι οι ακτοπλόοι –και δεν με αφορά προσωπικά, γι’ αυτό το λέω- ξέρω πώς αντιμετωπίζουν τους Βουλευτές, ιδίως των Κυκλάδων και του Αιγαίου. 
Αγαπητοί συνάδελφοι, νομίζω ότι μπροστά σε αυτήν την πρωτοφανή κρίση που αντιμετωπίζει ο ελληνικός λαός –και δικαίως διαμαρτύρεται- είμαστε υποχρεωμένοι εμείς που ασκούμε οποιασδήποτε μορφής εξουσία να επιβάλλουμε κάθε φορά τη δημοσίευση όλων των «πόθεν έσχες» για όλους και για όλα που εμπλέκονται στην άσκηση της εξουσίας και, δυστυχώς, δεν συμβαίνει. 
Έχει συζητηθεί, παραδείγματος χάριν, η δημοσίευση των «πόθεν έσχες» των δικαστικών, χωρίς όμως να επιτευχθεί. Έχει συζητηθεί η δημοσίευση των «πόθεν έσχες» των δημοσιογράφων ή των ιδιοκτητών των μέσων μαζικής ενημέρωσης, χωρίς να επιτευχθεί. Θα μπορούσα να αναφέρω κι άλλα παραδείγματα. Το λέω αυτό, διότι είναι εκείνοι που συνήθως βάλουν απέναντι και πυροβολούν το πολιτικό σύστημα και τους Βουλευτές. 
Η μικρή μου εμπειρία στο Κοινοβούλιο, κύριοι συνάδελφοι, κύριε Πρόεδρε και κύριε Υπουργέ, λέει ότι κανένας δεν πλούτισε από το μισθό του. Κι εξανίσταμαι όταν ακούω συναδέλφους εδώ, στην Αίθουσα του Κοινοβουλίου, να μιλούν για το αφορολόγητο των Βουλευτών, λες και οι αποδοχές των Βουλευτών είναι αποδοχές για να περνάνε καλά, ενώ έχουν να κάνουν με την αντιμετώπιση των εξόδων για την άσκηση των καθηκόντων τους. Αν θέλετε να το συζητήσουμε, πολύ ευχαρίστως. 
Είμαστε, όμως, υποχρεωμένοι με την ευκαιρία της σημερινής συζήτησης, να αναδείξουμε αυτό που είπα νωρίτερα, δηλαδή πώς έχει λειτουργήσει μέχρι σήμερα το «πόθεν έσχες», ιδιαίτερα για μας. 
Επομένως, είναι αυτονόητη η υπερψήφιση αυτής της πράξης νομοθετικού περιεχομένου, όπως και ομόφωνα -αν θυμάμαι καλά- πέρασε στην επιτροπή…</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Κατά πλειοψηφία πέρασε.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κατά πλειοψηφία είναι, αγαπητοί συνάδελφοι; Δεν το έχετε ψηφίσει;</Speech>
 <Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Εμείς το ψηφίσαμε. Πέρασε όμως κατά πλειοψηφία.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κατά πλειοψηφία, λοιπόν. Συγγνώμη, κύριε Πρόεδρε. Κάποιοι δεν το ψήφισαν, δηλαδή δεν ψήφισαν το αυτονόητο. Συγχέουμε το ρόλο μας να υπερασπίζουμε το ρόλο του Κοινοβουλίου με τα αυτονόητα μερικές φορές. 
Νομίζω ότι η συζήτηση μπορεί να επεκταθεί –αν θέλει κάποιος- και στην επικαιρότητα και στο πώς αξιοποιείται το Περιουσιολόγιο και τι δουλειά κάνει ο φοροεισπρακτικός μηχανισμός. Εγώ ήθελα να μείνω μόνο σε αυτό καθ’ αυτό το ζήτημα του «πόθεν έσχες» και ιδιαίτερα να κάνω αναφορά στο πώς λειτουργεί αυτό για τους εκπροσώπους του λαού στο Εθνικό Κοινοβούλιο, που είναι οι Βουλευτές.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κουτσούκο.
Το λόγο έχει τώρα για δεκαπέντε λεπτά η ειδική αγορήτρια των Ανεξάρτητων Ελλήνων, κ. Τσαμπίκα Ιατρίδη.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κυρίες και κύριοι συνάδελφοι, συζητάμε σήμερα στην Ολομέλεια της Βουλής την «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υπόχρεων του ν. 3213/2003». (Α΄154)». 
Συζητάμε, λοιπόν, τη δυνατότητα που δόθηκε στα πολιτικά πρόσωπα του ν. 3213 να καταθέσουν τις δηλώσεις τους για την περιουσιακή τους κατάσταση στις 30 Σεπτεμβρίου αντί στις 30 Ιουνίου, όπως γινόταν κάθε χρόνο. Με απλά λόγια, συζητάμε για την κύρωση μίας ρύθμισης, η οποία έχει ήδη συμβεί, ένα πραγματικό γεγονός, αφού πιστεύω ότι δεν υπάρχει κάποιος από εμάς που να μην έχει κάνει τη δήλωση για την περιουσιακή του κατάσταση.
Είναι προφανές, κυρίες και κύριοι συνάδελφοι, ότι η πρακτική των πράξεων νομοθετικού περιεχομένου, στην οποία έχουν καταφύγει οι μνημονιακές κυβερνήσεις, δημιουργούν και αυτές τις καταστάσεις, να ερχόμαστε δηλαδή εκ των υστέρων να κυρώνουμε μία πράξη την οποία ούτως ή άλλως την έχουμε κυρώσει de facto με τις πράξεις μας.
Είναι, λοιπόν, απαραίτητο να σταματήσει αυτή η «φάμπρικα», η γραμμή παραγωγής πράξεων νομοθετικού περιεχομένου, γιατί υποβαθμίζει σε μεγάλο βαθμό τη λειτουργία του Κοινοβουλίου και το κυριότερο δημιουργεί κλίμα απέχθειας προς τη Βουλή. 
Κανένας συνάδελφος πιστεύω ότι δεν έχει ψηφιστεί από τον ελληνικό λαό για να κυρώνει απλώς πράξεις νομοθετικού περιεχομένου, τα αποτελέσματα των οποίων μπορεί να είναι υπαρκτά και κυρίως μη αναστρέψιμα, ανεξάρτητα από την κύρωση ή όχι της εκάστοτε πράξης νομοθετικού περιεχομένου.
Το είπε και στην αρμόδια επιτροπή ο Κοινοβουλευτικός μας Εκπρόσωπος, ο κ. Μαριάς, ότι με τις πράξεις νομοθετικού περιεχομένου δεν κάνουμε σωστή κοινοβουλευτική εργασία, δεν είναι δυνατόν να εισακουστούν οι φορείς. Και προσθέτω εγώ ότι κινούμαστε στη λογική άλλων εποχών, στη λογική του «αποφασίζομεν και διατάσσομεν». 
Είναι γεγονός ότι η συγκεκριμένη πράξη νομοθετικού περιεχομένου θα μπορούσε να έρθει κι ως τροπολογία και να ψηφιζόταν από όλες τις πτέρυγες και να γινόταν συζήτηση. Δεν νομίζω ότι θα υπήρχε ιδιαίτερο πρόβλημα, πολύ περισσότερο όταν τα προβλήματα του TAXIS ήταν ορατά και υπαρκτά σε πολύ μεγάλο βαθμό, πολύ πριν αποφασιστεί η παράτασή του, που αναγκαστικά δόθηκε. Είναι κι αυτό ένα δείγμα της προχειρότητας, με την οποία ασκείτε την πολιτική σας. 
Το Υπουργείο Οικονομικών από τη μία μεριά έχει επιδοθεί σε μία φορολογική επιδρομή και, από την άλλη, δεν μπορεί να έχει ένα μηχανισμό που να λειτουργεί με τρόπο που να μην ταλαιπωρεί τους πολίτες και τους επαγγελματίες που ασχολούνται με την κατάθεση των φορολογικών δηλώσεων. Και βέβαια, έχει αλλοιωθεί στο μέγιστο βαθμό το πνεύμα του νομοθέτη, ο οποίος προέβλεψε τις πράξεις νομοθετικού περιεχομένου για την αντιμετώπιση, πραγματικά, έκτακτων αναγκών. 
Εμείς, όπως είπαμε και στην επιτροπή, μολονότι θεωρούμε ότι γίνεται κατάχρηση των πράξεων νομοθετικού περιεχομένου, θα ψηφίσουμε υπέρ της συγκεκριμένης κύρωσης, γιατί εν πάση περιπτώσει αντιμετώπισε ένα ουσιαστικό και υπαρκτό πρόβλημα που δημιούργησε –θυμίζω- το ίδιο το Υπουργείο Οικονομικών.
Όμως, αυτή η κατάσταση δεν μπορεί να συνεχιστεί. Δεν μπορεί η Κυβέρνηση να νομοθετεί με πράξεις νομοθετικού περιεχομένου, όπως έκανε με την ΕΡΤ και σε άλλες περιπτώσεις. Δεν μπορεί να εκβιάζει με αυτήν την πολιτική, γιατί γνωρίζει ότι με τις πράξεις νομοθετικού περιεχομένου δημιουργεί τετελεσμένα. Γιατί πώς μπορεί να αντιδράσει η Βουλή, όταν μεσολαβούν σαράντα ημέρες μέχρι η Κυβέρνηση να καταθέσει την πράξη προς κύρωση κι άλλοι τρεις μήνες το μέγιστο για να συζητηθεί η κύρωση; Στην περίπτωσή μας το διάστημα είναι τέσσερις μήνες από τη στιγμή που υπογράφηκε η πράξη νομοθετικού περιεχομένου.
Κυρίες και κύριοι συνάδελφοι, επέστρεψα χθες το βράδυ από τα Δωδεκάνησα, την εκλογική μου περιφέρεια. Είχα την τιμή να συνομιλήσω με πολλούς συμπατριώτες μου από όλες τις παρατάξεις. Βλέπετε, στις μικρές νησιωτικές κοινωνίες γνωριζόμαστε καλά μεταξύ μας και δεν κρυβόμαστε. 
Αυτό που όλοι μου είπαν είναι ότι παρακολουθούν τι συμβαίνει στη Βουλή, πολύ περισσότερο τώρα που βλέπουν ότι η πολιτική που εφαρμόζετε τους οδηγεί σε απόγνωση, τους ανησυχεί τι θα γίνει με τις ακτοπλοϊκές συγκοινωνίες, με την υγεία, με τα σχολειά τους, την ανεργία. Τα ζουν αυτά και βλέπουν τι κάνουν οι Βουλευτές που έστειλαν εδώ και γελιούνται όσοι νομίζουν ότι δεν βλέπουν τι κάνει η Κυβέρνηση στη Βουλή και με ποιον τρόπο προσπαθεί να περάσει μέτρα είτε με πράξεις νομοθετικού περιεχομένου είτε με τροπολογίες της τελευταίας στιγμής και μάλιστα σε άσχετα νομοσχέδια. 
Τα βλέπουν, λοιπόν κι έχουν σαφή εικόνα. Άλλωστε, όταν βλέπει κανείς ότι κάποιοι προσπαθούν με βίαιο τρόπο να του αλλάξουν τη ζωή του, τότε αρχίζει να προβληματίζεται πολύ περισσότερο και σίγουρα θα αναζητήσει ευθύνες.
Κυρίες και κύριοι συνάδελφοι, πιστεύω ότι με αφορμή αυτήν την κύρωση της πράξης νομοθετικού περιεχομένου, η οποία αφορά την περιουσιακή κατάσταση των Βουλευτών και των άλλων πολιτικών προσώπων, θα πρέπει να ανοίξουμε τη συζήτηση για τη δημιουργία ενός πιο ουσιαστικού και πιο αποτελεσματικού τρόπου ελέγχου του «πόθεν έσχες» των πολιτικών προσώπων και όσων έχουν διαχειριστεί δημόσιο χρήμα. 
Κλείνω με τη σημείωση ότι ψηφίζουμε τη συγκεκριμένη κύρωση για τους λόγους που ανέφερα. Τονίζουμε, όμως, ως Ανεξάρτητοι Έλληνες ότι αυτή η «βιομηχανία» πράξεων νομοθετικού περιεχομένου πρέπει να σταματήσει και στη θέση της να λειτουργήσει σωστά και ουσιαστικά το νομοθετικό έργο. 
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε την κ. Ιατρίδη. 
Το λόγο έχει ο ειδικός αγορητής του Λαϊκού Συνδέσμου- Χρυσή Αυγή κ. Ηλίας Παναγιώταρος για δεκαπέντε λεπτά.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ πολύ, κύριε Πρόεδρε. 
Ακούσαμε πιο πριν ότι έχουμε Περιουσιολόγιο επιτέλους. Περιουσιολόγιο έχουμε, λεφτά δεν έχουμε ή μάλλον λεφτά δεν έχουν οι Έλληνες πολίτες. Οπότε στη δεδομένη χρονική στιγμή το Περιουσιολόγιο μάλλον είναι άχρηστο, διότι ακόμα και από αυτούς οι οποίοι έχουν περιουσία –κάποια ακίνητα- οι περισσότεροι δεν έχουν τον τρόπο ούτε καν να τα συντηρήσουν. Βλέπετε γύρω σας τι συμβαίνει. 
Σήμερα, ερχόμαστε να κυρώσουμε την από 28 Ιουνίου 2013 Πράξη Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υπόχρεων του ν. 3213/2003». 
Βλέπουμε μία ακόμα πράξη νομοθετικού περιεχομένου από τις πάμπολλες που έχουν έρθει εντός του Κοινοβουλίου. Είναι μια κατάχρηση αυτής της δυνατότητας που παρέχεται στη Βουλή για πολύ έκτακτες και σημαντικές περιπτώσεις και μας θυμίζει την ιστορία με το βοσκό που φώναζε συνεχώς «λύκος, λύκος» και έτρεχαν οι συχωριανοί του για να τον βοηθήσουν, και όταν πραγματικά χρειάστηκε τη βοήθειά τους, δεν προσέτρεξε κανείς, διότι όλοι πίστευαν ότι αυτό που έλεγε ήταν ένα πολύ μεγάλο ψέμα. 
Με αυτό το σχέδιο νόμου του Υπουργείου Οικονομικών σήμερα επιβεβαιώνετε την ανοργανωσιά, την προχειρότητα, την τσαπατσουλιά του ελληνικού κράτους, το οποίο σας οδηγεί συνεχώς σε σπασμωδικές κινήσεις. 
Κλείσατε τις εφορίες σε πάρα πολλά σημεία της Ελλάδος, σε νησιά και αλλού, απολύσατε προσωπικό και έχετε απαιτήσεις από τους Έλληνες πολίτες –που ούτως ή άλλως τέσσερα χρόνια τώρα τους βομβαρδίζετε συνεχώς με μέτρα, με φορολογίες, με μειώσεις εισοδημάτων, συντάξεων- να μπορούν να αντεπεξέλθουν σε ό,τι παράλογο, ως επί το πλείστον, τους επιβάλλετε. 
Βλέπουμε συνεχώς, όπως συμβαίνει και με τον καινούργιο φόρο ακίνητης περιουσίας, να παίρνετε λιγότερα από τους «κατέχοντες» από ό,τι παίρνετε από τους μη έχοντες. 
Βλέπουμε, επίσης, ότι στα τέσσερα χρόνια μνημονίου που βρίσκεται η πατρίδα μας, καταφέρατε για το 2014 να προϋπολογίζουμε 2 δισεκατομμύρια ευρώ «μαύρη τρύπα» στον προϋπολογισμό. Η Κυβέρνηση ισχυρίζεται ότι θα είναι γύρω στα 500 εκατομμύρια ευρώ, αλλά όλα τα νούμερα δείχνουν ότι η κατάσταση δεν θα είναι έτσι, αλλά θα είναι πολύ χειρότερη. Τρία εκατομμύρια οκτακόσιες χιλιάδες Έλληνες ζουν στο όριο ή κάτω από το όριο της φτώχειας. Και όλα αυτά τα λέει η EUROSTAT, που τόσο πολύ τη χρησιμοποιείτε κατά καιρούς προς όφελός σας. 
Η ύφεση θα ακολουθήσει και το 2015 και δεν θα σταματήσει το 2014, όπως έχετε πει πολλές φορές. Κάποτε είπατε –ο κ. Παπανδρέου το είχε πει- ότι θα βγούμε στις αγορές το 2011, μετά είπατε για το 2012, έπειτα για το 2013. Η ουσία είναι ότι έρχεται σε λίγο το 2014 και δεν υπάρχει καμμία προοπτική αναλαμπής για την οικονομία και για την κοινωνία. 
Η ανεργία θα ξεπεράσει το 30% παρά τους ευσεβείς πόθους του Πρωθυπουργού, των Υπουργών και της συγκυβέρνησης. Το χρέος εκτιμάται ότι θα ξεπεράσει το 200%. Και όλα αυτά δεν τα λέει κάποιος τυχαίος αλλά είναι εκτιμήσεις και μελέτες της Citigroup, που και αυτή τη χρησιμοποιείτε κατά καιρούς, όταν σας βολεύει. 
Να υπενθυμίσουμε εδώ και μερικές από τις δηλώσεις του κ. Στουρνάρα που τις είχε κάνει στις αρχές του 2013. Είχε πει ότι η Ελλάδα άρχισε να ανακάμπτει και ότι από Οκτώβριο θα κλείσει το κενό. Η πραγματικότητα είναι ότι αν θα υπάρξει κάποια ανάπτυξη, ενδεχομένως θα είναι μέσα στο 2014, της τάξεως του 0,5% ή 0,6% και βλέπουμε, αν και όλα δείχνουν ότι δεν πρόκειται να υπάρξει καμμία απολύτως προοπτική. 
Μίλησε για πλεόνασμα μεγαλύτερο του προβλεπομένου. Στην πραγματικότητα, θα έχουμε πλέον του 1 δισεκατομμυρίου ευρώ έλλειμμα. 
Είπε, όπως είχαν πει και πάρα πολλοί άλλοι πάρα πολλές φορές όλα αυτά τα χρόνια, ότι δεν θα χρειαστούν νέα μέτρα. Απ’ ό,τι φαίνεται, όμως, οι περικοπές μαζί με τα νέα μέτρα θα προσεγγίσουν τα 4 δισεκατομμύρια. Ούτως η άλλως για το 2014 η τρόικα είχε πει ότι εκεί θα έφταναν τα νέα μέτρα, κοντά στα 4 δισ., λόγω των τεράστιων αποκλίσεων που έχουμε έως τώρα.
Μίλησε για το φόρο ακινήτων και βλέπουμε, όπως είπαμε και πιο πριν, ότι οι «υπερκατέχοντες» κι όχι απλώς οι «κατέχοντες» θα πληρώσουν λιγότερο φόρο από ότι θα πληρώσουν κάποιοι που διαθέτουν ένα μικρό σπίτι, μια κατοικία, μια αγροικία ή κάτι άλλο, οι οποίοι θα έχουν αύξηση της φορολογίας τους.
Μίλησε, επίσης, για τη μείωση της ανεργίας. Το βλέπουμε όλοι, βιώνουμε πώς πέφτει η ανεργία και πώς νέες θέσεις εργασίας δημιουργούνται, όχι όμως στην Ελλάδα, αλλά στη Βουλγαρία. Και όπως είπε και ο Βούλγαρος Πρωθυπουργός, χάρη στο γεγονός ότι εκατοντάδες ελληνικές επιχειρήσεις μετακόμισαν από την Ελλάδα στη Βουλγαρία τον τελευταίο καιρό έχουν δημιουργηθεί πλέον των εκατό χιλιάδων θέσεων εργασίας προς όφελος των Βούλγαρων και εις βάρος των Ελλήνων. Όλα αυτά έγιναν με νόμους και συμφωνίες τις οποίες τις έχετε ψηφίσει εσείς όλα αυτά τα χρόνια κι οι οποίες είναι εχθρικές -και τραγικές- απέναντι στον Έλληνα πολίτη. Και μας καλείτε τώρα να ψηφίσουμε μια ακόμα πράξη νομοθετικού περιεχομένου!
Επίσης, ακούσαμε και τον αγορητή του ΠΑΣΟΚ που μιλούσε για τους μισθούς των Βουλευτών, λέγοντας ότι ίσα – ίσα τα φέρνουν βόλτα και ότι έχουν γίνει περικοπές πλέον της τάξης του 50%. Ας βγει να το πει σε οποιαδήποτε πλατεία της Ελλάδος αυτό και αν δεν φύγει τρέχοντας, εδώ είμαι και ελάτε να μας το πείτε. Τουλάχιστον, μην παίζετε με τον πόνο του ελληνικού λαού. Σε τελική ανάλυση, ο κύριος, το κόμμα του και το κόμμα της Νέας Δημοκρατίας είναι αυτά που ψήφισαν όλα αυτά τα αντιλαϊκά μέτρα, ειδικά των τελευταίων ετών, εις βάρος του ελληνικού λαού και του Έλληνα πολίτη.
Θα μπορούσαμε να μιλάμε ώρες ατελείωτες για όλα αυτά τα ψέματα τα οποία είχατε υποσχεθεί και ως Νέα Δημοκρατία και ως ΠΑΣΟΚ όλα αυτά τα χρόνια, να υπενθυμίσουμε πάλι τα προεκλογικά δεκαοκτώ μέτρα της Νέας Δημοκρατίας, τα οποία μετεκλογικά έχουν γίνει τα δεκαοκτώ αντίμετρα της Νέας Δημοκρατίας, καθώς δεν κυνηγάνε να πραγματοποιήσουν ούτε ένα εξ αυτών και ένα - δύο τα οποία θα μπορούσαν να τα πραγματοποιήσουν, όπως είναι οι ιδιωτικοποιήσεις, έτσι όπως η Κυβέρνηση τις ονειρεύεται, και αυτές ακόμη δεν μπορούν να τις κάνουν καλά. Βλέπουμε ότι ξεπουλιούνται κτήρια του δημοσίου με τίμημα πολύ χαμηλό σε σχέση με την πραγματική τους αξία και την ίδια ώρα καλούνται οι ιδιοκτήτες, όπως η Ελληνική Αστυνομία, να πληρώνουν ενοίκιο στους αγοραστές αυτών των ακινήτων, που στο τέλος θα είναι πολύ μεγαλύτερο του τιμήματος πώλησης.
Είδαμε και την καινούργια συμφωνία, το «γάμο» μεταξύ ΠΑΣΟΚ και Νέας Δημοκρατίας. Τα κουφέτα περιμένουμε εδώ στο Κοινοβούλιο και ο ελληνικός λαός τα νέα μέτρα. Και αυτά είναι και πάλι προσπάθειες να γαντζωθείτε στην εξουσία που νομίζετε ότι σας ανήκει και κάνετε ό,τι περνάει από το χέρι σας για να μείνετε γαντζωμένοι εκεί, ενώ ολόκληρος ο ελληνικός λαός ταλαιπωρείται, πεινάει, δυστυχεί. 
Είχατε και τη φαεινή ιδέα, το κόλπο, αυτό το «τέλειο σχέδιο» πολιτικής δίωξης της Χρυσής Αυγής, διότι περί αυτού πρόκειται, -νομικώς όλη αυτή η ιστορία είναι για γέλια και γελάνε όλοι οι νομικοί, από πρωτοετείς φοιτητές της Νομικής, μέχρι εφέτες και αεροπαγίτες- να υπάρχει αρχηγός του πέμπτου πολιτικού κόμματος της Βουλής, δύο Βουλευτές έγκλειστοι στον Κορυδαλλό με αστείες κατηγορίες, άλλοι Βουλευτές να είναι υπόδικοι και άλλοι να ακολουθήσουν αύριο-μεθαύριο.
Δεν βάζετε καθόλου μυαλό, όταν βλέπετε τι γίνεται έξω στην κοινωνία όπου όλοι σας λοιδορούν, σας κοροϊδεύουν, όλο και περισσότεροι στηρίζουν τη Χρυσή Αυγή και ειδικότερα τέως ψηφοφόροι της Νέας Δημοκρατίας, βλέποντας αυτά τα αίσχη τα οποία συμβαίνουν στην ελληνική κοινωνία.
Γελάνε μαζί σας. Βλέπουν και παρακολουθούν από το κανάλι της Βουλής, όταν αυτό λειτουργούσε, γιατί κάνατε κι εκεί κάποια φοβερά πειράματα. Κλείνατε την ΕΡΤ, την ανοίγατε, ανοίξατε κάπου αλλού, γιατί δεν μπορείτε να πάτε να πάρετε το κτήριο, το οποίο είναι ιδιοκτησία της ΕΡΤ, γιατί είναι κάποιοι άλλοι μέσα, οι παλαιοί, οι καινούργιοι. Βλέπουν τι γίνεται και παρακολουθούν, όταν δεν κόβετε φυσικά τις ομιλίες της Χρυσής Αυγής, όπως έγινε σε κάποιες επιτροπές. 
Η Χρυσή Αυγή στην επιτροπή ψήφισε «κατά» της συγκεκριμένης πράξης νομοθετικού περιεχομένου και επιμένει, για όλες αυτές τις γελοιότητες οι οποίες συμβαίνουν και εντός και εκτός του ελληνικού Κοινοβουλίου. Εμείς θα είμαστε εδώ, ο ελληνικός λαός είναι μαζί μας. Εσείς μπορείτε να κάνετε ό,τι θέλετε, αλλά στο τέλος το λόγο τον έχει ο ελληνικός λαός. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει η ειδική αγορήτρια της Δημοκρατικής Αριστεράς, κ. Ασημίνα Ξηροτύρη, για δεκαπέντε λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, συζητάμε σήμερα το σχέδιο νόμου με το οποίο κυρώνεται και έχει ισχύ νόμου από τη δημοσίευσή της στην Εφημερίδα της Κυβερνήσεως, δηλαδή από τις 28 Ιουνίου του 2013, η πράξη νομοθετικού περιεχομένου για την παράταση της προθεσμίας υποβολής δήλωσης περιουσιακής κατάστασης αυτών που έχουν υποχρέωση να το κάνουν με βάση το ν.3213/2003, κι η οποία παράταση ήταν μέχρι τις 30 Σεπτεμβρίου του 2013. 
Η προθεσμία υποβολής της δήλωσης περιουσιακής κατάστασης των υπόχρεων φυσικών προσώπων έληγε στις 30 Ιουνίου 2013 και παρατάθηκε κυρίως διότι παρατάθηκε η προθεσμία της υποβολής των φορολογικών δηλώσεων, που είναι άρρηκτα συνδεδεμένη με τη δήλωση του «πόθεν έσχες». 
Τυπικά και ουσιαστικά, λοιπόν, καλούμαστε να κυρώσουμε αυτήν την πράξη. Με την ευκαιρία αυτή, έγινε μία γενικότερη συζήτηση για τις πράξεις νομοθετικού περιεχομένου. Θα έλεγε κανείς ότι στην προκειμένη περίπτωση ίσως η πράξη νομοθετικού περιεχομένου ήταν απαραίτητη. Είναι ακριβώς στο πεδίο της σκοπιμότητας των πράξεων νομοθετικού περιεχομένου. 
Βέβαια, τα τελευταία χρόνια, οι πράξεις νομοθετικού περιεχομένου που έχουν έρθει στο Κοινοβούλιο δικαιολογούσαν τον επείγοντα χαρακτήρα τους από τα θέματα εφαρμογής των μνημονίων και των μεσοπρόθεσμων πλαισίων, προκειμένου να εξασφαλιστεί κάθε φορά η απαραίτητη δόση. Περιείχαν, όμως, πολλές διατάξεις και ρυθμίσεις που άλλαζαν άρδην το νομοθετικό πλαίσιο της χώρας, πέρα από τα επώδυνα μέτρα, τα οποία περιείχαν αυτές οι πράξεις νομοθετικού περιεχομένου. Έτσι είναι δικαιολογημένη η κάθε επιφύλαξη απέναντι σε αυτές τις πράξεις νομοθετικού περιεχομένου. 
Τελευταίο χαρακτηριστικό παράδειγμα πράξεων νομοθετικού περιεχομένου ήταν αυτή η πράξη που έδωσε τη δυνατότητα να καταργηθεί η ΕΡΤ με κοινή υπουργική απόφαση, πράξη η οποία δεν έχει έρθει ακόμα προς κύρωση. Ήρθε κάποια στιγμή και αποσύρθηκε το σχετικό σχέδιο νόμου και δεν ξέρω τελικά πότε έχει σκοπό το Υπουργείο να φέρει προς κύρωση αυτή την πράξη νομοθετικού περιεχομένου. 
Τώρα ας μπούμε στην ουσία αυτής της υπόθεσης. Συζητούμε την παράταση μιας πολύ σημαντικής διαδικασίας που αφορά στην υποχρέωση δήλωσης της περιουσιακής κατάστασης όλων των πολιτικών προσώπων από τον Πρωθυπουργό μέχρι τους Αρχηγούς των κομμάτων, τους Υπουργούς, τους Βουλευτές του ελληνικού Κοινοβουλίου, τους Έλληνες Ευρωβουλευτές, τους γενικούς, ειδικούς γραμματείς, τα στελέχη της τοπικής και περιφερειακής αυτοδιοίκησης, τους προέδρους, διευθύνοντες συμβούλους κ.λπ. των νομικών προσώπων δημοσίου δικαίου, των δημόσιων επιχειρήσεων, τους προέδρους και τα μέλη των επιτροπών αξιολόγησης, τους προέδρους, τους διοικητές και τους υποδιοικητές των πιστωτικών ιδρυμάτων, τους λειτουργούς της δικαιοσύνης κ.λπ..Είναι πάρα πολλά τα πρόσωπα και βέβαια, εμείς λέμε ότι πρέπει να επεκταθούν περαιτέρω οι δηλώσεις του «πόθεν έσχες». 
Εκείνο, όμως, το οποίο είναι απαραίτητο και αποτελεί βασική προϋπόθεση είναι να γίνεται ένας ουσιαστικός έλεγχος αυτών των δηλώσεων, η αξιοποίηση όλων των μέσων και κυρίως των ηλεκτρονικών που θα συνδέουν τον έλεγχο της δήλωσης του «πόθεν έσχες» με την φορολογική δήλωση, με τις δηλώσεις μέχρι τώρα της ακίνητης περιουσίας και τα λοιπά φορολογικά στοιχεία, δηλαδή το φορολογικό προφίλ του υπόχρεου της δήλωσης «πόθεν έσχες». 
Για όλα αυτά τα πρόσωπα, τα οποία είναι υπόχρεα μέχρι σήμερα για τη δήλωση «πόθεν έσχες», ο ελληνικός λαός έχει διαπιστώσεις ότι δεν υπάρχει ουσιαστικός έλεγχος. Διότι για πολλά από αυτά τα πρόσωπα που είπα, όχι μόνο για τους πολιτικούς, αλλά και για τους άλλους λειτουργούς που διαχειρίζονται το δημόσιο χρήμα, υπάρχουν αρκετές σκοτεινές δηλώσεις «πόθεν έσχες». Αποτελέσματα, όμως, αυτών των ελέγχων και η επιβολή των ανάλογων κυρώσεων δεν υπάρχουν. 
Έτσι, εμείς οι Βουλευτές είμαστε πράγματι εκτεθειμένοι, ιδιαίτερα σε αυτή εδώ την κατάσταση, από αυτή δηλαδή την ατέλεια που παρουσιάζεται στο να υπάρξει πράγματι ένας ουσιαστικός έλεγχος και ουσιαστικές κυρώσεις σε προβληματικές δηλώσεις «πόθεν έσχες». 
Αυτή η συζήτηση για την πράξη νομοθετικού περιεχομένου -ανέφερε αρκετά πράγματα σε σωστή κατεύθυνση ο εισηγητής της Νέας Δημοκρατίας- θα πρέπει πράγματι να μας προβληματίσει και θα πρέπει να ζητήσουμε να αναβαθμιστεί και να θωρακιστεί αυτό το σύστημα του ελέγχου κυρίως των δηλώσεων «πόθεν έσχες». 
Σε αυτήν τη συζήτηση θα μπω σε δύο ακόμη θέματα. Πιστεύω ότι ιδιαίτερα θα μας βοηθήσει, και στα θέματα της πάταξης της φοροδιαφυγής, αλλά και στα θέματα των ελέγχων των δηλώσεων «πόθεν έσχες», η σύνταξη του Περιουσιολογίου. 
Είναι μια υπόθεση, η οποία, τουλάχιστον στην προηγούμενη συμφωνία της τρικομματικής κυβέρνησης, υπήρχε ως υποχρέωση να την προωθήσει πολύ γρήγορα η Κυβέρνηση. Δεν ξέρω αν τώρα είναι στις προτεραιότητές της, αν είναι καν υποχρέωση και πότε και ποιο είναι το χρονοδιάγραμμα που θα αρχίσουν οι ρυθμίσεις αυτές για τη σύνταξη του Περιουσιολογίου. 
Βέβαια, όλα αυτά συνδέονται με το περιβόητο Κτηματολόγιο, το οποίο ακόμα «σέρνεται». Η χώρα μας αδυνατεί -και είναι από τις λίγες χώρες, όχι της Ευρωζώνης, αλλά του κόσμου γενικότερα- να έχει ένα ουσιαστικό Κτηματολόγιο, για να μπορούν από εκεί και πέρα να έχουν βάση και το Περιουσιολόγιο και οι δηλώσεις και ο φόρος ακίνητης περιουσίας κοκ.. 
Σε αυτή λοιπόν, τη συζήτηση θα πρέπει να αναφέρουμε και πάλι ότι υπάρχει ανάγκη για ένα ενιαίο φορολογικό νομοσχέδιο, δίκαιο και αναπτυξιακό, το οποίο θα ανακατανέμει τα βάρη και θα τα καθορίζει έτσι όπως λέει το Σύνταγμά μας, δηλαδή ο καθένας να φορολογείται σύμφωνα με τις δυνατότητες που έχει. Αυτό το δίκαιο φορολογικό νομοσχέδιο θα αποκαταστήσει τη σχέση κράτους και πολίτη. 
Διάβασα με μία σχετική έκπληξη στην προγραμματική συμφωνία Νέας Δημοκρατίας και ΠΑΣΟΚ ότι αυτό το ενιαίο φορολογικό νομοσχέδιο δεν είναι της στιγμής, αλλά θα γίνει μετά την κρίση -μετά την κρίση; Πότε είναι το μετά; Περίπου το 2057 τελειώνει το χρέος- και ότι στο μεταξύ θα υπάρχουν αυτές οι αποσπασματικές ρυθμίσεις που θα καθορίζουν ορισμένα και από τα φορολογικά θέματα που συζητούμε σήμερα. 
Και ενιαίο φορολογικό νομοσχέδιο χρειάζεται, αλλά και να ενταθούν περισσότερο και να χρησιμοποιηθούν όλα τα εργαλεία για την πάταξη της φοροδιαφυγής. Αυτό είναι ένα τεράστιο θέμα. Είναι μια πηγή ουσιαστικών εσόδων. 
Αρκεί να πω ότι τελικά για το χρηματοδοτικό κενό, η Κυβέρνηση προβλέπει, από τα 2 δισεκατομμύρια που υπολογίζει ότι είναι το χρηματοδοτικό κενό, το 1 δισεκατομμύριο να το πάρει από την πάταξη της φοροδιαφυγής και το άλλο να το πάρει πάλι από τα ασφαλιστικά ταμεία.
Ένα δισεκατομμύριο, κύριε Υπουργέ; Πόσες φορές έχουμε συζητήσει; Και μόνο αυτές οι περιβόητες λίστες, καθώς κι ένα σωρό άλλα πράγματα, μπορούν να εισφέρουν στα ταμεία -και έπρεπε να είχαν εισφέρει- στα έσοδα του κράτους πολύ περισσότερα από 10 δισεκατομμύρια ευρώ. 
Το θέμα της πάταξης της εισφοροδιαφυγής είναι ένα τεράστιο κοινωνικό πρόβλημα, το οποίο μέσα στην κρίση αν είχε λυθεί, θα ανακούφιζε πάρα πολύ τους Έλληνες πολίτες. 
Με την ευκαιρία, λοιπόν, αυτής της πράξης νομοθετικού περιεχομένου, ας αναλογιστούμε όλοι και πώς στο «πόθεν έσχες» θα είναι ουσιαστικός ο έλεγχος και πώς τελικά θα αποκαταστήσει εμάς τους πολιτικούς, τους Βουλευτές, τουλάχιστον, που συζητάμε, απέναντι στην κοινωνία. Διότι δεν είναι δυνατόν να μπαίνουμε στο ίδιο τσουβάλι με κάποιους οι οποίοι όντως έχουν κάποια μελανά στοιχεία στις δηλώσεις του «πόθεν έσχες». 
Από την άλλη πλευρά, θα πρέπει όντως να υπάρξει μια ουσιαστική πρόοδος. Έγιναν αρκετά βήματα, αλλά πρέπει πλέον να φτάσουμε σε ένα ουσιαστικό αποτέλεσμα και για ένα σωστό φορολογικό σύστημα και για ένα σύστημα πάταξης της φοροδιαφυγής και της φοροεισφοράς. 
Ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε την κα Ξηροτύρη.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Σπύρος Χαλβατζής.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Ένα από τα ουσιαστικά προβλήματα που υπάρχουν και που αναδεικνύονται στη σημερινή συζήτηση του νομοσχεδίου, αφορά στη βιομηχανία των πράξεων νομοθετικού περιεχομένου. 
Ως ΚΚΕ είμαστε ριζικά αντίθετοι με αυτή την πολιτική πρακτική. Κάποια στιγμή θα πρέπει να μπει ένα τέλος. Δεν μπορεί να λειτουργεί η Βουλή με πράξεις νομοθετικού περιεχομένου. Πλειοψηφίες υπάρχουν, δυνατότητες για συζήτηση υπάρχουν. Εν πάση περιπτώσει, δεν γίνεται κάθε φορά με μια πράξη νομοθετικού περιεχομένου να αντιμετωπίζονται σοβαρότατα προβλήματα. Η πράξη νομοθετικού περιεχομένου εφαρμόζεται άμεσα και οποιαδήποτε θέση στη συζήτηση της Ολομέλειας της Βουλής ύστερα από μήνες στην ουσία δεν έχει καμμία αξία και καμμία απολύτως πρακτική σημασία. 
Η συγκεκριμένη πράξη νομοθετικού περιεχομένου, που συζητάμε σήμερα, βρίσκεται στα όριά της. Και δεν είναι μόνο αυτή. Υπάρχουν πράξεις νομοθετικού περιεχομένου που συχνά παρατείνονται και άλλες που βρίσκονται στο κενό. Αυτός είναι ένας επιπλέον λόγος για τον οποίο πρέπει να σταματήσει άμεσα αυτή η βιομηχανία. Δεν μπορεί η Κυβέρνηση να κυβερνά με πράξεις νομοθετικού περιεχομένου. 
Λόγου χάριν, η αντίστοιχη πράξη νομοθετικού περιεχομένου, με την οποία έπεσε το μαύρο στην ΕΡΤ, υφίσταται. Και σήμερα παρακολουθούμε τις συνέπειες και τις διαδικασίες αυτής της παράτασης. 
Κύριε Πρόεδρε, με αφορμή την πράξη νομοθετικού περιεχομένου και το αντικείμενό της, γίνεται μεγάλη συζήτηση για τη δήθεν διάθεση της Κυβέρνησης για την πάταξη της φοροδιαφυγής, της διαπλοκή και για τη διαφάνεια. Θέλουμε να τονίσουμε για άλλη μια φορά, ότι δεν υπάρχει καμμία πολιτική βούληση για κάτι τέτοιο στην πράξη. Βεβαίως, αυτό αφορά πριν απ’ όλα και αποκλειστικά την πολιτική όλων των αστικών κυβερνήσεων και παλιότερα, είτε του ΠΑΣΟΚ είτε της Νέας Δημοκρατίας, αλλά και της σημερινής συγκυβέρνησης Νέας Δημοκρατίας-ΠΑΣΟΚ. 
Αν ψάξει κανείς, θα δει ότι σε όλα τα φορολογικά νομοσχέδια δίνονται κίνητρα, φοροαπαλλαγές, φοροενισχύσεις στο μεγάλο κεφάλαιο. Πολλές φορές δόθηκε -και δίνεται- ζεστό χρήμα, με διάφορους τρόπους και μορφές. Δίνονται όλα αυτά σταθερά και με συνέπεια στους μεγάλους επιχειρηματικούς ομίλους. Θα το ξαναπούμε για άλλη μια φορά: Όλα αυτά τα χρόνια έχετε δώσει στους εφοπλιστές περισσότερες από πενήντα επτά φοροαπαλλαγές. Αυτή είναι η πραγματικότητα. Και σε κάθε φορολογικό νομοσχέδιο στην πρακτική υπάρχει μία βιομηχανία παραγωγής φορολογικών νομοσχεδίων. 
Αυτό δεν συμβαίνει μόνον όταν αλλάζει μια κυβέρνηση, αλλά κι όταν αλλάζει ένας Υπουργός Οικονομικών της ίδιας κυβέρνησης και αυτός φέρνει ένα καινούργιο φορολογικό νομοσχέδιο. 
Με όλα αυτά τα φορολογικά νομοσχέδια επιβαρύνεται η εργατική τάξη, τα πλατιά λαϊκά στρώματα, οι μισθοσυντήρητοι.
Κύριε Πρόεδρε, τα φαινόμενα διαπλοκής θα συνεχίσουν να αναπαράγονται σε όλο και μεγαλύτερη κλίμακα όσο ο πλούτος θα συγκεντρώνεται σε λίγα χέρια, όσο θα υπάρχει το κυνήγι του κέρδους. Ριζική αντιμετώπιση του προβλήματος αυτού μπορεί, κατά την άποψη του Κομμουνιστικού Κόμματος Ελλάδας, να υπάρξει μόνο στα πλαίσια ενός ανώτερου κοινωνικού σχηματισμού όπου ο παραγόμενος πλούτος θα ανήκει σε αυτούς που τον παράγουν, ασφαλώς με λαϊκή εξουσία και εργατικό λαϊκό έλεγχο. Γιατί σήμερα ο πραγματικός έλεγχος παρεμποδίζεται. Και θα συνεχίσει να παρεμποδίζεται, όποιος και να είναι ο ελεγκτικός μηχανισμός, όσο θα υπάρχει η νομοθετική δυνατότητα απόκρυψης περιουσιακών στοιχείων με τοποθετήσεις σε ανώνυμες μετοχές και ανώνυμα χρηματοοικονομικά λεγόμενα προϊόντα, όσο θα παραμένει η δυνατότητα απόκρυψης περιουσιακών στοιχείων μέσα από τις λεγόμενες offshore.
Με την ευκαιρία της συζήτησης, στο σημερινό νομοσχέδιο θα θέλαμε, κύριε Πρόεδρε, να επαναφέρουμε τις προτάσεις που επανειλημμένα έχουμε διατυπώσει ως ΚΚΕ και μέσα στη Βουλή, προτάσεις τις οποίες πεισματικά αρνούνται τα αστικά κόμματα και άλλοι να τις αποδεχθούν. Αυτές οι προτάσεις είναι συγκεκριμένες:
Πολλές φορές ζητήσαμε -και σήμερα με αυτήν την ευκαιρία το ζητάμε- τη μετατροπή των ανωνύμων μετοχών των εταιριών, των ανώνυμων τίτλων του δημοσίου και των άλλων χρηματοοικονομικών προϊόντων σε ονομαστικούς, ώστε να μπορεί να ελεγχθεί τι κατέχει ο καθένας. Ζητήσαμε και ζητάμε τον έλεγχο στην εξαγωγή κεφαλαίων από τη χώρα, την κατάργηση του επιχειρηματικού, εμπορικού, τραπεζικού και φορολογικού απορρήτου, ώστε να καθίσταται δυνατή η εξακρίβωση στοιχείων. 
Η άρνηση των μέχρι σήμερα κυβερνήσεων να υιοθετήσουν αυτά τα στοιχειώδη μέτρα ελέγχου που θα διευκόλυναν να αποκαλυφθούν φαινόμενα διαφθοράς και διαπλοκής, δείχνει και την υποκρισία όλων των κυβερνήσεων, πέρα από τα μεγάλα λόγια για τη διαφάνεια, τα οποία ακούμε πολύ συχνά.
Ανεξάρτητα, λοιπόν, από όλα αυτά και επειδή αυτό το συγκεκριμένο νομοσχέδιο που επικυρώνει αυτήν την πράξη νομοθετικού περιεχομένου, έχει μια τυπική σημασία, αυτήν καθ’ αυτήν τη σημερινή πράξη νομοθετικού περιεχομένου, εμείς θα την ψηφίσουμε. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Χαλβατζή.
Το λόγο έχει ο κύριος Υπουργός.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κυρίες και κύριοι Βουλευτές, με το παρόν νομοσχέδιο κυρώνεται η πράξη νομοθετικού περιεχομένου που αφορά την παράταση προθεσμίας υποβολής δήλωσης περιουσιακής κατάστασης που προβλέπει ο ν. 3213/2003. Σύμφωνα με τις σχετικές διατάξεις, ο υπόχρεος για υποβολή δήλωσης περιουσιακής κατάστασης θα πρέπει να συνυποβάλει υποχρεωτικά αντίγραφο της δήλωσης φορολογίας εισοδήματος. Σε συνέχεια της απόφασης του Υπουργείου Οικονομικών για παράταση προθεσμίας υποβολής των φορολογικών δηλώσεων, κρίθηκε επιβεβλημένο να αντιμετωπιστεί το ζήτημα της χρονικής συμβατότητας της υποβολής των δυο δηλώσεων. 
Φέτος, για πρώτη φορά εφαρμόστηκε η υποχρεωτική ηλεκτρονική υποβολή δήλωσης φορολογίας εισοδήματος για όλους τους φορολογούμενους. Οι τεχνικές δυσκολίες που παρουσιάστηκαν στο σύστημα υποδοχής κατά τη μαζική υποβολή δηλώσεων σε εντατικούς ρυθμούς και προκειμένου να αποφευχθεί περαιτέρω η υπερφόρτωση του συστήματος, αλλά και η ταλαιπωρία των πολιτών, επέβαλαν την ανάγκη να παραταθεί και φέτος –παρ’ όλο που και προσωπικά είμαι αντίθετος σε τέτοιου είδους πρακτικές- η υποβολή των φορολογικών δηλώσεων. 
Εν όψει αυτών και δεδομένου ότι η μη υποβολή ή η εκπρόθεσμη υποβολή δήλωσης περιουσιακής κατάστασης επιφέρει συνέπειες μέχρι και κακουργηματικού χαρακτήρα για τους υπόχρεους, συνέτρεχαν οι προϋποθέσεις της εξαιρετικά επείγουσας και απρόβλεπτης ανάγκης, υπό την έννοια του Συντάγματος, προκειμένου να παραταθεί η προθεσμία υποβολής της δήλωσης περιουσιακής κατάστασης. 
Ευλόγως, η πλήρης μετάβαση στην τεχνολογία ενέχει αντικειμενικές δυσκολίες και απαιτεί κάποια περίοδο προσαρμογής.
Καθώς ολοκληρώθηκε η διαδικασία υποβολής των δηλώσεων, θα αξιολογήσουμε τις όποιες αδυναμίες παρουσιάστηκαν και θα καταβάλουμε κάθε δυνατή προσπάθεια να εξαλειφθούν το επόμενο έτος. 
Σε κάθε περίπτωση, ο εκσυγχρονισμός του φορολογικού συστήματος με την εφαρμογή νέων τεχνολογιών, θα έχει πολύ θετικές συνέπειες για τον πολίτη, αφού θα κάνει χρήση ηλεκτρονικών υπηρεσιών εύκολα και γρήγορα, χωρίς πλέον να χρειάζεται να μεταβεί στη ΔΟΥ και να αφιερώσει σημαντικό χρόνο για τη διεκπεραίωση των υποχρεώσεών του.
Το παρόν νομοσχέδιο έδωσε την αφορμή να γίνει μια ευρύτερη συζήτηση για την ανάγκη εκσυγχρονισμού των εργαλείων που διαθέτουμε στην ενίσχυση της φορολογικής συνείδησης και διαφάνειας. 
Μια πραγματικά σημαντική μεταρρύθμιση, στην οποία αναφέρθηκαν αρκετοί Βουλευτές –και με βρίσκει απολύτως σύμφωνο- αποτελεί η πλήρης λειτουργία των μεθόδων και εργαλείων που έχουν ήδη θεσπιστεί για την καταπολέμηση της φοροαποφυγής και της φοροδιαφυγής. 
Προς αυτήν την κατεύθυνση, ως Υπουργείο Οικονομικών έχουμε ξεκινήσει να εργαζόμαστε μεθοδικά, ώστε να εφαρμόσουμε κατά τρόπο ολοκληρωμένο διεθνώς δοκιμασμένα και εξαιρετικά αποτελεσματικά εργαλεία ενάντια στην φοροαποφυγή και φοροδιαφυγή με σκοπό την επίτευξη αποτελεσμάτων ταχύτατα.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Πρόεδρος, κ. Απόστολος Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, διατίθεται σήμερα μια ολόκληρη συνεδρίαση για τη συγκεκριμένη πράξη νομοθετικού περιεχομένου. Άλλη μία αύριο για μια διεθνή σύμβαση της Ευρωπαϊκής Ένωσης με τη Βουλγαρία. Και θα έχουμε μόνο δύο συνεδριάσεις -τη μία πάνω στην άλλη- για το μεγάλο πολυνομοσχέδιο, στο οποίο δεν υπάρχει σχεδόν κανένα Υπουργείο που πίσω από δύο-τρία άρθρα του Υπουργείου Υγείας να μην προσθέτει πλείστες όσες και άσχετες μεταξύ τους -ακόμα και του ίδιου Υπουργείου- διατάξεις σε πολλά άρθρα.
Αυτό σημαίνει ότι το Κοινοβούλιο δεν λειτουργεί όπως πρέπει με ευθύνη της Κυβέρνησης, διότι αυτή έχει και την πρωτοβουλία κατά κύριο λόγο, αφού ουσιαστικά η διαδικασία των προτάσεων νόμου από το Σώμα έχει αχρηστευτεί από την τακτική όλων των κυβερνήσεων από τη Μεταπολίτευση έως τώρα. Έχει, όμως, η κυβέρνηση και την πρωτοβουλία, με την ημερήσια διάταξη που καταρτίζει ο Πρόεδρος της Βουλής, για τη σειρά με την οποία εισάγονται εδώ τα διάφορα νομοσχέδια.
Είμαστε ένα βήμα από τη φωτιά, στην κρίση που συνεχίζεται τριάμισι χρόνια! «Κρίμασιν οις οίδε Κύριος»! Ο κόσμος υποφέρει, πεινά, δυστυχεί! Παρουσιάζεται, λοιπόν, το φαινόμενο μεγάλο μέρος του πληθυσμού -και είναι λογικό στην κατάσταση που βρίσκεται- να μην είναι σε θέση να ανιχνεύσει καν, να σκεφτεί, ευθύνες. Διότι, από το καλοκαίρι του 2010 κάποιοι έλεγαν «δεν πληρώνω», κάποιοι έκαιγαν την Αθήνα, κάποιοι άλλοι δεν άφηναν τους τουρίστες στα λιμάνια να αποβιβαστούν. Να, γιατί η ύφεση προχωρούσε, να, γιατί τα ελλείμματα δεν περιορίζονταν, στο βαθμό που θα έπρεπε με τόσες θυσίες στις οποίες έχει υποβληθεί ο ελληνικός λαός. Δεν είναι, λοιπόν, σε αυτήν τη θέση, που βρίσκεται ανθρωπίνως δυνατόν, να σκεφτεί καν, -και χρειάζονται και γι’ αυτό την κατανόησή μας- ένα μεγάλο μέρος του πληθυσμού της χώρας.
Ξέρετε, στους δήμους της Β΄ Εκλογικής Περιφέρειας της Αθήνας και όχι μόνον εκεί συναντώ πάσης κατηγορίας -και εισοδηματικής και κοινωνικής και τοποθέτησης πολιτικής- πολίτες. Παρατηρώ ότι αυτοί που είναι πραγματικά «καταγής», σε βαθιά κατάθλιψη, που υποφέρουν και φυσικά διαμαρτύρονται. Αυτοί όμως που έχουν «ανέβει στα κεραμίδια», κύριε Πρόεδρε -και δεν αναφέρομαι μόνο σε άτομα, αναφέρομαι και σε οργανωμένες κομματικές και παραταξιακές ομάδες- είναι αυτοί που δεν πεινούν, που δεν δυστυχούν, αλλά ίσως φοβούνται ότι θα δυστυχήσουν ή υποκρίνονται ότι έχουν «ανέβει στα κεραμίδια» διαμαρτυρόμενοι για λογαριασμό αυτών που πράγματι υποφέρουν!...
Νομίζω ότι το συμπέρασμα είναι πως επί τριάμισι χρόνια τώρα -θα μπορούσε κανείς να χρησιμοποιήσει τη λαϊκή έκφραση -: «βγάζουμε μόνοι τα μάτια μας » ή κάποιοι βγάζουν τα μάτια των υπολοίπων. Και «πετάμε τη μπάλα» στους έξω νομίζοντας ότι εμείς θα καταργήσουμε αυτό που ισχύει από αιώνων, ότι δηλαδή δεν υπάρχει φιλία μεταξύ κρατών, αλλά συμφέροντα. Θα έπρεπε όλοι να φροντίζουν ο λαός τους, η χώρα τους, που ήταν στο κέντρο των αποφάσεων της Ευρωπαϊκής Ένωσης, να μη βρεθεί στην ανάγκη της, να μην βρεθεί στο περιθώριο της. Νομίζω ότι αυτό ισχύει, γι’ αυτούς, που επαναλαμβάνω, δεν πεινούν ,αλλά ίσως, έχουν στερηθεί προνομίων και της δυνατότητας να πλουτίζουν σε βάρος του συνόλου. Αν και πιστεύω ότι είναι αρκετοί εκείνοι που συνεχίζουν να πλουτίζουν. Διότι ο πλούτος δεν εξανεμίζεται, τουλάχιστον εξ ολοκλήρου. Κάποιοι, τελικώς, επωφελούνται, και της κρίσης!
Και ποια είναι τώρα η θέση ενός Κοινοβουλίου το οποίο βάλλεται, απαξιώνεται, καθυβρίζεται εξαιτίας της εικόνας που δίνουν από τα ΜΜΕ τριάντα με σαράντα από τα τριακόσια μέλη τους; 
Η χώρα δυστυχώς χειραγωγείται από συμφέροντα όχι των πεντακοσίων οικογενειών που λέγαμε κάποτε, αλλά επτά - οκτώ. Και γύρω από τους επτά - οκτώ αυτούς, είτε θέλουν είτε δεν θέλουν, θα υποχρεωθούν να ενταχθούν όσοι άλλοι επιχειρηματίες -ιδιαίτερα αν έχουν να κάνουν με το κράτος- αν δεν θέλουν «να σβηστούν από το χάρτη»! Αυτά δεν είναι πράγματα που τα ανακάλυψα εγώ. Τα ζούμε καθημερινά από την δεκαετία του ’90. Εδώ και πολλά χρόνια έλεγα στον τότε εισαγγελέα του Αρείου Πάγου: Βάλε έναν αντιεισαγγελέα και στα εφετεία της χώρας έναν άλλο εισαγγελικό λειτουργό να είναι σε επαφή και να αποδελτιώνουν τα κουίζ των διαφόρων μέσων ενημέρωσης που τάχα έχουν για κάποιον να πουν -μέχρι προφανώς να περάσει αυτός από τον «πάγκο»- ή ρεπορτάζ για καταγγελίες, για αποκαλύψεις, που εξαγγέλλονται αλλά δεν πραγματοποιούνται, ή ξεκινούν μια-δυο μέρες και μετά δεν συνεχίζονται… 
Αυτά που λέγω είναι κοινώς γνωστά. Όμως, δεν ξέρω, αν είναι αυτό το Κοινοβούλιο που πραγματικά θα βρει τη δύναμη, αφού απαλλαγούν οι διάφορες κοινοβουλευτικές ομάδες από τα μικροκομματικά και τα μικροπολιτικά τους για να υπερασπιστούν το Κοινοβούλιο, δηλαδή τη δημοκρατία όταν ανεχόμαστε να, καθυβρίζεται και από εκεί, από εκείνο το Βήμα, το Κοινοβούλιο μας. Όμως, μπορεί κανείς να διερωτάται: Μήπως διευκολύνεται, να περιυβρίζεται το Κοινοβούλιο και από τη στάση την οποία ακολουθούν είτε ορισμένα μέλη του είτε ορισμένες ομάδες εδώ μέσα; Διότι η δημαγωγία, ο λαϊκισμός τους δεν έχουν πια όρια.
Χθες γιορτάσαμε σε όλη την Ελλάδα, αν και με τρόπο για τον οποίον ειλικρινά ντρέπομαι, το έπος του ’40. Θα με ακούσουν πάλι κάποιοι συνάδελφοι να λέω ότι το ’40, από το Ζαχαριάδη μέχρι τον αρχηγό του πιο δεξιού κόμματος, κανείς δεν είπε σ’ αυτούς που πήγαιναν στο μέτωπο: «Πού πάτε, ρε, να πολεμήσετε στην Αλβανία; Οι στρατηγοί σας, οι λοχαγοί σας, οι διμοιρίτες σας είναι πράκτορες του Μουσολίνι». Αντίθετα, έσπευσαν όλοι, και βέβαια, όχι για τη δικτατορία Μεταξά, αλλά για την πατρίδα.
Τώρα, όμως, από το καλοκαίρι του 2010, τι έλεγαν πολλοί στο λαό; Έλεγαν: «Ποιοι είναι αυτοί; Ο Πρωθυπουργός είναι ο Τσολάκογλου. Αυτοί; Είναι πράκτορες της Μέρκελ». Εδώ, κύριε Πρόεδρε, το 2010 ανάρτησαν στο διαδίκτυο μια προκήρυξη που έγραφε για μας τους Βουλευτές «WANTED». Όπως οι προκηρύξεις για τους ληστές στο Φαρ Ουέστ. «Καταζητείται αμοιβή 100.000 δολάρια» ή ως «πράκτορας της Μέρκελ». Εδώ που έχουμε φθάσει, αυτό δείχνει πόσο χαμηλά είχαμε πέσει.
Κύριε Πρόεδρε, έρχομαι στο νομοσχέδιο. Θυμίζω σε όλους ότι ψηφίσαμε μία διάταξη στο νομοσχέδιο του Υπουργείου Δικαιοσύνης, πριν από μερικούς μήνες, με την οποία παρατείναμε μέχρι το τέλος Σεπτεμβρίου την προθεσμία να προσκομισθούν στοιχεία που συνοδεύουν τις δηλώσεις «πόθεν έσχες» λόγω της αναβολής που είχε δοθεί επανειλημμένως, μέχρι και τον Αύγουστο, για την κατάθεση των φορολογικών δηλώσεων. Δεν καταλαβαίνω, εκτός και αν είναι και αυτό ένα δείγμα καταφρόνησης του Κοινοβουλίου, ποια ανάγκη υπήρχε να γίνει μια πράξη νομοθετικού περιεχομένου γι’ αυτήν την προθεσμία. Στο κάτω-κάτω σε ένα οποιοδήποτε νομοσχέδιο ομοφώνως θα ψηφιζόταν μία παράταση κατά ένα μήνα αυτής της προθεσμίας και αναδρομικώς. 
Όμως, δεν έγινε αυτό. Γιατί; Κύριε Πρόεδρε, δεν είναι δυστυχώς μόνον αυτοί που υπονομεύουν συνειδητά ή μη συνειδητά την προσπάθεια εξόδου της χώρας, από την κρίση, είναι και όσοι, ενώ «καίγεται ο τόπος», σκέπτονται πώς να προβληθούν είτε προσωπικά είτε κομματικά. Παρατηρώ διάφορα πρόσωπα που «άνοιξαν περπατησιά». 
Τι νόημα έχει, λοιπόν, αυτή η πράξη νομοθετικού περιεχομένου; Είτε ψηφισθεί είτε όχι, έχει το θέμα ικανοποιηθεί. Οι δηλώσεις έχουν υποβληθεί. Άρα, άλλο είναι το ζήτημα, κύριε Πρόεδρε, και επωφελούμαι της παρουσίας εδώ του Υφυπουργού κ. Μαυραγάνη και ζητώ την κατανόηση από όλους τους συναδέλφους μου να ακούσουν αυτό το σημείο, έστω και αν όσα είπα πιο πριν δεν τους εκφράζουν και θα ήθελαν να μην τα πω.
Κύριε Πρόεδρε, ήσασταν εδώ εσείς, όταν το Μάρτιο του 2012 είχα την πρωτοβουλία εγώ –το υπερηφανεύομαι- και συγκεντρώσαμε εβδομήντα πέντε υπογραφές των μελών της τότε περιόδου και ψηφίσαμε τη μόνη ουσιαστική πρόταση νόμου. Από το 1974 ψηφίσαμε μια πρόταση νόμου για το Ιερό Προσκύνημα της Τήνου, μία για την 3η Δεκεμβρίου ως ημέρα των ατόμων τρίτης ηλικίας, αλλά η ουσιαστική πρόταση της Βουλής -όχι της Κυβέρνησης- ήταν ο ν.4065 που απαντά στο ερώτημα του λαού: «Ποιος λωποδύτης θα γράψει στη δήλωση «πόθεν έσχες» περιουσιακά στοιχεία τα οποία επιληψίμως τα έχει προσκτήσει»; Ποιος; 
Εδώ κύριε Υφυπουργέ έχετε μία ευθύνη, που επεσήμανα προ δύο εβδομάδων και στον Υπουργό Οικονομικών κ. Στουρνάρα. Φοβούμαι, όπως έχει συνηθίσει από το ένα αυτί να μπαίνουν και από το άλλο να βγαίνουν πολλά που ακούει εδώ, ότι δεν θα τα λάβει υπ’ όψιν του. Θα αναζητηθούν ευθύνες από τους πολιτικούς προϊσταμένους του Υπουργείου Οικονομικών, διότι αυτός ο νόμος προβλέπει κίνητρα νόμιμα. Αυτά που προβλέπει ο Αστικός Κώδικας για οποιονδήποτε βρει ένα πορτοφόλι και δικαιούται εύρετρα. Προβλέπει, λοιπόν ο ν.4065/12 ότι ανάλογα εύρετρα ότι δικαιούται όποιος σας υποδείξει ότι εγώ ή οποιοσδήποτε άλλος, όχι μόνο Βουλευτής, Υπουργός, διευθυντής μονάδας του ΕΣΥ, κ.ο.κ. όλοι αυτοί που τους άκουσαν οι συνάδελφοι και επαναλάμβαναν τι προβλέπει ο νόμος για τους υπόχρεους σε δήλωση «πόθεν έσχες» δεν καταγράφουν περιουσία που έχουν. 
Εάν ένας πολίτης το γνωρίζει -κι αυτό αν θέλετε- είναι μία απάντηση σε όσους γενικώς και αορίστως μιλούν για κλέφτες πολιτικούς, για λωποδύτες, ιδού κύριε! Γνωρίζεις; Έχεις και νόμιμο δικαίωμα, δεν είσαι καρφί πια, έχεις νόμιμο δικαίωμα και θα έχεις και αυτήν την ανταμοιβή. Αλλά εδώ είναι μία ευθύνη του Υπουργείου. Τον γνωρίζει το νόμο αυτό; Το Υπουργείο δυστυχώς αγνόησε και το αίτημα της Επιτροπής του «Πόθεν Έσχες» της Βουλής να στείλετε την περίφημη λίστα Λαγκάρντ. Ολόκληρη Διάσκεψη Προέδρων, μειοψηφούντος ενός κόμματος, αποφάσισε και πήγαμε στον Εισαγγελέα κ. Τέντε και ζητούσαμε τη λίστα Λαγκάρντ. Διότι μπορεί εκεί να μην είναι ονομαστικά κάποιοι από εμάς ή άλλοι υπόχρεοι σε δήλωση «πόθεν έσχες», αλλά μπορεί να είναι οι κομματικοί τους φίλοι ή πρόσωπα του συγγενικού τους περιβάλλοντος.
Ζητώ και παρακαλώ, κύριε Πρόεδρε, αν κανείς έχει αντίρρηση, να πει ότι δεν συμφωνεί. Έχετε «λίστα Λιχτενστάιν»; Έχετε λίστα αυτών που αγόρασαν ακίνητα στο Λονδίνο; Έχετε είκοσι δύο χιλιάδες πεντακόσιες καταθέτες εξωτερικού στην περίοδο 2008-2012 από τους πενήντα τέσσερις χιλιάδες που ξεκαθαρίστηκαν; Έχετε την περίφημη αυτή λίστα Λαγκάρντ, που άλλα λένε στον κόσμο ενώ δεν ξεπερνά το 1,5 δισεκατομμύριο ευρώ συνολικά; 
Χθες στην Καλλιθέα ένα γιατρός σε σχετική συζήτηση όταν τον ρώτησα «Πόσα λες να είναι οι καταθέσεις στη λίστα Λαγκάρντ;» λέει «Δεν θα ’ναι καμμιά τριακοσαριά δισεκατομμύρια;». Ναι! Γιατί έτσι καταδημαγωγείται ο ελληνικός λαός, από κάποιους που προφανώς δεν θέλουν να προσεγγίσει ο έλεγχος τις υπόλοιπες, σημαντικές υποθέσεις, πέρα από τις καταθέσεις της δεκαετίας του 1980 και του 1990, μέχρι το 2005 που αφορά η λίστα Λαγκάρντ. 
Μετά το 2007, όταν άρχισε η κρίση τα μεγάλα κεφάλαια στέλνονταν στο εξωτερικό και εδώ τρομοκρατούνταν και πανικοβαλλόταν ο απλός μικροκαταθέτης, που σήκωσε τις οικονομίες του, γιατί τάχα ότι θα χρεοκοπούσαν οι τράπεζες, ενώ δεν υπήρχε κανένα πρόβλημα στις ελληνικές τράπεζες μέχρι την εφαρμογή του PSI. Μέχρι τότε κέρδιζαν οι τράπεζες. Έπαιρναν με 1% από την Ευρωπαϊκή Κεντρική Τράπεζα και δάνειζαν το κράτος με 5%. Άρα, όσοι έλεγαν στον κόσμο: «καταρρέουν οι τράπεζες, πάρτε τις καταθέσεις σας» είναι υπεύθυνοι σε μεγάλο βαθμό για τη διάλυση της πραγματικής οικονομίας. Το γεγονός ότι έκλειναν το ένα μετά το άλλο τα μικρομάγαζα είχε να κάνει με την απόσυρση των καταθέσεων και την πραγματικά ασφυκτική κατάσταση από πλευράς ρευστότητας στην αγορά, κατάσταση που δυστυχώς συνεχίζεται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Πρόεδρε, ολοκληρώστε παρακαλώ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τελειώνω, κύριε Πρόεδρε. 
Η κατάσταση αυτή δεν θα αντιμετωπιστεί με αυτά που διάβασα χθες στο άρθρο του Γενικού Γραμματέα Δημοσίων Εσόδων, στην «ΚΑΘΗΜΕΡΙΝΗ», για τα έργα τεχνικής υποδομής σας. Τι να το κάνω αυτό εγώ; Αφού περιμένω πότε οι εκατόν εξήντα εφορίες θα γίνουν πενήντα για να λειτουργήσει το σύστημα. Δεν ήταν αυτή εποχή για δομικές αναστατώσεις στο κράτος, το οποίο τελικά δεν λειτουργεί, κύριε Πρόεδρε. Μαζί και με την ιστορία της «κινητικότητας» με αποτέλεσμα λες και δεν έχουν να κάνουν τίποτε άλλο οι δημόσιοι υπάλληλοι από το να συζητούν από το πρωί μέχρι το βράδυ για την κινητικότητα και τη διαθεσιμότητα, ποιος φεύγει, ποιος έρχεται… 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε, κύριε Πρόεδρε. Πράγματι, χρόνια ολόκληρα τα λέτε αυτά. Να δούμε αν θα τα λάβει υπ’ όψιν της σοβαρά η Κυβέρνηση. 
Ο κ. Λαφαζάνης έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ που προθυμοποιηθήκατε, κύριε Πρόεδρε, να μου δώσετε τον λόγο. Δεν τον ζήτησα, αλλά εντάξει, αφού μου τον δίνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σ’ αυτό το σημείο, το λόγο παίρνουν οι Κοινοβουλευτικοί Εκπρόσωποι.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Επειδή απευθύνθηκα σε εσάς, έδωσε το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν δεν θέλετε, μπορεί να πάρει το λόγο ο κ. Καπερνάρος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, εντάξει, να πω δυο λόγια.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πείτε τουλάχιστον, αν συμφωνείτε μαζί μου.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατ’ αρχάς για τον κύριο Πρόεδρο που είπε για το 1% και το 5%.
Κύριε Πρόεδρε, δυστυχώς, αυτό το βρώμικο παιχνίδι με τις τράπεζες συνεχίζεται και σήμερα. Οι τράπεζες δανείζονται από την Ευρωπαϊκή Κεντρική Τράπεζα με σχεδόν μηδενικό επιτόκιο και δανείζουν το ελληνικό δημόσιο με τρίμηνα και εξάμηνα έντοκα γραμμάτια, με 4,5%. Το διάφορο είναι δικό τους. Και να σκεφτείτε, κυρίες και κύριοι, ότι τα δάνεια αυτά της Ευρωπαϊκής Κεντρικής Τράπεζας προς τις τράπεζες δίδονται από την Ευρωπαϊκή Κεντρική Τράπεζα με την εγγύηση του δημοσίου. Δηλαδή, το δημόσιο δίνει εγγύηση στην Ευρωπαϊκή Κεντρική Τράπεζα, προκειμένου αυτή να δανείσει με σχεδόν μηδενικό επιτόκιο τις ελληνικές τράπεζες, οι οποίες στη συνέχεια δανείζουν το ελληνικό δημόσιο με τρίμηνα και εξάμηνα έντοκα γραμμάτια, με 4,5% περίπου. Δεν θυμάμαι το ακριβές επιτόκιο. Αυτό ξέρετε πώς ονομάζεται; Κοινώς αυτό λέγεται ληστεία, η οποία έχει τη συναίνεση του ευρωσυστήματος. Διότι όλοι γνωρίζουν το βρώμικο παιχνίδι που παίζεται σε βάρος του ελληνικού δημοσίου, δηλαδή του έλληνα φορολογούμενου, σε αυτή τη δύσκολη πράγματι φάση, προκειμένου να στηριχθεί, ποιο; Το τραπεζικό σύστημα. Και όταν λέμε τραπεζικό σύστημα, εννοούμε τους ιδιώτες τραπεζίτες, οι οποίοι με λεφτά του δημοσίου διαχειρίζονται το τραπεζικό σύστημα. Διότι περί αυτού πρόκειται. Τα λεφτά τα οποία στηρίζουν σήμερα τις τράπεζες, είναι καθαρά δημόσιο χρήμα, το οποίο έχει δανειστεί το ελληνικό κράτος, προκειμένου να ανακεφαλαιοποιήσει τις τράπεζες.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν το έχει, όμως. Δανείζεται, αλλά δεν το έχει.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι. 
Το συμπέρασμα όλων τούτων είναι η απίστευτη κατάσταση, να μην υπάρχει ρευστότητα στην ελληνική οικονομία. Ρευστότητα σχεδόν μηδέν, για να μην πούμε το απόλυτο μηδέν. Πράγμα που σημαίνει ότι στραγγαλίζεται η οικονομία και δεν έχει καμμία προοπτική για ανάπτυξη. Επομένως, αυτά τα ωραία λόγια, τα οποία λέγονται, ότι θα φύγουμε από την ύφεση και θα μπούμε σταδιακά έστω σε μια αναπτυξιακή πορεία, είναι λόγια παραπλανητικά, λόγια χωρίς αντίκρισμα, κενό αέρος. Διότι αν θέλουμε να ανακόψουμε την υφεσιακή πορεία, αυτό που χρειάζεται η οικονομία μας είναι ένα μεγάλο επενδυτικό πρόγραμμα: Δημόσιο επενδυτικό πρόγραμμα και ιδιωτικό επενδυτικό πρόγραμμα. Αλλά και τα δύο έχουν μια προϋπόθεση:, την ύπαρξη ρευστότητας και μάλιστα με ευνοϊκούς όρους. Αυτή, όμως, η πηγή είναι ανύπαρκτη για την ελληνική οικονομία. Επομένως, αυτά τα οποία λέγονται για τη διέξοδο από τη σημερινή κρίση είναι περισσότερο όνειρο θερινής νυκτός, είναι παραπλανητική προπαγάνδα προς τον ελληνικό λαό, αλλά δεν έχουν καμμία οικονομική βάση. Η οικονομική τους βάση είναι απολύτως σαθρή. 
Πράξη νομοθετικού περιεχομένου. Δεν αντιλαμβάνομαι. Το είπε και ο εισηγητής μας, αλλά νομίζω ότι είναι κοινή ομολογία σε αυτή την Αίθουσα, πώς είναι δυνατόν μια μετάθεση της κατάθεσης των δηλώσεων «πόθεν έσχες» κατά μερικούς μήνες να χρειάζεται…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ένα μήνα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ένα μήνα, ναι. 
Να χρειάζεται πράξη νομοθετικού περιεχομένου για να γίνει. Αυτό δηλαδή είναι διαστροφή. Καθαρά πολιτική διαστροφή. 
Συνηθίσαμε να πετάμε το Κοινοβούλιο στον κάλαθο των αχρήστων και μπήκαμε σ’ αυτήν τη ρότα των πράξεων νομοθετικού περιεχόμενου, ακόμα και για τον ένα μήνα μετάθεσης των δηλώσεων «πόθεν έσχες», η οποία δεν χρειάζεται καμμία ιδιαίτερη διαδικασία, αλλά θα μπορούσε να ήταν μια κοινή ρύθμιση σε ένα οποιοδήποτε νομοσχέδιο του Υπουργείου Οικονομικών. Και έχουμε αρκετά νομοσχέδια του Υπουργείου Οικονομικών. 
Και αν δεν ήταν του Υπουργείου Οικονομικών, μην ταλαιπωρείστε. Φέρνετε τόσες τροπολογίες σε άσχετα νομοσχέδια. Και μάλιστα, όχι απλώς τροπολογίες, φέρνετε ολόκληρα σχέδια νόμου σε άσχετα νομοσχέδια. Δεν θα μπορούσατε κάπου να είναι αυτή η ρύθμιση ως μια τροπολογία;
Πολύ φοβούμαι ότι η εκτροπή έχει γίνει πλέον κανόνας γι’ αυτή την Κυβέρνηση και μια συνήθεια –μια κακή συνήθεια- η οποία πλέον έχει γίνει έξις και σαν έξη δεν αποβάλλεται. Θεωρεί πλέον ότι ίσως είναι και το πιο φυσιολογικό πράγμα. 
Ποια Βουλή; Την αγνοούμε! Τους γράφουμε στα παλαιότερα των υποδημάτων μας! Έχουμε έναν κανόνα, ο οποίος υπερβαίνει τη Βουλή. Κάνουμε τις πράξεις νομοθετικού περιεχομένου μεταξύ μας. Ακόμα και οι Υπουργοί δεν τις γνωρίζουν! Συχνά δεν έχουν καταλάβει το περιεχόμενό τους και προχωράνε. Μήπως αυτό δεν κάνατε και με την ΕΡΤ; Το μαύρο στην ΕΡΤ ήταν πράξη νομοθετικού περιεχομένου, γιατί ξέρατε ότι, αν φέρνατε εδώ στη Βουλή αυτό το νομοσχέδιο για το μαύρο στην ΕΡΤ, δεν θα πέρναγε.
Επομένως, βρήκαμε τον εύκολο δρόμο και ακόμα περιμένουμε να κυρώσουμε αυτή την πράξη νομοθετικού περιεχομένου. Αν την ακυρώσει η Βουλή –μπορεί να γίνει και αυτό- έχει καμμία σημασία; Διότι τα έννομα αποτελέσματα των πράξεων νομοθετικού περιεχομένου έχουν συντελεστεί και δεν ακυρώνονται και ούτε παίρνονται πίσω. 
Επομένως, «ούτε γάτα ούτε ζημιά». Η Βουλή παρακάμφθηκε. Οι καταστάσεις έκτακτης ανάγκης, οι καταστάσεις εκτροπής υπάρχουν, δρουν και λειτουργούν. Η δημοκρατία μπαίνει στα αζήτητα. Αυτός είναι ο τρόπος λειτουργίας του πολιτεύματος που λέγεται Κοινοβουλευτική Δημοκρατία στη μνημονιακή εποχή. Τα παραδείγματα είναι άφθονα, δεν συνεχίζω. 
Σχετικά με το «πόθεν έσχες» θα ήθελα να πω το εξής: Είναι γεγονός ότι όσον αφορά το «πόθεν έσχες» -και ειδικά των Βουλευτών, των πολιτικών προσώπων, θα έλεγα- έχουν γίνει τα τελευταία χρόνια αρκετά βήματα προς τα μπρος, θετικά βήματα για τον έλεγχο της αξιοπιστίας των δηλώσεων. Αυτό πρέπει να αναγνωριστεί –νομίζω- από όλους. 
Το γεγονός ότι υπάρχει διαφάνεια και δυνατότητα στον κάθε πολίτη, στον οποιονδήποτε, να βλέπει τα περιουσιακά στοιχεία των Βουλευτών αναρτημένα κάθε χρόνο, να κάνει τις συγκρίσεις του -αν θέλει- να βγάλει τα δικά του συμπεράσματα, αλλά και να είναι ανοιχτά αυτά τα στοιχεία που υποβάλλονται προς την κοινωνία, προς πάσα κατεύθυνση, είναι πάρα πολύ θετικό στοιχείο. 
Ξέρετε, κάτω από το φως της δημοσιότητας δεν είναι εύκολο πάντοτε να γίνονται λαθροχειρίες ή υπόγειες διαδρομές. Η δημοσιότητα είναι το καλύτερο όπλο. Η διαφάνεια είναι το καλύτερο όπλο για τον αποτελεσματικό κοινωνικό έλεγχο. 
Βεβαίως, το πρόβλημα του «πόθεν έσχες» παραμένει στο σκέλος «έσχες». Επειδή έκανα και σε αυτήν την επιτροπή, γνωρίζω και τις λειτουργίες της και τη σοβαρή δουλειά που κάνουν οι ορκωτοί ελεγκτές και τη σοβαρή δουλειά που κάνουν οι δικαστικοί οι οποίοι μετέχουν στην επιτροπή. Ξέρω ότι είναι πάρα πολύ δύσκολο να διαφύγει της προσοχής τους κάτι το οποίο αφορά το «πόθεν», δηλαδή ένα δηλωμένο στοιχείο να μην μπορεί να διασταυρωθεί με τον τρόπο που αποκτήθηκε. Η διασταύρωση σχεδόν είναι απόλυτη στους σχετικούς ελέγχους, αξιόπιστη και -νομίζω- αρκετά αποτελεσματική.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: « Το «Έσχες».</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν «βάζω το χέρι μου στη φωτιά», όπως και κανένας! Αλίμονο! Βλέπω από την εμπειρία μου αλλά και από τα δεδομένα που έχουμε ότι ο έλεγχος του «πόθεν» είναι αρκετά αξιόπιστος. Νομίζω ότι πρέπει να το αναγνωρίσουμε όλοι σ’ αυτήν την Αίθουσα. 
Αν υπάρχει πρόβλημα -και υπάρχει από ό,τι φαίνεται- είναι στο «έσχες». Δεν είναι εύκολο να ελεγχθεί ένα περιουσιακό στοιχείο, το οποίο κατέχει ένα πολιτικό πρόσωπο -και φυσικά και ο οποιοσδήποτε άλλος, δεν μιλάω μόνο για τα πολιτικά πρόσωπα- αν δεν το δηλώσει ο ίδιος, να μπορέσουν οι αρχές και ειδικά οι αρχές που ελέγχουν το «πόθεν έσχες» των πολιτικών προσώπων να το αποκαλύψουν.
Αυτό είναι αρκετά δύσκολο, έως αδύνατο θα έλεγα, αν αυτοί που κάνουν την απόκρυψη του «έσχες» το κάνουν συνειδητά και επομένως ακολουθούν επαγγελματικούς δρόμους. 
Και δυστυχώς το σύστημά μας, το σύστημα μέσα στο οποίο λειτουργούμε, ο καπιταλισμός, και μάλιστα στην πιο άγρια, ασύδοτη και νεοφιλελεύθερη μορφή του, προσφέρει πολλούς διαύλους, ώστε να υπερκεραστεί η δυνατότητα των αρχών να κάνουν αυτόν τον έλεγχο του «έσχες». 
Πολύ περισσότερο δε, όταν έχουμε δημόσιες αρχές ελέγχου, οι οποίες δεν φροντίζουν να εξοπλιστούν με τέτοιο ουσιαστικό τρόπο, θεσμικά και πρακτικά, ώστε να επιβάλλουν όσο το δυνατόν περισσότερο βαθύτερα και ουσιαστικότερα τον έλεγχο. Και αυτές δυστυχώς είναι οι ελεγκτικές αρχές στην Ελλάδα.
Πρώτα από όλα, οι μέχρι τώρα κυβερνήσεις, τον πλούτο, και ιδιαίτερα τον μεγάλο πλούτο στην Ελλάδα, φρόντισαν επιμελώς να τον κρατούν στο απυρόβλητο και σε κατάσταση φορολογικής ασυλίας. Διότι το παραθεσμικό σύστημα για την φορολογική ασυλία καλά κρατεί σε αυτή τη χώρα και δυστυχώς οι κυβερνήσεις δεν θέλουν να το θίξουν. 
Υπάρχουν άφθονα παραδείγματα. Οι offshore εταιρίες, που είναι το πιο χαρακτηριστικό ίσως, οι διάφοροι τρόποι απόκρυψης εισοδημάτων και πλούτου αλλά από εκεί και πέρα υπάρχουν και οι νόμιμοι και παράνομοι τρόποι εξαγωγής κεφαλαίων, οι οποίοι δεν ελέγχονται. 
Εδώ φτάσαμε στο σημείο να έχουμε χρόνια τώρα στα χέρια μας, εννοώ στα χέρια της Κυβέρνησης, του κράτους, της πολιτείας, ολόκληρους καταλόγους…</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ολόκληρες λίστες.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, ολόκληρες λίστες, καταλόγους οι οποίοι αφορούν μεγάλα ποσά και όχι μικροποσά που εξήχθησαν στη φάση της κρίσης στο εξωτερικό και δεν έχει γίνει ο παραμικρός έλεγχος. 
Και εντυπωσιάζεται κανείς με το πόση μεγάλη ευκολία βάζει κανείς το χαράτσι στο αγροτεμάχιο και αγνοεί ή δεν θέλει ή θεωρεί βουνό να ασκήσει έναν τυπικό έλεγχο σε όσους έχουν βγάλει μεγάλα ποσά στο εξωτερικό και να κάνει μία σύγκριση των ποσών που βγήκαν με τα ποσά στις φορολογικές δηλώσεις. 
Μόνο μία απλή σύγκριση χωρίς ιδιαίτερα μέσα, νομίζω ότι θα απέφερε αρκετά έσοδα στο ελληνικό δημόσιο και κυρίως θα έστελνε θετικά μηνύματα ότι υπάρχει ένα δημόσιο το οποίο ενδιαφέρεται και κάνει βήματα για να χτυπήσει τη μεγάλη αποφυγή φορολογίας, τη μεγάλη φοροδιαφυγή, ότι κάνει βήματα να χτυπήσει τη φοροασυλία για το μεγάλο πλούτο. 
Νομίζω ότι εδώ είναι ένα κεντρικό θέμα για την πορεία της χώρας, κομβικό θέμα, το οποίο πιστεύουμε ότι μία κυβέρνηση της Αριστεράς θα μπορέσει να το φέρει αποτελεσματικά εις πέρας. Διότι ο απλός πολίτης έχει χάσει την ελπίδα του ότι μπορεί να κινηθεί μια τέτοια διαδικασία με αποτελεσματικό τρόπο από τις κυβερνήσεις, οι οποίες δυστυχώς στηρίζονται από την τρόικα, στηρίζουν την τρόικα και στηρίζουν τα μνημόνια. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Λαφαζάνη.
Το λόγο έχει ζητήσει ο Κοινοβουλευτικός Εκπρόσωπος των Ανεξάρτητων Ελλήνων, ο κ. Βασίλης Καπερνάρος. 
Έχετε το λόγο για δώδεκα λεπτά, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ένας βασικός λόγος, κύριε Πρόεδρε, που μου προκάλεσε διέγερση στο θυμικό, ήταν ο λόγος του εισηγητού της Νέας Δημοκρατίας με αφορμή το νομοθέτημα που ήρθε σήμερα προς ψήφιση στη Βουλή. 
Εγώ θεώρησα ότι διάβαζε το Διάταγμα των Μεδιολάνων, λες και είναι τόσο σημαντικό θέμα που πήραμε παράταση από τον Ιούνιο και πήγε τον Σεπτέμβριο το «πόθεν έσχες».
Σημείωσα μία παρατήρησή του, την οποία ως ιστορική αναφορά θα αναφέρω, που λέει ότι «είναι μία απάντηση…» -αυτό το οποίο κληθήκαμε σήμερα να ψηφίσουμε- «…για όσους καλλιεργούν νοσηρό κλίμα στο δημόσιο βίο», δηλαδή το να ψηφίσουμε με την ντροπιαστική μέθοδο της πράξης νομοθετικού περιεχομένου, αυτής της μεθοδευμένης ενέργειας, η οποία ακολουθείται στο διηνεκές, εξευτελίζοντας το Σύνταγμα και το άρθρο 44 του Συντάγματος, όπου συγκεκριμένα αναφέρει τις λεπτομέρειες και κάτω από ποιες περιστάσεις καλείται το Κοινοβούλιο να ψηφίσει πράξεις νομοθετικού περιεχομένου. 
Ο ευτελισμός αυτός έχει γίνει, κύριε εισηγητά της Νέας Δημοκρατίας, από το κόμμα σας, από την Κυβέρνησή σας. Όσον αφορά τις πράξεις νομοθετικού περιεχομένου, μαθαίνουν οι φοιτητές της Νομικής σε τι συνίστανται και πότε συνιστάται να ψηφίζονται, για περιπτώσεις για όλως εκτάκτου ανάγκης και κατεπείγουσες. Έτσι λέει το άρθρο 44. Εσείς φέρνετε πράξεις νομοθετικού περιεχομένου για να δούμε «πώς γεννάει ο μπακαλιάρος». 
Αυτά όλα τα νοσηρά και τη νοσηρότητα του κλίματος τα έχετε κάνει εσείς και εσείς είστε η αφορμή –εσείς όχι προσωπικά- η Κυβέρνησή σας, για την όποια κατάσταση λέμε σήμερα διάφορα. Είπε ο κ. Κακλαμάνης αυτά που είπε. Εγώ σε ορισμένα συμφωνώ μαζί του. Όμως, δεν οδηγούμεθα πουθενά, ούτε στο τέλος που προσδοκά δια της ομιλίας του ο κάθε ομιλών σ’ αυτήν την Αίθουσα.
Είπατε ότι αυτό είναι προτάσεις για διαφάνεια στο δημόσιο βίο. Ποιος μιλάει στο σπίτι του κρεμασμένου για σκοινί; 
Δεν μου λέτε σας παρακαλώ; Είπατε για προτάσεις και θα σας πω το εξής: Μιλάμε για «πόθεν έσχες». Τολμάει κανείς να μιλήσει μέχρι σήμερα, όλα αυτά τα τελευταία χρόνια, για πόθεν; Έχει κάποια δήλωση πόθεν; Έσχες μόνο! Ντροπή! Δεν είναι αυτό ντροπή; Και μιλάμε για πόθεν έσχες και λέμε διάφορα, γιατί ο κόσμος, ο λαός, λέει αυτά εναντίον όλων μας -αν θέλετε- μηδέ και εμού εξαιρουμένου, που δεν έχω δεκαέξι-δεκαεπτά μήνες σ’ αυτό το Κοινοβούλιο. 
Και να σας πω και κάτι άλλο; Εγώ εισπράττω περισσότερα από όσα εσείς, γιατί λένε ότι οι τριακόσιοι είναι ίδιοι. Αμ, δεν είμαστε ίδιοι! Τι να κάνουμε; Εμένα δεν με περιμένει ο Κορυδαλλός, ούτε πολλούς από εσάς ή όλους από εσάς ούτε με περιμένει η ενοχή της συνείδησής μου, όμως, γιατί «έβλεπα τα τρένα να περνούν» αδιάφορα, γιατί έβλεπα κάποιους από εδώ να κάνουν πλιάτσικο στα δημόσια ταμεία, να κάνουν ληστείες στον δημόσιο πλούτο και εμείς ως απλοί συνεργοί ή να μην γνωρίζουμε ή να καμωνόμαστε ότι δεν γνωρίζουμε, επειδή «δεν βουτήξαμε το δάχτυλο στο μέλι»! Όχι! Πρέπει να πας να πεις ότι: «Κύριε, είδα αυτόν που βούταγε το δάχτυλο στο μέλι»». Έτσι κάνουν οι απολύτως έντιμοι. Μένουν κάποιοι έντιμοι, γιατί δεν το έκαναν. Οι απολύτως έντιμοι έπρεπε να το κάνουν.
Έτσι φτάσαμε στο σημείο να λοιδορούμε τον κόσμο, διότι αδιαφορεί έως υποτιμά έως επιτιμά έως ευτελίζει το ελληνικό Κοινοβούλιο. Γιατί; Πριν αγανακτήσουμε για τις ελληνικές συγκοινωνίες, ας σκεφτούμε τι κάναμε εμείς πριν γι’ αυτές. «Έσταξε η ουρά του γαϊδάρου» -ένα παράδειγμα- για τα 30 ευρώ, που λέει ο κ. Κουτσούκος, που εκτιμώ; Ναι, έσταξε. Γιατί αυτήν τη στιγμή;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι εννοείτε;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Για τα διόδια, κύριε Βορίδη. Τριάντα ευρώ.
Λέω το εξής: Είμαστε περήφανοι για το ελληνικό Κοινοβούλιο; Θα ρωτήσω εσάς τους πολύπειρους, τους έμπειρους, που έχετε πολύ μεγαλύτερη θητεία ή –αν θέλετε- έχετε μόνο μεγάλη θητεία. Είστε υπερήφανοι γι’ αυτήν τη σημερινή κατάντια; Είμαστε υπερήφανοι για την ποιότητα του Κοινοβουλίου μας; Θα πούμε «o tempora, o mores!». Ναι. Ποιος το έφερε αυτό το «ω, καιροί, ω ήθη!»; Ποιος είναι υπεύθυνος γι’ αυτό; 
Για το άρθρο 86 ποιος είναι υπεύθυνος; Ήταν η εφεύρεση του Πρωθυπουργού παρά τω Πρωθυπουργώ, του κ. Βενιζέλου. Το δεχθήκατε όσοι το δέχθηκαν; Το δέχθηκε το ΠΑΣΟΚ και η Νέα Δημοκρατία; Το ψηφίσατε; 
Θα μπορούσατε με την αναθεωρητική Βουλή, κύριε Κακλαμάνη, του 2008 να το πάρετε πίσω; 
Λέγανε «πρέπει να βγει!», «είναι ντροπή!», «πρέπει να το βγάλουμε!». Μόνο το ασυμβίβαστο βγήκε, κύριε Κακλαμάνη. Παρέμεινε το όνειδος του άρθρου 86 και σήμερα που συζητάμε, δεν μιλάει κανένας.
Στον κύριο εισηγητή της Νέας Δημοκρατίας –γιατί μιλάει για προτάσεις- κάνω την εξής πρόταση: Είμαστε αναθεωρητική Βουλή. Σκέφτηκε κανείς να πει τώρα, σήμερα, από τον Ιούνιο και εντεύθεν, να κάναμε μία προσπάθεια να βγάλουμε αυτό το εξευτελιστικό άρθρο 86 του Συντάγματος, που εξευτελίζει την ποιότητα του χαρακτήρα του Έλληνα και την προσωπικότητά του; 
Τολμάει κανείς από εσάς να βγει να πει –γιατί έχετε την αρχή της δεδηλωμένης, αν το πούμε εμείς είμαστε δεκαοκτώ και όσοι άλλοι έλθουν πίσω από εμάς- ναι τώρα την άλλη εβδομάδα ενεργοποιούμαστε ή αρχίζουμε τις προσπάθειες; 
Δεν το κάνετε. Λόγια, πομφόλυγες, αερολογίες, τζάμπα λεονταρισμοί και ανέξοδες μεγαλοστομίες το ελληνικό Κοινοβούλιο!
 Να συζητήσουμε για το ελληνικό Κοινοβούλιο με πρόταση. Δέχεσθε να προτείνετε –γιατί εάν το προτείνουμε εμείς δεν θα περάσει με την αρχή της δεδηλωμένης που έχει γίνει συρμός- να έχει αναδρομικότητα ο ποινικός έλεγχος, κύριε Βορίδη, για το ποιοι έχουν καταθέσεις σε ξένες τράπεζες; Κάντε το. Τολμήστε και κάντε το. Εάν έχετε ψυχή, εάν έχετε πολιτικό θάρρος και ανάστημα, κάντε το. Εάν τολμήσετε θα σας πούμε «μπράβο!», θα σας ακολουθήσουμε. Τολμάτε να υποστηρίξετε να υφίσταται αναδρομικότητα ποινικού ελέγχου, στην περίπτωση που κάποιοι είχαν ή έχουν offshore; Να το δηλώσουν. Μία υπεύθυνη δήλωση, με αναδρομικότητα ποινικού ελέγχου και τιμωρία βεβαίως. Τολμήστε το, εάν έχετε ψυχή και πολιτικό ανάστημα, για να ξεφύγουμε από τα λόγια, για να πάμε στις πράξεις. Υπεύθυνες δηλώσεις σε βαθμό κακουργήματος θα προβλέπετε. Να δηλώσουμε όλοι εάν είχαμε ποτέ offshore. Τολμάτε;</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Τολμάμε.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όλοι. Όταν λέμε όλοι, εννοώ όλοι και θα αποκαλυφθούν πολλά και για να το λέω κάτι ξέρω, κύριε Κυριαζίδη. Τολμάτε εσείς; Εμείς τολμάμε. Και σας προκαλούμε. Εάν τολμάτε, ελάτε.
Κύριε Υφυπουργέ, να προσθέσω και κάτι άλλο. Εγώ έχω μία ανώνυμη καταγγελία και λέει το ΣΔΟΕ ότι χάσαμε το φάκελο διότι δεν είναι μέσα στα προβλεπόμενα του νόμου. Και έρχεται μία ανώνυμη καταγγελία, που λέει «Έλεγχος». Να γίνει έλεγχος από το ΣΔΟΕ και εγώ θα ελέγξω το ΣΔΟΕ. 
Εγώ έμαθα, κύριε Βορίδη, ότι ελέγχομαι γιατί για τριάντα τέσσερις δικηγόρους, λέει, έγινε ανώνυμη καταγγελία και ελέγχονται βάσει αυτής. Και λέω: «Κύριοι, θέλω την ανώνυμη καταγγελία». Δεν την είχαν. Μου έστειλαν ένα έγγραφο μόνο με το όνομά μου. Ζήτησα και το φάκελο μέσα στον οποίο υπήρχε ως εισαγωγικό έγγραφο. Το ΣΔΟΕ μου απάντησε «το χάσαμε». Το έμαθα δε από τον κ. Παπαχρήστο και από την εφημερίδα «ΤΑ ΝΕΑ». Δεν είναι φίλος μου ο κ. Ψυχάρης για να μπορέσω να πληροφορηθώ και κατ’ ιδίαν πώς έγινε. Έκανα μηνυτήρια αναφορά. Ό,τι κουνιέται, όποιο «φύλλο» κουνιέται, θα το καταμηνύω και θα κάνω αγωγές. Έχω κάνει αγωγές, έχω κάνει μηνυτήριες αναφορές. Τους περιμένω.
Το ερώτημα είναι το εξής: Την τελευταία πενταετία, εξαετία, οκταετία εμένα ήρθαν να με ελέγξουν με περαιώσεις, κύριε Υφυπουργέ. Θα τα πούμε αυτά. Με ελέγχουν και τους ελέγχω και θα δείτε τα αποτελέσματα. Το θέμα είναι το εξής: Συμφωνούμε με δική σας πρωτοβουλία να γίνει έλεγχος της τελευταίας πενταετίας –πενταετίας μόνο- σε όλα τα δικηγορικά γραφεία όσων χρημάτισαν Υπουργοί και Υφυπουργοί; Εδώ σας θέλω!</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Όσων είχαν συναλλαγές με το δημόσιο και κέρδισαν υποθέσεις.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν σας ακούω, κύριε συνάδελφε, με συγχωρείτε.
Εγώ λέω γι’ αυτούς που ελέγχονται. Μιλάω για Υπουργούς και Υφυπουργούς.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είπε ο κύριος συνάδελφος και για τους δικηγόρους που κέρδισαν υποθέσεις νομικές και άλλες.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Βεβαίως.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτά και για τους συναδέλφους που θίγετε λέγοντας εάν έχουν ανάστημα ή όχι. Εγώ έχω ανάστημα 1,84!..</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Συμφωνούμε απολύτως και ρωτάμε, δέχεστε να γίνει αυτό; Βεβαίως, γιατί όχι; Δεν έχει γίνει ποτέ. Ξέρετε γιατί το λέω αυτό, κύριε Κακλαμάνη; Διότι δεν έχει γίνει ποτέ αυτό, να φτάσουμε στο ΣΔΟΕ. 
Όταν ήμασταν στην προκαταρκτική επιτροπή ήρθαν υψηλότατα στελέχη του ΣΔΟΕ και αντί να μας διευκολύνουν -όπως τους υποχρέωσαν στις 4 Οκτωβρίου 2012 οι οικονομικοί εισαγγελείς- θόλωσαν περισσότερο το τοπίο. Όχι μόνο δεν εξετέλεσαν την αποστολή που τους ανάθεσε ο οικονομικός εισαγγελέας, αλλά ήρθαν και είπαν πράγματα με τρόπο που υποτίθεται ότι θα μας βοηθούσε. 
Όποιος ενδιαφέρεται, μπορεί να ανατρέξει στα Πρακτικά για να δει πώς ευτελίζονται οι θεσμοί και πώς εξευτελίζεται το Σύνταγμα με αυτές τις προκαταρκτικές επιτροπές, οι οποίες δήθεν θα ενεργούσαν ως εισαγγελείς για να φτάσουν σε αποτελέσματα που θα οδηγούσαν κάποιους στο σκαμνί, γιατί καταλήστεψαν το δημόσιο ταμείο. 
Αν θέλουμε να λέμε ότι σεβόμαστε τον εαυτό μας και το ελληνικό Κοινοβούλιο, πρέπει να ενεργήσουμε κατά τέτοιο τρόπο, ο οποίος τουλάχιστον θα είναι διαφορετικός από τις μέχρι τώρα ενέργειες κάποιων που οδήγησαν τη χώρα στη σημερινή κατάσταση. Αν θέλουμε να σεβόμαστε τον εαυτό μας, θα περιορίσουμε τα λόγια και θα προχωρήσουμε σε πράξεις, ώστε να αποκτήσουμε και πάλι την εμπιστοσύνη του ελληνικού λαού και κυρίως την εμπιστοσύνη στον εαυτό μας ως Έλληνες και Ελληνίδες Βουλευτές. 
Αντί να λέμε λόγια και μεγαλοστομίες, όπως κάνουμε τώρα για ένα ασήμαντο νομοθέτημα που είναι αυτή η πράξη νομοθετικού περιεχομένου, για την οποία «φάγαμε» ένα απόγευμα, έχω την εντύπωση πως αν μαζευόμασταν όλοι εμείς και δουλεύαμε μαζί, θα είχαμε εμπνευστεί και θα είχαμε φτιάξει εξαιρετικά νομοθετήματα που θα ήταν πραγματικά και θα επιτύγχαναν το στόχο τους. Τελειώνοντας, θέλω να πω για άλλη μια φορά ότι είμαστε υποχρεωμένοι να πούμε ναι. Είναι δυνατόν να πούμε όχι; 
Κύριε Υφυπουργέ, όμως, περιμένουμε από εσάς για ένα λόγο παραπάνω, διότι ξέρουμε ότι ενδιαφέρεστε πραγματικά και πρέπει να ενδιαφερθείτε στο πλαίσιο της αμοιβαίας εμπιστοσύνης. 
Βλέπουμε τέτοιες ενέργειες, όπως των υφισταμένων σας στο ΣΔΟΕ, εναντίον επιλεγμένων προσώπων. Μάλιστα, κάνουν λάθος στα πρόσωπα διότι τα πρόσωπα αυτά δεν «κάθονται» καλά. Δεν είναι υπάκουοι υπήκοοι. Είναι μεν νομοταγείς, αλλά ξέρουν τον τρόπο να κάνουν αντεπιθέσεις. Θα βγουν πολλά στη φόρα. 
Το λέω αυτό, γιατί πρόκειται για μία κατάσταση που πρέπει να αντιμετωπίσουμε όλοι όταν απειλούμεθα και όταν ο νόμος –αυτό είναι το χειρότερο- δεν εφαρμόζεται προς πάσα κατεύθυνση, αλλά προς συγκεκριμένες κατευθύνσεις, εκεί όπου στοχεύουμε είτε για να εκβιάσουμε κάποιους είτε για να φοβίσουμε, επειδή είναι μέλη προκαταρκτικών επιτροπών, για να μη ρωτάνε πολλά. 
Αυτό δεν πρόκειται να γίνει με ορισμένους και συγκεκριμένα με την ταπεινότητά μου. Έχω κάποια γονίδια, ένα DNA που δεν δέχεται τέτοιου είδους συμπεριφορές. Ανταποδίδω και όχι απλώς αμύνομαι, αλλά αντεπιτίθεμαι. Έτσι είναι η ζωή μου, θα αντεπιτίθεμαι συνεχώς. Δεν θα καθήσω ήσυχος ποτέ όταν βάλλομαι και μάλιστα αδίκως. 
Ακούσαμε πολλά και σας προκάλεσα σε πολλά. Αν θέλετε να τα τολμήσετε αυτά, ο πρώτος που θα σας ακολουθήσει θα είναι ο ομιλών. 
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Βορίδης για δώδεκα λεπτά.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κυρίες και κύριοι συνάδελφοι, κατ’ αρχάς ας λύσουμε ένα διαδικαστικό ζήτημα που ετέθη, δηλαδή γιατί εισήχθη με πράξη νομοθετικού περιεχομένου η συγκεκριμένη ρύθμιση.
Να υπομνήσω απλώς στους συναδέλφους ότι η προθεσμία για την υποβολή δηλώσεων «πόθεν έσχες» έληγε στις 30 Ιουνίου. Η πράξη αυτή έχει υπογραφεί στις 28 Ιουνίου. Επομένως εκείνο το οποίο έχει γίνει, είναι ότι προφανώς εκ παραδρομής υπήρξε καθυστέρηση –αυτό να δεχθώ- γιατί κάποιος δεν είδε πως έπρεπε να εναρμονιστούν οι προθεσμίες. 
Όμως, με δεδομένη, αν θέλετε, τη συγκεκριμένη παραδρομή είναι προφανές ότι εν συνεχεία υπήρχε η απρόβλεπτη και έκτακτη κατάσταση. Γιατί; Άκουσα και μία δεύτερη σκέψη ότι θα μπορούσε αυτό να ρυθμιστεί με αναδρομική νομοθεσία, δηλαδή, να έρθει με κανονική νομοθεσία, αλλά απλώς να προβλέπει αναδρομική ισχύ της παρατάσεως της υποβολής. 
Αυτό δεν θα μπορούσε να γίνει, γιατί από τη στιγμή που θα υπήρχε η προθεσμία στις 30-06, ποιος θα έπαιρνε τον κίνδυνο να παραβιάσει μία προθεσμία –που η παραβίασή της έχει ποινικές ευθύνες- με την προοπτική ότι πρόκειται να έρθει η ρύθμιση αυτή; Ποιος θα μπορούσε να το κάνει αυτό; Κι αν για οποιονδήποτε λόγο δεν ερχόταν η ρύθμιση αυτή τι θα γινόταν; Θα υπήρχε λοιπόν η παραβίαση των ευθυνών. 
Άρα, τι θα έκαναν οι υπόχρεοι; Οι υπόχρεοι θα υπέβαλαν τις δηλώσεις εμπροθέσμως, αλλά υποβάλλοντάς τις εμπροθέσμως δεν θα μπορούσε να υπάρξει η ταύτιση των ημερομηνιών και άρα στην πραγματικότητα θα καθίστατο απολύτως αναποτελεσματικός ο έλεγχος του πόθεν έσχες.
Αυτός είναι ο λόγος για τη συγκεκριμένη πράξη νομοθετικού περιεχομένου και δεν νομίζω να υπάρχει κάποιος άλλος λόγος. Είναι ωστόσο ένας επαρκής λόγος που στηρίζει την υπερψήφισή της και την αναγκαιότητα τής υπάρξεώς της τη δεδομένη χρονική στιγμή.
Άκουσα πολλά, κύριε Πρόεδρε, για το ότι αυτό δεν είναι και τίποτα, είναι μία παράταση κι επομένως, τι καθόμαστε και συζητάμε. Τι καθόμαστε και συζητάμε μεν, αλλά το συζητάμε, δηλαδή για να πούμε το τι συζητάμε καταναλώνουμε τα δώδεκα λεπτά και μόνο ο κύριος Υφυπουργός έμεινε στο τρίλεπτο. 
Όλοι οι υπόλοιποι εξήντλησαν το τρίλεπτο, θέτοντας σειρά ζητημάτων –όχι όλοι- επί παντός επιστητού: συνολική επισκόπηση του μηχανισμού του πόθεν έσχες, σκέψεις πάνω στο τραπεζικό σύστημα, ζητήματα για τη διαφάνεια στο δημόσιο βίο, πολιτικές ευθύνες και προτάσεις για αναδρομικότητα των ποινικών νόμων. Εν πάση περιπτώσει, υπήρξαν τοποθετήσεις περίπου επί παντός επιστητού που ανοίγουν το ζήτημα αυτό.</Speech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Φταίμε κι εμείς.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν θα το κρίνω αν φταίμε ή δεν φταίμε. Δεν έχει νόημα να κάνουμε κριτική στην Κυβέρνηση γιατί φέρνει ένα νομοσχέδιο που είναι έτσι και εν συνεχεία να εξαντλούμε τον χρόνο. Αν θέλαμε να μείνουμε ακριβώς στο θέμα μας, θα λέγαμε «μάλιστα, το ψηφίζουμε, καταλαβαίνουμε την αναγκαιότητα, ευχαριστούμε πολύ» και με τοποθέτηση ενός λεπτού «βαριά» θα είχε κλείσει η συνεδρίαση περίπου στο δεκάλεπτο. Δεν υπήρχε ανάγκη για όλο αυτό. Επιλέξαμε όμως να αξιοποιήσουμε αυτήν την ευκαιρία για να ανοίξουμε μεγάλες και γενικότερες συζητήσεις.
Δεν θα μπω στον πειρασμό να σχολιάσω τοποθετήσεις για το τραπεζικό σύστημα, τη ρευστότητα στην αγορά, την ανάπτυξη –γιατί αυτή είναι μία μεγάλη συζήτηση την οποία δεν θέλω να ανοίξω αυτή τη φορά, εξάλλου θα έχουμε τη δυνατότητα να την κάνουμε- θα ήθελα όμως να μείνω, κύριε Πρόεδρε, σε ζητήματα και σε μία ρητορική που και πάλι ακούγεται, η οποία εγγράφεται σε μία κατεύθυνση απαξίωσης του Κοινοβουλίου. 
Θα ήθελα λίγο να κοιτάξετε την Αίθουσα. Στην Αίθουσα θα δείτε, κύριε Πρόεδρε, ότι η συντριπτική πλειοψηφία των παρισταμένων Βουλευτών –αλλά αυτό είναι, κατά την γνώμη μου, αντιπροσωπευτικό- είναι νέοι Βουλευτές, είναι Βουλευτές δεκαοκτώ μηνών. 
Μπορεί κάποιος να έχει τις επιφυλάξεις του για τις πολιτικές ευθύνες –δεν θα πω για άλλες- του παραδοσιακού πολιτικού συστήματος. Μιλάω για ανθρώπους που είναι στη Βουλή δεκαοκτώ μήνες και κάνουν αυτό που μπορούν. 
Και αναφέρομαι σε Βουλευτές από όλες τις πτέρυγες. Από την πλευρά του ΣΥΡΙΖΑ η συντριπτική πλειοψηφία είναι νέοι Βουλευτές. Από την πλευρά της ΔΗΜΑΡ ομοίως είναι νέοι Βουλευτές, όπως και πάρα πολλοί Βουλευτές της Νέας Δημοκρατίας και αρκετοί Βουλευτές του ΠΑΣΟΚ. Η μεγάλη πλειοψηφία της Αιθούσης είναι νέοι Βουλευτές που έχουν εκλεγεί στις τελευταίες εκλογές. Δεν καταλαβαίνω, λοιπόν, γιατί αυτούς τους Βουλευτές θα τους εγγράψουμε στη γενικότερη φθορά και απαξίωση του παραδοσιακού πολιτικού συστήματος, που σε τελευταία ανάλυση αυτοί οι άνθρωποι αποτελούν σήμερα την πλειοψηφία του ελληνικού Κοινοβουλίου. 
Άρα, η προσωποποίηση και η απαξίωση του Κοινοβουλίου προφανώς ή έχει να κάνει –γιατί εγώ εκεί λέω ότι βρισκόμαστε σε μία επικίνδυνη ατραπό- με τον θεσμό του Κοινοβουλίου ως τέτοιου ή, από εκεί και πέρα, δεν μπορεί να σταθεί η κριτική για τα πρόσωπα. 
Πηγαίνω τώρα και στα παλιά πρόσωπα και παίρνω ένα παράδειγμα και δεν θέλω να τεθεί ζήτημα προσωπικού. Ο αρχαιότερος ημών είναι ο κ. Κακλαμάνης, πλην όμως τα πεπραγμένα του αξιολογούνται και εγκρίνονται από τον λαό στις εκλογές. Μπορεί κάποιοι να διαφωνούν. Μπορεί κάποιοι να ήθελαν μία διαφορετική αξιολόγηση. Τι να κάνουμε; Δεν πάει έτσι, γιατί προφανώς δεν θα υπαγορεύσει η μία πτέρυγα ποιοι θα είναι οι Βουλευτές της άλλης πτέρυγας. Υπάρχει μία εκλογική διαδικασία, ειδικά μέσα από τον σταυρό προτίμησης, που καθορίζει το πώς συγκροτείται το Κοινοβούλιο. 
Η απαξίωση σε γενικό επίπεδο και μάλιστα, αφηρημένα με τι μπορεί να συνδέεται; Σας ακούω.
Ερχόμαστε στο θέμα του «πόθεν έσχες». Ωραία. Βεβαίως και έχουν υπάρξει πράγματα στο παρελθόν τα οποία είναι ελεγκτέα, αλλά εγώ πάλι θέλω να είμαι, αν θέλετε, ίσως και περισσότερο ωμός από ό,τι θα έπρεπε να είναι κανείς με τα θέματα αυτά.
Ερωτώ. Συζητάμε για το «πόθεν έσχες». Μάλιστα. Το «πόθεν έσχες» τι είναι; Ένας ελεγκτικός μηχανισμός. Σωστά. Να τον θωρακίσουμε, να τον ενισχύσουμε και να τον κάνουμε όσο διαφανέστερο γίνεται. Νομίζω ότι σ’ αυτό συμφωνούμε όλοι. Έχουν υπάρξει βελτιωτικές προτάσεις και νομίζω ότι φθάνουμε σε ένα σημείο το οποίο είναι το κρίσιμο.
Άκουσα, όμως, πάλι σήμερα ότι ο μηχανισμός αυτός δεν είναι επαρκής. Τι το πρόσθετο θέλει; Θέλω να ακούσω. Διότι αν αυτό στο οποίο στοχεύουμε στην πραγματικότητα -αυτό υπονοείται- είναι η άδηλη, η «μαύρη» συναλλαγή, με συγχωρείτε, αλλά για να είμαστε ρεαλιστές, η μαύρη συναλλαγή δεν θα δηλωθεί στο «πόθεν έσχες». Αν πάει κάποιος με μία βαλίτσα στον «χι», στον «ψι» πολιτικό ή δικαστή ή δημόσιο λειτουργό και του αφήσει τα λεφτά δίπλα, εσείς τι λέτε, ότι θα πάρει αυτός τα λεφτά να τα κάνει κατάθεση στην τράπεζα; Θα πάει με αυτά τα λεφτά να αγοράσει ένα πολυτελές...</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Το απαγορεύει η Τράπεζα της Ελλάδος.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μα, προφανώς! Όμως, εγώ σας λέω ότι ακόμη και αν δεν του το απαγόρευε, θα επρόκειτο περί μεγίστου ανοήτου αν κάνει κάτι τέτοιο.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχουν εγκύκλιο της Τράπεζας Ελλάδος. Δεν τα δέχεται αυτά τα χρήματα καμμία Τράπεζα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ειδικά τη στιγμή που είναι υπόχρεος -προσέξτε, γνωρίζει ότι είναι υπόχρεος- σε δήλωση «πόθεν έσχες», που σημαίνει ότι έχει εύκολη πρόσβαση ο οποιοσδήποτε ελεγκτικός μηχανισμός σ’ αυτό που είναι φανερό. Το πρόβλημα με τις «μαύρες» συναλλαγές είναι αυτό που λέει η λέξη: Είναι ότι είναι «μαύρες». Επομένως, δεν «ασπρίζουν».
Αν θέλετε να μιλήσουμε με όρους ποινικού δικαίου, που χρησιμοποίησε ο συνάδελφός μου, τι είναι το ξέπλυμα μαύρου χρήματος; Γιατί υπάρχει αδίκημα ξεπλύματος; Το αδίκημα του ξεπλύματος αποτελεί μια διαδικασία νομιμοποίησης παρανόμων εσόδων. Αυτό είναι το ξέπλυμα. Θα μου επιτρέψετε να σας πω ότι όσοι γνωρίζουν απ’ αυτές τις συναλλαγές -εξ επαγγέλματος λέω, όχι για άλλο λόγο- γνωρίζουν ότι είναι και πολύ ακριβό το ξέπλυμα. Δεν ξεπλένεις έτσι. Πληρώνεις αδρά, για να ξεπλύνεις.
Επομένως, ας είμαστε ρεαλιστές. Εκείνο το οποίο αποτυπώνουμε εδώ -και σωστά- μέσα από το «πόθεν έσχες» είναι ένα μηχανισμό ελέγχου, ένα μηχανισμό που ενισχύει τη διαφάνεια, ένα μηχανισμό που προσπαθεί να δημιουργήσει όσο το δυνατόν μεγαλύτερο αριθμό ασφαλιστικών δικλίδων, αλλά δεν πιστεύουμε κιόλας ότι λύσαμε το πρόβλημα της διαφθοράς με το ζήτημα του «πόθεν έσχες». Πώς μπορούμε να θωρακίσουμε περαιτέρω το ζήτημα της διαφθοράς; Πώς μπορούμε να σταθούμε απέναντι στα φαινόμενα της δωροδοκίας, απέναντι στα φαινόμενα τα οποία έχουν ταλαιπωρήσει το δημόσιο βίο;
Το πρώτο το οποίο θέλω να πω -γιατί είμαστε πολλές φορές επικριτικοί, αλλά δεν κοιτάμε ότι υπάρχει αυτήν τη στιγμή και θα πω ότι είναι πρωτοβουλίες της Κυβέρνησης αυτές- είναι ότι υπάρχει ένας μηχανισμός που δεν υπήρχε μέχρι χθες. Υπάρχουν πολιτικοί μέσα στη φυλακή αυτήν τη στιγμή που μιλάμε. Δεν είχε γίνει μέχρι χθες. Δεν υπήρχε. Υπάρχουν πολιτικοί οι οποίοι έχουν ακούσει, στους οποίους έχουν επιβληθεί -για να μη χρησιμοποιώ τη δικαστηριακή, ας το πω, αργκό- βαρύτατες ποινές, ποινές ισοβίων. Έχει επιβληθεί αυτή η ποινή. Υπάρχουν σήμερα, στο πλαίσιο ακριβώς αυτής της διαφάνειας, επιχειρηματίες οι οποίοι είναι μέσα στη φυλακή, όχι ένας και δύο.
Επομένως, προφανώς κάτι έχει αλλάξει. Προφανώς, υπάρχει και ένα διαφορετικό θεσμικό πλαίσιο. Το ψήφισε το ελληνικό Κοινοβούλιο αυτό. Γιατί κανείς δεν θα πει...</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Όχι όλοι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Στο ελληνικό Κοινοβούλιο, γι’ αυτό λέω. Εγώ λέω για το Κοινοβούλιο, για να μιλήσω θεσμικά και να πω το εξής: Σ’ αυτό το Κοινοβούλιο που ψήφισε αυτές τις διατάξεις που οδήγησαν πολιτικούς στη φυλακή, που οδήγησαν επιχειρηματίες στο να τους αποδοθούν αυτά που πρέπει να τους αποδοθούν, γιατί γι’ αυτά δεν θα πει κανένας σ’ αυτό το Κοινοβούλιο που ψήφισε, στο προηγούμενο που ψήφισε, «μπράβο, έγιναν τρία καλά πράγματα»; Πρέπει να γίνουν και άλλα; Να τα συζητήσουμε ποια είναι τα παραπάνω που πρέπει να γίνουν.
Όμως, αν εκείνο το οποίο εισηγείται ο κ. Καπερνάρος είναι η αναδρομικότητα του ποινικού νόμου, θα σας πω, κύριε Καπερνάρο, το εξής: «Προσέξτε το αυτό». Αναδρομικότητα του ποινικού νόμου σημαίνει ότι για μία πράξη που έχω κάνει χωρίς να ξέρω ότι είναι ποινικό αδίκημα, βρίσκομαι στη φυλακή. Τη χρονική στιγμή που την τέλεσα δεν ήξερα ότι μπορεί κάποιος να με τιμωρήσει ποινικά.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κάντε την πρότασή σας και θα την ψηφίσουμε εμείς.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούτε τι σας λέω;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ ακούω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούτε τι σας λέω;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εσείς ακούτε τι λέτε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πολύ καλά.
Εσείς θέλετε, λοιπόν, να κάνετε μία πράξη σήμερα και εγώ αύριο να αποφασίσω ότι η πράξη σας αυτή είναι αξιόποινη. Σήμερα που την κάνετε την πράξη δεν υπάρχει ποινή. Όμως, θέλετε αύριο να αποφασίσει μία κοινοβουλευτική πλειοψηφία –άραγε, με ποια κριτήρια, με ποια συμφωνία, σεβόμενη ποια δικαιώματα, μιλώντας μάλιστα για τον πυρήνα εδώ των ανθρωπίνων δικαιωμάτων- να βάλει κάποιον στη φυλακή με αναδρομικό ποινικό νόμο!
Αυτό, με συγχωρείτε, δεν ξέρω ποιος το εισηγείται. Όποιος το εισηγείται προφανώς ή απλώς θέλει να προξενήσει εντύπωση ή εκείνο το οποίο θέλει να κάνει είναι –ας το πω έτσι- να πει εύκολα πράγματα, τα οποία όμως στην πραγματικότητα είναι πολύ επικίνδυνα.
Άλλο και τελείως διαφορετικό ζήτημα –και αυτό το συζητάμε, αλλά αυτό υφίσταται στη νομοθεσία- είναι το ζήτημα των διοικητικών κυρώσεων, διότι διοικητικές φορολογικές κυρώσεις βεβαίως και μπορούν να υπάρξουν. Όμως, είναι ξεκάθαρο ότι δεν μπορούμε να εισηγούμεθα τέτοιου τύπου νομοθεσίες.
Θα ήθελα να πω και κάτι σχετικά με τις μηνύσεις και τις αγωγές. Ακούω συνεχώς να λένε «θα κάνω μήνυση, θα κάνω αγωγή, θα μου κάνουν αυτό κ.λπ.». Δεν μπορώ, κύριε Πρόεδρε, να συμβουλέψω κανέναν οτιδήποτε. Ο καθένας έχει τη δική του αντίληψη για το πώς θα χειριστεί τις υποθέσεις του. 
Εγώ είμαι από τους ανθρώπους που δέχομαι σφοδρότατη κριτική. Πολύ συχνά η κριτική είναι εξυβριστική και σαφέστατα είναι μειωτική και προσβλητική. Δεν έχω κάνει ποτέ μου καμμία μήνυση και καμμία αγωγή. Γιατί;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είσαι καλό παιδί.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μπορεί. Όμως, γιατί; Επειδή εκτιμώ ότι σε αυτόν το χώρο έχουμε τη δυνατότητα να απαντάμε ο ένας στον άλλον. Έχουμε τη δυνατότητα να αξιοποιούμε, εμείς ειδικώς αυτόν το χώρο, προκειμένου όταν θιγόμαστε να απαντάμε. Αυτή δεν είναι η δυνατότητα που έχει ο μέσος πολίτης. Ο μέσος πολίτης δεν έχει αυτήν τη δυνατότητα. 
Όμως, ταυτόχρονα, το να μετατρέψουμε –αυτή είναι η άποψή μου- την πολιτική διαδικασία σε μία διαδικασία στην οποία θα κάνουμε μηνύσεις και αγωγές για συκοφαντίες, για δημοσιεύματα, για εξυβρίσεις, γιατί μου είπες αυτό και γιατί μου είπες εκείνο, με συγχωρείτε, αλλά χάνουμε τον πολιτικό πυρήνα.
Εγώ που σας λέω ότι ποτέ δεν αναφέρομαι προσωπικά σε κανένα συνάδελφο, επειδή θεωρώ ότι οι αντιπαραθέσεις μας είναι ιδεολογικές, είναι πολιτικές, είναι προγραμματικές, αλλά δεν είναι προσωπικές –δεν έχουμε να μοιράσουμε τίποτα προσωπικό κανείς με κανέναν εδώ μέσα, εκπροσωπούμε ιδεολογικοπολιτικά ρεύματα- μπορεί να καταλάβω ότι κάποιος θέλει και να με βρίσει επειδή δεν του αρέσουν οι απόψεις μου. Το έχω υποστεί πάρα πολλές φορές. Τα έχω ακούσει όχι μία και δύο, τα ακούω καθημερινά. 
Όμως, να το πάμε αυτό στην αίθουσα του δικαστηρίου και να κρίνει ένας δικαστής εμάς τους πολιτικούς για το αν καλά μου είπε ο εκπρόσωπος του ΣΥΡΙΖΑ ή κακά του είπα εγώ, θα μου επιτρέψετε να πω ότι είναι και αυτό ένα από τα φαινόμενα της φθοράς. 
Κύριε Πρόεδρε, δεν ξέφυγα και εγώ από τον κανόνα και εφόσον άνοιξε η συζήτηση, ακολούθησα το παράδειγμα. Όμως, θα ήθελα να πω είναι ότι βεβαίως ο αγώνας για να θωρακίσουμε περαιτέρω τη διαφάνεια του δημόσιου βίου –και με αυτή την έννοια να διαφυλάττουμε την πολιτική ακεραιότητα- είναι σημαντικός. 
Κρατώ και ως πολύ σημαντικό κάτι το οποίο είπε ο κύριος Πρόεδρος ο κ. Κακλαμάνης. Εν πάση περιπτώσει, όσοι έχουν να πουν κάτι ως προς συγκεκριμένα πρόσωπα, ας βγουν μπροστά να το πουν, ας πάνε στις υπηρεσίες να το πουν, ας πουν συγκεκριμένα ποιος φταίει και σε τι και από εκεί και πέρα αν κάποιος, ως οργανωμένος πολιτικός φορέας, έχει επίσης να υποδείξει συγκεκριμένες, όμως, ενέργειες, επίσης ας το κάνει, με συγκεκριμένες πρακτικές που να στοχεύουν σε ένα συγκεκριμένο αποτέλεσμα. Αλλιώς, λάσπη στον ανεμιστήρα είναι ξεκάθαρο ότι εκείνο το οποίο κάνει είναι να απαξιώνει την πολιτική διαδικασία ως τέτοια…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θέλω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πρώτον, δεν τελείωσε, κύριε Καπερνάρο. Σηκώνεστε και ζητάτε το λόγο, ενώ δεν έχει τελειώσει.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όχι, έχει πέντε λεπτά που αναφέρεται στο πρόσωπό μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν έχει τελειώσει. Σας παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρακαλώ. Περιμένω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν έχω αντίρρηση, αφού αγωνιά ο κ. Καπερνάρος να μιλήσει. Δεν είναι θέμα. Εγώ ούτως ή άλλως ολοκλήρωνα. 
Απλώς θέλω να πω ότι θεωρώ η κριτική, ειδικώς στα ζητήματα εντιμότητας, ακεραιότητας και ηθικής, πρέπει να είναι συγκεκριμένη, εστιασμένη και προσωπική, γιατί αλλιώς δημιουργείται μια σωρευτική απαξίωση της ίδιας της κοινοβουλευτικής διαδικασίας, από την οποία διαδικασία περιμένουν πολλά οι Έλληνες πολίτες.
Ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Με συγχωρείτε, κύριε Καπερνάρο. Έχετε μιλήσει και έχετε και τη δευτερολογία σας. Μπορείτε, λοιπόν, να απαντήσετε πολιτικά στη δευτερολογία σας. Αυτήν τη στιγμή το λόγο έχει ζητήσει ο κ. Κουκουλόπουλος.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, δώστε μου το λόγο για ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα, υπάρχει προσωπικό θέμα;</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μα, αναφέρθηκε σε εμένα, κύριε Πρόεδρε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Υπάρχει προσωπικό θέμα, κύριε Καπερνάρο;</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επί πέντε λεπτά αναφερόταν στο όνομά μου, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πείτε, λοιπόν, το προσωπικό θέμα. Μπορεί να αναφέρθηκε σε εσάς, αλλά θα πρέπει να μας πείτε ποιο είναι το προσωπικό θέμα.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν είναι προσωπικό. Ωστόσο, κύριε Πρόεδρε, δώστε μου το λόγο για ένα λεπτό σαν να είναι προσωπικό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Καπερνάρο, πείτε ποιο είναι το προσωπικό ζήτημα, ώστε να κρίνει το Προεδρείο αν πράγματι υπάρχει.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, απευθυνόμενος κατ’ αρχάς στον κ. Βορίδη, θα ήθελα να πω ότι ίσως να μην κατάλαβε αυτά που είπα. Εγώ δεν μήνυσα κανένα συνάδελφο, διότι μέχρι τώρα δεν χρειάστηκε. Αν χρειαστεί, θα το κάνω. Εγώ δεν είμαι καλό παιδί σαν τον κ. Βορίδη. Εγώ είπα ότι ενώ ήμασταν μέλη της προκαταρκτικής επιτροπής, έμαθα ότι γίνεται έλεγχος σε μένα από τον κ. Παπαχρήστο, στον οποίο είχε δοθεί πληροφορία μέσα από το ΣΔΟΕ. Δηλαδή, έχουμε ωμή παραβίαση προσωπικών δεδομένων. Έκανα αγωγές και μηνύσεις. 
Όσον αφορά δε τα νουθετικά, ο κ. Βορίδης –επειδή με ξέρει κιόλας- μιλάει γενικά για να μιλήσει. Ωστόσο, όμως, εγώ είπα το εξής, όσον αφορά την αναδρομικότητα. Είπα να θεσπίσουμε νόμο …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, εσείς απλά επαναλαμβάνετε τις προτάσεις σας. Δεν είναι προσωπικό αυτό το θέμα.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μισό λεπτό, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Καπερνάρο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: …που θα προβλέπει υπεύθυνη δήλωση και η παράβαση της υπευθύνου δηλώσεως θα επισύρει ποινή σε βαθμό κακουργήματος. Σ’ αυτήν την υπεύθυνη δήλωση θα πρέπει να δηλώσουν τώρα αν είχαν ποτέ offshore ή καταθέσεις στις τράπεζες με μία αναδρομικότητα δεκαπέντε ετών. Αν αποδειχθεί ότι η υπεύθυνη δήλωση είναι ψευδής, τότε έχουμε ένα καραμπινάτο ποινικό αδίκημα σε βαθμό κακουργήματος, κύριε Βορίδη. Και τα λέω αυτά για να τελειώνουμε επιτέλους. 
Σας ευχαριστώ πολύ. 
Αν θέλετε, «ιδού η Ρόδος, ιδού και το πήδημα», να φτιάξουμε ωραίους νόμους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν θέλετε εσείς, κύριε Καπερνάρο, έχετε τα έξι λεπτά της δευτερολογία σας. Αν μείνετε, μπορείτε αυτά να τα πείτε μετά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας τη χαρίζω, κύριε Πρόεδρε. Σας χαρίζω το χρόνο μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε πολύ για τη γενναιοδωρία!
Το λόγο έχει ο κ. Κουκουλόπουλος.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, κυρίες και κύριοι συνάδελφοι, η κύρωση της πράξης νομοθετικού περιεχομένου που αφορά το πόθεν έσχες ήταν φυσικό να οδηγήσει τόσο τους εισηγητές όσο και τους Κοινοβουλευτικούς Εκπροσώπους σε πολλαπλές αναφορές από το Βήμα της Βουλής για μια σειρά αυτονόητων θεμάτων τα οποία είναι προσφιλή στη Βουλή. Αυτό, βέβαια, είναι από τα θετικά της Βουλής. Πρόκειται για ζητήματα, όπως είναι το πόθεν έσχες, η φορολόγηση αυτών που έβγαλαν τα λεφτά τους έξω -ή καλύτερα η φορολόγηση του μεγάλου πλούτου»- ζητήματα που αποτελούν απαίτηση της ελληνικής κοινωνίας. Τέτοια είναι πρώτα απ’ όλα η διαφάνεια στα οικονομικά των πολιτικών εκπροσώπων, δεδομένου ότι έχουμε αντιπροσωπευτική δημοκρατία, και βέβαια η φορολόγηση του μεγάλου πλούτου. 
Με αφορμή αυτήν την αναφορά, θέλω και εγώ -αξιοποιώντας την παρουσία του αρμόδιου για τα έσοδα Υφυπουργού κ. Μαυραγάνη στα κυβερνητικά έδρανα- να πω πως θα συνεχιστεί από την πλευρά του ΠΑΣΟΚ η ερώτηση την οποία έκανε πριν από λίγες μέρες ο Πρόεδρος κ. Απόστολος Κακλαμάνης σχετικά με την πορεία των ελέγχων για τις λίστες των συνολικά είκοσι δύο χιλιάδων συμπολιτών μας που έβγαλαν τα λεφτά τους την περίοδο της κρίσης, ενώ τα ποσά των καταθέσεων στο εξωτερικό δεν διασταυρώνονται με τα εισοδήματά τους της τελευταίας δεκαετίας. Και επαναλαμβάνω ότι αυτοί είναι είκοσι δύο χιλιάδες. 
Μέχρι τότε, όμως, καλό θα είναι να μη συμπεριφέρονται κάποιοι στην Αίθουσα της Βουλής ως οι «πωλούντες τοις μετρητοίς». Διότι ο κ. Τσίπρας και ο κ. Καμμένος χρωστούν μία απάντηση. Είμαστε στον τρίτο χρόνο και δεν απαντούν. Στις 30 Ιουνίου του 2011 έγινε ονομαστική ψηφοφορία διακριτά για την άρση του τραπεζικού απορρήτου. Ο κ. Τσίπρας και ο κ. Καμμένος -με τους Βουλευτές που τους ακολουθούσαν τότε- την καταψήφισαν. Μπορούν να μας πουν γιατί; Είναι η πολλοστή φορά…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί θέλουν το απόρρητο!</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Διακριτό άρθρο ήταν, κύριε Λαφαζάνη. Είναι η πολλοστή φορά που απευθύνουμε αυτό το ερώτημα. Δεν θα πάρουμε μια απάντηση; 
Και μια και γίνεται λόγος για τον κ. Καμμένο, θέλω να πω, κυρίες και κύριοι συνάδελφοι, ότι χθες το βράδυ σε μια τηλεοπτική εκπομπή και ευρισκόμενος σε κατάσταση παραληρήματος, ο κ. Καμμένος επιδόθηκε σε ένα ρεσιτάλ ψεύδους και υποκρισίας, ανοησίας και χυδαιότητας και είπε ότι το ΠΑΣΟΚ» είναι εγκληματική οργάνωση. 
Η απόλυτη σύμπτωσή του με τη φρασεολογία της Χρυσής Αυγής είναι προφανής. Η Χρυσή Αυγή, φυσικά, γιγαντώθηκε μέσα στην κρίση, αλλά νομιμοποιήθηκε μεταξύ των άλλων και με την υιοθέτηση μιας ακραίας ρητορικής τιμωρητικού χαρακτήρα και μιας απόλυτης λεκτικής βίας, της οποίας τα ηνία διεκδικεί και μάλλον παίρνει με άνεση ο κ. Καμμένος.
Δεν μας εκπλήσσει, λοιπόν, η απόλυτη ταύτισή του με τη Χρυσή Αυγή ούτε, βέβαια, ζητάμε εύσημα αναγνώρισης, ως ΠΑΣΟΚ, από τον πολιτικό που τον ιδρυτή και γεννήτορά μας Ανδρέα Παπανδρέου ονόμαζε επί χρόνια «αρχηγό της 17 Νοέμβρη»! Τον παραδίδουμε στη χλεύη του ελληνικού λαού. 
Έχουμε, όμως, υποχρέωση να απαντήσουμε στο όνομα χιλιάδων μελών και στελεχών του ΠΑΣΟΚ, αλλά πάνω απ’ όλα στο όνομα εκατομμυρίων Ελλήνων, ενός τεράστιου ποσοστού του ελληνικού λαού, που τουλάχιστον μία φορά ψήφισε ΠΑΣΟΚ, στηρίζοντας μια επική και απαράμιλλη πορεία της χώρας με το ΠΑΣΟΚ στα ηνία της, με συγκεκριμένη και μοναδική προσφορά που έχει ονοματεπώνυμο. 
Το ΠΑΣΟΚ δεν γύρισε απλώς σελίδα σε αυτήν τη χώρα. Άλλαξε γεωπολιτικά τη χώρα. Της άλλαξε ήπειρο! Από μια χώρα της Ανατολικής Μεσογείου και των Νοτιοδυτικών Βαλκανίων την κατέστησε μία χώρα της νοτιοανατολικής Ευρώπης. Αυτή τη συνεισφορά από τις καρδιές του ελληνικού λαού και από τις συνειδήσεις του δεν μπορεί κανένας να τη βγάλει. Ας το ξέρει καλά ο κ. Καμμένος και οι όμοιοι του! 
Θέλουμε, λοιπόν, πολύ καθαρά στο όνομα των πολιτών και των μελών και των στελεχών του ΠΑΣΟΚ που καθυβρίστηκαν με αυτά που είπε χθες το βράδυ ο κ. Καμμένος να στείλουμε από την Κοινοβουλευτική Ομάδα του ΠΑΣΟΚ τρία συγκεκριμένα μηνύματα σήμερα εδώ, με τον πιο επίσημο τρόπο, από το Βήμα της Βουλής. 
Μήνυμα πρώτο: Πολλοί λένε –δεν γνωρίζω ούτε μπορώ να το υιοθετήσω- ότι ο κ. Καμμένος ανήκει στο είδος των πολιτικών που κάνει θελήματα. Εκτελεί θελήματα, κοινώς συμβόλαια. Δεν το γνωρίζω. Γνωρίζω, όμως, ένα πολύ μεγάλο συμβόλαιο το οποίο εκτελεί και είναι η επιστροφή της χώρας σε ένα νόμισμα, ελληνικό δολάριο –δεν το λέω εγώ, ο ίδιος το έχει πει- κοινώς «δραχμή». 
Επειδή, λοιπόν, απ’ ό,τι φαίνεται το κοινωνικό και οικονομικό λόμπι της δραχμής έχει αναθαρρήσει και νομίζει ότι χτυπώντας το ΠΑΣΟΚ θα ανοίξει ο δρόμος για την επιστροφή μας στη δραχμή, για να κερδοσκοπήσουν σε βάρος του ελληνικού λαού και των περιουσιών που με μόχθο απέκτησε ο Έλληνας και η Ελληνίδα, με μία επιστροφή στη δραχμή, πρέπει αυτοί οι κύριοι να πάρουν ένα μήνυμα: 
Το ΠΑΣΟΚ με βαρύτατο τίμημα, μαζί με τους Έλληνες πολίτες και τις τεράστιες θυσίες που αυτοί υπέστησαν, κράτησε όρθια τη χώρα στη Ζώνη του ευρώ. Η Ευρώπη είναι ο καλύτερος δρόμος, για να κατοχυρώσουμε μια νέα ασφαλή ευημερία για την Ελλάδα. Είναι η βούληση και η θέληση του ελληνικού λαού εκφρασθείσα επανειλημμένα και είναι ιστορική παρακαταθήκη και του έθνους και της παράταξής μας. 
Κρατήσαμε τη χώρα στη ζώνη του ευρώ όρθια, γιατί αυτή είναι η παρακαταθήκη που είχαμε και από τον Ανδρέα Παπανδρέου και τον Κώστα Σημίτη, αλλά και από τον Κωνσταντίνο Καραμανλή. Αυτή είναι η παρακαταθήκη που τηρήσαμε, με τις κυβερνήσεις και του Γιώργου Παπανδρέου και του Λουκά Παπαδήμου και συνεχίζουμε σήμερα με την Κυβέρνηση που έχει Πρωθυπουργό τον Αντώνη Σαμαρά. Αυτή είναι η απάντηση που έχουμε να δώσουμε σε διάφορους μεμψίμοιρους που θέλουν να κριτικάρουν τη στάση του ΠΑΣΟΚ. 
Απολογούμαστε για όλα τα δεινά που έχει επιφέρει η κρίση στον ελληνικό λαό, όχι όμως για τη βασική στρατηγική επιλογή. Επ’ ουδενί! Όποιος έχει έναν άλλο δρόμο, όπως έχει το Κομμουνιστικό Κόμμα, και με εντιμότητα το λέει, να το πει. 
Όχι, όμως, να κρύβεται πίσω από χυδαίους πολιτικούς σαν τον Αρχηγό των Ανεξάρτητων Ελλήνων και να θέλει να οδηγήσει τα πράγματα στην επιστροφή της χώρας στη δραχμή, για να ζήσουν τον Αρμαγεδδώνα και την άβυσσο οι Έλληνες.
Ας ξέρουν, λοιπόν, αυτά τα συμφέροντα μέσα κι έξω από τη χώρα ότι όσο υπάρχει ΠΑΣΟΚ ο δρόμος για τη δραχμή παραμένει κλειστός. Κι όπως είχαν πει -μέρα που ήταν χθες- οι υπερασπιστές του Ρούπελ, τα οχυρά δεν παραδίδονται, καταλαμβάνονται. Ας βγουν στο ξέφωτο να αναμετρηθούμε κι όχι να κρύβονται.
Το δεύτερο μήνυμα αφορά όλες τις πολιτικές δυνάμεις του τόπου. Θα θυμίσω την ιστορική φράση του Καρλ Μαρξ, ότι η Ιστορία δεν επαναλαμβάνεται παρά μόνο ως φάρσα. Καθώς το ΠΑΣΟΚ μετρούσε απώλειες -λογικό και αναμενόμενο- το προηγούμενο διάστημα, όλες οι πολιτικές δυνάμεις μετρούσαν κέρδη. Γεμίσαμε ξαφνικά υπέροχους και ιδιαίτερα ικανούς πολιτικούς σε αυτήν τη χώρα, γιατί έτσι νομίζουν!
Υπάρχουν πολλά παραδείγματα. Κορυφαίο αυτών αυτό είναι το ασφαλιστικό. Θα πω για πολλοστή φορά από το Βήμα της Βουλής ότι το ασφαλιστικό από το 2001 που μια ολόκληρη κοινωνία, τα συνδικάτα και το πολιτικό σύστημα, πλην ελαχίστων στελεχών του ΠΑΣΟΚ, είπαν ένα μεγαλειώδες «όχι» στο «νόμο Γιαννίτση», μέχρι το 2014 καταγράφει έλλειμμα 193 δισεκατομμύρια ευρώ, δηλαδή το μισό χρέος πριν το κούρεμα. Ποιος, λοιπόν, είναι άμοιρος ευθυνών για να χρεώνει εις ολόκληρον την ευθύνη στο ΠΑΣΟΚ; Ποιος είναι άμοιρος ευθυνών; Βέβαια πέρασαν καλά όλες οι πολιτικές δυνάμεις, γιατί καταγράφουν, όπως είπα, κέρδη, καθώς κατέγραφε τις αναμενόμενες κατά τα άλλα απώλειές του το ΠΑΣΟΚ. Αυτό δεν πρόκειται να επαναληφθεί. 
Από ομιλίες σε συνέδρια όπου το ΠΑΣΟΚ του Ανδρέα ήταν η «καταστροφή της χώρας», μέχρι άλλες προσεγγίσεις περί του ΠΑΣΟΚ του Κώστα Σημίτη και άλλες για το ΠΑΣΟΚ του Γιώργου Παπανδρέου κι άλλες για το ΠΑΣΟΚ του Βαγγέλη Βενιζέλου έχουμε χορτάσει. 
Θέλω να στείλω δύο καθαρά μηνύματα. Πρώτον, ότι το πάρτι της διανομής των ιματίων του ΠΑΣΟΚ τελείωσε. Μας χαλυβδώνουν αυτές οι επιθέσεις και κάθε επίθεση, είτε αφορά τον Ανδρέα Παπανδρέου είτε τον Κώστα Σημίτη είτε τον Γιώργο Παπανδρέου είτε τον Βαγγέλη Βενιζέλο, θα μας βρίσκει απέναντί τους ενωμένους. Να είναι καθαρό αυτό το μήνυμα.
Και βέβαια το δεύτερο μήνυμα αφορά κυρίως τις νουνεχείς και υπεύθυνες δυνάμεις που υπάρχουν σε όλο το πολιτικό φάσμα και πρέπει να καταλάβουν ότι όποιος παίζει με το ΠΑΣΟΚ παίζει με τη σταθερότητα της χώρας. Δεν έχει κανένας δικαίωμα να βάλει σε κίνδυνο τη σταθερότητα της χώρας. 
Εμείς εξακολουθούμε να καταβάλλουμε βαρύτατο τίμημα, αλλά δεν υπάρχει κάτι πάνω από την πατρίδα. Και η παραμονή της χώρας στη ζώνη του ευρώ και η στήριξη της Κυβέρνησης, ιδιαίτερα αυτήν τη στιγμή που δίνει μία τελική, κρίσιμη διαπραγμάτευση με την τρόικα και τους δανειστές, είναι υπέρτατο καθήκον για όποιον είναι πάνω απ’ όλα Έλληνας και πατριώτης. Εμείς έτσι αντιλαμβανόμαστε την αποστολή μας μέσα στο Κοινοβούλιο ως Κοινοβουλευτική Ομάδα του ΠΑΣΟΚ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Το τρίτο μήνυμα αφορά ειδικότερα την Αξιωματική Αντιπολίτευση, όχι μόνο γιατί καθίσταται «ουρά» του χυδαίου Αρχηγού των Ανεξάρτητων Ελλήνων με τις καταγγελίες περί υποβρυχίων. Είπε ο Πρόεδρος Απόστολος Κακλαμάνης προχθές σε μία καταπληκτική μνημειώδη ομιλία «σε σαράντα ώρες περίπου συμπληρώνονται δύο εβδομάδες από την ημέρα που ο κ. Τσίπρας μίλησε για εξεταστική. Δεν θα έρθει στη Βουλή να μιλήσουμε;»</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακόμα δεν κατατέθηκε η πρόταση.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Τον καλούμε και τον προκαλούμε να έρθει να μιλήσει εδώ και να μην περιφέρει υβρεολόγια και υπαινιγμούς για το ζήτημα των υποβρυχίων. 
Θέλω, όμως, να πούμε και κάτι άλλο, φίλες και φίλοι Βουλευτές του ΣΥΡΙΖΑ της Αξιωματικής Αντιπολίτευσης. 
Εμάς στο ΠΑΣΟΚ -και εμένα προσωπικά που αυτήν τη στιγμή το εκπροσωπώ- ορολογίες του δρόμου περί δεκανικιών και τα υπόλοιπα, δεν μας εκφράζουν. Ακούω, όμως, με έκπληξη τον κ. Τσίπρα επανειλημμένα εδώ και δεκαοκτώ μήνες, επειδή έχουμε Κυβέρνηση δύο κομμάτων, τη μία να ονομάζει το ΠΑΣΟΚ δεκανίκι της Νέας Δημοκρατίας, την άλλη –πρόσφατα για τα υποβρύχια- να ονομάζει τη Νέα Δημοκρατία δεκανίκι του ΠΑΣΟΚ και πάει λέγοντας.
Η θεωρία, λοιπόν, για το δεκανίκι είναι δικιά σας και όχι δικιά μας, όταν έρχονται και δρουν μαζί δύο κόμματα. Φαίνεται πως κάτι θα ξέρει ο Συνασπισμός από το 1989 για δεκανίκια και μιλάει έτσι. Εμείς δεν έχουμε τέτοια λογική. Εξήγησα γιατί συνεργαζόμαστε σήμερα με τον κ. Σαμαρά. Υπάρχει υπέρτατο δημοκρατικό και εθνικό καθήκον που τα ξεπερνά όλα. Αφού, λοιπόν, κατά την ορολογία σας έχετε ονομάσει δεκανίκι σας τον κ. Καμμένο -αυτός είναι ο αυριανός ονοματισμένος κυβερνητικός σας εταίρος- καλά θα κάνετε να είστε λίγο προσεκτικοί, διότι όποιες θεωρίες διακίνησε τα προηγούμενα χρόνια ο Αρχηγός των Ανεξάρτητων Ελλήνων ναι μεν βοήθησαν να γίνει όλη αυτή η διαδικασία στην οποία αναφέρθηκα, αλλά είναι απολύτως ψευδείς. Αναφέρθηκα ήδη στην «17 Νοέμβρη»</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Κουκουλόπουλε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> : Όσον αφορά στο PSI ομολόγων, σε λίγες μέρες θα φέρουμε τα επίσημα στοιχεία για τα ομόλογα του ΙΚΑ. Η διοίκηση του ΙΚΑ είναι η μόνη που άκουσε το Υπουργείο Οικονομικών και έχει καλύτερο χαρτοφυλάκιο. Ένας μύθος που πρώτος ο κ. Καμμένος διακίνησε είναι ότι με το PSI καταστράφηκαν τα ασφαλιστικά ταμεία. Είναι απόλυτο ψεύδος. Σήμερα το ΙΚΑ έχει καλύτερο χαρτοφυλάκιο ομολόγων επειδή έκανε ανταλλαγή ομολόγων κατά τις υποδείξεις του EFSF. Και οι ιδιώτες ομολογιούχοι είχαν αυτήν την κατεύθυνση, αλλά την αρνήθηκαν. Αυτή είναι η αλήθεια και θα αποδειχθεί με ντοκουμέντα τις επόμενες μέρες. Έχουμε καιρό να τα πούμε.
Θα ήθελα να αναφερθώ στην ιστορία του άρθρου 86, στην οποία έγινε νωρίτερα αναφορά από τον αγαπητό Κοινοβουλευτικό Εκπρόσωπο των Ανεξάρτητων Ελλήνων. Αυτά που ρωτήσατε για το άρθρο 86, αγαπητέ συνάδελφε, να τα ρωτήσετε στον Πρόεδρό σας που για όλα έχει μία γνώμη. Όλα τα ξέρει.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember> : Εγώ ρωτάω εσάς. Μην φύγετε, έχετε να ακούσετε. Θα σας τα πω στη συνέχεια, θα δευτερολογήσω.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> : Δεν σας διέκοψα, κύριε συνάδελφε. Το άρθρο 86 ψηφίστηκε από το ΠΑΣΟΚ, τη Νέα Δημοκρατία και τον Συνασπισμό και από τον Πρόεδρό σας ως Βουλευτή. 
Δεύτερον, στην Αναθεώρηση του 2007, το ΠΑΣΟΚ το Φλεβάρη του 2009 αποχώρησε και έμεινε μόνη της η Νέα Δημοκρατία με το Συνασπισμό, δηλαδή το ΣΥΡΙΖΑ, και είχαν όλη τη δυνατότητα να αναθεωρήσουν το άρθρο 86 και δεν το αναθεώρησαν. Ο Πρόεδρός σας ήταν και πάλι Βουλευτής της Νέας Δημοκρατίας. Δεν πρέπει να τον ρωτήσετε; Ο νόμος περί ευθύνης Υπουργών, που προφανώς πρέπει να αλλάξει, είναι εφαρμοστικός του άρθρου 86 του Συντάγματος.
Τέλος, για τον Άκη Τσοχατζόπουλο, ξαναρωτήστε τον Αρχηγό σας, ο οποίος –ξαναλέω- τα ξέρει όλα, για να σας δώσει μία πολύ απλή απάντηση. Στην εξεταστική του 2005 ο Άκης Τσοχατζόπουλος πέρασε αβρόχοις ποσί, διότι υπήρχε κυβερνητική πλειοψηφία της οποίας μέλος ήταν ο κ. Καμμένος. Δεν ήταν Πλειοψηφία το ΠΑΣΟΚ το 2005. Το 2011 που το ΠΑΣΟΚ ήταν Πλειοψηφία, τον έστειλε φυλακή τον κ. Τσοχατζόπουλο. Ποιος έστειλε φυλακή τον κ. Τσοχατζόπουλο, για να ξέρουμε; Εμείς τον στείλαμε μέσω προανακριτικής, σε μια διαδικασία όπου καμμιά προστατευτική συνταγματική και άλλη θεσμική, νομοθετική διάταξη δεν στάθηκε ικανή να τον προστατεύσει. 
Προηγουμένως έγινε αναφορά και από τον Κοινοβουλευτικό Εκπρόσωπο της Νέας Δημοκρατίας σε δεκάδες πολιτικούς και επιχειρηματίες που είναι μέσα. Όλα αυτά έχουν να κάνουν με ένα πλέγμα μιας νομοθεσίας το μεγαλύτερο μέρος της οποίας ψηφίσαμε εμείς, για τους οποίους, αγαπητέ συνάδελφε, περίσσεψαν από την πλευρά σας οι ορολογίες περί Τσολάκογλου, δοσίλογων και άλλα τέτοια χυδαία, φαιδρά, υποκριτικά αλλά και τελικά επικίνδυνα λόγια για την ελληνική δημοκρατία.
Ευχαριστώ, κύριε Πρόεδρε, για την ανοχή. Υπήρχε όμως ανάγκη να ειπωθούν αυτά σήμερα από τη Βουλή.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember> : Μπράβο!
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος του Λαϊκού Συνδέσμου- Χρυσή Αυγή κ. Κασιδιάρης για δώδεκα λεπτά</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ευχαριστώ, κύριε Πρόεδρε.Με πάρα πολύ μεγάλη περίσκεψη άκουσα πριν από ένα- δύο λεπτά κάποια λόγια από τον Κοινοβουλευτικό Εκπρόσωπο του ΠΑΣΟΚ, τα οποία πράγματι σκέφτηκα και παρακολούθησα με πάρα πολύ μεγάλη σοβαρότητα. 
Είπε πως γι’ αυτήν τη σύμπραξη Νέας Δημοκρατίας και ΠΑΣΟΚ, γι’ αυτόν τον «πολιτικό γάμο» που λένε κάποιοι κακοπροαίρετοι ή «παρά φύσιν συνουσία» ή δεν ξέρω πώς το λένε για τους Σαμαρά και Βενιζέλο, υπήρχε ένας μέγας, ένας υπέρτατος εθνικός λόγος. Τότε, ενώ σκεφτόμουν ότι πράγματι μπορεί να είναι έτσι τα πράγματα, κάποιος «κακεντρεχής» εδώ από τη Χρυσή Αυγή είπε μία λέξη: Η «κουτάλα». Αν είναι δυνατόν να ρίχνουμε τόσο χαμηλά το επίπεδο του πολιτικού μας λόγου!
Εγώ θα ήθελα να μιλήσω για εγκληματικές οργανώσεις όσον αφορά το ΠΑΣΟΚ και τη Νέα Δημοκρατία για δεκάδες υποθέσεις –Τσουκάτος, Παπαγεωργόπουλος, Τσοχατζόπουλος, Μαντέλης-, όμως με πρόλαβαν στελέχη και των δύο κομμάτων. Με πρόλαβε ο κ. Πάγκαλος, ο οποίος είπε –ορθώς- ότι μπορούμε να αποκαλούμε εγκληματική οργάνωση τη Νέα Δημοκρατία λόγω του σκανδάλου Παπαγεωργόπουλου. Μερικές μέρες πριν ο κ. Τζιτζικώστας, ο Περιφερειάρχης Θεσσαλονίκης, είχε τολμήσει να πει δυο λόγια προτού τον «καρατομήσουν», προτού κυριολεκτικά τον διασύρουν και τον διαπομπεύσουν. Είπε το αυτονόητο: Yπάρχει η περίπτωση Τσοχατζόπουλου –ξέχασε άλλες δεκαπέντε βεβαίως-, επομένως είναι δυνατόν οποιοσδήποτε Έλληνας πολίτης να καταγγείλει το ΠΑΣΟΚ ως εγκληματική οργάνωση. Αν πάτε σ’ ένα καφενείο σήμερα, αν πάτε σε οποιονδήποτε δημόσιο χώρο, αυτά λέει ο ελληνικός λαός. Δυστυχώς όμως οι λέξεις αυτές είναι απαγορευμένες σ’ αυτήν την Αίθουσα διότι αυτή η Αίθουσα επιμένει να ψηφίζει νομοθετήματα, επιμένει με χίλιες δυο μεθοδεύσεις να συγκαλύπτει την πολιτική διαφθορά και την παρανομία. 
Υπενθυμίζω ότι η Χρυσή Αυγή, σεβόμενη απόλυτα το θεσμικό της ρόλο, κατέθεσε μηνυτήρια αναφορά στην εισαγγελία του Αρείου Πάγου, η οποία έχει παραπεμφθεί ήδη και έχει πάει στον αρμόδιο εισαγγελέα, για τα εκατόν σαράντα «μαύρα» εκατομμύρια στα ταμεία του ΠΑΣΟΚ, τα οποία ανακάλυψαν με συγκεκριμένο πόρισμά τους τέσσερις διεθνείς λογιστικοί οίκοι. Και όμως κανείς από τους ενόχους γι’ αυτό το κακούργημα δεν έχει πάει στη φυλακή, διότι οι ευθύνες θα φτάσουν πολύ ψηλά, θα φτάσουν μέχρι την κεφαλή του ΠΑΣΟΚ, το οποίο δεν εκπροσωπεί εκατομμύρια Έλληνες, όπως είπε ο κ. Κουκουλόπουλος προηγουμένως. Είναι κάτω από το 3%. Αυτό το βλέπει όποιος κυκλοφορεί σήμερα στην ελληνική κοινωνία, γι’ αυτό και η Κυβέρνηση τρέμει τις εκλογές. Αν λοιπόν πήγαιναν αυτές οι καταγγελίες σε πραγματική, σε ουσιαστική διερεύνηση, τότε θα βλέπαμε τις κεφαλές του ΠΑΣΟΚ σε προανακριτικές επιτροπές και εν συνεχεία σε ειδικά δικαστήρια και εν συνεχεία στη φυλακή. Δυστυχώς όμως σε ειδικό δικαστήριο ακόμα δεν έχει παραπεμφθεί ούτε ο Παπακωνσταντίνου για τη λίστα Λαγκάρντ, διότι έτσι λειτουργεί αυτό το σύστημα, διότι δεν είναι μόνο ο άθλιος νόμος περί ευθύνης Υπουργών, ο οποίος παραμένει εν ισχύι και ο οποίος στην ουσία συνιστά την ταφόπλακα του πολιτικού κατεστημένου. Είναι και η ανοχή που επιδεικνύει η πολιτική εξουσία, η Κυβέρνηση, η οποία δυστυχώς αυτήν τη στιγμή ορίζει τα πάντα σ’ αυτήν τη χώρα καίτοι έχει χάσει προ πολλού τη δεδηλωμένη, καίτοι στην κοινωνία τα κόμματα της Συγκυβέρνησης είναι στην κυριολεξία ανύπαρκτα. 
Θα πάω τώρα στο σημερινό νόμο. Θα πω ότι εμείς τον καταψηφίζουμε διότι είναι πάγια αρχή μας να καταψηφίζουμε κάθε πράξη νομοθετικού περιεχομένου. Η Χρυσή Αυγή λέει «όχι» στις πράξεις νομοθετικού περιεχομένου διότι, όσο περίεργο και να φανεί σε εσάς του αντισυνταγματικού τόξου αυτό που θα σας πω, η Χρυσή Αυγή με βάση το πρόγραμμά της είναι το μοναδικό άμεσα δημοκρατικό κόμμα, είναι το μοναδικό κόμμα που στο πρόγραμμά του λέει ότι για τα μείζονα εθνικά ζητήματα πρέπει να μην αποφασίζει η Βουλή, αλλά ο λαός άμεσα μέσω δημοψηφίσματος, για όλα τα μείζονα εθνικά ζητήματα, για το αν θα είμαστε σε ευρώ ή δραχμή, για το «ναι» ή το «όχι» στο μνημόνιο, για το λογιστικό έλεγχο του δημοσίου χρέους, για την ανακήρυξη της ελληνικής αποκλειστικής οικονομικής ζώνης, για τα δώδεκα ναυτικά μίλια, για το αν θα γράφουμε το θρήσκευμα στις ταυτότητες. Για όλα αυτά τα μείζονα ζητήματα η Χρυσή Αυγή λέει στο πρόγραμμά της πως αν μια μέρα αποκτήσει –και θα αποκτήσει- την απόλυτη πλειοψηφία στη Βουλή, τότε δεν θα αποφασίζει το Κοινοβούλιο, αλλά άμεσα ο λαός μέσω δημοψηφισμάτων. 
Μας λέτε φασίστες, μας προσβάλλετε, όμως ο λαλίστατος Κοινοβουλευτικός Εκπρόσωπος της Νέας Δημοκρατίας δεν μας έχει απαντήσει ακόμα για ποιο λόγο παλαιότερα πόζαρε μπροστά σε ναζιστικές αφίσες. Όταν πάρει το λόγο για άλλη μία φορά –καθημερινά μιλάει ο κ. Βορίδης- τον παρακαλώ θερμώς να δώσει μία απάντηση όσον αφορά το γιατί παλαιότερα πόζαρε μπροστά σε ναζιστικές αφίσες –τις έχουμε δείξει επανειλημμένως- μπροστά σε γιγαντοαφίσες του Γεώργιου Παπαδόπουλου, πρωτεργάτη της 21ης Απριλίου και γιατί, ενώ τα έκανε όλα αυτά, σήμερα έρχεται και μας εγκαλεί και μιλάει για δημοκρατία και για Νέα Δημοκρατία. Για ποιο λόγο;
Θέλω να καταγγείλω απ’ αυτό εδώ το Βήμα ένα εγκληματικό γεγονός, ένα γεγονός που συνιστά κατάλυση του Συντάγματος και κατάλυση του πολιτεύματος. Στην τελευταία ψηφοφορία για την αντισυνταγματική τροπολογία κατάργησης της χρηματοδότησης της Χρυσής Αυγής, το αντισυνταγματικό τόξο διά του Προεδρείου της Βουλής κατήργησε τρεις εκλεγμένους από τον ελληνικό λαό Βουλευτές.
Έσβησε από τη λίστα των Βουλευτών τρία ονόματα: Νικόλαος Μιχαλολιάκος, Χρήστος Παππάς, Ιωάννης Λαγός. 
Το γεγονός αυτό, το ότι διαγράψατε τη λαϊκή βούληση, το ότι το Προεδρείο της Βουλής εντελώς παράνομα έσβησε Βουλευτές τους οποίους έχει εκλέξει ο ελληνικός λαός, συνιστά ξεκάθαρη κατάλυση του Συντάγματος, ξεκάθαρη κατάλυση του πολιτεύματος. Και δεν έχει τολμήσει ούτε ένας εκπρόσωπος του Προεδρείου να δώσει μέχρι σήμερα μια απάντηση. Είναι κάτι πρωτοφανές στα παγκόσμια χρονικά αυτό που συμβαίνει. 
Αναζήτησα να δω αν έχει συμβεί κάτι αντίστοιχο διεθνώς, αν έχουν φυλακιστεί, με ένα σαθρό κατηγορητήριο, κατόπιν πολιτικών εντολών, Αρχηγός πολιτικού κόμματος και Βουλευτές. Βρήκα μόνο ένα ιστορικό προηγούμενο, το στρατιωτικό καθεστώς της Βιρμανίας, όπου εκεί δεν τόλμησαν να φυλακίσουν την αρχηγό της αντιπολίτευσης, αλλά την περιόρισαν κατ’ οίκον. Αυτό που δεν έκανε ούτε το στρατιωτικό καθεστώς της Βιρμανίας, που παίρνει κεφάλια αντιφρονούντων, τόλμησε να το κάνει η χούντα Σαμαρά και Βενιζέλου -και το λέω αυτό μετά λόγου γνώσεως- η χούντα του μνημονίου που δίνει λόγο μόνο σε ξένα κέντρα εξουσίας. 
Δεν είναι τυχαίο πως όταν μας σύρατε με χειροπέδες για να μας διαπομπέψετε –και εμένα προσωπικά και τους λοιπούς Βουλευτές της Χρυσής Αυγής- ο Πρόεδρος της Κυβέρνησής σας βρισκόταν στην Αμερική και υπερηφανευόταν στα διάφορα λόμπι για αυτήν την άθλια εικόνα που καταπατά τη λαϊκή κυριαρχία, καταπατά το Σύνταγμα και κάθε θεσμό στην πατρίδα μας. 
Άλλο ένα γεγονός: Μιλάτε για παρακολουθήσεις. Έχει γίνει μεγάλος ντόρος. Το λένε και Βουλευτές της Αριστεράς. Έχω να καταγγείλω μια πολύ συγκεκριμένη περίπτωση όπου αποδεδειγμένα είχαμε παρακολουθήσεις κινητών τηλεφώνων Βουλευτών: 
Την περασμένη Παρασκευή, εγώ προσωπικά, Ηλίας Κασιδιάρης Βουλευτής Νομού Αττικής, καθώς και οι συνάδελφοί μου και συναγωνιστές μου, Κουκούτσης, Παναγιώταρος, Κούζηλος και Μπούκουρας είχαμε μιλήσει στα κινητά μας τηλέφωνα και είχαμε συνεννοηθεί να μεταβούμε στα διόδια της Ελευσίνας για να κάνουμε ένα «έγκλημα» ως «εγκληματική οργάνωση» που είμαστε, να διανείμουμε πολιτικά φυλλάδια. Εκεί, λοιπόν, κατόπιν συνεννοήσεως μόνο μέσω κινητών τηλεφώνων, χωρίς να έχουμε αναγγείλει τίποτα, χωρίς να έχουμε δημοσιοποιήσει τίποτα, χωρίς να το έχουμε πει σε κανέναν άλλο, πλην των στελεχών που μας ακολουθούσαν, μας περίμεναν τρεις διμοιρίες των ΜΑΤ, όχι για να μας απαγορεύσουν να πουλήσουμε ναρκωτικά ή να αγοράσουμε όπλα ή να φέρουμε τανκς στη Βουλή, αλλά για να μας απαγορεύσουν να κάνουμε διανομή πολιτικών εντύπων. 
Υπάρχει, μάλιστα, στο διαδίκτυο και συγκεκριμένο τηλεοπτικό υλικό, που καταγράψαμε νόμιμα, όπου ο επικεφαλής της αστυνομικής δύναμης μου είπε επί λέξει –και το λέει σε έναν εκλεγμένο εκπρόσωπο του ελληνικού λαού, σε ένα μέλος του Κοινοβουλίου- «Απαγορεύεται η διανομή φυλλαδίων». Το επαναλαμβάνω: Αξιωματικός της Αστυνομίας, αυτής της χούντας την οποία βιώνουμε σήμερα, είπε επί λέξει σε εκπρόσωπο της ελληνικής Βουλής «Απαγορεύεται η διανομή φυλλαδίων». 
Για το γεγονός αυτό, για το γεγονός των παρανόμων παρακολουθήσεων, θα μηνυθεί, βεβαίως, και ο συγκεκριμένος, θα μηνυθεί και η ηγεσία της Αστυνομίας, θα μηνυθεί και η ηγεσία του Υπουργείου Προστασίας του Πολίτη. 
Για όλα αυτά τα εγκλήματα, για όλες αυτές τις πράξεις που καταλύουν το πολίτευμα, δεν μίλησε κανείς. Δεν μίλησε ούτε η Αριστερά, δεν μίλησε ο ΣΥΡΙΖΑ που κόπτεται για τα ανθρώπινα δικαιώματα. Ακόμα και την αντισυνταγματική τροπολογία την ψήφισε ο ΣΥΡΙΖΑ και με τα δύο χέρια. Έγινε το καλύτερο δεκανίκι της μνημονιακής εξουσίας ο κ. Τσίπρας ενάντια στη Χρυσή Αυγή. 
Βρέθηκαν, βεβαίως, δύο έντιμοι Βουλευτές του ΣΥΡΙΖΑ -και αυτό οφείλω να το πω- οι οποίοι δεν ανέχτηκαν την κατάλυση του Συντάγματος και ασφαλώς αντέδρασαν. 
Από εκεί και πέρα -για να απαντήσω και στα λόγια που είπε ο Πρόεδρος του ΣΥΡΙΖΑ σήμερα κατά την ομιλία του στην Κοινοβουλευτική του Ομάδα- έχει γίνει το καλύτερο δεκανίκι της μνημονιακής εξουσίας ενάντια στο λαϊκό εθνικιστικό κίνημα της Χρυσής Αυγής. 
Και μη μιλάει ούτε ο ΣΥΡΙΖΑ για εγκληματικές οργανώσεις. Να δει τους δύο δικούς του Βουλευτές που διώκονται για οικονομικά εγκλήματα. Υπάρχουν διώξεις για κακουργήματα. Να πει δύο λόγια για τους νεκρούς της «Marfin», να πει δύο λόγια για αυτούς που διέπραξαν αυτό το έγκλημα και αυτή τη στιγμή δεν είναι προφυλακισμένοι. Είναι μεν γνωστοί αλλά είναι ελεύθεροι. 
Δεν έχω να πω πολλά περισσότερα. Ξεκίνησα και θα τελειώσω με το ίδιο ακριβώς ζήτημα, το ζήτημα της πολιτικής κάθαρσης την οποία απαιτεί σήμερα όσο τίποτε άλλο η ελληνική κοινωνία. Το ότι ΠΑΣΟΚ και Νέα Δημοκρατία αποτελούν εγκληματικές οργανώσεις, δεν χρειαζόταν να το πει ούτε ο κ. Πάγκαλος ούτε ο κ. Τζιτζικώστας. Το λέει όλος ο ελληνικός λαός. Θα συνεχίσουν να αποτελούν εγκληματικές οργανώσεις ενόσω υπάρχει ατιμωρησία, ενόσω υπάρχουν εν ισχύι τέτοια νομικά εκτρώματα, όπως ο νόμος περί ευθύνης Υπουργών, που στην ουσία νομιμοποιεί το μαύρο χρήμα, το πολιτικό έγκλημα, τη διασπάθιση του δημοσίου χρήματος, όλη αυτήν την αθλιότητα που βίωσε η χώρα μας τα τελευταία σαράντα χρόνια και μας βύθισε κυριολεκτικά σε αυτήν την κατάσταση που βιώνουμε σήμερα. 
Ευχαριστώ.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Βορίδη.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επί προσωπικού;</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επί προσωπικού. Είναι προφανές. Δεν χρειάζεται να το εξηγήσω. Οπότε, αν έχετε την καλοσύνη θα ήθελα να μου δώσετε το χρόνο μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, σ’ αυτήν την Αίθουσα όταν διατυπώνω απόψεις κάποιοι θα σηκωθούν και θα μου πουν τι έκανα πριν από τριάντα χρόνια. Έχω εξηγήσει όχι μια, όχι δυο, όχι δέκα, αλλά τριάντα φορές τη διαδρομή μου αυτή. 
Από την πλευρά της Αριστεράς έρχονται ορισμένοι και μου λένε: «Δεν έχεις μετανοήσει. Πες ότι μετανόησες.» 
Τώρα ακούω από την πλευρά της Χρυσής Αυγής ότι πρέπει να εξηγήσω γιατί υπάρχει μια ομιλία μου στην οποία από πίσω ήταν ο Γεώργιος Παπαδόπουλος. Απάντηση: Διότι ήμουν στην ΕΠΕΝ τότε. Είναι γεγονός γνωστό στην Αίθουσα. 
Πρέπει να εξηγήσω γιατί υπάρχει μια φωτογραφία του Έβολα ή δεν ξέρω τι άλλο τη στιγμή που ήταν αρκετά γνωστό η σχέση της ΕΠΕΝ με το τότε Movimento Sociale και το Front National. Ήταν όλα γνωστά. 
Με εγκαλούν, λοιπόν, συστηματικά. Και αυτό μπορεί να συνεχίσει γιατί θα φέρουν ένα άρθρο το οποίο βρήκαν ή θα φέρουν μια άλλη ομιλία στην οποία κάτι λέω και θα γίνεται αυτή η συζήτηση, πάντα για πριν από τριάντα χρόνια.
Απαντώ λοιπόν, τώρα και στους δυο για να τελειώνω με το ζήτημα αυτό. 
Ακούστε τώρα.</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: …(Δεν ακούστηκε).</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δικοί σας το θέτουν καμμιά φορά.</Speech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Εμείς δεν είπαμε τίποτα.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Απαντώ, λοιπόν, για να το λύσουμε εδώ αυτό για να τελειώνουμε και για να τα κλείνουμε σιγά-σιγά.
Με εγκαλούν οι της Χρυσής Αυγής γιατί έχω αλλάξει άποψη; Απάντηση: Αν το εκτιμούν έτσι, έτσι συνέβη. 
Και αυτή είναι και η απάντηση σε εσάς, λοιπόν. Αυτή είναι η δική σας απάντηση. Σήμερα αυτοί με εγκαλούν ότι δεν είμαι συνεπής σε αυτό που γινόταν προ τριάντα ετών. 
Απαντώ, λοιπόν, σε εσάς, διότι στην πραγματικότητα ένας πολιτικός κρίνεται γι’ αυτό που κάνει σήμερα. Με συγχωρείτε πολύ, εγώ έχω μια συγκεκριμένη διαδρομή μέσα σ’ αυτό το Κοινοβούλιο. 
Εγώ θα πήγαινα και ένα βήμα παρακάτω, κύριε Πρόεδρε, για να τελειώνω και με τη Χρυσή Αυγή για μια ακόμη φορά. Δεν τους εγκαλεί κανείς γιατί πριν από τριάντα χρόνια αρθρογράφησαν. Αυτό έρχεται συμπληρωματικώς σε σχέση με αυτό που υπερασπίζονται σήμερα. 
Απέναντι σε όλα αυτά θα θέσω ένα ερώτημα στους κυρίους που είναι κατηγορούμενοι για συμμετοχή σε εγκληματική οργάνωση τώρα, με μια δίωξη που ασκήθηκε πριν από ένα μήνα από την εισαγγελία του Αρείου Πάγου και έρχονται με ύφος χιλίων καρδιναλίων να μου πουν για τις πολιτικές μου απόψεις προ τριάντα ετών. Εγώ τους λέω να πάρουν μια θέση σήμερα. 
Υπάρχει μια άποψη η οποία εκφράστηκε από το δικαστικό Σώμα με συγκεκριμένο και οργανωμένο τρόπο ότι υφίσταται εγκληματική οργάνωση μέσα στη Χρυσή Αυγή. Αρχηγός της φέρεται ο Αρχηγός της Χρυσής Αυγής. Υπαρχηγός της φέρεται ο Κοινοβουλευτικός Εκπρόσωπος της Χρυσής Αυγής. Οργανωτικοί αρχηγοί της συγκεκριμένης εγκληματικής οργανώσεως φέρονται Βουλευτές της Χρυσής Αυγής στους οποίους επεβλήθησαν περιοριστικοί όροι. 
Μια ερώτηση απλή και καθαρή έχω να κάνω: Αν δεν αφορά στο σύνολο της Χρυσής Αυγής η συγκεκριμένη κατηγορία, αποστασιοποιούνται από τα πρόσωπα αυτά που κατηγορούνται με το συγκεκριμένο τρόπο ή αποδέχονται συνολικά την ευθύνη; Πολύ ενδιαφέρουσα τοποθέτηση για το πώς εξελίσσονται τα πράγματα. Αποστασιοποιούνται ή αποδέχονται την ευθύνη; Τέλος. 
Λένε ότι τους υβρίζουν συνάδελφοι εδώ γιατί τους αποδίδουν χαρακτηρισμούς. Υπάρχει, επίσης, μια απλή τοποθέτηση. Εγώ να δεχθώ κι αυτό που λένε: «Εμείς θέλουμε να αυτοκαθοριστούμε. Δε θέλουμε να μας λέτε εσείς τι είμαστε. Θέλουμε εμείς να λέμε τι είμαστε». Υπάρχει ένα απλό πράγμα στο οποίο μπορούν να τοποθετηθούν: Είναι ή δεν είναι εθνικοσοσιαλιστές; 
Εγώ δεν λέω ούτε νεοναζιστές, ούτε φασίστες ούτε τίποτα. Είναι ή δεν είναι εθνικοσοσιαλιστές; Ναι ή όχι; Απλά πράγματα. Δύο τοποθετήσεις πολιτικού χαρακτήρα που λύνουν τα ζητήματα της ταυτότητας. 
Κύριε Πρόεδρε, λέω ξανά για να τελειώνουμε -γιατί εγώ δεν θα ξανασχοληθώ, μπορούν να πουν από εδώ και πέρα ό,τι θέλουν, μπορούν να το λένε από το πρωί μέχρι το βράδυ, η τοποθέτηση αυτή έχει χαρακτήρα πλαισίου και δεν πρόκειται να την ξανακάνω, για μένα έχει λήξει το θέμα- ότι το ζήτημα για το οποίο εγκαλούνται δεν αφορά –το τονίζω- κάτι που είπαν, έκαναν, έγραψαν, προ τριάντα ετών. Αφορά αυτά που κάνουν και λένε εδώ κι ένα χρόνο. Αφορά ενέργειες και πράξεις οι οποίες φέρονται να παραβίασαν τον Ποινικό Κώδικα εδώ και ένα χρόνο. Αφορά την πολιτικοϊδεολογική τους στάση σήμερα. Εάν αυτή έχει αλλάξει, να το ακούσω. 
Από εκεί και πέρα, όμως, θεωρώ –και το κλείνω, κύριε Πρόεδρε- ότι οι απαντήσεις έχουν δοθεί. Όποιοι ικανοποιήθηκαν, ικανοποιήθηκαν. Όποιοι δεν ικανοποιήθηκαν, δυστυχώς δεν διαθέτω άλλη απάντηση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος…</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, θα ήθελα να έχω το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι θέλετε, κύριε Κασιδιάρη;</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Έκανε ερωτήσεις προσωπικά σε μένα ως Κοινοβουλευτικό Εκπρόσωπο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε χρόνο στη δευτερολογία σας για προσωπικά ζητήματα.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Όπως δώσατε στον κ. Βορίδη το λόγο, νομίζω πως είστε υποχρεωμένος να τον δώσετε και σε μένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κοινοβουλευτικέ Εκπρόσωπε, στη δευτερολογία σας έχετε όλο το χρόνο να απαντήσετε.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Όπως δώσατε το λόγο στον κ. Βορίδη να δευτερολογήσει εκτός πλαισίου, έτσι απαιτώ να δοθεί και σε μένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έδωσα το λόγο στον κ. Τσούκαλη. 
Σας παρακαλώ.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Γιατί διαφοροποιούμαι εγώ από τον κ. Βορίδη; Γιατί έχει περισσότερα δικαιώματα ο κ. Βορίδης από εμένα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν υπάρχει θέμα προσωπικό. Πουθενά δεν αναφέρθηκε το όνομα Κασιδιάρης.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Όχι απλά αναφέρθηκε, αλλά έθεσε και συγκεκριμένα ερωτήματα και βρίσκεται στη θέση του και περιμένει απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα με ακούσετε;</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Βεβαίως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Την απάντηση, λοιπόν, θα τη δώσετε στη διαδικασία της δευτερολογίας σας, όπου έχετε έξι λεπτά να πείτε αυτά που θέλετε.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ζητώ να δώσω την απάντηση τώρα, όπως έπραξε και ο Κοινοβουλευτικός Εκπρόσωπος της Νέας Δημοκρατίας. Δεν ανέμενε τη δευτερολογία του. Ήρθε στην Αίθουσα βιαστικός και απάντησε. Το ίδιο ζητώ να πράξω κι εγώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κασιδιάρη, εσείς αναφερθήκατε, εγκαλέσατε προσωπικά τον κ. Βορίδη, όχι τον Κοινοβουλευτικό Εκπρόσωπο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αυτός που έκανε και ερώτημα τώρα. Μου ανταπάντησε με ερώτημα, κύριε Πρόεδρε. Νομίζω πως είμαστε σκεπτόμενοι άνθρωποι όλοι και κατανοούμε τι έχει συμβεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να ακούσετε, όμως, και τα πραγματικά δεδομένα.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Βεβαίως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εσείς ο ίδιος αναφερθήκατε προσωπικά όχι στον Κοινοβουλευτικό Εκπρόσωπο της Νέας Δημοκρατίας, αλλά στον κ. Βορίδη. Μάλιστα, τον εγκαλούσατε να απαντήσει. Και ο κ. Βορίδης έκανε χρήση του Κανονισμού επί προσωπικού.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Πολύ ωραία. Το ίδιο ζητώ να κάνω και εγώ, γιατί ο κ. Βορίδης έθεσε συγκεκριμένα ερωτήματα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ακούστε με. Δεν τελείωσα.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: …έκανε αναφορές προσβλητικές στο πρόσωπό μου και απαιτώ για ένα, δύο λεπτά να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κασιδιάρη, δεν με ακούτε. Αφήστε με να τελειώσω.
Βεβαίως και απάντησε. Έβαλε πολιτικά ερωτήματα. Δεν έκανε προσωπική αναφορά σε εσάς. Επομένως, σε όλα αυτά που είπε, έχετε τη δυνατότητα –αυτό σας λέω- στη δευτερολογία σας να απαντήσετε πολιτικά. 
Κύριε Τσούκαλη, έχετε το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Το «εάν εγκρίνω εγκληματικές πράξεις» ποιον αφορούσε; Το Θεό, κύριε Πρόεδρε ή εσάς; Εμένα αφορούσε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Τσούκαλη, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Με πολύ μεγάλη θλίψη άκουσα για άλλη μία φορά σε αυτήν εδώ την Αίθουσα εκκλήσεις για την προάσπιση της αξιοπιστίας του Κοινοβουλίου, για τη διαφύλαξη της πολιτικής ομαλότητας. 
Όταν, κύριε Πρόεδρε, ένα συλλογικό όργανο τέτοιου επιπέδου, όπως είναι ένα Κοινοβούλιο, καταναλίσκεται σε πολύ μεγάλο βαθμό με τη διαδικασία επί του προσωπικού, θα μου επιτρέψετε να σας πω ότι έχει χαθεί η έννοια της πολιτικής. Και ξέρετε, αυτή η συνήθεια έχει μετατραπεί σε ενδημικό φαινόμενο αυτού εδώ του Οργάνου. 
Αυτό το οποίο πρέπει να συζητήσουμε, επιτέλους, για να διαφυλάξουμε αυτό εδώ το όργανο, το Σώμα, είναι οι πολιτικές. Και θέλω να πω ότι -και αυτήν τη στιγμή τυχαίνει να απουσιάζει ο κ. Βορίδης- ένα από τα πλέον επικίνδυνα σημεία που υπονομεύουν και τη δημοκρατία και τους θεσμούς, είναι όταν λέμε ότι κρινόμαστε από αυτό που κάνουμε τώρα.
Όχι, δεν κρινόμαστε από αυτό που κάνουμε τώρα γιατί η προάσπιση της δημοκρατίας απαιτεί σταθερή προσήλωση σε αρχές, σε κανόνες, προάσπιση όλων των διαδικασιών που προβλέπονται από τους κανόνες της ίδιας της δημοκρατίας με επιμονή, αλλά και με πολιτικό κόστος. 
Το να προασπίζεις τη δημοκρατία σήμερα, κύριε Πρόεδρε, συνεπάγεται μεγάλο πολιτικό κόστος, γιατί αυτό το οποίο κυριαρχεί στην ελληνική κοινωνία, την κατακερματισμένη ελληνική κοινωνία, είναι η λογική του αποτελέσματος και όχι των διαδικασιών, όχι των αρχών. Θέλουμε αποτελέσματα ανεξαρτήτως με ποια διαδικασία τα αποτελέσματα αυτά θα επέλθουν. 
Με την ευκαιρία αυτή, για το πώς προασπιζόμαστε τη δημοκρατία, θα ήθελα να αναφερθώ στο συγκεκριμένο νομοσχέδιο: Είναι ένα νομοσχέδιο, κυρίες και κύριοι συνάδελφοι, λιτό, με δύο παραγράφους, το οποίο κάτω από άλλες συνθήκες ίσως να αντιμετωπιζόταν με μια διαδικασία σύντομη, συνοπτική και χωρίς κορώνες. 
Όμως, κύριε Πρόεδρε, κύριε Υφυπουργέ, αυτό εδώ το νομοσχέδιο και με τη διαδικασία που εισάγεται, πρέπει να είναι ένα μάθημα για όλους τους συναδέλφους για το πώς από μόνοι μας βάζουμε τα χεράκια μας και βγάζουμε τα ματάκια μας, όπως πολύ σωστά είπε ο κ. Κακλαμάνης. 
Το ότι η 30η Ιουνίου κάθε έτους είναι η καταληκτική ημερομηνία προκειμένου να διεκπεραιωθεί η διαδικασία «πόθεν έσχες», να κατατεθούν, δηλαδή, οι δηλώσεις περιουσιακής κατάστασης, είναι γνωστό από το 2003 με το ν.3213. 
Είναι, επίσης, γνωστό, κύριε Υφυπουργέ, όσον αφορά την παράταση για τις δηλώσεις, ότι γνωρίζουμε -αν θυμάμαι καλά- από το Μάιο πως δίδεται παράταση μέχρι τον Αύγουστο. 
Πότε κατατέθηκε η συγκεκριμένη πράξη νομοθετικού περιεχομένου, κυρίες και κύριοι συνάδελφοι; Κατατέθηκε την Παρασκευή στις 28 Ιουνίου. Γιατί δεν κατατέθηκε στις 29; Διότι ήταν Σάββατο. 
Τι θέλω να πω: Εάν σε αυτήν εδώ την Αίθουσα δεν διαχωρίσουμε ρόλους, δεν καθορίσουμε τους διακριτούς ρόλους ανάμεσα στην Κοινοβουλευτική Ομάδα, τον Βουλευτή, την Κυβέρνηση, αλλά και τη δικαιοσύνη και ο καθένας δεν ασκήσει το ρόλο που πρέπει να ασκήσει, τότε πλέον οι ίδιοι σκάβουμε το λάκκο και της δημοκρατίας και του πολιτικού συστήματος και του ίδιου του Κοινοβουλίου.
Παραδείγματος χάριν, περίμενα από τον Κοινοβουλευτικό Εκπρόσωπο της Νέας Δημοκρατίας να απευθυνθεί στον κύριο Υφυπουργό και να του πει ότι, ναι μεν ψηφίζουμε -γιατί ομόφωνα ψηφίζεται η συγκεκριμένη πράξη νομοθετικού περιεχομένου- αλλά, κύριοι της Κυβέρνησης, αυτή η διαδικασία που ακολουθείται υπονομεύει το ίδιο το Σώμα, υπονομεύει την ίδια τη δημοκρατία. 
Είχα και την απαίτηση και από το Προεδρείο της Βουλής, από τον κύριο Πρόεδρο, να καταθέσει διάβημα στην Κυβέρνηση, να απευθυνθεί στον κύριο Πρωθυπουργό και να πει: «Ως εδώ και μη παρέκει. Έχω ένα Σώμα το οποίο είμαι υποχρεωμένος να το προασπίσω.» 
Είναι προφανές ότι αυτό πρέπει να γίνει. 
Επειδή, όμως, εμείς, οι λεγόμενες δυνάμεις συνταγματικού τόξου, εντοπίζουμε τα αρνητικά, τις παθογένειες, ακόμα και τις εκτροπές από ενδιαφέρον προκειμένου να διασφαλίσουμε και να ενισχύσουμε τη δημοκρατία μέσα σ’ αυτήν τη λαίλαπα των ανατροπών και των εξελίξεων, πρέπει να καθορίσουμε εμφανώς και την κόκκινη γραμμή, το διακριτό μας στίγμα από την πλευρά της Χρυσής Αυγής.
Διότι έχουν χαθεί οι ρόλοι. Με τον τρόπο που λειτουργούμε, κυρίες και κύριοι συνάδελφοι και κύριε Πρόεδρε, έχουν χαθεί οι ρόλοι.
Άκουσα πριν λίγο το κήρυγμα περί δημοκρατίας του Κοινοβουλευτικού Εκπροσώπου της Χρυσής Αυγής. Δεν είναι η πρώτη φορά. Κάποιοι θα πουν ότι το πολιτικό σύστημα δίνει το δικαίωμα. Είπε ο Κοινοβουλευτικός Εκπρόσωπος ότι έψαξε στα πολιτικά χρονικά όλου του κόσμου και βρήκε αντίστοιχο συμβάν με αυτό της προσωρινής κράτησης μόνο στο κρατικό καθεστώς της Βιρμανίας. 
Αλήθεια μόνο εκεί βρήκε; Επί χούντας στην Ελλάδα δεν λειτουργούσε αυτή η Αίθουσα. Τολμούσε κανένας από τους πολιτικούς να βγει δημοσίως και να πει «ιδρύω κόμμα και κατεβαίνω υποψήφιος για να εκλεγώ Βουλευτής»; Δηλαδή τη γενικευμένη αυτή εφαρμογή, την ισοπέδωση, την αγνοούμε. Το ότι σε άλλα καθεστώτα οι πολιτικοί ή εξορίζονται ή αυτοεξορίζονται ή μπαίνουν φυλακή είναι το ίδιο; 
Όμως, θα μου επιτρέψετε να σας πω ότι αυτή η αντιπαράθεση δεν γίνεται με έναν συντονισμένο τρόπο. Επειδή πρέπει να λέμε τα πράγματα ως έχουν -κύριε Υφυπουργέ, δεν είστε αρμόδιος, αλλά εσείς είσαστε ο εκπρόσωπος της Κυβέρνησης και πρέπει να τα ακούσετε- η συγκεκριμένη πράξη νομοθετικού περιεχομένου εκδόθηκε στις 28-6-2013, κυρίες και κύριοι συνάδελφοι. Κατατέθηκε κατά νόμο και κατά Σύνταγμα στη Βουλή στις 31-7-2013 και σήμερα έρχεται προς κύρωση. 
Η πράξη νομοθετικού περιεχομένου της ΕΡΤ δημοσιεύθηκε στις 10 Ιουνίου του 2013, δηλαδή περίπου δεκαοκτώ ημέρες πριν τη συγκεκριμένη πράξη και ακόμη δεν έχει έρθει προς ψήφιση. Υπάρχει μεγαλύτερη υπονόμευση -που είπα προηγουμένως- του ίδιου του πολιτεύματος; Ποια είναι η αξιοπιστία μας απέναντι στους πολίτες; 
Κυρίες και κύριοι συνάδελφοι, κύριε Υφυπουργέ, σήμερα δημοσιεύθηκαν τα αποτελέσματα των εσόδων για το εννιάμηνο του 2013 και για τον προηγούμενο Σεπτέμβριο του 2013. Η συνολική υστέρηση του εννιαμήνου είναι 6,1 δισεκατομμύρια και ειδικά για τον Σεπτέμβριο είναι περίπου 700 εκατομμύρια. Φαντάζομαι ίδια θα είναι τα αποτελέσματα και των επομένων μηνών. Κάποιοι είπαν ότι η υστέρηση οφείλεται είτε στην ανεπάρκεια των φοροεισπρακτικών μηχανισμών, των ΔΟΥ, είτε στη μη φοροδοτική ικανότητα των πολιτών. 
Είστε έμπειρος, το γνωρίζετε πάρα πολύ καλά: Το πρόβλημα των φοροεισπρακτικών μηχανισμών είναι εγγενές, είναι γνωστό. Εσείς πιστεύετε ότι σε αυτήν τη συγκυρία αυτό είναι το κύριο πρόβλημα της υστέρησης; Είναι προφανές ότι είναι η μη φοροδοτική ικανότητα, η παντελής έλλειψη φοροδοτικής ικανότητας από τους πολίτες. Δυστυχώς, οι εξελίξεις δεν είναι από τις καλύτερες.
Θέλω να κλείσω, μιλώντας για δύο θέματα που σας αφορούν, κύριε Υφυπουργέ. Το ανέφερε και η κ. Μίνα Ξηροτύρη στην τοποθέτησή της. 
Διάβασα με πολύ μεγάλη και οδυνηρή έκπληξη –και απευθύνομαι και στους συναδέλφους του ΠΑΣΟΚ- στην προγραμματική συμφωνία ότι ο ολοκληρωμένος φορολογικός νόμος θα έρθει προς επεξεργασία και ψήφιση, όταν ξεπεραστεί η κρίση. Συγκεκριμένα αναφέρει ότι δυστυχώς λόγω της κρίσης είναι δύσκολο να αποκτήσει αυτή εδώ η χώρα ένα ολοκληρωμένο φορολογικό σύστημα. 
Επειδή συμμετείχαμε στην Κυβέρνηση μέχρι τον Ιούνιο του 2013, έχω υποχρέωση να απευθυνθώ στους Έλληνες πολίτες και να πω ότι αυτό που τους λέγαμε και εγώ και οι άλλοι συνάδελφοι της Δημοκρατικής Αριστεράς, ότι σύντομα θα έχουμε αυτό το φορολογικό νομοσχέδιο, ήταν δυστυχώς μη αληθές. Λίγο-πολύ χρησιμοποιούσαμε λέξεις και όρους που δεν ανταποκρίνονταν στην πραγματικότητα. 
Ένα άλλο θέμα για το οποίο έχουμε υποχρέωση να ζητήσουμε συγγνώμη από τους Έλληνες πολίτες είναι ότι θεωρούσαμε ως δεδομένο ότι στο τέλος του χρόνου θα είχαμε το Περιουσιολόγιο. Πόσες φορές σας έχω ρωτήσει συστηματικά και εγώ και η κ. Μίνα Ξηροτύρη και άλλοι συνάδελφοι για την πορεία υλοποίησής του;
Κύριε Πρόεδρε, με οδυνηρή έκπληξη επίσης, είδα στην ίδια συμφωνία να μην αναφέρεται καν το Περιουσιολόγιο και όχι το αν είναι προτεραιότητα ή όχι. Ως λέξη δεν υπάρχει! Πρέπει να το ξεκαθαρίσετε. Είναι θέση της Κυβέρνησης πλέον να αποκτήσει σύντομα αυτή εδώ η χώρα Περιουσιολόγιο; Ναι ή όχι; 
Κλείνω με το εξής θέμα, γιατί από προχτές με έχει αναστατώσει. Σε μια πρόσφατη ανακοίνωση της Ομάδας Δράσης, της Task Force, ανακοινώθηκαν ποια έργα απεντάσσονται από το ΕΣΠΑ και μεταφέρονται στη νέα προγραμματική περίοδο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μεταξύ των πολλών έργων που μεταφέρονται, που φαίνεται να μην έχουν απορροφήσει τα προβλεπόμενα κονδύλια, ήταν εκτός από το Εθνικό Περιουσιολόγιο, το Εθνικό Κτηματολόγιο, κύριε Πρόεδρε, και κάτι που το έχουμε αφήσει απ’ έξω, το Εθνικό Ληξιαρχείο. Πρόκειται για τρία εθνικά ζητήματα, που σκοπίμως έχουν ονομαστεί «εθνικά», γιατί προσδιορίζουν και τις απαραίτητες προϋποθέσεις προκειμένου να συζητάμε σοβαρά είτε για την ύστερη μνημονιακή ή μετα-μνημονιακή Ελλάδα. 
Αυτά τα τρία, λοιπόν, δεν θα τα έχουμε σύντομα. Με λίγα λόγια, δεν θα ξέρουμε ποιοι είμαστε -Ληξιαρχείο- δεν θα ξέρουμε σε ποια χώρα ζούμε –Κτηματολόγιο- και δεν θα ξέρουμε ποιος είναι ο ιδιωτικός πλούτος αυτής της χώρας, Περιουσιολόγιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, ολοκληρώστε σας παρακαλώ. Έφτασε στα δεκαέξι λεπτά η ομιλία σας.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Υφυπουργέ, κάποια στιγμή πρέπει να ενημερώσετε λεπτομερώς τη Βουλή για την πορεία υλοποίησης των ελέγχων σε offshore στη λίστα Λαγκάρντ και σε όλες τις υπόλοιπες λίστες και γενικότερα για την πορεία υλοποίησης αυτού του λεγόμενου «σχεδίου πάταξης της φοροδιαφυγής», για την οποία δυστυχώς διαπομπευόμαστε διεθνώς. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επειδή αναφέρθηκε πολλές φορές και σε αυτήν την Αίθουσα ότι βγάζουμε τα μάτια μας με τα χέρια μας, θέλω να πω και εγώ απλά ότι για ένα νομοσχέδιο για το οποίο συμφωνούμε σχεδόν όλοι έχουμε ξεπεράσει τις τρεισήμισι ώρες, ενώ δεν μιλάμε σχεδόν καθόλου για το νομοσχέδιο. 
Μιλάμε επί παντός επιστητού και κάνουμε και παραβίαση του Κανονισμού, και υπεύθυνος που δεν τηρείται είμαι εγώ. Με τη βοήθειά σας, όμως, πρέπει να καταλάβουμε ότι κάποια στιγμή πρέπει να μιλάμε για τα συγκεκριμένα, γιατί με αφορμή ένα συγκεκριμένο φτάνουμε τις τέσσερις ώρες για ένα σχέδιο νόμου στο οποίο συμφωνούμε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Εξ όνυχος τον λέοντα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Χαλβατζής.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, θα ήθελα να κάνω ένα σχόλιο, γιατί τοποθετηθήκαμε για το νομοσχέδιο στην πρωτολογία μας. Υπάρχουν και υπήρξαν πάρα πολλές αναφορές επί παντός επιστητού. Δεν θα κρίνω το αν ήταν δικαιολογημένα όλα ή όχι. Ο καθένας από μόνος του αποφασίζει τι θα πει. Ωστόσο, θέλω να κάνω ένα σχόλιο γι’ αυτά που αναφέρθηκαν για την Ευρωπαϊκή Ένωση. 
Ο καθένας ασφαλώς έχει την πολιτική και ιδεολογική του άποψη, έχει το πρόγραμμα και τις θέσεις του. Δικαίωμα και υποχρέωσή του να τα εκφράζει. Υποστηρίχθηκε, όμως, εδώ από τον Κοινοβουλευτικό Εκπρόσωπο του ΠΑΣΟΚ ότι η ένταξη στην ΕΟΚ, η συμμετοχή μας στην Ευρωπαϊκή Ένωση ήταν κάτι το μεγαλειώδες, κάτι το οποίο ωφέλησε και ωφελεί τη χώρα. Πάνω σε αυτό θέλω να κάνω ορισμένες επισημάνσεις.
Αυτό που ωφέλησε η ένταξη της χώρας μας στην ΕΟΚ, στη σημερινή Ευρωπαϊκή Ένωση, ήταν το μεγάλο κεφάλαιο, οι μεγάλοι επιχειρηματικοί όμιλοι. Όλοι οι οικονομικοί δείκτες από την ένταξη στην ΕΟΚ μέχρι σήμερα χειροτέρεψαν και χειροτερεύουν σε βάρος της εργατικής τάξης, των λαϊκών στρωμάτων, της φτωχομεσαίας αγροτιάς. Και βεβαίως, έχουμε συγκεκριμένα παραδείγματα και στοιχεία. Όλοι τα έχουμε. Δεν είναι κανένας που δεν έχει αυτά τα στοιχεία. Και αυτά δεν είναι μόνο σήμερα στην περίοδο της βαθιάς καπιταλιστικής οικονομικής κρίσης. Αυτά ήταν από προηγούμενα. 
Πρώτον, λοιπόν, η Κοινή Αγροτική Πολιτική, η νέα ΚΑΠ και όλες οι μετέπειτα αποφάσεις οδήγησαν στην καταστροφή σημαντικότατων παλιά συναλλαγματοφόρων, όπως λέγαμε, καλλιεργειών, στην καταστροφή της αγροτικής παραγωγής και οικονομίας. Να μιλήσουμε πιο συγκεκριμένα για τον καπνό, για το βαμβάκι, για τα εσπεριδοειδή, για τις ελιές, για το κρασί; Να μιλήσουμε για την κτηνοτροφία; Ποια ήταν η παραγωγή πριν από την ένταξη της χώρας στην Ευρωπαϊκή Ένωση, στην ΕΟΚ και ποια είναι σήμερα; Μειώθηκε, συρρικνώθηκε δραματικά η κτηνοτροφική παραγωγή με δραματικές συνέπειες, όχι μόνο για την αγροτιά, για τους κτηνοτρόφους, αλλά συνολικά για τη χώρα. Τα εργοστάσια ζάχαρης έκλεισαν. Όλα αυτά τα χρόνια ξεκληρίστηκαν εκατοντάδες χιλιάδες φτωχομεσαίοι αγρότες. Έφυγαν από τα χωράφια τους. Η γη και η παραγωγή συγκεντρώνεται σε όλο και λιγότερα χέρια. Και αν θέλετε, και το τελευταίο νομοσχέδιο για τη φορολόγηση της αγροτικής γης ως σημαντική παράμετρο έχει τη συγκέντρωση της αγροτικής γης σε λιγότερα χέρια, γιατί θα εξαναγκαστούν φτωχοί αγρότες να πουλήσουν για ένα κομμάτι ψωμί το βιος τους. Υπήρχαν πέντε εργοστάσια λιπασμάτων. Τι υπάρχει σήμερα;
Δεύτερο παράδειγμα: Υπήρχαν στη χώρα μας πέντε ναυπηγεία. Η Ελλάδα είναι μία χώρα με τεράστια εμπειρία –και όχι μόνον εμπειρία- αλλά και επιστημονική γνώση στη ναυπηγική βιομηχανία. 
Κι όμως η πολιτική της Ευρωπαϊκής Ένωσης, η πολιτική των μονοπωλίων -πολιτική η οποία συναποφασίζεται από όλες τις Κυβερνήσεις, παλιότερα η Νέα Δημοκρατία, μετά το ΠΑΣΟΚ, τώρα με τη συγκυβέρνηση- οδήγησε σε αυτήν την κατάσταση. Βεβαίως, δεν είναι μόνο ότι συμφωνούν αλλά και συναποφασίζουν στο πλαίσιο της Ευρωπαϊκής Ένωσης αυτήν την πολιτική, γιατί στο πλαίσιο του καταμερισμού της Ευρωπαϊκής Ένωσης τα ναυπηγεία πήγαν στο Κίελο, στο Αμβούργο, κάποια στην Πολωνία και αλλού. Τα κόμματα, λοιπόν, όχι μόνο της συγκυβέρνησης, αλλά όλα τα κόμματα τα οποία συμφωνούν με τη στρατηγική της Ευρωπαϊκής Ένωσης έχουν ένα σημαντικό μερίδιο ευθύνης για τη σημερινή κατάσταση. 
Τρίτον, έκλεισαν και κλείνουν συνεχώς παραγωγικές μονάδες στρατηγικής σημασίας. Πουλιούνται και τα Ελληνικά Αμυντικά Συστήματα, η Πολεμική Βιομηχανία, η ΛΑΡΚΟ, ο ορυκτός πλούτος. Αυτά τα οποία έχουν μέχρι σήμερα επιβεβαιωθεί για το πετρέλαιο, για το φυσικό αέριο, αυτή είναι η πολιτική της Ευρωπαϊκής Ένωσης των μονοπωλίων, που συναποφασίζεται –το ξαναλέμε- από όλους. Ο ορυκτός πλούτος βγαίνει στο σφυρί.           
Τέλος, κύριε Πρόεδρε -είχατε δίκιο ότι κουβεντιάζαμε ένα νομοσχέδιο που δεν έχει καμμία ουσιαστική σημασία, τυπική είναι αυτή η επικύρωση, ωστόσο η βεντάλια άνοιξε για όλα- για ακόμη μια φορά θέλουμε να το ξαναπούμε με αυτήν την ευκαιρία: Το Κομμουνιστικό Κόμμα Ελλάδας ήταν και παραμένει ενάντια στην Ευρωπαϊκή Ένωση, ενάντια σε κάθε ιμπεριαλιστική ένωση και σε κάθε μηχανισμό των μονοπωλίων. 
Σήμερα, το ΚΚΕ παλεύει για την αποδέσμευση από την Ευρωπαϊκή Ένωση, παλεύει για την μονομερή διαγραφή του χρέους. Αγωνίζεται για τη διαμόρφωση όρων και προϋποθέσεων για την εργατική λαϊκή εξουσία, για να γίνεται ο πλούτος που παράγεται στη χώρα μας, όχι αντικείμενο ληστρικής εκμετάλλευσης από μια χούφτα καπιταλιστές, αλλά για να τον γεύεται αυτός ο οποίος τον παράγει. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε. 
Θα δώσω το λόγο για δευτερολογία στους εισηγητές για επτάμισι λεπτά και θα παρακαλέσω να είναι εντός του νομοσχεδίου -τουλάχιστον οι εισηγητές- γιατί οι Κοινοβουλευτικοί Εκπρόσωποι άνοιξαν, όπως είπε και ο εκπρόσωπος του Κουμμουνιστικού Κόμματος, όλη την βεντάλια, παρά τον Κανονισμό, το επαναλαμβάνω. 
Το λόγο έχει ο κ. Γελαλής για επτάμισι λεπτά.</ChairmanSpeech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε. 
Νομίζω ότι δεν είμαστε εμείς οι υπεύθυνοι για τη διαδικασία η οποία ακολουθήθηκε και αν το θέλετε ο εισηγητής της Νέας Δημοκρατίας ήταν ο πρώτος ο οποίος υπερέβη τα δώδεκα λεπτά, όπως βέβαια και ο κ. Βορίδης στη συνέχεια έφτασε δεκαπέντε λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν μίλησα για το χρόνο, μίλησα για το ότι είμεθα εκτός θέματος.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Δεκαπέντε λεπτά είχαμε. Ποιος υπερέβη;</Speech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ήθελα να ζητήσω και επί προσωπικού το λόγο, αλλά ακριβώς επειδή ο κ. Βορίδης δεν απευθύνθηκε σε εμένα, απευθύνθηκε περισσότερο στο κόμμα, αυτό το οποίο θα ήθελα να πω είναι ότι έχουμε εγκαλέσει τον κ. Βορίδη για τις ιδέες του, τις οποίες έλεγε και παλιότερα ή άμα το θέλετε ακόμα και σήμερα. 
Είμαστε ενάντια -και συνολικά ως κόμμα απέναντι- σε αυτές τις νεοφιλελεύθερες ιδέες, τις οποίες εκφράζει ακόμα και μέσα από τη Νέα Δημοκρατία. Πρόβλημά του είναι το πού ήταν, το πού είναι και το πού θα βρίσκεται αύριο, αλλά είμαστε ενάντια σε κάποιες ιδέες, αυτές τις νεοφιλελεύθερες. 
Για τον εκπρόσωπο της Χρυσής Αυγής, που αναφέρθηκε και ο ίδιος, καλό θα ήταν να μας πει και κάποια ονόματα από μέλη του ΣΥΡΙΖΑ που είναι υπεύθυνοι για το γεγονός της Marfin -άλλα έβγαλε η Εισαγγελία, άλλα αναφέρονται εδώ πέρα- όπως και για κάποιες οικονομικές ατασθαλίες. Είναι πολύ εύκολο και λαϊκίζουμε άνετα με το να πούμε για μέλη κ.λπ.. Παρ’ όλα αυτά υπάρχουν και κάποιες επιτροπές που έβγαλαν και κάποια πορίσματα.
Ένα θέμα που ήθελα να θίξω –το έθιξα και στην ομιλία μου- είναι το θέμα της εξεταστικής επιτροπής -δεν είναι εδώ ο κ. Κουκουλόπουλος- για τα ναυπηγεία. Δεν λέμε για την εξεταστική επιτροπή για να δούμε μόνο εάν υπάρχουν ποινικές ευθύνες. Το συζητάμε και δίνουμε μία διαφορετική διάσταση σε αυτό. 
Ουσιαστικά τα ναυπηγεία έκλεισαν, έχουν απολυθεί πολλοί εργαζόμενοι, εργαζόμενοι δεν πληρώνονται, δεν εκτελούνται εργασίες οι οποίες θα έπρεπε. Είπε και ο εκπρόσωπος του ΚΚΕ ότι γίνονταν μια σειρά από εργασίες τα προηγούμενα χρόνια, οι οποίες έχουν συρρικνωθεί. 
Για αυτά τα πράγματα, κάποιος δεν θα πρέπει να απολογηθεί; Για αυτό ζητάμε εξεταστική επιτροπή. Βεβαίως, εκεί θα δούμε εάν υπάρχουν και ποινικές ευθύνες. Αλλά, δεν είναι το μοναδικό ζήτημα. Συζητάμε πολλές φορές για ανασυγκρότηση της χώρας, αλλά βλέπουμε ότι οι επιχειρήσεις, η μία μετά την άλλη, ξεπουλιούνται ή μειώνονται παραγωγικά. Για αυτά τα πράγματα δεν θα πούμε; 
Βεβαίως, και υπάρχουν συμφέροντα κρατών. Το πρόβλημα δεν είναι αυτό. Γνωρίζουμε ότι το κάθε κράτος θα κοιτάξει τα δικά του συμφέροντα. Αυτό το οποίο, όμως, θα πρέπει να δούμε, είναι όταν πάμε να κάνουμε διαπραγμάτευση, κοιτάμε πρώτα τα ελληνικά συμφέροντα; Γιατί, απ’ ότι γνωρίζω ο κ. Σαμαράς σε κάποιες συναντήσεις στο εξωτερικό λέει, «ό,τι μας είπατε, τα έχουμε κάνει, από εδώ και πέρα είναι δικό σας το πρόβλημα, είναι δικό σας το χρέος.». Μάλλον, δεν είναι διαπραγμάτευση αυτό.
Όσον αφορά το θέμα της απαξίωσης του ελληνικού Κοινοβουλίου –ναι, θα το πούμε- η απαξίωση είναι από την ίδια την Κυβέρνηση. Το σημερινό νομοσχέδιο είναι μία απαξίωση του Κοινοβουλίου. Η πράξη νομοθετικού περιεχομένου με την οποία ο Υπουργός Οικονομικών έκλεισε την ίδια την ΕΡΤ, κατέβασε το «μαύρο», άφησε στο δρόμο δύο χιλιάδες εξακόσιους απανταχού εργαζόμενους της ΕΡΤ χωρίς προγραμματισμό, χωρίς τίποτα, είναι μείωση, είναι απαξίωση του ιδίου του Κοινοβουλίου.
Εάν θέλουμε θα το δούμε όχι μόνο εδώ μέσα αλλά κυρίως για το τι θα εισπράξουμε από τον κόσμο ο οποίος περιμένει από αυτό το Κοινοβούλιο κάποια πράγματα.
Όσον αφορά τώρα τη διαδικασία η οποία ακολουθήθηκε όλα τα χρόνια όσον αφορά το «πόθεν έσχες». Ανέφερα και στην ομιλία μου ότι θα έπρεπε να είχε γίνει ένας εκσυγχρονισμός του φορολογικού και του εισπρακτικού μηχανισμού, ο οποίος λέμε ότι έγινε με την έννοια ότι έχουν αγοραστεί κάποια μάλιστα πανάκριβα συστήματα και έχουν γίνει και κάποιες μελέτες. Ωστόσο, είχε ειπωθεί από αυτούς που τα δώσαμε, από ιδιωτικές εταιρείες ότι αυτό το σύστημα θα αντέξει τον αριθμό όλων των δηλώσεων, κύριε Υπουργέ, και όταν ήρθε η ώρα έπεσε αυτό το σύστημα. 
Πού είναι αυτά τα χρήματα που έχει δώσει ο ελληνικός λαός; Τι έγιναν; Τόση αντοχή είχε δηλαδή αυτό το σύστημα; Σας λέω για τις τελευταίες μέρες που το γνωρίζατε αυτό, και έπεσε το σύστημα. Κάναμε και ερώτηση. Ζητούσαμε και παράταση τότε, μάλιστα μέχρι το τέλος του έτους για να πάνε άνετα και οι φορολογούμενοι και τα λογιστικά γραφεία. 
Για αυτό είπαμε και εμείς ότι δεν θέλουμε πράξεις νομοθετικού περιεχομένου. Είναι για συγκεκριμένες περιπτώσεις. Παρ’ όλα αυτά, όμως, δεν μπορούμε να μην ψηφίσουμε μία τέτοια διάταξη.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Το λόγο έχει η κ. Ξηροτύρη για δευτερολογία.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Θα ξεκινήσω από την παρατήρησή σας, μετά την τοποθέτηση όλων μας, ότι χρησιμοποιήσαμε πολύ περισσότερο χρόνο και ήμασταν εκτός θέματος. 
Νομίζω, κανένας δεν ήταν εκτός θέματος. Εκτός βέβαια από κάποια θέματα που είχαν και προσωπικό χαρακτήρα, αλλά και αυτά σε ένα διάλογο στη Βουλή είναι μέσα στο πρόγραμμα. Είμαστε εκτός θέματος όταν συζητάμε αυτό καθαυτό για τις πράξεις νομοθετικού περιεχομένου, όταν βεβαίως όλοι μας γνωρίζουμε το πόσες πράξεις νομοθετικού περιεχομένου έχουν έρθει που περιείχαν πολύ σημαντικά θέματα, πολύ επώδυνα μέτρα, ριζική, όπως είπα, ανατροπή του θεσμικού πλαισίου της χώρας με τη μορφή των πράξεων νομοθετικού περιεχομένου; 
Γι’ αυτήν εδώ τη συγκεκριμένη είπαμε ότι κινείται στα όρια της σκοπιμότητας των πράξεων νομοθετικού περιεχομένου. Αλλά, αν τη δούμε στην ουσία της, δηλαδή πότε εξεδόθη, πότε υπήρξε η ανάγκη για να υπάρχει αναβολή των δηλώσεων «πόθεν έσχες» σε σχέση με την αναβολή που δόθηκε για τη φορολογική δήλωση, θα μπορούσε να είχε γίνει με μία τροπολογία πολύ πιο νωρίς και να μην πάμε πάλι σε μία πράξη νομοθετικού περιεχομένου.
Και βέβαια είναι δυνατόν κανείς στην Αίθουσα να μην συνδέσει αυτήν την πράξη νομοθετικού περιεχομένου, που έρχεται για κύρωση κανονικά στην ώρα της, με την πράξη νομοθετικού περιεχομένου για το κλείσιμο της ΕΡΤ και το ότι δεν έχει έρθει ακόμη και το ότι όταν εμφανίστηκε πριν δεκαπέντε-είκοσι μέρες αποσύρθηκε διότι υπάρχει πρόβλημα για το αν τελικά θα ψηφιστεί; Είναι δυνατό να μην τα συζητήσουμε αυτά; Δεν συνδέονται άμεσα με το θέμα;
Πάω στην ουσία αυτού καθ’ αυτού του θέματος, δηλαδή στην υποβολή των δηλώσεων «πόθεν έσχες» των υπόχρεων προσώπων του ν.3213/2003. Δεν αφορά εμάς; Δεν αφορά τα πολιτικά πρόσωπα που έχουμε ευθύνη στο δημόσιο βίο; Δεν υπάρχει ανάγκη -έγινε συζήτηση απ’ όλους- να βελτιώσουμε αυτό το πλαίσιο; Δηλαδή, έχουμε την εντύπωση ότι το αίσθημα του ελληνικού λαού είναι ότι καλώς γίνονται όλα αυτά τα πράγματα; Δεν υπάρχουν ελλείψεις, δεν υπάρχουν παραλείψεις; Βεβαίως η τυπική διαδικασία της δήλωσης, έτσι όπως έχει οργανωθεί σιγά-σιγά προοδευτικά από το 2003 από τις υπηρεσίες της Βουλής και τους ορκωτούς λογιστές κ.λπ., έχει φτάσει σε ένα πάρα πολύ καλό επίπεδο.
 Παρ’ όλα αυτά παραμένουν όλα τα ερωτηματικά: Μπορεί αυτή η δήλωση να καλύψει και στοιχεία τα οποία δεν δηλώνονται;
 Έκανε μια εξήγηση ο κ. Βορίδης ότι τα μαύρα στοιχεία δεν δηλώνονται. Παρ’ όλα αυτά ο ελληνικός λαός όταν βλέπει ορισμένα μεγάλα προβλήματα θέλει να τα συνδέει, θέλει να βλέπει μία αναβάθμιση της διαδικασίας τέτοια που να μπορούν να συμπεριληφθούν και άλλες καταστάσεις. Και βέβαια, το ξέπλυμα μαύρου χρήματος τις περισσότερες φορές πάει σε περιουσιακά στοιχεία. Έτσι έγινε και –να μην αναφέρομαι τώρα- στην κατοικία, στην Αρεοπαγίτου κ.λπ.. Όταν αρχίζουν ορισμένα από αυτά τα χρήματα να τοποθετούνται σε τέτοιες ακριβές επενδύσεις βεβαίως αποκαλύπτονται πολλά! Άρα, είναι φυσικό να το συνδέσουν. Και μπορεί να διορθωθούν πολλά πράγματα, εάν η δήλωση «πόθεν έσχες» συνδεθεί με το Περιουσιολόγιο που πρέπει άμεσα να προχωρήσει στη χώρα. Εάν συνδεθεί αυτή και μετά την αξιοποίηση όλων των ηλεκτρονικών μέσων και διασυνδέσεων με τη φορολογική δήλωση και με όλο το φορολογικό προφίλ. Ο κύριος Υπουργός αναφέρθηκε σε αυτό.
Έχουν γίνει σημαντικά βήματα για το θέμα της πάταξης της φοροδιαφυγής και για την αξιοποίηση όλων αυτών των ηλεκτρονικών εργαλείων, ούτως ώστε να υπάρξουν διασυνδέσεις, διαφάνεια, αποτελεσματικότητα. Ακόμη, όμως, βρισκόμαστε πάρα πολύ πίσω στα αποτελέσματα. Και αυτή η πράξη νομοθετικού περιεχομένου που κυρώνουμε σήμερα μας δίνει, πράγματι, τη δυνατότητα να κάνουμε αυτή τη συζήτηση. 
Βεβαίως, όταν βελτιώνεται το σύστημα της πάταξης της φοροδιαφυγής κ.λπ., έχει αντίκτυπο και στον ουσιαστικό έλεγχο των δηλώσεων «πόθεν έσχες». Βεβαίως, όταν υπάρχει Περιουσιολόγιο, μπορούν τα πράγματα και για εμάς τους Βουλευτές και γι’ αυτούς που ασκούν ή διαχειρίζονται δημόσιο χρήμα να ελεγχθούν καλύτερα.
Ακόμη, είναι φυσικό να αναφερθούμε στο μεγάλο ζήτημα του φορολογικού νομοσχεδίου, ενός ενιαίου φορολογικού, δίκαιου κοινωνικά νομοσχεδίου, σύμφωνα με τις συνταγματικές επιταγές, όπου ο καθένας συμμετέχει με τις δυνατότητες που έχει, ενός αναπτυξιακού νομοσχεδίου. Σε αυτήν την κατάσταση που βιώνει η χώρα, και της κρίσης αλλά και της αναπτυξιακής στασιμότητας, όλα αυτά είναι σημαντικά εργαλεία για να βγούμε από την κρίση.
Αναφέραμε -και θα επιμείνω πάλι- ότι δεν μπορεί να διαβάζει κανείς υποχρεώσεις τις οποίες είχε αναλάβει η Κυβέρνηση από τη σύστασή της, εδώ και ενάμιση χρόνο, γι’ αυτό το ενιαίο φορολογικό νομοσχέδιο και τώρα να μένει για μετά την κρίση, δηλαδή για μετά το 2057 κ.ο.κ.. Είναι θέματα, κύριε Πρόεδρε, κύριε Υπουργέ, κύριοι συνάδελφοι, που μας έδωσε αυτή η πράξη νομοθετικού περιεχομένου τη δυνατότητα να τα θέσουμε. 
Κύριε Πρόεδρε, όσον αφορά τη βελτίωση του θεσμικού πλαισίου και για τους ελέγχους των δηλώσεων του «πόθεν έσχες» και γενικότερα για τη διαφάνεια στο δημόσιο βίο, αλλά και για τα θέματα της φορολογίας, των μηχανισμών πάταξης της φοροδιαφυγής και όλα αυτά θα πρέπει και με την ευκαιρία αυτής της συζήτησης να πάρουμε πιο συγκεκριμένες απαντήσεις από τον κύριο Υπουργό.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο κ. Καπερνάρος έχει το λόγο για έξι λεπτά, προκειμένου να δευτερολογήσει.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ.
Κύριε Πρόεδρε, απευθύνομαι στον Κοινοβουλευτικό Εκπρόσωπο του ΠΑΣΟΚ, τον κ. Κουκουλόπουλο, για να του πω ότι εγώ δεν θα υπερασπισθώ τον κ. Καμμένο, τον Πρόεδρο των Ανεξάρτητων Ελλήνων, από τις χυδαίες ύβρεις που κατέφερε εναντίον του, διότι ο κ. Καμμένος είναι από τους ανθρώπους που δεν υβρίζει δι’ αντικαταστάτου, ούτε χυδαιολογεί δι’ αντικαταστάτου. Ό,τι είναι να κάνει το κάνει μόνος του, αναλαμβάνει τις ευθύνες του και γι’ αυτό έχει πολλές προσφυγές στα δικαστήρια.
Έχω, όμως, να πω προς τον Κοινοβουλευτικό Εκπρόσωπο του ΠΑΣΟΚ ιδιαίτερα ότι ως νέος Βουλευτής που χρημάτισε στη ζωή του μόνον ανεξάρτητος δικηγόρος και έχει πάγια αντίληψη, πεποίθηση, για το τι σημαίνει ΠΑΣΟΚ, διότι τριάντα πέντε χρόνια μαχόμενης δικηγορίας στις αίθουσες των δικαστηρίων, χωρίς –επαναλαμβάνω- να στοιχίσω ένα ευρώ στον ελληνικό λαό, δεν γνωρίζω τι είναι αντιμισθία, έχω κάθε δικαίωμα μέσα σε αυτήν την Αίθουσα να παίρνω απόλυτη θέση, με κάθε ευθύνη, έτσι ώστε όταν εκφέρω άποψη, η άποψη αυτή και να τεκμηριώνεται, και να αποδεικνύεται, χωρίς να χυδαιολογώ.
Κατ’ αρχάς, μια και φθάσαμε σε αυτό το σημείο, πρέπει να ξεκαθαρίσουμε και να πούμε ότι εμείς δεν θα πούμε ποτέ ότι βάζαμε τα χεράκια μας να βγάλουμε τα ματάκια μας. Εμείς δεν ήρθαμε εδώ ούτε κολλεγιές να κάνουμε ούτε φιλίες ούτε τις φιγούρες-Βουλευτές. Ήρθαμε εδώ να κάνουμε τη δουλειά ως αντιπρόσωποι του ελληνικού λαού και του έθνους, να ελέγξουμε και να διακηρύξουμε στον ελληνικό λαό ότι δεν του αξίζει τέτοιο Κοινοβούλιο. Δεν αξίζουν στον ελληνικό λαό τέτοιας ποιότητας πολιτικοί, που τον δουλεύουν, τον κοροϊδεύουν και ελεεινολογούν εις βάρος του, διότι εγώ θεωρώ ότι είναι ευτελισμός του Κοινοβουλίου όταν ο Πρωθυπουργός δεν έρχεται να απαντήσει σε ερωτήσεις Βουλευτών. Θεωρώ ότι είναι ευτελισμός του ελληνικού Κοινοβουλίου όταν οι Υπουργοί δεν απαντούν στις ερωτήσεις που υποβάλλουν οι Βουλευτές. Θεωρώ ότι είναι ευτελισμός του ελληνικού Κοινοβουλίου όταν έχουμε μέχρι τώρα κυρώσει είκοσι έξι πράξεις νομοθετικού περιεχομένου.
Θέλετε περισσότερα; Για να φτάσουμε στο σημείο να λέμε ότι επειδή ένας πρόεδρος κόμματος είπε ό,τι είπε για το ΠΑΣΟΚ, πρέπει να επαναληφθεί αυτή η κατάσταση υπό μορφή χυδαιολογιών και απύθμενου θράσους; Να, ένα προϊόν που πρέπει να εξάγουμε στην Ευρώπη. Και ψάχνουμε για τον ορυκτό πλούτο! Ποιον ορυκτό πλούτο; Του απύθμενου θράσους; Ποια εκατομμύρια κυβικά του φυσικού μας αερίου; Να, θράσος να εξάγουμε στην Ευρώπη και να κονομήσουμε. 
Κύριε Κουκουλόπουλε, γι’ αυτό στο σπίτι του κρεμασμένου μη μιλάτε για σκοινί. Στους Ανεξάρτητους Έλληνες όταν μιλάτε, να ξέρετε ότι απευθύνεστε σε Βουλευτές που ήρθαν πραγματικά να κάνουν τους Βουλευτές. 
Λέω, λοιπόν, για την ιστορία, Τσοχατζόπουλος: είκοσι έτη κάθειρξη για νομιμοποίηση εσόδων από παράνομη δραστηριότητα και οκτώ έτη κάθειρξη για «πόθεν έσχες». Ο μόνος που καταδικάστηκε για «πόθεν έσχες» -κι είναι επίκαιρο το θέμα λόγω της ημέρας- είναι ο παρ’ ολίγον πρόεδρός σας και μιλάτε στο σπίτι του κρεμασμένου για σκοινί; Βεβαίως, έχει το τεκμήριο αθωότητας. Να πούμε και το εξής, ότι παρεγράφη το κύριο αδίκημα της κακουργηματικής δωροδοκίας που ήταν σε συνδυασμό με τους καταχραστές του δημοσίου, δηλαδή τον ν. 1608/1950, διότι δεν θα είχαμε είκοσι έτη, θα είχαμε ισόβια. Ο παρ’ ολίγον πρόεδρός σας! 
Σμπώκος: δεκαέξι έτη για νομιμοποίηση εσόδων από παράνομη δραστηριότητα. Βεβαίως, έχει το τεκμήριο της αθωότητας.
Κουσελάς Δημήτριος: είναι στη Βουλή η υπόθεσή του, διότι πάγωσε πρόστιμα εταιρειών. Τον έστειλε ο Οικονομικός Εισαγγελέας κ. Πεπόνης.
Γιάννος Παπαντωνίου σε σχέση με τη σύζυγό του: 2,5 εκατομμύρια ευρώ που δεν δικαιολογούνται στη λίστα Λαγκάρντ- μιας και μιλήσατε για λίστα Λαγκάρντ και για ήθος και για ηθική- 50.000 ευρώ εγγυοδοσία, απαγόρευση εξόδου από τη χώρα.
Ανθόπουλος: 200 χιλιάδες ευρώ εγγύηση, υπόδικος.
Μαντέλης: υπόδικος με 200.000 ευρώ εγγυοδοσία και απαγόρευση εξόδου από τη χώρα. Αρχές του 2014 οδηγείται στο εδώλιο του κατηγορουμένου, γίνεται το δικαστήριό του. Όλοι αυτοί έχουν το τεκμήριο της αθωότητας.
Και φτάνουμε στο σημείο του Αρχηγού σας. Ο Καμμένος είναι αυτός που είπατε, θα έρθει ο ίδιος να πει αν ψήφισε ή όχι και τι δεν ψήφισε. Ο κ. Βενιζέλος δεν ήταν αυτός ο οποίος είπε: «Α, ξέρετε; Αυτοί οι λογαριασμοί δεν είναι λογαριασμοί τραπεζών, είναι τηλεφωνικοί αριθμοί» για τον κ. Τσοχατζόπουλο, όταν πέρασε από την εξεταστική επιτροπή αλώβητος; Και δεν υπήρξε ντροπή και φιλότιμο και μιλάτε κιόλας! 
Τι έγινε με τα υποβρύχια; Θα τα βρούμε αυτά, θα τα δούμε. Αλλά όμως δεν έχει και επιχειρήματα να πει για τα αστικά όταν τουλάχιστον έχει το 224 του Ποινικού Κώδικα, που προτείναμε εμείς στην πρότασή μας, όταν ήρθε και «παλαμάριασε» το Ευαγγέλιο και στους οικονομικούς εισαγγελείς και στην προκαταρκτική επιτροπή, που ήρθε και είπε «το στικάκι το κράτησα δεκατέσσερεις μήνες, διότι μου είπε ο εισαγγελέας ότι είναι παράνομο αποδεικτικό στοιχείο», ενώ ήξερε ότι υπάρχει η διακρατική συμφωνία μεταξύ Γαλλίας και Ελλάδας για φορολογική συνδρομή. Έχουμε ή δεν έχουμε ποινικό αδίκημα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εν πάση περιπτώσει, να φτάσουμε και στις άλλες δύο περιπτώσεις. Τι έγινε με τα χρήματα που ομολόγησε ο κ. Τσουκάτος; «Τα πήρα από τη «SIEMENS» και τα έδωσα στο ΠΑΣΟΚ». Ακόμα ερευνάται από εφέτη ανακριτή. Πολύ φοβούμαι ότι θα το ελέγξουμε το θέμα, γιατί πάει για το δέκατο πέμπτο έτος και δεν έχουν έρθει οι κλήσεις, μην τυχόν και έχουμε παραγραφή. 
Τι έγιναν τα λεφτά, κύριε Κοινοβουλευτικέ Εκπρόσωπε του ΠΑΣΟΚ; Τα έδωσε λέει στο ΠΑΣΟΚ ο κ. Τσουκάτος. Πού τα έδωσε, στο παράθυρο; Μπορείτε να μας πείτε εσείς, οι του ήθους, οι ηθικοί, και όχι εσείς της χυδαιότητας, ποιοι τα πήραν; Ένα εκατομμύριο μάρκα. Ποιοι τα ενθυλάκωσαν, ποιοι τα τσέπωσαν, ποιοι τα λαδώθηκαν από το ΠΑΣΟΚ; 
Και θέλετε και ένα πρόσφατο; Έχω κάνει επίκαιρη ερώτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα ολοκληρώσετε ή ζητάτε και χρόνο παραπάνω; Τουλάχιστον ζητήστε το. Έχει τελειώσει ο χρόνος σας. Τουλάχιστον αν έχετε την ευγενή καλοσύνη, ζητήστε το.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ολοκληρώνω, κύριε Πρόεδρε. Είναι εις απάντηση και όπως βλέπετε εγώ δεν χυδαιολογώ, εγώ έχω επιχειρήματα και έχω ονόματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν ακούτε, κύριε Καπερνάρο. Σας παρακαλώ!</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας καταλαβαίνω, σας κατανοώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα, δεν θέλω να με κατανοείτε, να με ακούτε θέλω. Λέω, λοιπόν, ότι επειδή μιλάτε όλοι για την αναβάθμιση ή υποβάθμιση του Κοινοβουλίου, όταν τελειώνει ο χρόνος, να έχετε την ευγενή καλοσύνη να ζητήσετε την παράταση και θα σας δώσω ένα, δύο, τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δώστε μου ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Γιατί χτυπάει συνέχεια το κουδούνι και απαξιείτε –όχι μόνο εσείς- πολλοί να ζητήσετε παράταση του χρόνου.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι πράγματι ενοχλητικό, σταματήστε το. 
Δύο λεπτά παρακαλώ και τελειώνω. 
Ολοκληρώνοντας, λοιπόν, κύριε Πρόεδρε, για να σας κάνω το χατίρι, θέλουμε απάντηση στο ερώτημα. Εμείς καταθέτουμε ερωτήσεις. Γι’ αυτό ήρθαμε εδώ. Θα καταθέτουμε ερωτήσεις και θα περιμένουμε απαντήσεις. Καταθέσαμε ερώτηση και μάλιστα επίκαιρη, διότι σύμφωνα με την υπ&apos; αριθμόν CS402LS394309 απόφαση του Ειρηνοδικείου Μονάχου Τμήμα ΙΙ Φορολογικών και Οικονομικών Υποθέσεων, ο κ. Μιχαήλ Χριστοφοράκος Γενικός Διευθυντής της «SIEMENS Α.Ε.» στην Ελλάδα, κρίθηκε ένοχος για δύο κατά συρροή περιπτώσεις δωροδοκίας δημοσίων λειτουργών ενός άλλου κράτους μέλους της Ευρωπαϊκής Ένωσης κατά συναυτουργία. 
Η ανωτέρω απόφαση δέχθηκε συγκεκριμένα ότι σκοπός του Χριστοφοράκου στην Ελλάδα ήταν να προωθήσει τις πωλήσεις της γερμανικής εταιρείας «SIEMENS Α.Ε.», δωροδοκώντας τα δύο δεσπόζοντα ελληνικά πολιτικά κόμματα, δηλαδή τη Νέα Δημοκρατία και το ΠΑΣΟΚ. Στη συνέχεια πραγματοποιούνταν, αφού λέει ότι οι μίζες ήταν 2%... 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έτσι, λοιπόν, το ύψος των δωρεών σε αυτά τα δύο κόμματα προσδιορίστηκε να είναι το 2% του τζίρου κάποιας σύμβασης της «SIEMENS Α.Ε.» με τον ελληνικό ΟΤΕ. Στη συνέχεια πραγματοποιούνταν συνεχώς…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αφού την καταθέσατε την ερώτηση θα συζητηθεί στη Βουλή. Δεν είναι ανάγκη να την πείτε δύο φορές.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τελειώνω, κύριε Πρόεδρε.
Για να ολοκληρώσει ότι ο εισπράκτορας από το ΠΑΣΟΚ λέγεται Κώστας Γείτονας.
Σας ερωτώ: Τα έχετε υπ’ όψιν σας αυτά; Κινήθηκε η δικαιοσύνη για αυτά; Κουνήθηκε φύλλο για αυτά από τους νομοταγείς, από αυτούς που δεν ευτελίζουν το Κοινοβούλιο, από αυτούς που υπηρετούν τον ελληνικό λαό, από αυτούς που δεν έκαναν δημαγωγία παρά έκαναν δημοκρατία, αυτοί που δεν είναι υπεύθυνοι που ήρθε σ’ αυτήν την κατάντια ο ελληνικός λαός. Έγινε αυτό; Περιμένω απάντηση. 
Άρα, λοιπόν, ….</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώσατε κύριε Καπερνάρο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ναι, κύριε Πρόεδρε. 
Ολοκληρώνω, λοιπόν, λέγοντας ότι περισσεύει ο φαρισαϊσμός και η υποκρισία. Και πριν αρχίσουμε να λέμε αυτά που είπε ο κ. Κουκουλόπουλος, θέλω να σκεφτεί ότι είναι αυτοί που ανακάλυψαν τη ρεμούλα και τη λαμογιά. Να αλλάξει όνομα το ΠΑΣΟΚ και αντί για ΠΑΣΟΚ λέω να λέγεται «ΛΑΜΟΓΙΟΚ».
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εντάξει, τις συστάσεις μετά.
Ο κ. Κασιδιάρης έχει το λόγο για έξι λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Είχα ζητήσει το λόγο για ένα λεπτό για να απαντήσω επί προσωπικού. Δεν μου δόθηκε ο λόγος, θεωρώ, κατά παράβαση του Κανονισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το κρίνει το Προεδρείο κατά τον Κανονισμό.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Βεβαίως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Κασιδιάρη.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα απαντήσω σε αυτά που ειπώθηκαν προηγουμένως για εμένα προσωπικά και για το κόμμα μου, καθότι εισήλθε στην Αίθουσα πανικόβλητος ο Κοινοβουλευτικός Εκπρόσωπος της Νέας Δημοκρατίας και ψέλλισε κάποια πράγματα για τον Έβολα, χωρίς να έχω αναφέρει εγώ τον Έβολα. Και δεν θεωρώ πως είναι ανόητος ο εκπρόσωπος της Νέας Δημοκρατίας, ούτε αλλήθωρος. 
Δίπλα από τον Έβολα αναφέρθηκα, σε μια ναζιστική αφίσα που υπάρχει και καμαρώνει εκεί περήφανος στην εν λόγω φωτογραφία, μια χιτλερική αφίσα, την οποία βεβαίως δεν πρόκειται να την κάνει ποτέ πρωτοσέλιδο καμμία φυλλάδα των νταβατζήδων. Γιατί οι εν λόγω νταβατζήδες δεν κάνουν πρωτοσέλιδο αυτή την φωτογραφία ούτε λένε για τον Κοινοβουλευτικό Εκπρόσωπο της Νέας Δημοκρατίας ότι είναι ναζί και το δείχνει. Είναι οι ίδιοι που είναι και εργολάβοι και αν εσύ σαν Υπουργός Μεταφορών και Συγκοινωνιών τους φτιάχνεις νόμους για να πληρώνει ο ελληνικός λαός διόδια για δρόμους που έχουν σκοτώσει τον ελληνικό λαό και να τα πληρώνονται επί χίλια τα διόδια, τότε είναι λογικό να σε χαϊδεύουν. 
Βεβαίως, ορθώς τρομοκρατήθηκε ο Κοινοβουλευτικός Εκπρόσωπος της Νέας Δημοκρατίας και προανήγγειλε νέα στοιχεία. Πολύ σωστά έκανε, διότι και νέα στοιχεία υπάρχουν. Άλλωστε εδώ σ’ αυτήν την Αίθουσα είμαστε όλοι λίγο-πολύ γνωστοί και οι συνήθειες του καθενός είναι γνωστές, είναι πολύ γνωστές. Ορθώς, λοιπόν, προανήγγειλε νέα στοιχεία, στοιχεία που τον καθένα μπορεί να τον κάνουν ρεζίλι στο πανελλήνιο. 
Τα πράγματα είναι πολύ απλά. Οι σκευωροί δεν επιτρέπεται να λένε τις λέξεις «εγκληματική οργάνωση», διότι και στην περίπτωση αυτή τους έχει προδώσει η αμετροέπεια τους. Διότι έχουν προαναγγείλει διώξεις για εγκληματικές οργανώσεις, προτού γίνουν τα εγκλήματα. Προτού γίνει η δολοφονία, έβγαινε ο εκπρόσωπος της Νέας Δημοκρατίας στο «MEGA» και προανήγγειλε διώξεις για εγκληματικές οργανώσεις και εν συνεχεία προανήγγειλε μαζικές προφυλακίσεις Βουλευτών. 
Μέχρι και ο Πρωθυπουργός σας έβγαινε με την ίδια αμετροέπεια και έλεγε ότι μας χρηματοδοτούν εφοπλιστές και ότι έχουμε κρυμμένα όπλα. Γελάει το σύμπαν, για να μην πω το πανελλήνιο, λέω ότι γελάει το σύμπαν με τις ανοησίες αυτές της Νέας Δημοκρατίας!
Όσον αφορά το κατηγορητήριο –γιατί μιλήσαμε για κατηγορητήριο-, μέσα στο κατηγορητήριο –το έχετε διαβάσει όλοι, το έχουν διαβάσει και οι Έλληνες πολίτες στα καφενεία- διαβάζουν ότι εμείς κατηγορούμαστε ότι σφάζαμε αρνιά και ότι ρίχναμε ρουκέτες μέσα στην Αθήνα λες και είμαστε η Χεζμπολάχ στο Λίβανο και ότι είχαμε εδώ απ’ έξω τανκς που μαρσάρανε για να μπούνε στη Βουλή! Με βάση αυτές τις γελοιότητες προφυλακίσατε Βουλευτές του τρίτου, αν όχι του δεύτερου, αν όχι του αυριανού πρώτου πολιτικού κόμματος της χώρας. 
Η αμετροέπειά σας, σας πρόδωσε. Δεν μιλάω μόνο για τη γελοιότητα, μιλάω για τις ποινικές σας ευθύνες, διότι οι σκευωροί πολύ σύντομα θα αποκαλυφθούν και οι σκευωροί αγχώνονται και τρομοκρατούνται γιατί έχουν διαπράξει κακουργήματα σε αυτή την άθλια υπόθεση, μία υπόθεση η οποία όζει, η οποία έχει καλύψει με τη βρωμιά της ολόκληρη την ελληνική κοινωνία. Οι σκευωροί είναι αυτοί που στο τέλος θα καταλήξουν στην φυλακή και αυτό τους τρομοκρατεί. 
Από εκεί και πέρα, όσον αφορά την ιδεολογία της Χρυσής Αυγής, θα επαναλάβω αυτό που έχω πει ένα εκατομμύριο φορές: Η Χρυσή Αυγή είναι το ελληνικό εθνικιστικό κίνημα. Μπορεί να μας στερήσετε το λόγο, μπορεί να μας στερήσετε την ελευθερία με παράνομα μέσα αλλά το δικαίωμα στον αυτοπροσδιορισμό δεν πρόκειται να μας το στερήσετε ποτέ! Η χούντα του μνημονίου, η χούντα του Βενιζέλου και του Σαμαρά δεν πρόκειται ποτέ να μας στερήσει το δικαίωμα να λέμε αυτό που πιστεύουμε. Η Χρυσή Αυγή είναι το ελληνικό εθνικιστικό κίνημα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, μπορώ να έχω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Βορίδη, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>:, Κύριε Πρόεδρε, πραγματικά από ένα σημείο και μετά δεν έχει κανένα νόημα όλο αυτό. Τι είναι αυτό το οποίο θέλουν να πουν τώρα; Δεν έχω καταλάβει καν. Νομίζω ότι και οι ίδιοι δεν καταλαβαίνουν τι λένε. Τι θέλουν να πουν; Ότι εγώ ήμουν κάτι πριν από τριάντα χρόνια και τώρα είμαι κάτι άλλο; Μάλιστα, ήμουν κάτι πριν από τριάντα χρόνια και τώρα είμαι κάτι άλλο.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Σήμερα, κύριε Βορίδη! Πείτε για το σήμερα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το λήξαμε; Τέλος; Τι άλλο θέλουν να πουν, δεν έχω καταλάβει. Και αυτό πηγαίνει και προς την άλλη πλευρά. Θα κάτσουμε να κάνουμε μία συζήτηση για το ποιος κρέμασε την αφίσα άλφα ή την αφίσα βήτα; Θα κάνουμε μία άλλη συζήτηση για το αν κάποιος είχε γράψει ένα άρθρο σε ένα περιοδικό ή σε κάτι άλλο; Αυτήν τη συζήτηση θα κάνουμε; Τι νόημα έχει αυτή η συζήτηση; 
Εγώ, λοιπόν, μέσα σε τριάντα χρόνια έχω μία ιδεολογική εξέλιξη. Κύριε Κασιδιάρη, με συγχωρείτε που σας απευθύνομαι προσωπικά, εσείς είστε νεότερος εμού. Μάθετε για το ποια ήταν η αντίληψη της Χρυσής Αυγής για μένα εκείνη την εποχή, αν με θεώρησε ποτέ εμένα η Χρυσή Αυγή…</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Δεν με αφορά αυτό. Εσείς το δηλώνατε!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: ...εθνικοσοσιαλιστή. Ποτέ!</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αλλά ουδόλως με απασχολεί!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το γνωρίζετε πάρα πολύ καλά.</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αδιαφορώ πλήρως γι’ αυτό!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ειλικρινά όμως αναρωτιέμαι τι είναι αυτό το οποίο προσπαθείτε να αποδείξετε; Τι προσπαθείτε να αποδείξετε; Πριν από τριάντα χρόνια εγώ είχα τη συγκεκριμένη διαδρομή: οι «Ελεύθεροι Μαθητές», η ΕΠΕΝ, η σχέση μου με το «Εθνικό Ελληνικό Μέτωπο». Τα έχω πει πενήντα φορές! Όχι μία, πενήντα! 
Και βεβαίως αυτή η διαδρομή έχει αξιολογηθεί. Δεν φέρνετε κάτι καινούργιο, να πούμε «να, μια συγκλονιστική αποκάλυψη, να κάτι που δεν ξέρουμε για τον Βορίδη!». Δεν φέρνετε κάτι τέτοιο! Ίσα-ίσα αυτό το οποίο λέτε είναι ακριβώς επιχείρημα, γι’ αυτό το οποίο λέω εγώ για τον εαυτό μου. Μάλιστα, μέσα από μία διαδρομή τριάντα ετών εγώ εξέλιξα τις ιδέες μου σε διαφορετική κατεύθυνση. Μάλιστα! Συμφωνήσαμε. Με εγκαλείτε για ασυνέπεια;</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αυτό κατάλαβες; Άρα, μας κοροϊδεύεις!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ αυτό κατάλαβα.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Στο σήμερα, κύριε Βορίδη!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αν αυτό θέλετε να πείτε, το ξαναλέω, γιατί κάνετε μία σύγκριση, η οποία σύγκριση ποια είναι; Μα, αφού ο Βορίδης έτσι και αλλιώς τότε, τότε γιατί κατηγορείτε εμάς σήμερα; 
Μα, η απάντηση είναι η εξής: Διότι ο Βορίδης, μετά από τριάντα χρόνια έχει μία διαφορετική πολιτική θέση –όχι σήμερα, κύριε Τσούκαλη- σε μία διαδρομή επτά ετών τουλάχιστον μέσα στο Κοινοβούλιο –εγώ να μην πω δεκαπέντε- και δεν υπάρχει άνθρωπος ο οποίος να μην έχει εξελίξει και μετακινήσει τις απόψεις του σε μία διαδρομή τριάντα ετών. Αυτό για το οποίο σας εγκαλούμε όμως δεν είναι για το τι κάνατε πριν από τριάντα χρόνια, αυτό σας λέω! Δεν σας κατηγόρησε γιατί πριν από τριάντα χρόνια είπατε κάτι ή κάνατε κάτι.</Speech> 
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Σήμερα!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σήμερα, λοιπόν, τι με εγκαλείτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επί του νομοσχεδίου.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Συγγνώμη, κύριε Πρόεδρε!
Με εγκαλείτε ότι είμαι εθνικοσοσιαλιστής σήμερα; Αυτό λέτε;</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αυτό καταλάβατε;</Speech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Για τις διώξεις λέμε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ωραία, λοιπόν, πάμε στις διώξεις. Η απάντηση για τις διώξεις είναι «κοιτάξτε τι έκανε ο Βορίδης πριν από τριάντα χρόνια»; Η απάντηση για τις διώξεις είναι ότι ο Βορίδης πριν από τριάντα χρόνια ήταν αυτό, ενώ σήμερα είναι κάτι άλλο; 
Αυτό είναι απάντηση σε εσάς, στο ΣΥΡΙΖΑ. Σε εσάς του ΣΥΡΙΖΑ απευθύνεται η απάντηση. Ακριβώς το ότι αυτοί έρχονται και λένε αυτό, είναι απάντηση στους δικούς σας που έρχονται και μου λένε: «Τι έκανες πριν από τριάντα χρόνια;» επειδή πάλι δεν έχουν να πουν κάτι για το σήμερα. 
Και στη λέξη «σήμερα» δίνω μία έννοια διαρκείας, κύριε Τσούκαλη. Δεν δίνω την έννοια του ενός λεπτού. Δίνω μία έννοια διαρκείας. Προφανώς, δεν αλλάζει το σήμερα, επειδή θα δηλώσεις άλφα ή βήτα. Όμως, όταν έχεις μια συγκεκριμένη κοινοβουλευτική και πολιτική παρουσία, η οποία έχει αξιολογηθεί από τους πολίτες τέσσερις φορές, η οποία έχει αξιολογηθεί από δύο Πρωθυπουργούς, η οποία έχει αξιολογηθεί από Αρχηγούς κομμάτων, τότε το να έρχεται κάποιος και να μου λέει κάτι για τα τριάντα χρόνια, προφανώς δεν είναι σοβαρό!
Επανέρχομαι στις διώξεις. Μιλάτε για προαναγγελία διώξεων. Το έχετε ξαναπεί και είναι εσφαλμένο. Πείτε, πρώτα απ’ όλα, πότε μίλησα εγώ για προφυλακίσεις; Αυτό το έχετε ακούσει σε μία εκπομπή από έναν δημοσιογράφο. Πότε έχω μιλήσει εγώ για προφυλακίσεις; Ποτέ! Ποτέ! 
Για τι έχω μιλήσει; Έχω μιλήσει, όταν ετέθη το ζήτημα της εκνόμου δραστηριότητος, και έχω επιχειρηματολογήσει για το ότι το νομικό μας οπλοστάσιο είναι επαρκές για την αντιμετώπιση εκνόμου δραστηριότητος. 
Αν δεν αντιλαμβάνεστε τη θέση σας σήμερα, αυτό είναι πρόβλημά σας. Αν δεν αντιλαμβάνεστε ότι υπάρχουν εναντίον σας τριάντα δύο ποινικές δικογραφίες, αυτό είναι πρόβλημά σας. Αν δεν αποδέχεστε τις κατηγορίες, αυτό είναι δικαίωμά σας. Δεν είναι δικαίωμά σας όμως να τυραννάτε τη Βουλή με αυτά. Αυτά θα τα πείτε στη δικαστική διαδικασία. 
Εκτός και αν εκείνο που λέτε είναι ότι είναι ελεγχόμενη η δικαστική διαδικασία. Οπότε απορώ γιατί πανηγυρίζατε, κύριε Κασιδιάρη, με την μη προφυλάκισή σας από αυτούς τους –ελεγχόμενους;- δικαστές. Αν ήταν ελεγχόμενοι, γιατί είστε μαζί μας σήμερα; «Αν» ήταν ελεγχόμενοι λέω. Έκριναν με τον τρόπο που νόμιζαν ότι έπρεπε να κρίνουν, σε άλλες περιπτώσεις έτσι, σε άλλες περιπτώσεις αλλιώς.
Εκείνο, λοιπόν, το οποίο θα σταματήσει να μας απασχολεί στο Κοινοβούλιο, κύριε Πρόεδρε, είναι το δικαστικό μέρος της Χρυσής Αυγής. Δεν μας ενδιαφέρει αυτό, γιατί αυτό δρομολογείται. Μας ενδιαφέρει πάρα πολύ η πολιτική της άποψη, η ιδεολογική της ταυτότητα. 
Και ως προς αυτό, πάλι δεν απαντάτε. Διότι εγώ σας έκανα μία πάρα πολύ απλή ερώτηση. Είστε ή δεν είστε εθνικοσοσιαλιστές; Και αντί να μου πείτε πολύ όμορφα και ωραία «όχι, δεν είμαστε», μου λέτε «είμαστε το λαϊκό εθνικιστικό κίνημα». Αυτός είναι ο προσδιορισμός σας. Μπορείτε να μου απαντήσετε στο ερώτημά μου; 
Και σας έκανα και ένα δεύτερο ερώτημα. Εάν θεωρείτε ότι δεν σχετίζεται η Χρυσή Αυγή στο σύνολό της με τις συμπεριφορές που τις αποδόθηκαν από τη δικαιοσύνη –και αφορά ένα μικρό μέρος της οργάνωσης που δεν έχει σχέση με τον πυρήνα της- έχετε θέση καταδικάσεως, καταδικάζετε σήμερα ...; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εάν θέλετε παράταση χρόνου δικαιούστε…</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τελειώνω, κύριε Πρόεδρε, δώστε μου τριάντα δευτερόλεπτα.</Speech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, θα ήθελα το λόγο επί προσωπικού μετά, επειδή ακούστηκε το όνομά μου.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ τελειώνω με αυτή τη συζήτηση και λέω το εξής. Είναι προφανές ότι εδώ δεν υπάρχει κανένα απολύτως επιχείρημα. Η Χρυσή Αυγή εκείνο το οποίο κάνει –και το λέω προς το σύνολο της Αίθουσας, το λέω και προς το Προεδρείο- είναι ότι επιχειρεί να μεταφέρει τη δικαστική συζήτηση στο Κοινοβούλιο. 
Σε ό,τι δε με αφορά προσωπικά –επειδή θεωρεί ότι τους διώκω και επειδή θεωρεί ότι εγώ ευρίσκομαι πίσω από την ενορχήστρωση της επιθέσεως που θεωρητικά υφίστανται και της πολιτικής διώξεως, επειδή, εν πάση περιπτώσει, θεωρεί όλα αυτά που θεωρεί- επαναλαμβάνω ότι είμαι βέβαιος ότι θα δεχτώ οχετό συκοφαντιών και αθλιοτήτων. Ποσώς με απασχολεί. Προφανώς, άνθρωποι οι οποίοι τελούν μείζονα αδικήματα ή για να είμαι ακριβής φέρονται ότι τελούν μείζονα της συκοφαντίας αδικήματα, ευχερέστατα θα τελέσουν και τα αδικήματα της συκοφαντίας. 
Αυτό δεν με απασχολεί. Δεν πρόκειται να ξανασχοληθώ με το ζήτημα αυτό. Δεν πρόκειται να ξαναμπώ σε διάλογο για το ζήτημα αυτό. Απλώς επισημαίνω το άθλιο, βλακώδες και υποκριτικό του επιχειρήματος. Δήθεν εγκαλούμαι για κάτι το οποίο έκανα πριν από τριάντα χρόνια και δεν θέλει η Χρυσή Αυγή –εν τω συνόλω της υποθέτω, γιατί αυτό εκπροσωπεί ο συγκεκριμένος- να αναγνωρίσει σε μένα το δικαίωμα να εξελίξω και να μεταστρέψω τις απόψεις μου σε μία διαδικασία τριάντα ετών. 
Ποιος απ’ αυτήν την Αίθουσα δεν το έχει κάνει; Ποιος μέσα σ’ αυτήν την Αίθουσα δεν το έχει κάνει; Κοιτάω έναν-ένα και γνωρίζω. Εξαιρώ τον κ. Χαλβατζή, που είναι σταθερός και αμετακίνητος. Όλοι οι υπόλοιποι…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει, κύριε Καπερνάρο. Είχατε μία αξιολόγηση άλφα. Πήγατε κάποια στιγμή στη Νέα Δημοκρατία. Κάνατε μία πολιτική αξιολόγηση βήτα.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν πήγα! Συνεργάστηκα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει. Σας είπα εγώ όχι; Μα, δεν το είπα προσωπικά. Θέλω να πω ότι όλοι…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Βορίδη. Αν πιάσουμε έναν-ένα, δεν θα τελειώσουμε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει. Εγώ θεωρώ ότι είναι απόλυτα θεμιτό δικαίωμα όλων να κάνουν και πολιτικές επιλογές, αλλά και να εξελίσσουν τη θέση τους ιδεολογικά.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είχα ένστικτο!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει.
Αυτό είναι εν κατακλείδι. Από εκεί και πέρα, λέω ξανά ότι δεν πρόκειται –και είναι προφανές αυτό και τελειώνω- να αναφερθώ ξανά σ’ αυτό και δεν πρόκειται να ασχοληθώ ξανά με αυτό. Συνολικά, για μένα τα ζητήματα έχουν κλείσει. Το σκέλος, το οποίο παραμένει ανοιχτό πολιτικά, είναι το πώς η ίδια η Χρυσή Αυγή τοποθετείται απέναντι στα ζητήματα –λέω ξανά- τα οποία έθεσα κατ’ αρχάς. Άλλο ζήτημα να συζητήσουμε, κύριε Πρόεδρε, εγώ δεν έχω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Κλείσατε την παρέμβασή σας. 
Ευχαριστώ.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Παρακαλώ, κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, κύριε Κασιδιάρη.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, επειδή ακούστηκε το όνομά μου, είστε υποχρεωμένος να μου δώσετε το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Κασιδιάρη.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, ακούστηκε το όνομά μου! Είπατε προηγουμένως ότι δεν είχε ακουστεί και δεν είχα το λόγο. Ζητώ το λόγο επί προσωπικού για ένα λεπτό. Δεν θα καταχραστώ τον χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ποιο είναι το προσωπικό; Μπορείτε να μου πείτε;</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Το ότι ακούστηκε το όνομα «Κασιδιάρης».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εάν ακουστεί το όνομα, δεν είναι προσωπικό.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν νομίζω ότι προσέβαλα κανέναν!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Απαγορεύεται να το λέμε;</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Σας παρακαλώ, κύριε Πρόεδρε, θέλω το λόγο για ένα λεπτό βάσει του Κανονισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Εξηγήστε το προσωπικό σας.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Εξηγώ το προσωπικό μου. Πρώτον, στην περίπτωση της προαναγγελίας των προφυλακίσεων, το είχε πει στον τηλεοπτικό σταθμό «STAR» ο κ. Κουβαράς, αναφέροντας το όνομα του Κοινοβουλευτικού Εκπροσώπου της Νέας Δημοκρατίας. Να έχει το θάρρος της γνώμης του! Αυτά τα έχει δηλώσει.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα εξηγώ εγώ για το τι λένε οι δημοσιογράφοι; Σιγά!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν το είπε. Μόνος σας το λέτε.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Εάν είπε ψέματα ο κ. Κουβαράς, βεβαίως να μηνυθεί και να του κάνετε και αγωγή για συκοφαντική δυσφήμιση.
Από εκεί και πέρα, όσον αφορά την πολιτική δίωξη, σας πρόδωσε δυστυχώς ο κ. Μιχελάκης, διότι προτού ασκηθούν οι διώξεις, προτού έλθουν και μας συλλάβουν, προτού ο Άρειος Πάγος αποφανθεί, είχατε συσκεφθεί Βορίδης, Δένδιας, Μιχελάκης, Αθανασίου. Το είχατε αναγγείλει παντού, στο διαδίκτυο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κασιδιάρη, αυτό είναι το προσωπικό;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για ποιο; Για το ζήτημα της χρηματοδότησης βεβαίως, όχι όμως πριν τη δίωξη!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό είναι το προσωπικό; Δεν υπάρχει προσωπικό!</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ένα λεπτό, κύριε Πρόεδρε. 
Είχατε συντάξει την τροπολογία, σύμφωνα με την οποία αν ασκούνταν διώξεις –δεν είχε ασκηθεί καμμία δίωξη!- θα είχατε συνάντηση για την κατάργηση της χρηματοδότησης της Χρυσής Αυγής.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι πριν τη δίωξη. Είναι ψευδές αυτό!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κασιδιάρη, είναι προσωπικό αυτό; Δεν υπάρχει θέμα προσωπικό. Τελειώσατε. Δεν καταγράφεται ό,τι λέτε.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: ...</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πάρτε το δελτίο Τύπου και θα δείτε!</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν καταγράφεστε, κύριε Κασιδιάρη! Δεν υπάρχει προσωπικό!</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: ...
(Στο σημείο αυτό αποχωρούν από την Αίθουσα οι Βουλευτές της Χρυσής Αυγής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Άκουσα με ιδιαίτερο ενδιαφέρον τη δευτερολογία του Κοινοβουλευτικού Εκπροσώπου των Ανεξαρτήτων Ελλήνων, κύριε Πρόεδρε, και σημειώνω και υπογραμμίζω ένα στοιχείο: Αρνήθηκε να υπερασπιστεί τον κ. Καμμένο. Είναι το δεύτερο στέλεχος του κόμματος που σήμερα αποστασιοποιείται απ’ όσα πρωτοφανή έπραξε χθες το βράδυ ο Πρόεδρος των Ανεξάρτητων Ελλήνων. Αυτό προφανώς και έχει ιδιαίτερο ενδιαφέρον.
Από εκεί και πέρα, θέλω να πω στον αγαπητό συνάδελφο –και σε όλους όσοι διακινούν αντίστοιχες θεωρίες- δύο απλά πράγματα σε αυτά που ζήτησε απαντήσεις. Δεν θα υπεκφύγω κανενός ερωτήματος. Ο κ. Καπερνάρος –και δεν είναι ο πρώτος, είναι η πολλοστή φορά που ακούγεται σ’ αυτήν την Αίθουσα- παρέθεσε μία σειρά ονομάτων και λέει σε καθέναν από εμάς –και εν προκειμένω σ’ εμένα που εκπροσωπώ σήμερα το ΠΑΣΟΚ- τι έχουμε να πούμε για την πρώτη, δεύτερη, τρίτη, πέμπτη υπόθεση και ότι το ΠΑΣΟΚ γέννησε όλα αυτά τα φαινόμενα. 
Δεν θέλω να παραδώσω μαθήματα, αλλά παραβατικές και κλεπτοκρατικές συμπεριφορές υπάρχουν στην κοινωνία από τότε που υπάρχουν άνθρωποι. Φαντάζομαι ότι ως νομικός το γνωρίζει αυτό ο κ. Καπερνάρος καλύτερα και από εμένα.
Δεύτερον, ιδιαίτερα αυτές οι συμπεριφορές, οι συμπεριφορές οι παραβατικές, οι συμπεριφορές παράνομου πλουτισμού απαντώνται πολύ συχνότερα σε περιόδους που έχουμε οικονομική ευημερία, οικονομική ανάπτυξη, από τότε που υπάρχουν άνθρωποι και πάλι. 
Το πολιτικό ερώτημα για τα κόμματα είναι πώς αντιμετωπίζουν αυτά τα φαινόμενα και ως αντιμετώπιση των προσώπων που διαπράττουν ή ολισθαίνουν σε τέτοιες πρακτικές και σε ό,τι αφορά γενικότερα τη θωράκιση της δημοκρατίας και των θεσμών.
 Όταν, λοιπόν, βάζει στο στόμα του το ΠΑΣΟΚ ο κ. Καπερνάρος σε αυτό πρέπει να μας εγκαλέσει, εάν πραγματικά έχουμε υπολειφθεί του καθήκοντός μας. Εγώ παρέθεσα σωρεία πολιτικών ζητημάτων, στα οποία το ΠΑΣΟΚ είχε μία συγκεκριμένη στάση και ο πρόεδρος του κόμματός του είχε μία άλλη, επίσης συγκεκριμένη στάση. Πολιτικά τα έβαλα τα ζητήματα και όχι συνωμοσιολογικά.
Τέλος, κύριε Πρόεδρε, -και αυτό είναι το πιο σημαντικό που θέλω να τονίσω και θέλω να το σημειώσει καλά ο κ. Καπερνάρος και πολλοί άλλοι συνάδελφοι εδώ μέσα- να πω ότι όλα αυτά τα ζητήματα του ενός δημάρχου που είναι στη φυλακή με ισόβια, του ενός τέως Υπουργού, παρ’ ολίγον προέδρου του ΠΑΣΟΚ –όπως είπε ο συνάδελφος-, που είναι και αυτός καταδικασμένος και πάει λέγοντας, έχουν τη διάσταση που μόλις προ ολίγου είπα: Είναι συμπεριφορές στην αρμοδιότητα της δικαιοσύνης. Ο καθένας από εμάς πρέπει να δει τι έχουμε να προτείνουμε για να προλαμβάνουμε τέτοιες συμπεριφορές και να οδηγούμε στη δικαιοσύνη τους παραβάτες.
 Από εκεί και πέρα, όμως, πρέπει να δούμε κάτι που, όπως προείπα, το θεωρώ το πιο σημαντικό από όλα. Τα τελευταία τρία χρόνια όντας μέλος της ηρωικής πραγματικά Κοινοβουλευτικής Ομάδας του ΠΑΣΟΚ, η οποία ατυχέστατα δέχτηκε να αναλάβει μόνη της το βάρος της ευθύνης για ένα πρόβλημα που δεν ήταν μόνο δικό της, κατέγραψα με ακρίβεια κάτι που υιοθέτησαν ως ρητορική όλες σχεδόν οι πολιτικές δυνάμεις: Οδήγησαν τους Έλληνες πολίτες να νομίζουν ότι η σύλληψη και η παραδειγματική τιμωρία –καθ’ όλα επιβεβλημένη- όλων αυτών των διαφόρων τύπων των παραβατικών, ουσιαστικά είναι το ισοδύναμο του προβλήματος της χώρας. Ουδέν ψευδέστερον και αναληθέστερον! Άλλο είναι το ένα, άλλο το άλλο. Η Ελλάδα το 2009, αγαπητέ συνάδελφε, χρωστούσε 400 δισεκατομμύρια. Δεν μας δάνειζε κανείς, γιατί κανείς δεν πίστευε ότι μπορούσαμε να ξεπληρώσουμε τα δανεικά.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γιατί χρωστούσαμε 400 δισεκατομμύρια; Ποιοι τα έκαναν αυτά;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Όσο και εάν αθροίζει κανείς παραβατικές συμπεριφορές, δεν γέρνει τη ζυγαριά στα 400 δισεκατομμύρια. Πολιτικά πρέπει κανείς να κρίνει πώς και γιατί δημιουργήθηκε αυτό το χρέος, πώς και γιατί μας αντιμετώπισαν έτσι. 
Όλη αυτή η απόλυτη σύγχυση που έχει προκληθεί στους Έλληνες πολίτες βλάπτει και την προσπάθεια για την έξοδο από την κρίση και το δημόσιο διάλογο και, εν πάση περιπτώσει, μας αδικεί και ως πολιτικό σύστημα και ως ελληνική κοινωνία και ως χώρα συνολικά. Δεν έχει καμμία σχέση το ένα με το άλλο. Είναι άλλης κλίμακας και άλλης τάξης μεγέθους το καθένα από αυτά τα ζητήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Είναι άλλο ζήτημα η οικονομική κρίση, είναι άλλο ζήτημα η ανάπτυξη, είναι άλλο ζήτημα η ύφεση, είναι άλλο ζήτημα οι παραβατικές ή παράνομες ή εγκληματικές –όπως θέλετε ονομάστε τις- συμπεριφορές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ολοκλήρωσα, κύριε Πρόεδρε. Δεν θέλω να πω κάτι άλλο.
Κλείνω απλώς με αυτό που ξεκίνησα: Εγώ δηλώνω την ικανοποίησή μας επειδή ο Κοινοβουλευτικός Εκπρόσωπος αρνήθηκε να καλύψει τον πρόεδρό του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Τσούκαλης.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Περιμένετε, κύριε Καπερνάρο. Να «εξαντλήσουμε» πρώτα τους συναδέλφους σας, που τους έχουμε εξαντλήσει όλοι με αυτή την κουβέντα. Ευτυχώς ο κ. Χαλβατζής είναι ο μόνος που παραδέχθηκε ότι δεν είμαστε εντός του πλαισίου του νομοσχεδίου. 
Κύριε Τσούκαλη, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, πήρα το λόγο γιατί έχω την ανάγκη να εκμυστηρευτώ κάποια πράγματα, εκ βαθέων μπορώ να σας πω. 
Κύριε Βορίδη, ανήκουμε σε ένα πολιτικό ρεύμα, αυτό της ανανεωτικής Αριστεράς. Δεν είναι τυχαίο ότι έχουμε αυτόν τον τίτλο, «ανανεωτική», γιατί είναι προφανές ότι στην πορεία της διαδρομής μας αντιμετωπίζουμε τις συγκυρίες, τοποθετούμαστε και αλλάζουμε και απόψεις πολλές φορές, ανάλογα με τις εξελίξεις, έτσι όπως διαμορφώνονται. Μόνο τα απολιθώματα δεν αλλάζουν.
Αυτό που προσπάθησα να διορθώσω στα λεγόμενά σας, επειδή το θεώρησα και επικίνδυνο, είναι ότι κρινόμαστε απ’ αυτό που κάνουμε τώρα. Το τι κάνουμε τώρα πρέπει να συνοδεύεται από μία ειλικρινή –για να μη μεταπέσουμε στην κατάσταση αυτού που εξομολογείται και την επόμενη μέρα μετά την εξομολόγηση μπορεί να κάνει πάλι τα πάντα, είναι στοιχείο του θρησκευτικού μας δόγματος- έμπρακτη αυτοκριτική και βεβαίως, από μία συνέπεια και σταθερότητα σ&apos; αυτά που αναφέρουμε, γιατί μπορούμε να μεταπέσουμε στην άλλη κατάσταση τού να υποστούμε μία γενική πολιτική λοβοτομή, όπου η κατάσταση είναι πολύ πιο δύσκολη και επικίνδυνη απ’ αυτή που συζητάμε τώρα. 
Κλείνοντας –γιατί δεν θέλω να καταχραστώ το χρόνο- θέλω να πω το εξής. Δεν υπάρχει πιο ατιμωτική πράξη διαχρονικά, κύριε Πρόεδρε, από το να σφυρίζεις αδιάφορα, να απαρνείσαι ιδέες, αρχές, ιδανικά, όταν βρεθείς στα δύσκολα. Αναφέρομαι στους εκπροσώπους της Χρυσής Αυγής, οι οποίοι όταν βρέθηκαν στα δύσκολα απαρνήθηκαν τον Ιησού, όχι τρεις φορές αλλά δεκάκις. 
Θέλω να θυμίσω και κάτι. Το ναζιστικό κόμμα της Γερμανίας είχε το βαρύγδουπο τίτλο «Γερμανικό Εθνικό Σοσιαλιστικό Κόμμα», το οποίο, βεβαίως, άλλαζε ανάλογα με τη συγκυρία και με τις δυσκολίες. Το όνομα το άλλαξε μετά τη φυλάκιση του Χίτλερ, μετά το «κίνημα της μπυραρίας», όμως η λέξη «εθνικό», -βλέπε εθνικιστικό- παραμένει. Και επειδή άκουσα και μία αναφορά πως είναι και το γνήσιο άμεσα δημοκρατικό κόμμα -βλέπε σοσιαλιστικό-, είναι προφανές ότι είναι ναζιστικό κόμμα. 
Αυτό που είναι ζητούμενο για εμάς, κυρίες και κύριοι συνάδελφοι, είναι το να συνειδητοποιήσουμε και να κάνουμε πράξη το γεγονός ότι το μέτωπο απέναντί τους πρέπει να είναι αρραγές. Γιατί, κύριε Βορίδη, πρέπει να ομολογήσετε –και αυτή είναι η γνήσια αυτοκριτική- ότι πριν τη δολοφονία του αείμνηστου Φύσσα, η Νέα Δημοκρατία δεν είχε σαφές μέτωπο απέναντι στη Χρυσή Αυγή, με μία εξαίρεση -μπορώ να πω- τον κύριο...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μην ανοίγουμε και άλλα ζητήματα που τα έχουμε συζητήσει. Δεν είναι και αυτό μέρος του νομοσχεδίου.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: ...Δένδια από την αρχή, ο οποίος αποδείκνυε αυτό το μέτωπο και μέσα σε αυτήν την Αίθουσα, όταν αρνούνταν να απαντήσει σε ερωτήσεις εκπροσώπων της Χρυσής Αυγής. 
Αυτό το ανέφερα, κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είπα σε όλους πριν, τουλάχιστον στις δευτερολογίες να μιλούν επί του νομοσχεδίου. Κάποιοι από την Αίθουσα είπαν ότι όλα τα ζητήματα είναι σχετικά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν φαντάζομαι να ζητήσει το λόγο επί του προσωπικού ο κ. Βορίδης γι’ αυτόν το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επιτρέψτε μου να μην έχω αυτήν την άποψη, ότι δηλαδή όλα τα ζητήματα είναι σχετικά. Βεβαίως, έχετε τον χρόνο να πείτε αυτά που θέλετε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, δεν νιώθω ότι με μαλώνετε ειδικά. Όμως ας μην υποκρινόμαστε. Όλο αυτόν τον χρόνο πάντοτε σε αυτήν εδώ την Αίθουσα και λόγω των συγκυριών οι Κοινοβουλευτικοί Εκπρόσωποι ποτέ δεν μιλούν επί του νομοσχεδίου. Πώς σήμερα υπάρχει αυτή η ιδιαίτερη αντιμετώπιση;
Ολοκληρώνω, λέγοντας ότι το μέτωπο πρέπει να είναι αρραγές απέναντι στη Χρυσή Αυγή, κυρίες και κύριοι συνάδελφοι. Κι ευτυχώς που σε αυτήν εδώ τη χώρα εξακολουθούν να λειτουργούν οι θεσμοί, εξακολουθεί να λειτουργεί και η δικαιοσύνη και εξακολουθούμε να λειτουργούμε κι εμείς εδώ παρ’ όλες τις αδυναμίες, και μας δίνεται η δυνατότητα ακόμα και να αναπτύσσουμε και να αναδεικνύουμε και τα τρωτά και τις αδυναμίες που έχει κάθε κόμμα απέναντι στα γεγονότα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Χαλβατζή, θέλετε το λόγο;</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Όχι, κύριε Πρόεδρε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μου τον παραχωρεί. Για ένα λεπτό θέλω το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε το λόγο για τριτολογία.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, δεν υπερασπίστηκα τον κ. Καμμένο, πρώτα απ’ όλα διότι –επαναλαμβάνω- ο κ. Καμμένος δεν έχει ανάγκη από υπεράσπιση. Υπερασπίζεται μόνος του τον εαυτό του. 
Δεύτερον, δεν έχω τη δυνατότητα να τον υπερασπιστώ, διότι δεν είναι κατηγορούμενος. 
Ο κ. Κουκουλόπουλος ήρθε ως απεσταλμένος να υπερασπιστεί τον κ. Βενιζέλο που δήθεν εθίγη εχθές από τα λεγόμενα του κ. Καμμένου. Και το λέω αυτό, υπενθυμίζοντάς του ότι μεταξύ άλλων ο κ. Καμμένος εχθές μίλησε και για πατριωτικό ΠΑΣΟΚ, για έντιμους ανθρώπους που ανήκουν στο ΠΑΣΟΚ. Όμως άλλο το ένα κι άλλο το άλλο. 
Και δεν του υπενθυμίζω του κ. Κουκουλόπουλου ότι ακόμα ίσως και ο ίδιος να μην έχει λάβει γνώση. Διότι ο Πρόεδρός του, ο κ. Βενιζέλος, είπε ότι τα αποτελέσματα των πέντε ορκωτών ελεγκτών που έκαναν έλεγχο κατά παραγγελία για την τρύπα των 120 εκατομμυρίων ευρώ στο ΠΑΣΟΚ -που με ανακεφαλαιοποιημένες τις τράπεζες το έχει χρεωθεί στην «καμπούρα» του ο ελληνικός λαός και θα τα πληρώσει ο ελληνικός λαός και αυτά- και για την οποία δεν μπήκε -όχι προς τιμήν της εισαγγελίας- εισαγγελέας για έλεγχο, είπε λοιπόν –επαναλαμβάνω- ο κ. Βενιζέλος ότι τα αποτελέσματα του ελέγχου των ορκωτών ελεγκτών θα τα ανακοινώσει στα όργανα του κόμματος. Άρα κανείς δεν γνωρίζει πότε θα γίνει αυτό, γιατί μέχρι σήμερα δεν έγινε. 
Εν πάση περιπτώσει, οι ορκωτοί λογιστές, κύριε Κουκουλόπουλε, βρήκαν 3 εκατομμύρια ευρώ για έξοδα γραφείου, για το γραφείο του κ. Παπανδρέου. Τρία εκατομμύρια ευρώ μόνον για έξοδα γραφείου, φορτωμένα στην «καμπούρα» του Έλληνα πολίτη! Αυτά μόνο! 
Κι άλλη φορά όταν απευθύνεστε σ’ εμάς, τους Ανεξάρτητους Έλληνες, θα έχετε σαφή στοιχεία κι εμείς θα έχουμε σαφέστερα. Να γνωρίζετε ότι εμείς δεν κάνουμε πολιτική μόνο, αλλά κάνουμε και ποινική, διότι δεν πιστεύουμε στο σπιτικό δίκαιο ούτε λέμε «αυτόν τον τιμώρησε ο ελληνικός λαός και τον έστειλε στο σπίτι του». Όχι. Τον τιμώρησε η δικαιοσύνη και θα πάει στη φυλακή.
Είπα την άλλη φορά σε κάποιον κύριο Υπουργό «εσείς έχετε τα Μέσα Μαζικής Ενημέρωσης. Έχετε «ΤΑ ΝΕΑ», το «MEGA», το «ΕΘΝΟΣ» και «ΤΟ ΒΗΜΑ». Εμείς έχουμε τη δικαιοσύνη. Τι να κάνουμε;». Τα επιχειρήματά μας λοιπόν, τις προσφυγές μας στο δικαστήριο και από εκεί κι ύστερα θα μιλάμε με στοιχεία, όχι μόνον –επαναλαμβάνω- πολιτικά, αλλά και ποινικά, αστικά, διοικητικά.
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υφυπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εμείς το ψηφίζουμε. Μπορούμε να φύγουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σε ένα λεπτό τελειώνουμε, κύριε Καπερνάρε. Παραμείνετε, αν θέλετε.
Κύριε Υφυπουργέ, δεν πιστεύω να θέλετε πολύ χρόνο;</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Νομίζω ότι και την πρώτη φορά που μίλησα ήμουν συντομότατος και δεν θα ήθελα να σας κουράσω. 
Βέβαια, δεν θέλω να ξεκινήσω ξανά μία συζήτηση που έχετε πει πολλά πράγματα. Θα θίξω ένα-δύο θέματα, όσον αφορά κάποια ζητήματα που ακούστηκαν σε σχέση με τα φορολογικά έσοδα. 
Ακούστηκε, αν δεν κάνω λάθος, ότι υπάρχει μία απόκλιση 5 δισεκατομμυρίων. Δεν ξέρω από πού προέρχεται αυτό το στοιχείο. Στην ανακοίνωση του δελτίου Τύπου για την εκτέλεση του κρατικού προϋπολογισμού, της 22ας Οκτωβρίου του 2013, δεν υπάρχει κάτι τέτοιο. Είναι σαφέστατο τι έχει γίνει στο εννιάμηνο. 
Αν θέλετε, μπορώ να το καταθέσω και για τα Πρακτικά.
(Στο σημείο αυτό ο Υφυπουργός Οικονομικών κ. Γεώργιος Μαυραγάνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεν υπάρχει καμμία τέτοια απόκλιση. Η απόκλιση στο εννιάμηνο, σε σχέση με τους στόχους, είναι 1,54 αν δεν κάνω λάθος. Δεν το έχω τώρα μπροστά μου, αλλά υπάρχει στα Πρακτικά.
Το δεύτερο που θα ήθελα να σας πω, είναι ότι δεν πρόκειται να σταματήσουμε τις προσπάθειες για την καταπολέμηση της φοροδιαφυγής και της φοροαποφυγής. Το λέω επειδή τέθηκε. Αυτό να το έχετε υπ’ όψιν σας.
Βεβαίως θα απαντάμε στις ερωτήσεις και θα είμαστε στον έλεγχο του Κοινοβουλίου όσον αφορά τις ενέργειές μας, αλλά αλλαγή στην πλεύση δεν θα υπάρξει. Εντατικοποίηση ναι. 
Μίλησα και στην τροπολογία, όταν κατατέθηκε, για την επίσπευση του ελέγχου των εμβασμάτων και σε ερώτηση που μου είχε καταθέσει η κ. Ξηροτύρη απάντησα ότι επειδή υπήρξε μία τεχνική διαδικασία που ήθελε περισσότερο χρόνο για την οριστικοποίηση του ελέγχου, γι’ αυτό και φέραμε αμέσως τη διάταξη, για να προχωρήσει ακόμα πιο γρήγορα η προσπάθεια για έσοδα από τον έλεγχο των εμβασμάτων.
Η Κυβέρνηση και με το Περιουσιολόγιο δεν έχει αφήσει αυτήν την προσπάθεια και προχωράει. Συνεπώς, όλες οι ενέργειες είναι σε εξέλιξη και δεν πρόκειται να παραιτηθούμε από το στόχο, που είναι να θωρακίσουμε το σύστημα και να έχουμε αποτελέσματα από την καταπολέμηση της φοροδιαφυγής και της φοροαποφυγής.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε, κύριε Υπουργέ.
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υποχρέων του ν. 3213/2003» (Α΄154)».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεπώς το νομοσχέδιο του Υπουργείου Οικονομικών: «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υποχρέων του ν. 3213/2003» (Α΄ 154)» έγινε δεκτό επί της αρχής ομοφώνως.
Εισερχόμεθα στην ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεπώς το άρθρο πρώτο έγινε δεκτό ως έχει ομοφώνως.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ακροτελεύτιο άρθρο έγινε δεκτό ομοφώνως. 
Συνεπώς το νομοσχέδιο Υπουργείου Οικονομικών: «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υποχρέων του ν. 3213/2003» (Α’ 154)» έγινε δεκτό ομοφώνως επί της αρχής και επί των άρθρων.
Δέχεστε στο σημείο αυτό να ψηφίσουμε το νομοσχέδιο και στο σύνολο;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το νομοσχέδιο έγινε δεκτό και στο σύνολο ομοφώνως.
Συνεπώς το νομοσχέδιο Υπουργείου Οικονομικών: «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υποχρέων του ν. 3213/2003» (Α΄ 154)» έγινε δεκτό ομοφώνως, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 243α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.25΄ λύεται η συνεδρίαση για αύριο ημέρα Τετάρτη 30 Οκτωβρίου 2013 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ					ΟΙ ΓΡΑΜΜΑΤΕΙΣ
Τελευταία Αποθήκευση:	6/11/2013 1:11:00 μμ	Από:	S. Masouras
Εκτυπώθηκε:	29/10/2013 7:25:00 μμ</body>
</html>