<html><head><meta name="cp:revision" content="2"><meta name="date" content="2012-01-19T08:04:00Z"><meta name="Company" content="OTS"><meta name="Keywords" content=""><meta name="meta:word-count" content="65860"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="65860"><meta name="dcterms:created" content="2012-01-19T08:04:00Z"><meta name="dcterms:modified" content="2012-01-19T08:04:00Z"><meta name="Last-Modified" content="2012-01-19T08:04:00Z"><meta name="Last-Save-Date" content="2012-01-19T08:04:00Z"><meta name="meta:character-count" content="355644"><meta name="Template" content="Normal.dot"><meta name="meta:save-date" content="2012-01-19T08:04:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-01-19T08:04:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-01-19T08:04:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-01-19T08:04:00Z"><meta name="xmpTPg:NPages" content="1"><meta name="resourceName" content="12-1-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="355644"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>12-1-2012                                             70
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΝΘ΄
Πέμπτη  12 Ιανουαρίου 2012
ΘΕΜΑΤΑ

Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας του Βουλευτή κ.Σ.Μαργέλη, σελ. 
3. Ανακοινώνεται ότι τη συνεδρίαση παρακολουθούν μαθητές από το 2ο Δημοτικό Σχολείο Αναβύσσου ,το 6ο Γυμνάσιο Πετρούπολης,το 3ο Δημοτικό Σχολείο Θήβας και το 3ο Γυμνάσιο Λαμίας, σελ. 
4. Ειδική Ημερήσια Διάταξη:                                                                             Συζήτηση επί της Εκθέσεως της Διακομματικής Επιτροπής της Βουλής            &quot;για την εξέταση του σωφρονιστικού συστήματος της χώρας και των συνθηκών διαβίωσης των  κρατουμένων&quot;, σελ. 
5. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 13ης Ιανουαρίου 2012, σελ. 
4. Συζήτηση επικαίρων ερωτήσεων: 
   α)Προς τον Υπουργό Εθνικής  Άμυνας: 
       i)σχετικά με την επαναλειτουργία του Κέντρου Εκπαίδευσης Διαβιβάσεων στην Καλαμάτα και την παραμονή σε λειτουργία της 77 Μονάδας Επιστράτευσης στο στρατόπεδο &quot;ΠΑΠΑΦΛΕΣΣΑ&quot;, σελ. 
         ii)σχετικά με τη μεταφορά της 383ης Μοίρας αεροσκαφών CL-415 από τη Θεσσαλονίκη στην Ελευσίνα και την κατάργηση της 113 Πτέρυγας Μάχης, σελ. 
    β)Προς τον Υπουργό  Εργασίας και Κοινωνικής Ασφάλισης, , σχετικά με την αντιμετώπιση των προβλημάτων των εργαζομένων στη Χαρτοβιομηχανία Θράκης &quot;DIANA&quot;, σελ. 
    γ)Προς τον Υπουργό Υγείας και Κοινωνικής Αλληλεγγύης, σχετικά με την εφαρμογή της Βραχυθεραπείας για την αντιμετώπιση το Καρκίνου του Προστάτη από  Ιδιωτικά Κέντρα στην Ελλάδα, σελ. 
    δ)Προς τον Υπουργό Υποδομών, Μεταφορών και Δικτύων :
       i)σχετικά με την τακτοποίηση  του σκανδάλου &quot;SIEMENS&quot; και τη λειτουργία των έτοιμων σταθμών του μετρό , σελ. 
       ii)σχετικά με την ολοκλήρωση της στελέχωσης και την έναρξη των δραστηριοτήτων της εταιρείας &quot;Υποδομές Κρήτης Α.Ε &quot;, σελ. 
   ε)Προς τον Υπουργό Εσωτερικών ,σχετικά με την επίλυση του προβλήματος της μεταφοράς μαθητών στα σχολεία πρωτοβάθμιας και δευτεροβάθμιας εκπαίδευσης, καθώς και στα ειδικά σχολεία, σελ. 

ΠΡΟΕΔΡΟΣ
ΠΕΤΣΑΛΝΙΚΟΣ Φ.
ΠΡΟΕΔΡΕΥΟΝΤΕΣ
ΑΡΓΥΡΗΣ Ε.
ΑΠΟΣΤΟΛΑΤΟΣ Β.
ΖΗΣΗ Ρ.                                                                                                                                                                                                            ΠΟΛΥΔΩΡΑΣ Β
ΝΙΩΤΗΣ Γ.
ΝΙΚΟΛΑΪΔΟΥ Β.
ΟΜΙΛΗΤΕΣ

Α. Επί της Ειδικής Ημερήσιας Διάταξης:
ΑΠΟΣΤΟΛΑΤΟΣ Β. , σελ.
ΒΛΑΤΗΣ Ι. , σελ.
ΒΟΖΕΜΠΕΡΓΚ Ε. , σελ.
ΓΙΑΝΝΟΠΟΥΛΟΣ Α. , σελ.
ΓΚΙΟΚΑΣ Ι. , σελ.
ΔΕΝΔΙΑΣ Ν. , σελ.
ΔΡΙΤΣΑΣ Θ. , σελ.
ΖΟΥΝΗ Π. , σελ.
ΚΑΚΛΑΜΑΝΗΣ Α. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΡΑΝΤΗΣ Ι. , σελ.
ΚΟΥΡΑΚΗΣ Α. , σελ.
ΚΥΡΙΑΚΟΠΟΥΛΟΥ Μ. , σελ.
ΛΙΝΤΖΕΡΗΣ Δ. , σελ.
ΜΕΡΕΝΤΙΤΗ Α. , σελ.
ΜΟΥΣΟΥΡΟΥΛΗΣ Κ. , σελ.
ΜΠΕΝΤΕΝΙΩΤΗΣ Ε. , σελ.
ΝΕΡΑΝΤΖΗΣ Α. , σελ.
ΠΑΠΑΪΩΑΝΝΟΥ Μ. , σελ.
ΠΑΠΟΥΤΣΗΣ Δ. , σελ.
ΠΑΥΛΟΠΟΥΛΟΣ Π. , σελ.
ΠΕΤΑΛΩΤΗΣ Γ. , σελ.
ΠΕΤΣΑΛΝΙΚΟΣ Φ. , σελ.
ΠΛΕΥΡΗΣ Α. , σελ.
ΣΚΡΑΦΝΑΚΗ Μ. , σελ.
ΤΣΟΝΟΓΛΟΥ -ΒΥΛΛΙΩΤΗ Β. , σελ.
ΤΣΟΥΚΑΛΗΣ Ν. , σελ.

Β. Επί διαδικαστικού θέματος:
ΔΕΝΔΙΑΣ Ν. , σελ.
ΜΠΕΝΤΕΝΙΩΤΗΣ Ε. , σελ.
ΠΕΤΑΛΩΤΗΣ Γ. , σελ.
ΠΕΤΣΑΛΝΙΚΟΣ Φ. , σελ.

Γ. Επί των επικαίρων ερωτήσεων:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΒΟΡΙΔΗΣ Μ. , σελ.
ΔΑΜΙΑΝΑΚΗΣ Ε. , σελ.
ΚΑΛΑΝΤΙΔΟΥ Σ. , σελ.
ΚΙΛΤΙΔΗΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΤΣΟΥΚΟΣ Γ. , σελ.
ΛΑΜΠΡΟΠΟΥΛΟΣ Ι. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΝΔΡΕΟΥ - ΠΑΠΑΔΑΚΗ Ο. , σελ.
ΣΠΗΛΙΟΠΟΥΛΟΣ Κ. , σελ.
ΤΙΜΟΣΙΔΗΣ Μ. , σελ.

ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΝΘ΄
Πέμπτη 12 Ιανουαρίου 2012
Αθήνα, σήμερα στις 12 Ιανουαρίου 2012, ημέρα Πέμπτη και ώρα 9.34΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της Ε’ Αντιπροέδρου αυτής κ. ΒΕΡΑΣ ΝΙΚΟΛΑΪΔΟΥ.
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρίες και κύριοι συνάδελφοι, αρχίζει η συνεδρίαση. 
Εύχομαι και πάλι καλή χρονιά σε όλους. 
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Κωνσταντίνο Κιλτίδη, Βουλευτή Κιλκίς, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται σε ανάρτηση στο διαδίκτυο με υβριστικό περιεχόμενο κατά αστυνομικών και λιμενικών.
2) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στη μεγάλη ευκαιρία που έχασε η Πάτρα να αποκτήσει εμπορευματικό κέντρο.
3) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην κακή συντήρηση του Παμπελοποννησιακού σταδίου της Πάτρας.
4) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων εκφράζει την αντίθεσή της στην απόφαση του ΔΣ του ΤΕΑΠΑΣΑ περί χορήγησης εφάπαξ βοηθήματος με την προϋπόθεση τριάντα ενός ετών υπηρεσίας στο Σώμα.
5) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στο στόχο του Υπουργείου Οικονομικών για την είσπραξη εσόδων από ιδιοκτήτες αυθαιρέτων. 
6) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στη θέση που θα πάρει το Υπουργείο σχετικά με τις εκκρεμότητες από το θεσμό  της πολιτιστικής πρωτεύουσας  του 2006.
7) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στις κόντρες σχετικά με το εργοστάσιο απορριμμάτων της Πάτρας.
8) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στο πλάνο της Δημοτικής Αρχής της Πάτρας για πολιτιστικές υποδομές.
9) Ο Βουλευτής Β΄ Αθηνών κ. ΙΩΑΝΝΗΣ  ΔΗΜΑΡΑΣ  κατέθεσε αναφορά με την οποία  ο κ. Λογοθέτης Νικόλαος, επιχειρηματίας Κιμώλου καταγγέλλει τον σκανδαλώδη εμπαιγμό του από τις δημόσιες υπηρεσίες  σχετικά με αίτημά του να ενημερωθεί για τις μελέτες που αφορούν τη διέλευση αγωγού διάθεσης λυμάτων του ΒΙΟΚΑ Κιμώλου, καθώς και του φρεατίου φόρτισης.
10) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην έξαρση διακίνησης λαθρομεταναστών από  Δυτική Ελλάδα  προς Ιταλία και αντίστροφα.
11) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στη δυνατότητα αξιοιποίησης εγκλωβισμένων ενεργειακών επενδύσεων στη χώρα.
12) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  ο Δήμαρχος Αίγινας αιτείται την οικονομική  στήριξη των Δήμων του Αργοσαρωνικού για την αντιμετώπιση των σοβαρών προβλημάτων της περιοχής.
13) Οι Βουλευτές, Α΄ Θεσσαλονίκης κ. ΣΟΦΙΑ ΚΑΛΑΝΤΙΔΟΥ, Α΄ Θεσσαλονίκης κ. ΙΩΑΝΝΗΣ ΖΙΩΓΑΣ και Β΄ Θεσσαλονίκης κ. ΘΕΟΔΩΡΟΣ ΙΓΝΑΤΙΑΔΗΣ κατέθεσαν αναφορά με την οποία  η Ένωση Εμποροϋπαλλήλων Νoμού Θεσσαλονίκης και η Επιτροπή Εργαζομένων στην αλυσίδα S/Μ Αρβανιτίδη καταγγέλλουν την εν λόγω επιχείρηση ότι ζητάει να πληρώσουν οι εργαζόμενοι τα χρήματα που κλάπηκαν, σε ληστεία, από κατάστημα της αλυσίδας στην περιοχή της Τούμπας.
14) Ο Βουλευτής Ηλείας κ. ΓΕΩΡΓΙΟΣ  ΚΟΝΤΟΓΙΑΝΝΗΣ  κατέθεσε δημοσίευμα εφημερίδας, το οποίο αφορά στην πλαστογραφημένη ιστορία, που καμμία σχέση δεν έχει με την πραγματική, η οποία διδάσκεται στα σχολεία της Αλβανίας για την Ελλάδα.
15) Η Βουλευτής Β΄ Θεσσαλονίκης κ. ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ κατέθεσε αναφορά με την οποία  ο Σύνδεσμος Εκδοτών Βιβλίου καταγγέλλει το Υπουργείο Παιδείας για σπατάλη  δημοσίου χρήματος  και για συντήρηση πελατειακών σχέσεων.
16) Ο Βουλευτής Β΄ Αθηνών κ. ΦΩΤΙΟΣ - ΦΑΝΟΥΡΙΟΣ  ΚΟΥΒΕΛΗΣ  κατέθεσε αναφορά με την οποία  ο Φιλοπρόοδος Όμιλος Κάμπου της Χίου αιτείται την αναστολή εκκαθάρισης του ΦΑΠ για τα έτη 2010 και 2011 για τα εκκαθαριστικά που περιλαμβάνουν ακίνητα στον Κάμπο.
17) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία  ο Δήμος Ιεράπετρας αιτείται τη λήψη πρωτοβουλιών για την ολοκλήρωση των έργων του ΒΟΑΚ.
18) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία  ο Σύλλογος Γονέων και Κηδεμόνων του τριθέσιου Δημοτικού και Νηπιαγωγείου Σκοπής, Νομού Λασιθίου αιτείται την κάλυψη του σχολείου με επαρκές εκπαιδευτικό προσωπικό.
19) Οι Βουλευτές, Α΄ Θεσσαλονίκης κ. ΙΩΑΝΝΗΣ ΖΙΩΓΑΣ, Α΄ Θεσσαλονίκης κ. ΣΟΦΙΑ ΚΑΛΑΝΤΙΔΟΥ και Β΄ Θεσσαλονίκης κ. ΘΕΟΔΩΡΟΣ ΙΓΝΑΤΙΑΔΗΣ κατέθεσαν αναφορά με την οποία  ο Σύλλογος Συνταξιούχων Αγροτών Νομού Σερρών «Ο Αντύπας» αιτείται να χορηγούνται δωρεάν φάρμακα σε όλους τους άρρωστους συνταξιούχους αγρότες, να δοθεί πρόσθετη επιδότηση για το πετρέλαιο θέρμανσης στους συνταξιούχους της ΒΕ κ.λπ..
20) Ο Βουλευτής Ηλείας κ. ΓΕΩΡΓΙΟΣ  ΚΟΝΤΟΓΙΑΝΝΗΣ  κατέθεσε δημοσίευμα εφημερίδας, που αφορά τις παράνομες ελληνοποιήσεις της πατάτας.
21) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  ο Δήμαρχος Ερυμάνθου Νομού Αχαΐας αιτείται τη συνέχιση της λειτουργίας των δύο ειρηνοδικείων της περιοχής.
22) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  ο Δήμαρχος Δυτικής Αχαϊας αιτείται την απαλλαγή πληρωμής των τελών κυκλοφορίας όλων των οχημάτων του Δήμου.
23) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά, με την οποία  ο Σύνδεσμος Ελαιοκομικών Δήμων Κρήτης αιτείται την επίλυση θέματος που αφορά στην υποβάθμιση της ποιότητας του ελαιολάδου εξαιτίας της αναποτελεσματικής εφαρμογής της δακοκτονίας.
24) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία  ο Δήμος Πλατανιάς Νομού Χανίων αιτείται τη διόρθωση του άρθρου 38 του νόμου για την αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις,  που αφορά στην παραχώρηση ακινήτων στην Περιφέρεια Κρήτης-Περιφερειακή Ενότητα Χανίων.
25) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία  κάτοικος του Δήμου Δημητσάνας Αρκαδίας εκφράζει την αντίθεσή του στο ενδεχόμενο κατάργησης του ιστορικού Γυμνασίου-Λυκείου της Δημητσάνας.
26) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία  ο Δήμος Ιεράπετρας, Νομού Λασιθίου αιτείται την άμεση εξασφάλιση της λειτουργίας των Μαγειρείων του Νοσοκομείου της περιοχής και των συναφών υπηρεσιών, καθώς και την πλήρωση των κενών θέσεων παθολόγου και μικροβιολόγου. 
27) Ο Βουλευτής Λέσβου κ. ΣΠΥΡΙΔΩΝ ΓΑΛΗΝΟΣ κατέθεσε δημοσίευμα εφημερίδας το οποίο αφορά την ανάγκη κάλυψης των εξόδων μεταβίβασης ακτινολόγου από την Αθήνα στη Λέσβο, προκειμένου να λειτουργήσει ο μαστογράφος  στο Βοστάνειο Νοσοκομείο Μυτιλήνης.
28) Ο Βουλευτής Β΄ Αθηνών κ. ΦΩΤΙΟΣ - ΦΑΝΟΥΡΙΟΣ  ΚΟΥΒΕΛΗΣ  κατέθεσε αναφορά με την οποία  η Ελληνική Ομοσπονδία Θαλασσαιμίας αιτείται την προστασία των μελών της, εξαιτίας της απόφασης του Πανελλήνιου Φαρμακευτικού Συλλόγου για αναστολή της πίστωσης προς τα ασφαλιστικά ταμεία.
29) Ο Βουλευτής Κοζάνης κ. ΙΩΑΝΝΗΣ  ΒΛΑΤΗΣ  κατέθεσε αναφορά με την οποία  η Τοπική Κοινότητα Μαυροπηγής του Δήμου Εορδαίας  αιτείται την απαλλαγή από τον ν.4021/2011 των ακινήτων της Τ.Κ. Μαυροπηγής.
30) Ο Βουλευτής Β΄ Πειραιώς κ. ΓΡΗΓΟΡΗΣ ΝΙΩΤΗΣ κατέθεσε αναφορά με την οποία  ο κ. Δίπλας Αριστ. Χρήστος, ιδιοκτήτης-εκδότης  της εβδομαδιαίας εφημερίδας «Αιγάλεω-Η πόλη μας» αιτείται την  έκδοση των υπουργικών αποφάσεων που προβλέπει ο ν. 3548/07 με βάση τις οποίες καθορίζονται ετησίως οι νομαρχιακές και τοπικές εφημερίδες που μπορούν να καταχωρούν δημοσιεύσεις φορέων του δημοσίου και του ευρύτερου δημόσιου τομέα, ισολογισμούς των υποχρεούμενων προς τούτο επιχειρήσεων κ.λπ..
31) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στο γεγονός ότι αδιάφοροι οδηγοί παρκάρουν οπουδήποτε, καταλαμβάνοντας θέσεις για ΑΜΕΑ στην Πάτρα.
32) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε θέματα διαφάνειας που έχουν προκύψει στον ΕΕΣ.
33) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αφορά στο χείμαρο «Σκίτσα» που έχει μεταβληθεί σε δίαυλο ακάθαρτων και επικίνδυνων αποβλήτων.
34) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στο γεγονός ότι προγραμματίζονται προσλήψεις επίκουρων ιατρών στο ΕΚΑΒ και τριάντα μονίμων υπαλλήλων στο Ψυχιατρικό Νοσοκομείο, ενώ υπάρχουν τόσες ελλείψεις σε άλλα νοσοκομεία.
35) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι κλιμάκιο της Εθνικής Επιτροπής Ταχυδρομείων και Τηλεπικοινωνιών  θα εγκατασταθεί σε χώρο που προορίζεται για εταιρείες ανάπτυξης, στο Επιστημονικό Πάρκο Πατρών.
36) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι αδέσποτα σκυλιά κυκλοφορούν στον περιβάλλοντα χώρο του Νοσοκομείου του Ρίου, αποτελώντας κίνδυνο για τους πολίτες.
37) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην ανάγκη επιτάχυνσης των διαδικασιών για την ολοκλήρωση του φράγματος Πείρου - Παραπείρου.
38) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στα προβλήματα που αντιμετωπίζουν οι τεχνολόγοι - μηχανικοί της Δυτικής Ελλάδος.
39) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην πολύ άσχημη εικόνα που παρουσιάζει η παραλιακή περιοχή επί της οδού Ηρώων Πολυτεχνείου.
40) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στον ελλιπή καθαρισμό των συρμών του προαστιακού σιδηροδρόμου στην Πάτρα.
41) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός της μείωσης των εσόδων στις συγκοινωνίες.
42) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο Εργοστάσιο Τέχνης στην Πάτρα, το οποίο φτιάχτηκε για να καλύψει τις ανάγκες του 2006.
43) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στους λόγους που κατάστησαν τον «ΟΑΣΑ ΑΕ» προβληματικό.
44) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο παράνομο εμπόριο οργάνων.
45) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην αναξιοπιστία των αναλογιστικών μελετών για τα σαράντα επικουρικά ταμεία.
46) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε ελέγχους για παράνομο πλουτισμό πρώην νομάρχων και δημάρχων.
47) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στο θέμα της απογραφής των συνταξιούχων του ΙΚΑ.
48) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε κλοπές στο Καρναβαλικό Συνεργείο του Δήμου Πατρέων.
49) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε πληροφορίες για τοποθέτηση διοδίων στην περιμετρική της Πάτρας.
50) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται σε απάτη, σχετικά με μηνύματα σε κινητά τηλέφωνα.
51) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην ανησυχία των εργαζόμενων στο χώρο της τσιμεντοβιομηχανίας.
52) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδα,ς το οποίο αναφέρεται στο γεγονός ότι στις εγκαταστάσεις του παλιού εργοστασίου της «Πατραΐκής» έχουν εγκατασταθεί μετανάστες.
53) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι γίνονται  δεκάδες καταγγελίες, καθημερινά, για ανασφάλιστους εργαζόμενους.
54) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι παραμένει ακόμα απλήρωτο το ΚΤΕΛ για τη μεταφορά μαθητών.
55) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι οι μουσικοί της Μπάντας του Δήμου Πατρέων παραμένουν επί μήνες απλήρωτοι.
56) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην έκθεση των αποτελεσμάτων του αναδρομικού ελέγχου  νοσηλείων των ασφαλισμένων του δημοσίου.
57) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στη νέα επιστολή που έστειλε ο Εμπορικός Σύλλογος Αιγιαλείας για την υποβάθμιση της ΔΟΥ Αιγίου.
58) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στη μήνυση επιστημονικών και επαγγελματικών φορέων κατά της Τράπεζας της Ελλάδος.
59) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο σοβαρό πρόβλημα στάθμευσης που αντιμετωπίζουν τα ΑΜΕΑ.
60) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στις θέσεις του Προέδρου της Εθνικής Φοιτητικής Ένωσης Κύπριων για την ΑΟΖ.
61) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στις προθέσεις του Δήμου Πατρέων για τη στήριξη των πολιτών, που θα τους διακόπτεται το ρεύμα.
62) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στις θέσεις του Περιφερειάρχη Δυτικής Ελλάδας για εξαίρεση των αδύναμων ομάδων από το χαράτσι.
63) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε σενάρια για τη διαμόρφωση των χερσαίων χώρων της λιμενικής ζώνης Πατρών.
64) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην άθλια κατάσταση που βρίσκονται τα βιβλία της Δημοτικής Βιβλιοθήκης της Πάτρας.
65) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην αδυναμία της ΔΕΗ να διακόπτει την ηλεκτροδότηση σε όσους αδυνατούν να πληρώσουν.
66) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην εφαρμογή του «ΚΑΛΛΙΚΡΑΤΗ» στα Πανεπιστήμια και ΤΕΙ.
67) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στα προβλήματα που αντιμετωπίζουν οι εφημερίδες.
68) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην κρατική αδιαφορία για τις κατολισθήσεις στον Πλάτανο Αχαίας.
69) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στους κινδύνους από την πτώση βράχων στους Πετσάκους Αχαΐας.
70) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι οι εγκαταστάσεις για τα αιολικά πάρκα, στο όρος «Παναχαΐκό», είναι μεγάλης έκτασης και το οικοσύστημα δεν μπορεί να τις αφομοιώσει.
71) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε περιστατικό σχετικό με την έλλειψη καθαριότητας στην περιοχή της Αιγιαλείας.
72) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην  πρόταση των Οικολόγων Πράσινων για κομποστοποίηση των απορριμμάτων.
73) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αφορά στη σύγχυση που έχει δημιουργηθεί για παράβαση που είχε επιβληθεί σε κατάστημα που είχε δύο άδειες λειτουργίας
74) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε παλαιότερη μελέτη για την αξιοποίηση της «Πειραΐκής Πατραικής».
75) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στη χρήση του κοινόχρηστου χώρου του Σκαγιοπουλείου Ιδρύματος.
76) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στις αλλαγές που θέλουν να προωθήσουν σχετικά με το Ωνάσειο Καρδιοχειρουργικό Κέντρο.
77) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι οι εργαζόμενοι της εταιρείας «Ελληνικά Οπλικά Συστήματα» στο Αίγιο παραμένουν απλήρωτοι επί μήνες.
78) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στο γεγονός ότι το Γενικό Νοσοκομείο Αιγίου παραμένει χωρίς διοικητή.
79) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε διαμαρτυρίες των εργαζομένων στο Νοσοκομείο «Άγιος Ανδρέας» για τα προβλήματα που αντιμετωπίζουν.
80) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην επιβάρυνση, την οποία έχει υποστεί το ΙΚΑ από τις συντάξεις «μαϊμού».
81) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά στην ανησυχία για το αποθεματικό του ΕΤΑΠ-ΜΜΕ.
82) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στα προβλήματα που αντιμετωπίζουν οι φαρμακοποιοί.
83) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην παράταση της προθεσμίας εκκένωσης του οικισμού Τριαντείου Αχαΐας.
84) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην ανάγκη σύμπραξης Ελλάδας και Κύπρου.
85) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε περιπτώσεις αδιαφάνειας στη δημόσια διοίκηση.
86) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στις δαπάνες για τη μεταφορά βορειοηπειρωτών μαθητών από τα χωριά τους στα σχολεία.
87) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά σε προτάσεις για την επιτάχυνση των διαδικασιών απέλασης αλλοδαπών.
88) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στις απόψεις ειδικού Βρετανού δικηγόρου για την ελληνική οικονομία.
89) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά σε πρόθεση του Υπουργείου για κατάργηση περιφερειακών ειρηνοδικείων.
90) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στα εμβάσματα που έβγαλαν οι μετανάστες το 2010.
91) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε απόρρητες πιστώσεις του Υπουργείου Εξωτερικών.
92) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στη νέα αναβολή της υπόθεσης των γραμμματοσήμων της ΔΕΥΑΠ.
93) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται σε περιπτώσεις πώλησης αιγιαλού στην Ηλεία.
94) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στα φαινόμενα λαθροθηρίας και λαθρουλοτομίας στην περιοχή της Στροφυλιάς Αχαίας.
95) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αναφέρεται στην κακοδιαχείριση των πόρων για το Πράσινο Ταμείο.
96) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  το Τεχνικό Επιμελητήριο Ελλάδος καταγγέλλει την αναιτιολόγητη αύξηση των ασφαλιστικών εισφορών των διπλωματούχων μηχανικών στο ΕΤΑΑ.
97) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία  η Ελληνική Ομοσπονδία Θαλασσαιμίας αιτείται την προστασία των ατόμων που πάσχουν από θαλασσαιμία από την απόφαση του Πανελλήνιου Φαρμακευτικού Συλλόγου για αναστολή πίστωσης προς τα ασφαλιστικά ταμεία.
98) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  ο Σύλλογος Υπαλλήλων ΑΕΕΓΑ «Η ΕΘΝΙΚΗ» αιτείται τη διόρθωση της ασφαλιστικής νομοθεσίας σχετικά με τη θεμελίωση συνταξιοδοτικού δικαιώματος σε άνδρες-πατέρες ανηλίκων παιδιών.
99) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η Ένωση Τυφλών Βορείου Ελλάδος αιτείται τη στήριξη της πολιτείας στην εκπαίδευση των τυφλών ατόμων, με στόχο την επαγγελματική τους αποκατάσταση.
100) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  το Εργατοϋπαλληλικό Κέντρο Αιγίου εκφράζει την αντίθεσή του στην κατάργηση των κοινωνικών παροχών,στη μείωση των μισθών, στην εφεδρεία κ.λπ..
101) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  ο Πανελλήνιος Ψυχολογικός Σύλλογος  αιτείται να ενημερωθεί σχετικά με την καθυστέρηση απάντησης στο από 08-01-2011/6.861 υποβληθέν υπόμνημα του Συλλόγου προς τη Διεύθυνση Επαγγελμάτων Υγείας και Πρόνοιας του Υπουργείου Υγείας σε θέματα που αφορούν την προστασία της «Δημόσιας Υγείας και δη της Ψυχικής Υγείας».
102) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η Εθνική Συνομοσπονδία των ΑΜΕΑ αιτείται τη λήψη μέτρων για την προστασία της αναπηρικής οικογένειας.
103) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  ο πρώην Υπουργός-Αντιπρόεδρος της Βουλής κ.Σούρλας αιτείται την παρέμβαση του Υπουργού Άμυνας για την πάταξη των κυκλωμάτων, που διακινούν νοθευμένα καύσιμα στις ένοπλες δυνάμεις.
104) Η Βουλευτής Α΄ Θεσσαλονίκης κ. ΕΥΔΟΞΙΑ - ΕΥΑ ΚΑΪΛΗ κατέθεσε αναφορά με την οποία   αιτείται την επίλυση θέματος που αφορά τον αποκλεισμό των  μαθητών επαγγελματικών σχολών από τα μητρώα ανέργων των υπηρεσιών του ΟΑΕΔ.
105) Ο Βουλευτής Β΄ Αθηνών κ. ΑΠΟΣΤΟΛΟΣ  ΚΑΚΛΑΜΑΝΗΣ  κατέθεσε αναφορά με την οποία  ο κ.Φλωράς Γιώργος εκφράζει τη δυσαρέσκειά του για την τροπολογία που κατατέθηκε στις 30-12-2011 στο νομοσχέδιο «για την καταπολέμηση εκδηλώσεων ρατσισμού κια ξενοφοβίας» με την οποία σταματούν όλες οι ποινικές διώξεις για κάθε αδίκημα που θα πραγματοποιηθεί ως τη δημοσίευση του νέου αυτού νόμου.
106) Ο Βουλευτής Β΄ Πειραιώς κ. ΑΝΑΣΤΑΣΙΟΣ  ΝΕΡΑΝΤΖΗΣ κατέθεσε αναφορά με την οποία  ο Δήμαρχος Πειραιά αιτείται τη συμμετοχή του Δήμου σε αποφάσεις που αφορούν έργα υποδομής για την ανάπτυξη του λιμανιού και της ευρύτερης περιοχής του Πειραιά.
107) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  η Πανελλήνια ΔΑΚΕ-ΙΚΑ ΕΤΑΜ εκφράζει την αντίθεσή της στη «συγχώνευση» του Ταμείου Επικουρικής Ασφάλισης Προσωπικού Οργανισμών Κοινωνικής Ασφάλισης (ΤΕΑΠΟΚΑ) με άλλα ασφαλιστικά ταμεία.
108) Η Βουλευτής Τρικάλων κ. ΑΘΑΝΑΣΙΑ ΜΕΡΕΝΤΙΤΗ  κατέθεσε αναφορά με την οποία  ο Σύνδεσμος Θεσσαλικών Επιχειρήσεων και Βιομηχανιών αιτείται την αποτροπή  αύξησης στα τιμολόγια της ηλεκτρικής ενέργειας και τη θέσπιση ειδικού τιμολογίου για τις ενεργοβόρες επιχειρήσεις.
109) Η Βουλευτής Μεσσηνίας κ. ΚΩΝΣΤΑΝΤΙΝΑ ΓΙΑΝΝΑΚΟΠΟΥΛΟΥ κατέθεσε αναφορά με την οποία αιτείται την αναβάθμιση του Πυροσβεστικού Κλιμακίου Μελιγαλά.
110) Η Βουλευτής Μεσσηνίας κ. ΚΩΝΣΤΑΝΤΙΝΑ ΓΙΑΝΝΑΚΟΠΟΥΛΟΥ κατέθεσε δημοσίευμα εφημερίδας που αφορά στην υγειονομική περίθαλψη των δικηγόρων της Καλαμάτας.
111) Η Βουλευτής Μεσσηνίας κ. ΚΩΝΣΤΑΝΤΙΝΑ ΓΙΑΝΝΑΚΟΠΟΥΛΟΥ κατέθεσε αναφορά με την οποία  ο κ. Αριστ. Σ. Σταθόπουλος, Περιφερειακός Σύμβουλος αιτείται τη συνέχιση της λειτουργίας του ΙΚΑ Μελιγαλά.
112) Η Βουλευτής Μαγνησίας κ. ΡΟΔΟΥΛΑ ΖΗΣΗ  κατέθεσε αναφορά με την οποία  ο Σύνδεσμος Θεσσαλικών Επιχειρήσεων και Βιομηχανιών αιτείται την αποτροπή  αύξησης στα τιμολόγια της ηλεκτρικής ενέργειας και τη θέσπιση ειδικού τιμολογίου για τις ενεργοβόρες επιχειρήσεις.
113) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στην πληρωμή διοδίων, από τους διερχόμενους οδηγούς, στην εθνική οδό Πατρών-Κορίνθου, παρά το γεγονός ότι η παραχωρησιούχος εταιρεία έχει σταματήσει τις εργασίες της εδώ και μήνες.
114) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά καθυστερήσεις στις διαδικασίες ανέγερσης σχολείου στην Πάτρα.
115) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στην έλλειψη φαρμακευτικού υλικού στο Νοσοκομείο «Άγιος Ανδρέας».
116) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, που αφορά στον κίνδυνο ολοκληρωτικής καταστροφής της λιμνοθάλασσας Κοτυχίου.
117) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά διαμαρτυρία του Προέδρου της ΕΣΑΜΕΑ για τη δυσκολία πρόσβασης των ΑΜΕΑ στο κτήριο της 6ης ΥΠΕ.
118) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αφορά προβλήματα στο τμήμα προμηθειών του Νοσοκομείου Νοσημάτων Θώρακος στην Πάτρα από τη μετακίνηση του ενός και μοναδικού υπαλλήλου.
119) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά θέματα του ΔΗΠΕΘΕ.
120) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας, το οποίο αφορά σε σοβαρές ελλείψεις νοσηλευτικού προσωπικού στο Περιφερειακό Νοσοκομείου του Ρίου όταν το Κέντρο Υγείας Ναυπάκτου έχει στο δυναμικό του τριάντα δύο νοσηλεύτριες.
121) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά την ακίνητη περιουσία του δημοσίου στην περιοχή της Αχαΐας.
122) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά στη θλιβερή εικόνα που παρουσιάζει η Πάτρα με την «εμποροπανήγυρη» στις γιορτές.
123) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας που αφορά την κλοπή αλεξικέραυνων από είκοσι πέντε σχολεία του Δήμου Πατρέων, θέτοντας σε κίνδυνο τη σωματική ακεραιότητα των μαθητών.
124) Η Βουλευτής Μαγνησίας κ. ΡΟΔΟΥΛΑ ΖΗΣΗ  κατέθεσε αναφορά με την οποία  ο Αγροτικός Παραγωγικός Συνεταιρισμός Νομού Αγχίαλου «Η Δήμητρα» αιτείται την επίλυση θέματος που αφορά στην κυκλοφορία του χύμα τσίπουρου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 334/10-10-2011 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ/Κ.Ε./22 -1-12-2011 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
 �
2. Στην με αριθμό 491/12/10/2011 ερώτηση των Βουλευτών κυρίων Τσίπρα Αλέξιου, Κριτσωτάκη Μιχαήλ δόθηκε με το υπ’ αριθμ. 5159/1-12-2011 έγγραφο  από τον Υπουργό Εργασίας και Κοινωνικής Ασφάλισης  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων
3. Στην με αριθμό 755/18-10-2011 ερώτηση του Βουλευτή κ. Μπεκίρη Μιχαήλ δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./K.E./59/1-12-2011 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
4. Στην με αριθμό 1005/24-10-2011 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./69/1-12-2011 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
5. Στην με αριθμό 1212/31-10-2011 ερώτηση του Βουλευτή κ. Αποστολάτου Βαΐτση (Βάη) δόθηκε με το υπ αριθμ. ΥΠ.ΠΟ.Τ./ΓΡ.ΥΠ./K.E./84 -1-12-2011 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
6. Στην με αριθμό 1417/07/11/2011 ερώτηση των Βουλευτών κυρίων Κουβέλη  Φώτιου - Φανούριου, Λεβέντη  Αθανάσιου, Τσούκαλη Νικόλαου, Ψαριανού Γρηγόριου δόθηκε με το υπ’ αριθμ. 6654β/1-12-2011 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
7. Στην με αριθμό 1450/09-11-2011 ερώτηση των Βουλευτών κυρίων Λεβέντη  Αθανάσιου, Τσούκαλη Νικόλαου, Ψαριανού Γρηγορίου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./102/1-11-2011 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
8. Στην με αριθμό 21590/23-08-2011 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./K.E./1747/1-12-2011  έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
9. Στην με αριθμό 22442/08-09-2011 ερώτηση των Βουλευτών κυρίων Τσίπρα Αλέξιου, Παπαδημούλη Δημήτριου, Κουράκη Αναστάσιου, Κριτσωτάκη Μιχαήλ δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./1816/1-12-2011  έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 352/9-1-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Πυθαγόρα Βαρδίκου προς τον Υπουργό Υγείας και Κοινωνικής Αλληλεγγύης, σχετικά με τις προμήθειες και τις ανεξόφλητες υποχρεώσεις των νοσοκομείων, δεν θα συζητηθεί λόγω κωλύματος του κυρίου Υπουργού και διαγράφεται. 
Θα συζητηθεί η δεύτερη με αριθμό 350/9-1-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Ιωάννη Λαμπρόπουλου προς τον Υπουργό Εθνικής Άμυνας, σχετικά με την επαναλειτουργία του Κέντρου Εκπαίδευσης Διαβιβάσεων στην Καλαμάτα και την παραμονή σε λειτουργία της 77 Μονάδας Επιστράτευσης στο στρατόπεδο «ΠΑΠΑΦΛΕΣΣΑ».
Στην ερώτηση του κυρίου συναδέλφου θα απαντήσει ο Υφυπουργός Εθνικής Άμυνας κ. Κωνσταντίνος Σπηλιόπουλος, αφού πρώτα ο κ. Ιωάννης Λαμπρόπουλος μας την παρουσιάσει σύντομα.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρία Πρόεδρε, κύριε Υφυπουργέ, όπως γνωρίζετε, το περασμένο καλοκαίρι ο πρώην Υπουργός Εθνικής Άμυνας, ο κ. Μπεγλίτης, αποφάσισε να κλείσει το Κέντρο Διαβιβάσεων Νεοσυλλέκτων στην Καλαμάτα, στη Μεσσηνία, όπως και τη Μονάδα Επιστράτευσης. Έτσι, με την απόφασή του αυτή, η οποία, όπως ο ίδιος είχε ομολογήσει εδώ στη Βουλή, δεν ήταν τόσο για οικονομικούς λόγους -αλλά δεν εξήγησε για ποιους λόγους ήταν- έφυγε ο στρατός από το Νομό Μεσσηνίας, από την Καλαμάτα, που είχε μια ιστορία εκατό και πλέον χρόνων. Μάλιστα, το στρατόπεδο της Καλαμάτας ήταν καινούργιο. Είχε λειτουργήσει περίπου το 1988 – 1989. Είναι άριστες οι συνθήκες, δεν έχει κόστος συντήρησης. Οι κλιματολογικές συνθήκες είναι πάρα πολύ καλές, που αυτό συμβάλλει στην καλή εκπαίδευση των στρατιωτών μας. 
Παρά, λοιπόν, τις διαβεβαιώσεις που έδινε ο προηγούμενος Υπουργός, ο κ. Βενιζέλος, αλλά και ο ίδιος ο κ. Μπεγλίτης και η στρατιωτική ηγεσία ότι δεν πρόκειται να κλείσει αυτό το στρατόπεδο, χωρίς, λοιπόν, να το καταλάβουμε -ενώ όλοι έδιναν περί του αντιθέτου τις διαβεβαιώσεις- ο κ. Μπεγλίτης ξαφνικά το καλοκαίρι αποφάσισε το κλείσιμο. Αυτό σημαίνει πλήγμα για την οικονομία της πόλης της Καλαμάτας. Υπήρξε αναστάτωση στην πόλη μας, στο νομό μας, υπήρξαν αντιδράσεις από όλους τους φορείς. Δεν εισακούστηκαν. Περιμένουμε και πιστεύουμε ότι η καινούργια ηγεσία του Υπουργείου Εθνικής Άμυνας θα πράξει αυτό που πρέπει να πράξει, θα διορθώσει το λάθος της προηγούμενης πολιτικής ηγεσίας, που πιστεύω ότι ήταν σκοπιμότητα που επιβλήθηκε στον ίδιο τον Υπουργό από κάποια μερίδα διαβιβαστών, από κάποιο συγκεκριμένο διαβιβαστή δυστυχώς και δεν ξέρουμε ποιος είναι ο λόγος. 
Περιμένουμε, λοιπόν, κύριε Υφυπουργέ, από την απάντησή σας να ικανοποιηθεί αυτό το αίτημα της πόλης της Καλαμάτας.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει ο Υφυπουργός Εθνικής Άμυνας κ. Σπηλιόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Ευχαριστώ, κυρία Πρόεδρε. 
Κύριε συνάδελφε, το θέμα αυτό έχει απασχολήσει τον κοινοβουλευτικό έλεγχο πολλές φορές και επειδή έχετε θητεύσει στο Υπουργείο Εθνικής Άμυνας, γνωρίζετε και τις διαδικασίες και το πώς λαμβάνονται, αλλά και πώς εφαρμόζονται οι αποφάσεις αυτές. 
Θέλω όμως να κάνω μία γενική παρατήρηση, πριν μπω στις λεπτομέρειες που αφορούν το συγκεκριμένο στρατόπεδο. Όλοι νομίζω ότι συμφωνούμε ότι οι Ένοπλες Δυνάμεις πρέπει να είναι εκεί που το πραγματικό συμφέρον της χώρας επιβάλει και όχι όπου το επιβάλουν τοπικές ανάγκες ή συμφέροντα. 
Δεύτερον, μέσα στις δύσκολες οικονομικές συνθήκες που ζούμε, πρέπει να προχωρήσουμε σε γενναίες παρεμβάσεις στο χώρο των Ενόπλων Δυνάμεων, χωρίς να υπολογίζουμε το πολιτικό κόστος, με στόχο την αναβάθμιση της επιχειρησιακής ικανότητας και ετοιμότητας των Ενόπλων Δυνάμεων, την καλύτερη εκπαίδευση, την καλύτερη αξιοποίηση του προσωπικού και των μέσων και βεβαίως, την επίτευξη οικονομίας κλίμακος. 
Επίσης, θέλω να τονίσω ότι από το κλείσιμο και τη συγχώνευση Κέντρων Εκπαίδευσης Νεοσυλλέκτων, που έγινε τα τελευταία χρόνια, το ετήσιο όφελος για το Υπουργείο και για το κράτος επομένως ξεπερνά τα 34 εκατομμύρια ευρώ. Αυτό όμως δεν είναι το βασικό κριτήριο γι’ αυτή την αναδιοργάνωση. Το βασικό είναι ότι στο χώρο των Ενόπλων Δυνάμεων πρυτανεύει και πρέπει να πρυτανεύει πάντοτε το συμφέρον της χώρας έναντι των τοπικών συμφερόντων και των σκοπιμοτήτων. 
Όσον αφορά το συγκεκριμένο ζήτημα, κύριε συνάδελφε, το Κέντρο Εκπαίδευσης Διαβιβάσεων μεταστάθμευσε από το Χαϊδάρι Αττικής στο Στρατόπεδο «ΠΑΠΑΦΛΕΣΣΑ» στην Καλαμάτα και λειτουργούσε από την 1η Ιουλίου του 2005 ως Κέντρο Εκπαιδεύσεως Νεοσυλλέκτων και Ειδικό Κέντρο ΕΚΕ, δυναμικότητος επτακοσίων είκοσι ατόμων με ταυτόχρονη παύση λειτουργίας του 9ου Συντάγματος Πεζικού, τον Ιούλιο του 2005. Μάλιστα, δεν ξέρω εάν και τότε οι εισηγήσεις της στρατιωτικής ηγεσίας ήταν προς αυτήν την κατεύθυνση.
Από το 2010 και από την 4η ΕΣΟ έπαψε να λειτουργεί ως ΕΚΕ, μετά από απόφαση του ΓΕΣ, για εκπαίδευση του μεγαλύτερου μέρους των ειδικοτήτων των οπλιτών κάθε ΕΣΟ στις μονάδες εκστρατείας, στις οποίες συμπεριλαμβάνονται και οι ειδικότητες του κέντρου αυτού. 
Τον Ιούλιο του 2011 αποφασίστηκε από το ΓΕΣ και την αρμόδια Διεύθυνση Διαβιβάσεων η οριστική παύση λειτουργίας του Κέντρου από την 3η ΕΣΟ του 2011, με αποτέλεσμα η κατάταξη των νεοσυλλέκτων οπλιτών διαβιβάσεων να πραγματοποιείται στις εγκαταστάσεις του ΚΕΔΒ στο Στρατόπεδο ΜΕΛΙΔΗ στον Αυλώνα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κυρία Πρόεδρε, μπορώ να πάρω όλο τον χρόνο μου;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Δεν θα δευτερολογήσετε, κύριε Υφυπουργέ;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Τους λόγους θα τους αναφέρω στην δευτερολογία μου, κύριε συνάδελφε, αλλά αυτή είναι η ιστορία για την εγκατάσταση κατ’ αρχάς του στρατοπέδου και τη μετεγκατάσταση στον Αυλώνα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ο ερωτών Βουλευτής κ. Λαμπρόπουλος έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>: Ευχαριστώ, κυρία Πρόεδρε.
Κύριε Υφυπουργέ, γνωρίζετε ότι το Κέντρο Διαβιβάσεων ήταν Μονάδα Εκπαίδευσης Νεοσυλλέκτων. Τα Κέντρα Νεοσυλλέκτων δεν είναι στα προκεχωρημένα, είναι πάντοτε στα μετόπισθεν. Αυτό ισχύει για όλα τα Κέντρα, στην Πελοπόννησο, στη Στερεά Ελλάδα. Οι μάχιμες μονάδες είναι μπροστά. Άρα, δεν ισχύει αυτό που λέτε ότι βοηθάει στην καλύτερη οργάνωση, στο αξιόμαχο ή οτιδήποτε άλλο. 
Έφυγε το Κέντρο Διαβιβάσεων από το Χαϊδάρι. Τότε είχε ξεσηκωθεί όλος ο κόσμος και ζητούσε να φύγουν τα στρατόπεδα από την Αττική. Πήγε στην Καλαμάτα γιατί ήταν ένα καινούργιο, σύγχρονο, χωρίς κόστος συντήρησης στρατόπεδο. Αυτοί οι λόγοι το επέβαλαν και με την εισήγηση και την υπογραφή της τότε στρατιωτικής ηγεσίας. 
Πέρυσι, τον Φεβρουάριο του 2011, ο κ. Βενιζέλος έγραφε το εξής: «Το ΚΕΔΒ στην Καλαμάτα προβλέπεται να διατηρηθεί και σύμφωνα με μελέτη που εκπονήθηκε το 2008». Πιο κάτω αναφέρει: «Στο πλαίσιο της μελέτης για τη Μελλοντική Δομή Δυνάμεων για τα έτη 2011-2025 που είναι σε εξέλιξη και στην οποία προβλέπεται η μείωση των ΚΕN-EKE, το ΚΕΔΒ έχει ενταχθεί στην κατηγορία αυτών που θα παραμείνουν στα λειτουργούντα, χωρίς να έχει τεθεί ζήτημα μετεγκατάστασής του». Ο κ. Βενιζέλος το είπε στις 15 Φεβρουαρίου. 
Δύο μελέτες λοιπόν, του 2008 και του 2011, πρόσφατες, που υπογράφει ο κ. Βενιζέλος, λένε ότι δεν πρέπει να μετατεθεί το Κέντρο Διαβιβάσεων από την Καλαμάτα. Τι επέβαλε λοιπόν στον κ. Μπεγλίτη και το αποφάσισε, ενώ και ο ίδιος σ’ εμένα έδινε τηλεφωνικές διαβεβαιώσεις περί του αντιθέτου; Πέραν αυτού, ο προηγούμενος Αρχηγός Στρατού το ίδιο έλεγε. Έλεγαν δηλαδή ότι δεν πρέπει και δεν θα φύγει το Κέντρο Διαβιβάσεων. Τι επέβαλε, λοιπόν, στον κ. Μπεγλίτη με το «έτσι θέλω» να το αποφασίσει το καλοκαίρι, όταν ο ίδιος –επαναλαμβάνω- εδώ μέσα στη Βουλή έλεγε ότι δεν ήταν τόσο οι οικονομικοί λόγοι; Ποιοι ήταν οι λόγοι;
 Ο κ. Μπεγλίτης μάλιστα στον νομό του, όχι μόνο κράτησε το Στρατό, αλλά έφερε κι ένα μάχιμο τάγμα από τη Λάρισα στην Κόρινθο. Γιατί; Απειλείτο η Κόρινθος;
Περιμένουμε, κύριε Υφυπουργέ, σήμερα ξεκάθαρη θέση από σας για το τι θα κάνετε. Σας είχα καταθέσει και ερώτηση πριν από ένα μήνα. Πέρασε η προθεσμία και δεν απαντήσατε. Αναγκάστηκα να έρθω με επίκαιρη ερώτηση. Περιμένουμε, λοιπόν -όπως και όλοι οι φορείς της Καλαμάτας- την απάντησή σας. Στις δύσκολες οικονομικά μέρες που περνάει ο νομός μας, όπως κι όλοι οι νομοί και οι πόλεις, δεν ήταν σωστό αυτό που κάνατε, να πάρετε δηλαδή τις Διαβιβάσεις από την Καλαμάτα και να τις φέρετε πάλι στην Αττική, στον Αυλώνα. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Κι εγώ σας ευχαριστώ. 
Το λόγο έχει ο Υφυπουργός Εθνικής Άμυνας κ. Σπηλιόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Κατ’ αρχάς θέλω, κύριε συνάδελφε, να σας αναφέρω ότι ο πρώην Υπουργός Εθνικής Άμυνας, κ. Βενιζέλος, σε αναφορές που είχαν κατατεθεί στη Βουλή έχει στείλει απάντηση, την οποία έχω στα χέρια μου, με ημερομηνία 20 Μαΐου 2011.</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>: Στις 15 Φεβρουαρίου του 2011 είναι αυτά που σας διάβασα. Τα γράφει εκεί.</Speech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Στις 20 Μαΐου είναι αυτό που σας λέω.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>: Θα το καταθέσω στα Πρακτικά. 
(Στο σημείο αυτό ο Βουλευτής κ. Ιωάννης Λαμπρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Ας το καταθέσετε. Κι εγώ το έχω εδώ και μπορώ να το καταθέσω. 
Λέει, λοιπόν, εδώ: «το ΓΕΣ έχει αποφασίσει την αναστολή αριθμού ΚΕΝ, μεταξύ των οποίων και το Κέντρο της Καλαμάτας, και μελετά περαιτέρω μείωση αυτών». Και αναφέρει κι άλλα στοιχεία.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>:  Πότε είναι αυτό; Δεν υπάρχει κάτι τέτοιο.</Speech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Είναι στις 20 Μαΐου του 2011, απαντώντας σε αναφορά του Βουλευτή Λευτέρη Αυγενάκη προς τον Υπουργό Εθνικής Άμυνας, με θέμα τη λειτουργία του ΚΕΔΒ στην Καλαμάτα. 
Συνεχίζοντας, κύριε συνάδελφε, θέλω να πω ποιοι είναι οι λόγοι που το επέβαλαν.
Ο πρώτος λόγος είναι η εξοικονόμηση του μόνιμου στρατιωτικού προσωπικού, προς όφελος των λοιπών επιχειρησιακών μονάδων του Όπλου των Διαβιβάσεων. Διότι είπα και στην αρχή, σε μια γενική παρατήρηση, ότι δεν είναι μόνο οικονομικοί οι λόγοι. Είναι επιχειρησιακοί κυρίως οι λόγοι και λόγοι οργάνωσης των Ενόπλων Δυνάμεων. 
Δεύτερος λόγος είναι ο εξορθολογισμός του λειτουργικού κόστους των Κέντρων. Ανέφερα προηγουμένως ότι ήδη εξοικονομούνται πάνω από 34 εκατομμύρια ευρώ το χρόνο από τη συγχώνευση και το κλείσιμο συγκεκριμένων Κέντρων. 
Τέλος, είναι και η εφαρμογή του νέου προγράμματος εκπαίδευσης των νεοσυλλέκτων. Αυτό δημιουργεί επιχειρησιακό όφελος στις μονάδες τις οποίες επανδρώνουν.
 Άρα, δεν είναι κυρίως οικονομικοί οι λόγοι που επιβάλλουν τη συγχώνευση ή το κλείσιμο στρατοπέδων. 
Θέλω να σημειώσω όμως ότι έχει εγκριθεί η μετεγκατάσταση του Κέντρου Διαβιβάσεων από την Καλαμάτα στον Αυλώνα και ήδη το Κέντρο Διαβιβάσεων λειτουργεί επί τετράμηνο στη νέα του θέση. 
Επιπλέον, έχει εγκριθεί από το Ανώτατο Στρατιωτικό Συμβούλιο και αναμένεται η γνωμάτευση του ΣΑΓΕ για τη νέα οργανωτική δομή του Κέντρου Διαβιβάσεων. Θέλω εδώ να τονίσω ότι πρόσφατα επισκέφθηκε τον Υπουργό Εθνικής Άμυνας ο Δήμαρχος Καλαμάτας, ο οποίος πράγματι εξέθεσε τα επιχειρήματα για τη λειτουργία του Κέντρου. Στον Δήμαρχο –και θέλω να το τονίσω αυτό- ο Υπουργός ανέφερε ότι επανεξετάζεται το όλο ζήτημα, μέσα στα πλαίσια όμως –για να είμαστε  ειλικρινείς και ξεκάθαροι- των Ενόπλων Δυνάμεων, που αποτελούν έναν ζωντανό οργανισμό, ο οποίος προσαρμόζεται συνεχώς στις οργανωτικές δομές των μονάδων του σύγχρονου επιχειρησιακού περιβάλλοντος. 
Στο πλαίσιο αυτό και υπό το πρίσμα της  δύσκολης οικονομικής συγκυρίας που επιβάλλει εξορθολογισμό των δαπανών και περιορισμό του λειτουργικού κόστους, το ΓΕΣ, με γνώμονα πάντοτε κυρίως τις επιχειρησιακές απαιτήσεις, επικαιροποιεί διαρκώς τις σχετικές μελέτες του για τη χωροταξική διάταξη των μονάδων. 
Οι οριστικές αποφάσεις για το σύνολο των οργανωτικών θεμάτων να ληφθούν, λοιπόν, με βάση τις παραπάνω παραμέτρους. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Και εγώ σας ευχαριστώ. 
Συνεχίζουμε με την τρίτη υπ’ αριθμόν 357/9.1.2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Κωνσταντίνου Κιλτίδη προς τον Υπουργό Εθνικής Άμυνας, σχετικά με τη μεταφορά της 383ης Μοίρας αεροσκαφών CL-415 από τη Θεσσαλονίκη στην Ελευσίνα και την κατάργηση της 113 Πτέρυγας Μάχης. 
Στην ερώτηση του κ. Κιλτίδη θα απαντήσει, επίσης, ο Υφυπουργός κ. Σπηλιόπουλος, αφού πρώτα ο κ. Κιλτίδης μας την παρουσιάσει σύντομα. 
Ορίστε, κύριε Κιλτίδη, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ευχαριστώ, κυρία Πρόεδρε. 
Ειλικρινά, παρακολουθώντας και την προηγούμενη συζήτηση, μου δίνονται απαντήσεις για τον ανεκδιήγητο πρώην Υπουργό. Ήμουν πολύ προσεκτικός στη ζωή μου και ιδίως στον πολιτικό μου βίο, αλλά ειλικρινώς ακούγοντας και τη συζήτηση που έγινε σήμερα από τον κ. Λαμπρόπουλο, εξηγούνται πλέον τα πάντα και δεν ξέρω ποιος πρέπει να παρέμβει. 
Κατ’ αρχάς, χωρίς να ακυρώνω την παρουσία του φίλτατου και όχι απλώς αγαπητού αλλά, αγαπημένου μου Υφυπουργού, ουσία, ζήτησα να είναι παρών ο Υπουργός, γιατί κάποτε –χωρίς να ακυρώνω τη θέση του Υφυπουργού, άλλωστε και εγώ υπήρξα Υφυπουργός- πρέπει επιτέλους οι Υπουργοί να αναλαμβάνουν την ευθύνη, όταν ένα ζήτημα έρχεται και ξαναέρχεται στην Ολομέλεια. Υπήρχε αυτή η υπόσχεση και ο κ. Αβραμόπουλος να αναλάβει την ευθύνη του. Τα παραμύθια των παλαιοτέρων εποχών έχουν τελειώσει πλέον για τον ελληνικό λαό. 
Η 383η Μοίρα των CL-415, δηλαδή των οκτώ πυροσβεστικών, αποφασίστηκε το 2006, κύριε Υφυπουργέ, να εγκατασταθούν στη Θεσσαλονίκη γιατί υπήρχε και στέγαστρο που δόθηκε από την Πολιτική Αεροπορία. Επομένως, είναι βραχύς ο χρόνος εγκατάστασής της εκεί. Επετέλεσε το έργο της. Εξοικονομήθηκαν πόροι, γιατί η βαριά συντήρηση, πολύ μεγάλου κόστους, γινόταν εκεί, χωρίς να χρησιμοποιηθεί ποτέ καμμία ιδιωτική εταιρεία ούτε καν η ΕΑΒ.
Ξαφνικά, αρχίζει μια περίεργη ιστορία περί μετεγκατάστασης, χωρίς να υπάρχει οικονομοτεχνική μελέτη. Αποφασίζεται η μετεγκατάσταση και την 29η Νοεμβρίου του προηγουμένου έτους έρχεται πρώτη φορά ερώτημα για ανίχνευση οικονομικών στοιχείων. 
Υπήρχαν, βέβαια, διαβεβαιώσεις, αλλά ειλικρινώς φοβούμαι ότι εν ονόματι αυτής της τραγικής συγκυρίας της δύσμοιρης πατρίδας και του λαού μας θα γίνουν εγκλήματα σκοπιμοτήτων αναιτιολόγητα και δεν ξέρω –η ιστορία θα δικάσει- ποιο από αυτά τα φυσικά πρόσωπα –πού ποια μοίρα τα έφερε να γίνουν Υπουργοί!- δημιουργούν αυτού του είδους τα ζητήματα και διχάζουν το λαό. 
Οι τοπικισμοί αρρώστησαν αυτόν τον τόπο. Θέλετε να αναζωπυρωθούν οι τοπικισμοί της Θεσσαλονίκης, της Βορείου Ελλάδας, της Μακεδονίας και να έχουμε αυτά τα γεγονότα που θελήσαμε όλοι να τα θεραπεύσουμε και να κατασιγάσουν; Αυτή η ιστορία είναι απίστευτη, όταν μάλιστα δημιουργείται και κόστος. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Το λόγο έχει ο Υφυπουργός κ. Σπηλιόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Κύριε συνάδελφε, θέλω να μιλήσουμε ειλικρινά και να μιλήσουμε με στοιχεία. Γιατί ιδρύθηκε αυτή η Μονάδα στη Θεσσαλονίκη και τι εξυπηρετεί; Θα σας αναφέρω τους λόγους, που δεν είναι μόνο δικοί μου λόγοι. Αυτοί είναι λόγοι της ηγεσίας της Αεροπορίας και είναι διαχρονικοί από το 2006 και μετά.
Θέλω να αναφερθώ σε έναν κατάλογο για το σύνολο των πυρκαγιών, οι οποίες συνέβησαν και στις οποίες παρενέβησαν αυτά τα αεροσκάφη, στη Μακεδονία, στη Θράκη και στο Βόρειο Αιγαίο από το 2006 μέχρι σήμερα. Είναι κάτω του 5% των πυρκαγιών που ξεσπούν σε ολόκληρη τη χώρα. Κάτω του 5%!</Speech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ποιος θα πάει φυλακή, δεν ξέρω.</Speech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Αν έχετε διαφορετικά στοιχεία, να μας τα πείτε.</Speech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Δεν έχω.</Speech> 
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember>  (Υφυπουργός Εθνικής Άμυνας):  Εν πάση περιπτώσει, θέλω να με ακούσετε. 
Το Ανώτατο Αεροπορικό Συμβούλιο το οποίο έχει την ευθύνη για το σχεδιασμό και τον προγραμματισμό των επιχειρήσεων κατά την ΚΒ΄ Συνεδρίασή του 2011, με την υπ’ αριθμόν 160 απόφασή του, μεταξύ άλλων, ομόφωνα ενέκρινε: Πρώτον, τη μετεγκατάσταση της 383 Μοίρας Ειδικών Επιχειρήσεων Αεροπυρόσβεσης από την 113 Πτέρυγα Μάχης στην 112 Πτέρυγα Μάχης, πριν την έναρξη της πυροσβεστικής περιόδου του έτους 2012. Δεύτερον, την εκμετάλλευση των εγκαταστάσεων, μέσων και υλικών της 113 Πτέρυγας Μάχης από την 350 ΠΚΒ. 
Γιατί έγινε αυτό -υπάρχουν πολλά ερωτήματα, τα θέσατε και εσείς- .ή τι θα γίνει στη συνέχεια και εάν θα υπάρξει πρόβλημα στη Βόρειο Ελλάδα, στη Θράκη, στο Βόρειο Αιγαίο, στη Θεσσαλονίκη; Οι λόγοι που επέβαλλαν αυτή την απόφαση συγκεκριμένα είναι: Πρώτον, με βάση το σχεδιασμό διασποράς των εθνικών εναέριων μέσων αεροπυρόσβεσης που εκπονεί το Πυροσβεστικό Σώμα, κατά τη διάρκεια της πυροσβεστικής περιόδου από 1η Μαΐου έως 31 Οκτωβρίου, κλιμάκιο πέντε ή έξι αεροσκαφών CL 415 από το σύνολο των οκτώ αεροσκαφών της 383 Μοίρας, μαζί με το απαραίτητο ιπτάμενο και τεχνικό προσωπικό, μετασταθμεύει από την 113 Πτέρυγα Μάχης στην 112 και επιχειρεί από εκεί. 
Το κόστος μεταστάθμευσης μόνο του προσωπικού που μετακινείται για την επάνδρωση του κλιμακίου, ημερήσια αποζημίωση, εκτός έδρας αποζημίωση, μετακίνηση, διανυκτερεύσεις κ.λπ., ανέρχεται κατ’ έτος στο 1,2 εκατομμύρια ευρώ. Δηλαδή, έχουμε τα αεροπλάνα στη Θεσσαλονίκη και όταν έρχεται η πυροσβεστική περίοδος, τα φέρνουμε στην Αθήνα.</Speech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ποιος το λέει αυτό;</Speech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember>  (Υφυπουργός Εθνικής Άμυνας): Το λένε οι αποφάσεις. Από τα οκτώ, τα έξι κατεβαίνουν.</Speech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Στο Βόλο δεν πάνε;</Speech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember>  (Υφυπουργός Εθνικής Άμυνας): Κατεβαίνουν στην Αθήνα. 
Δεύτερον, η μεταστάθμευση των αεροσκαφών της 383 Μοίρας κατά την αντιπυρική περίοδο είναι αναγκαία, καθ’ ότι, σύμφωνα με τα στατιστικά στοιχεία –είναι αυτό που σας έλεγα προηγουμένως- όπως αναφέρεται από το Πυροσβεστικό Σώμα, ο μεγαλύτερος αριθμός πυρκαγιών εκδηλώνεται στη Νότια Ελλάδα, Ηπειρωτική και Νησιωτική και έτσι μειώνεται ο αρχικός χρόνος προσβολής και επίσης, οι κλιματολογικές συνθήκες που επικρατούν στη Νότιο Ελλάδα ευνοούν την ανάπτυξη και εξάπλωση δασικών πυρκαγιών με την έναρξη της αντιπυρικής περιόδου και πολλές φορές νωρίτερα απ’ αυτήν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κυρία Πρόεδρε, είναι αρκετά τα επιχειρήματα που θέλω να παραθέσω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ναι, αλλά παρακαλώ ολοκληρώστε, γιατί ακολουθεί και νομοθετική εργασία και πρέπει να είμαστε συνεπείς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember>  (Υφυπουργός Εθνικής Άμυνας): Υπάρχουν και άλλοι λόγοι και οικονομικοί λόγοι, κύριε συνάδελφε, που επιβάλλουν και υποστηρίζουν αυτήν την απόφαση που έχει ληφθεί από το Συμβούλιο της Αεροπορίας.
Θα σας αναφέρω στη δευτερολογία μου και τους υπολοίπους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ. 
Το λόγο έχει ο ερωτών Βουλευτής κ. Κιλτίδης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Κυρία Πρόεδρε, επειδή δεν έχω κανένα ίχνος τοπικισμού, θέλω να κάνω στον αγαπητό Υφυπουργό μία πρόταση ακόμη πριν μπω στο θέμα. Υπάρχουν αυτή τη στιγμή τέσσερα επιτελεία σε τέσσερις μικρές μονάδες της Αεροπορίας στη Θεσσαλονίκη. Δεν προνοεί κανένας να τα κάνει ένα επιτελείο. Είναι το Τριάδι με τα πυρομαχικά, είναι ο Χορτιάτης, είναι η 113, είναι η μοίρα των patriot. Κάντε το και αυτό. Κανένας δεν θα σας πει τίποτα. 
Ξέρετε, κύριε Υφυπουργέ, ότι υπάρχει ήδη έγγραφο αναστολής λειτουργίας και ιστορικότερης μοίρας της Ελληνικής Αεροπορίας, της 113 Πτέρυγας Μάχης; Θα τα καταθέσω για τα Πρακτικά. Η χώρα έχει διαιρεθεί σε δύο τομείς, στον βόρειο και στον νότιο, κύριε Υφυπουργέ, για τη δασοπυρόσβεση. Οι πυρκαγιές -θα σας καταθέσω τον πίνακα και το παραστατικό διάγραμμα της δασοπυρόσβεσης από την Πυροσβεστική- είναι 51% με 52% στο βόρειο τομέα και 48% στο νότιο. Ποιοι είναι αυτοί που λένε αυτά τα παραμύθια;
Επανέρχομαι για τρίτη φορά σ&apos; αυτό το θέμα. Έχει εξαντληθεί, όχι η υπομονή η δική μου, αλλά των νοημόνων Ελλήνων της Μακεδονίας. Είναι απίστευτα αυτά που συμβαίνουν και έρχεστε εδώ μέσα και τα καταθέτετε. Εάν ήταν κάτι πολιτικό, θα απευθυνόμουν στον Άρειο Πάγο. Δεν υπάρχει, όμως, περίπτωση να μην απευθυνθώ πλέον στη στρατιωτική δικαιοσύνη. Εάν υπάρχουν τέτοιοι επιλήσμονες του καθήκοντος Αξιωματικοί, οι οποίοι γράφουν αυτά που φέρνετε εδώ, ενώ τα παραστατικά στοιχεία βοούν, τότε κάποιος άλλος πρέπει να αναλάβει αυτήν την ευθύνη. 
Εδώ για το στέγαστρο, κύριε Υφυπουργέ, από το 2006 η Επιτροπή της Αεροπορίας λέει ότι πέφτει και καθηγητές πανεπιστημίου λένε ότι δεν υπάρχει κανένας κίνδυνος. 
Και πράγματι αποδεικνύεται ότι εδώ και έξι χρόνια δεν υπάρχει κανένας κίνδυνος! Πρώτα πάρθηκε η απόφαση του Υπουργού και ύστερα συνεδρίασε το Ανώτατο Συμβούλιο Αεροπορίας! 
Αυτά είναι απίστευτα πράγματα, κύριε Υφυπουργέ! Πώς να πείσουμε τον πολίτη ότι δεν υπάρχουν σκοπιμότητες; Ποιο κόστος; Τι είναι αυτά που λέτε για τα εκτός έδρας; Θα πάψουν να υπάρχουν τα εκτός έδρας; Ξέρετε πόσο στοιχίζει η συντήρηση ενός αεροπλάνου CL-415; Στοιχίζει 400.000 ευρώ! Θα φεύγουν 2,5 εκατομμύρια ευρώ από την τσέπη μας, από τον κρατικό προϋπολογισμό, για τη συντήρηση και μόνο! Τα έξοδα είναι ίδια! 
Καταθέτω τα έγγραφα στα Πρακτικά.
(Στο σημείο αυτό ο Βουλευτής κ. Κωνσταντίνος Κιλτίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Η επιχειρησιακή ικανότητα προφανώς και είναι καλύτερη, όταν είναι στη Θεσσαλονίκη. Αυτό είναι ξεκάθαρο. Δεν λέω ότι είναι πάρα πολύ καλύτερη. Γνωρίζω, έχω μπει ακόμα και στις λεπτομέρειες, για να γίνω κοινωνός και γνώστης των πραγμάτων γύρω από την επιχειρησιακή ικανότητα. Και εκεί είναι περίπου το ίδιο. Όμως, για να υπάρχει Ελλάδα και επικράτεια, δεν θα μαζευτούν όλες οι υπηρεσίες στην Αθήνα. Θα μαζέψουμε τότε όλους τους δήμους στην Αθήνα και θα κάνουμε ένα δήμο, το Δήμο Αθηναίων, για να λειτουργήσει αυτό το κράτος καλύτερα. 
Είναι απίστευτα αυτά που ακούγονται και ειλικρινώς σας καλώ και εσάς προσωπικά, αλλά προπάντων θα ήθελα να το μεταφέρετε στον Υπουργό κ. Αβραμόπουλο, να αναλάβετε την ευθύνη πριν «γαία πυρί μειχθήτω». Αν θέλουν και μακεδονικές φάλαγγες, για να ανατάξουν αυτό το σάπιο κατεστημένο εδώ μέσα, θα γίνει και αυτό.
Σας ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εγώ σας ευχαριστώ.
Το λόγο έχει ο Υφυπουργός Άμυνας κ. Σπηλιόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): Ευχαριστώ, κυρία Πρόεδρε.
Κύριε συνάδελφε, νομίζω ότι τα στοιχεία τα οποία αναφέρατε για τις πυροσβέσεις δεν είναι τα πραγματικά. Τα στοιχεία που έχει το Υπουργείο στη διάθεσή του από τις επιχειρήσεις που έκαναν τα αεροσκάφη, είναι αυτά τα συγκεκριμένα, που σας ανέφερα προηγουμένως. Όμως, θέλω να ξεκαθαρίσω κάτι. Ό,τι ίσχυε για τη δασοπυρόσβεση στη Θεσσαλονίκη από το 2006 μέχρι σήμερα, θα εξακολουθήσει να ισχύει, απολύτως με τα ίδια πυροσβεστικά και με τις ίδιες δυνάμεις. 
Όμως, επιπρόσθετα, θέλω να πω ότι ένας ακόμα λόγος που επέβαλε τη μετεγκατάσταση είναι ότι η μετεγκατάσταση των CL-415 θα ενισχύσει την 112 Πτέρυγα Μάχης με επιπλέον τεχνικό προσωπικό, με κοινή εμπειρία στη συντήρηση των αεροσκαφών CL-415 και CL-215, με αποτέλεσμα την ελαχιστοποίηση του χρόνου αποκατάστασης των βλαβών και των απαραίτητων επιθεωρήσεων κατά τη διάρκεια της πυροσβεστικής περιόδου, ενώ θα ελαχιστοποιήσει και τις απαιτήσεις επικουρικών αποσπάσεων τεχνικού προσωπικού από άλλες μονάδες της Πολεμικής Αεροπορίας, καθώς και την αποστολή αεροσκαφών στην ΕΑΒ για συντηρήσεις επιπέδου μονάδας, αλλά και αποκαταστάσεις βλαβών.
Επιπλέον, ένας ακόμα πολύ σημαντικός λόγος, είναι ότι οι άσχημες έως δυσμενείς καιρικές συνθήκες που επικρατούν κατά τη διάρκεια της χειμερινής περιόδου στο Αεροδρόμιο Μακεδονίας, στην 113 Πτέρυγα Μάχης, συναρτήσει και του μικρού αριθμού διαθεσίμων αεροσκαφών –τρία ή τέσσερα- λόγω των ετήσιων επιθεωρήσεων, δυσχεραίνουν το εκπαιδευτικό έργο της Μοίρας, σε αντίθεση με την 112 Πτέρυγα Μάχης, όπου οι κατά κανόνα καλύτερες καιρικές συνθήκες εξασφαλίζουν περισσότερες πτήσιμες ημέρες.
Τέλος, επειδή αναφερθήκατε στο θέμα της οικονομίας, από τα στοιχεία που έχει το επιτελείο, το λειτουργικό κόστος της 383 Μοίρας συμπεριλαμβάνεται στο κόστος λειτουργίας της 113 Πτέρυγας Μάχης. Μετά τον επιμερισμό, προσδιορίζεται σε 3.882.000 ευρώ ετησίως. Το οικονομικό όφελος που θα προκύψει για το δημόσιο από τη μετεγκατάσταση της 383 Μοίρας, ανεξαρτήτων των άλλων που ανέφερα προηγουμένως, δύναται να ανέλθει στο ποσό των 800.000 ευρώ!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κυρία Πρόεδρε, θέλω να ολοκληρώσω με το εξής: Κύριε συνάδελφε, επειδή άκουσα για τη Θεσσαλονίκη, για τη Βόρεια Ελλάδα, για πόλεις, κ.λπ., θέλω να ξεκαθαρίσω και πάλι ότι όλοι συμφωνούμε –και νομίζω ότι όλοι πρέπει να συμφωνήσουμε ιδιαίτερα σ’ αυτές τις συνθήκες που διέρχεται η χώρα- πως οι Ένοπλες Δυνάμεις πρέπει να είναι εκεί όπου το πραγματικό συμφέρον της χώρας το επιβάλλει και όχι άλλοι λόγοι τοπικοί ή άλλα συμφέροντα….</Speech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Νομίζω ότι αυτά σας είπα.</Speech>
<Speech><Parlmember>ΚΩΝΣΤΑΝΤΙΝΟΣ ΣΠΗΛΙΟΠΟΥΛΟΣ</Parlmember> (Υφυπουργός Εθνικής Άμυνας): … γιατί δυστυχώς μ’ αυτές τις λογικές που επεκράτησαν άλλες εποχές, έφθασε εδώ που έφθασε η χώρα μας!
Ευχαριστώ, κυρία Πρόεδρε.</Speech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Και θα την πάτε στα Τάρταρα, έτσι όπως πάτε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ευχαριστούμε τον κύριο Υφυπουργό. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και δύο εκπαιδευτικοί-συνοδοί από το 2ο Δημοτικό Σχολείο Αναβύσσου. 
Η Βουλή σάς καλωσορίζει και σας εύχεται χρόνια πολλά και καλή χρονιά. 
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η τρίτη με αριθμό 353/9-1-2012 επίκαιρη ερώτηση πρώτου κύκλου της Βουλευτού του Κομμουνιστικού Κόμματος Ελλάδας κ. Σοφίας Καλαντίδου προς τους Υπουργούς Εργασίας και Κοινωνικής Ασφάλισης και Ανάπτυξης, Ανταγωνιστικότητας και Ναυτιλίας, σχετικά με την αντιμετώπιση των προβλημάτων των εργαζομένων στη Χαρτοβιομηχανία Θράκης «DIANA».
Στην ερώτηση της κ. Καλαντίδου θα απαντήσει ο Υφυπουργός κ. Ιωάννης Κουτσούκος, αφού πρώτα δώσουμε το λόγο στην κ. Καλαντίδου, για να μας την παρουσιάσει. 
Έχετε το λόγο, κυρία συνάδελφε.</ChairmanSpeech> 
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: Ευχαριστώ, κυρία Πρόεδρε. 
Κύριε Υπουργέ, οι εργαζόμενοι της Χαρτοβιομηχανίας Θράκης βρίσκονται σε κινητοποιήσεις, επειδή βρίσκονται ένα βήμα πριν από την ανεργία. Εκατόν δέκα πέντε εργαζόμενοι στο εργοστάσιο Ξάνθης βρίσκονται σε αυτήν τη δύσκολη θέση, αγωνιούν γι’ αυτό που τους περιμένει, αφού προηγουμένως υπέμειναν πολλές αντεργατικές ενέργειες που τους επιβλήθηκαν από τις αρχές του 2010 από την επιχείρηση, όπως αναγκαστικές άδειες, διαθεσιμότητα, ταυτόχρονα υπερωρίες, ξανά αναγκαστικές άδειες. Η τελευταία τέτοια ενέργεια ήταν το Νοέμβριο του 2011, όπου μπήκαν σε διαθεσιμότητα. Όσοι επέστρεψαν στη δουλειά με τον καινούριο χρόνο έχουν πάρει αναγκαστικά την άδεια του 2012 και σήμερα στο εργοστάσιο δουλεύουν γύρω στα δέκα άτομα μόνο, κυρίως για τη φύλαξη και για την υποτυπώδη συντήρησή του. Είναι αβέβαιο και το εργασιακό μέλλον των ογδόντα υπολοίπων εργαζομένων στις αποθήκες της επιχείρησης. Τους οφείλονται, επίσης, δεδουλευμένα Δεκεμβρίου. 
Η Χαρτοβιομηχανία Θράκης, παρ’ όλο που είναι ο δεύτερος μεγαλύτερος παραγωγός χαρτιού στην Ελλάδα, κατέχει το 20% της παραγωγής, ανήκει στον Όμιλο «Group Zeritis», διαθέτει άλλα δύο εργοστάσια στην Αίγυπτο και στη Βουλγαρία, κατέθεσε αίτηση πτώχευσης. Αν δείτε την αίτηση πτώχευσης –την έχετε δει, κύριε Υπουργέ- θα καταλάβετε πόσο μεγάλη περιουσία έχει αυτή η επιχείρηση. 
Η πρώτη απορία των εργαζόμενων είναι πώς, με τέτοια ακίνητη περιουσία, που δεν έπεσε από τον ουρανό -είναι χιλιάδες τα στρέμματα στην περιοχή που φτιάχτηκαν από αυτό το εργοστάσιο και από το μόχθο αυτών των εργατών, από την εκμετάλλευση αυτών των εργαζόμενων- τώρα μπορεί να καταθέτει αίτηση πτώχευσης και έχει και τη σιγουριά ότι θα πάρει την πτώχευση. 
Οι εργαζόμενοι λένε ακριβώς αυτό, ότι το εργοστάσιο είναι παραγωγικό, σχεδιασμένα ο εργοδότης μείωσε την παραγωγή του, ενώ είχε παραγγελίες, ενώ καλύπτει παραγγελίες στη χώρα μας από τα άλλα δύο εργοστάσια έξω και κυρίως από αυτό της Βουλγαρίας. Θεωρούν ότι πρέπει να μείνει ανοιχτό και όχι μόνο να διασφαλιστούν αυτές οι θέσεις, αλλά να υπάρξουν και άλλες θέσεις εργασίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ. 
Το λόγο έχει ο Υφυπουργός κ. Ιωάννης Κουτσούκος.</ChairmanSpeech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Ευχαριστώ, κυρία Πρόεδρε. 
Κυρία Καλαντίδου, περιγράψατε με ακρίβεια το τι ακριβώς συμβαίνει στην περιοχή και στη Βιομηχανία «DIANA» και το πλαισιώσατε με το επιχειρηματικό περιβάλλον που διέπει τη λειτουργία ενός Ομίλου, που όπως είπατε και εσείς, δραστηριοποιείται και σε άλλες χώρες και προφανώς με τους δικούς του λογαριασμούς –και όχι με τους δικούς μας και των εργαζομένων- παίρνει τις αποφάσεις του. Και αυτό από μόνο του είναι ένα μεγάλο θέμα, που, αν θέλετε, είναι και αντικείμενο της συζήτησης αυτήν την περίοδο που η χώρα μας διέρχεται μία κρίση παραγωγής και παραγωγικότητας και μεγάλης ανεργίας, με ποιον τρόπο θα κρατήσουμε εμείς ζωντανές τις επιχειρήσεις στην Ελλάδα απέναντι σε αυτόν το σκληρό ανταγωνισμό, που δεν μπορούμε, βέβαια, να τον αντιμετωπίσουμε με μισθούς Βουλγαρίας. Πρέπει να τον αντιμετωπίσουμε με άλλον τρόπο. 
Εν πάση περιπτώσει, μιλάμε για μια επιχείρηση που δραστηριοποιείται περίπου τριάντα χρόνια στην περιοχή και όπως είπατε και εσείς, έχει δημιουργήσει πολύ μεγάλες εγκαταστάσεις και ακίνητη περιουσία και οδηγείται στην απόφαση να κηρύξει πτώχευση. Αυτή η υπόθεση θα εκδικαστεί τώρα πάρα πολύ κοντά, στις 19 του μήνα. Τα δικαστήρια, βεβαίως, θα συνεκτιμήσουν τους λόγους. Ελπίζω να τους συνεκτιμήσουν αντικειμενικά και να υπερασπίσουν και τα δικαιώματα των εργαζομένων που, σύμφωνα με το νόμο, έχουν προτεραιότητα.
Στην περίπτωση που η επιχείρηση αποφασίσει να διακόψει τη λειτουργία της, προφανώς εμείς οφείλουμε να υπερασπίσουμε τα συμφέροντα των εργαζομένων. Ήδη, η Επιθεώρηση Εργασίας στην Ξάνθη έχει κάνει τριμερείς συμφιλιωτικές, έχει υποβάλει μηνύσεις για τα καθυστερούμενα του Δεκεμβρίου, όπως είπατε, και είναι σε συνεχή επαφή με το σωματείο και το εργατικό κέντρο για να υπερασπίσει ακριβώς αυτά τα συμφέροντα των εργαζομένων.
Πρέπει να σας πω ότι η επιχείρηση επικαλείται διάφορους λόγους, τις οφειλές, δηλαδή, του δημοσίου, και εμείς είμαστε υποχρεωμένοι να φροντίσουμε να μην υπάρχουν αυτά τα προσχήματα και, ταυτόχρονα, να εκπληρώσουμε και ορισμένες δεσμεύσεις της Κυβέρνησης προς τις επιχειρήσεις της Θράκης για την επιδότηση του 12%. Εδώ πρέπει να σας ενημερώσω ότι ήδη έχει ξεκινήσει η υπογραφή της σχετικής κοινής υπουργικής απόφασης από τον κ. Κουτρουμάνη και το Υπουργείο Ανάπτυξης για να επιστραφούν αυτά τα χρήματα στις επιχειρήσεις της περιοχής, ώστε να μην υπάρχουν αυτά τα προσχήματα.
Πρόσθετα, θα ήθελα να σας πω ότι επειδή η επιχείρηση πλέον δεν έχει καμμία δέσμευση από τους αναπτυξιακούς νόμους για τους οποίους είχε  επιχορηγηθεί -έχει περάσει, δηλαδή, η δεκαετία των δεσμεύσεων που επιβάλλει τη λειτουργία και τη διατήρηση των θέσεων εργασίας- μας μένει να πάρουμε την πρωτοβουλία μιας τριμερούς, για την οποία έχουν ενδιαφερθεί και άλλοι συνάδελφοι από την περιοχή και θα την αναλάβω τις επόμενες ημέρες, αφού συνεννοηθούμε με όλα τα ενδιαφερόμενα μέρη.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εγώ σας ευχαριστώ.
Το λόγο έχει η κυρία Καλαντίδου.</ChairmanSpeech>
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: Κύριε Υπουργέ, πραγματικά είστε σε δύσκολη θέση να υπερασπίσετε την πολιτική που ακολουθείτε. Τέλος πάντων, μπορεί να είναι και προσωπικό.
Φαίνεται ξεκάθαρα το εξής: Άλλωστε, έχει κάνει πρόταση για να καταλαγιάσει τις αντιδράσεις των εργαζομένων ο επιχειρηματίας. Το έχω μάθει, γιατί επισκέφθηκε την Ξάνθη την προηγούμενη μέρα στέλεχος της Κυβέρνησης, που και μίλησε για το 12%, μίλησε για το ΦΠΑ. Η απάντηση από την επιχείρηση –αυτό λένε οι δημοσιογράφοι- είναι ότι «και αυτά να μας δώσετε, εμείς την επιχείρηση θα την κλείσουμε, διότι είναι φανερό ότι επενδύουμε, αφού καταστρέψαμε και τα δένδρα, που τα κόψαμε». Εκατοντάδες δένδρα –πεύκα, λεύκη- έκοψε από τις τεράστιες εκτάσεις που έχει, γιατί θα βάλει φωτοβολταϊκά και γιατί θα πάρει ξανά επιδοτήσεις η συγκεκριμένη επιχείρηση. Έτσι κινείται η οικονομία σας: «επιδοτούμε τον επιχειρηματία, κερδίζει πάρα πολλά». Φθηναίνει ακόμα περισσότερο την εργατική δύναμη του, τους εργάτες του και φέρνει σ’ αυτούς στην Ξάνθη παράδειγμα, τα 123 ευρώ που πληρώνει στη Βουλγαρία και λέει: τώρα θα αλλάξω, γιατί εκεί θα κερδίσω περισσότερα και εκεί θα πάρω ξανά λεφτά από ΕΣΠΑ, αναπτυξιακό και από ό,τι άλλο προκύψει. Έτσι κινείται το ιδιωτικό κεφάλαιο στον καπιταλισμό.
Αν σήμερα έρχεστε να μιλήσετε για προφύλαξη των δικαιωμάτων των εργαζομένων, δεν μπορείτε να το κάνετε, κύριε Υπουργέ, μέσα από αυτές τις επιθεωρήσεις εργασίας. Δεν θέλουν να το κάνετε οι εργαζόμενοι μέσα από τέτοιου είδους πρόστιμα. Θέλουν να το κάνετε έχοντας την πολιτική βούληση να λειτουργούν εργοστάσια που μπορούν να λειτουργήσουν. Δεν μπορεί να το διανοηθεί εργάτης, που εκεί μέσα δούλεψε είκοσι πέντε χρόνια, πώς κλείνει ένα εργοστάσιο που μπορεί να παράγει και να βοηθήσει στην ανάπτυξη αυτής της χώρας, την ώρα που όλοι λέτε ότι δεν έχουμε παραγωγικό τομέα, ότι έχουμε κρίση και να «σφίξετε το ζωνάρι». Δεν μπορεί.
Αυτήν την αγωνία θέλω να μεταφέρω, γιατί αυτήν την υπόσχεση έδωσα στους εργάτες. Δεν θα πω μεγάλες κουβέντες, που συνήθως μας περιχαρακώνουν. Αλλά, πραγματικά όταν έχουμε αυτόν τον εργοδότη που στα δέκα χρόνια που τον επιχορηγούσατε και έπρεπε να κρατεί τα προσχήματα για να παίρνει τα χρήματα από τον ελληνικό λαό και από τα διάφορα προγράμματα, μείωσε τους εργάτες του από τετρακόσιους ογδόντα σε εκατόν δέκα πέντε τότε για ποιες θέσεις εργασίας μιλάμε, ποιο εργοστάσιο, ποια πισίνα που ρημάδιασε; Ούτε και για τα δικά του νοιάζεται. 
Ξέρετε ποιες είναι οι κόκκινες γραμμές που βάζετε, κύριε Κουτσούκο; Είναι μια κόκκινη γραμμή που περιβάλλει με τόση πρόνοια το καπιταλιστικό κέρδος, που απορούμε. Όποιο τίτλο και να βάλετε, οι εργάτες στην Ξάνθη ξέρουν ότι αυτή η κόκκινη γραμμή είναι από τον ιδρώτα τους, το μόχθο τους και το αίμα τους. Δεν μπορείτε αυτό να το ανατρέψετε. Το μόνο που τους  μένει είναι να διεκδικήσουν οργανωμένα ριζικές αλλαγές για να καταφέρουν τα εργοστάσια να λειτουργούν. Και φυσικά να λειτουργούν για την ευημερία τους, για τον καλύτερό τους  μισθό, για την καλύτερη ζωή των παιδιών τους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ. Ο Υπουργός, κ. Κουτσούκος έχει το λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Ευχαριστώ, κυρία Πρόεδρε. 
Νομίζω, κυρία συνάδελφε, ότι τα ζητήματα που θίξατε και στα οποία αναφέρθηκα και εγώ στην πρωτολογία μου είναι αυτά που απασχολούν σήμερα τη χώρα μας συνολικότερα. 
Δυστυχώς, το Υπουργείο Εργασίας, το οποίο εκπροσωπώ εγώ αυτή τη στιγμή, έχει την ατυχία να είναι ο υποδοχέας της ανεργίας και των προβλημάτων που δημιουργεί η ύφεση, η αποβιομηχάνιση και η  έκρηξη της  ανεργίας. Προσπαθεί με πάρα πολύ κόπο, μέσω των επιθεωρήσεων εργασίας, να προφυλάξει όσο περισσότερο μπορεί τους εργαζόμενους από τα φαινόμενα της ανομίας, της μαύρης εργασίας, των απολύσεων χωρίς να τηρούνται όροι και προϋποθέσεις, της οφειλής των μισθών και δεδουλευμένων. 
Επειδή αναφερθήκατε στην Επιθεώρηση Εργασίας θέλω να σας πω…</Speech>
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: Όταν τους είχε σε διαθεσιμότητα το καλοκαίρι έφερνε από την Βουλγαρία, παράνομα…
Μου επιτρέπετε;</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Η Πρόεδρος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Μη διακόπτετε.</ChairmanSpeech>
 <Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: …εργαζόμενους με 123 ευρώ. Ήταν δυο άτομα στην Ξάνθη, στο ΣΕΠΕ τι να κάνουν;</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Οι επιθεωρήσεις εργασίας έχουν αποδυναμωθεί λόγω και των γενικότερων πολιτικών που ακολουθούνται με τη μείωση του προσωπικού και προσπαθούν να είναι πολύ κοντά στους εργαζόμενους και να εφαρμόζουν την εργατική νομοθεσία. Το λέω αυτό γιατί έχω ακούσει και άλλες φορές να ασκείται κριτική σε ένα τμήμα του κράτους και μιας δημόσιας υπηρεσίας που είναι η πλέον κοινωνικά νομιμοποιημένη. Απ’ ότι έχω διαπιστώσει προσωπικά, έχοντας την ευθύνη του ΣΕΠΕ, είναι μια υπηρεσία που αποζητούν οι εργαζόμενοι να έχουν κοντά τους.</Speech> 
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: …κριτική σε εσάς όχι στο ΣΕΠΕ. Το ΣΕΠΕ δεν το κατηγορούμε.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> (Υφυπουργός Εργασίας και Κοινωνικής Ασφάλισης): Ήθελα να κάνω αυτή τη διευκρίνιση, για να μην δημιουργούνται παρεξηγήσεις. 
Το δεύτερο έχει να κάνει με την έκφραση της αγωνίας σας, την οποία συμμερίζομαι απόλυτα. Θέλω να σας δηλώσω, με αυτά που είπα νωρίτερα, ότι  σκέφτομαι να αναλάβω πρωτοβουλίες, για να βάλουμε την επιχείρηση μπροστά στις ευθύνες της. Έχω κουβεντιάσει και με συναδέλφους που με έχουν ενημερώσει και γι’ αυτά που είπατε ότι, δηλαδή, χρωστάμε στην επιχείρηση. Εντούτοις, η επιχείρηση κάνει τους δικούς της σχεδιασμούς. Γιατί, κυρία Καλαντίδου, την εποχή των παχιών αγελάδων όλοι αυτοί είχαν κερδοφορία. Και αυτή την κερδοφορία δεν την μοίρασαν μεταξύ των εργαζομένων ή της κοινωνίας. Την έκαναν περιουσία. Άρα, πρέπει να τους καλέσουμε αυτή την περίοδο της κρίσης να καταθέσουν και τη δική τους συνδρομή και να μην τα πληρώσουν μόνο οι εργαζόμενοι. Αυτά έχουμε τη δυνατότητα να κάνουμε ως Υπουργείο Εργασίας, αυτά θα κάνουμε. 
Για τα υπόλοιπα θα μπορούσατε να απευθυνθείτε στους Υπουργούς Ανάπτυξης και Οικονομίας για τους αναπτυξιακούς νόμους και τα κίνητρα.
Σας ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Και εγώ σας ευχαριστώ.
Σειρά έχει η τέταρτη με αριθμό 356/9-1-2012 επίκαιρη ερώτηση πρώτου κύκλου της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου-Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας  και Κοινωνικής Ασφάλισης, σχετικά με την εφαρμογή της βραχυθεραπείας για την αντιμετώπιση του καρκίνου του προστάτη από ιδιωτικά κέντρα στην Ελλάδα. 
Στην ερώτηση της κ. Παπανδρέου θα απαντήσει ο Υπουργός κ. Τιμοσίδης, αφού πρώτα η κ. Παπανδρέου μάς την παρουσιάσει.</ChairmanSpeech> 
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Ευχαριστώ, κυρία Πρόεδρε.
Να ευχηθώ σε όλους μας καλή χρονιά. Να έχουμε υγεία γιατί, κύριε Υπουργέ, αν τη χάσουμε, όπως συμβαίνει με συμπολίτες μας που έχουν την ατυχία να αρρωστήσουν από προχωρημένο στάδιο καρκίνο του προστάτη, δυστυχώς δε θα τη βρούμε στο δημόσιο σύστημα υγείας. 
Επειδή και εσείς είστε γιατρός -και ξέρω ότι είστε ένας πολύ ευαίσθητος γιατρός, ήσασταν μαχόμενος γιατρός στο δημόσιο σύστημα υγείας- θέλω σήμερα να πω πως, σαν γιατρός βασικά και βεβαίως σαν Βουλευτής του Ελληνικού Κοινοβουλίου, ότι νιώθω ντροπή, θλίψη αλλά και απέραντη αγανάκτηση, γιατί υπάρχει συστηματική απαξίωση και υποβάθμιση της δημόσιας υγείας και των δημόσιων νοσοκομείων μας. 
Ο κόσμος -το ξέρετε πάρα πολύ καλά, όμως, θα το επαναλάβω, γιατί η επανάληψη πιθανώς να μας εμπεδώσει καλύτερα ορισμένα πράγματα- υποφέρει, χάνει την υγεία του και είναι υποχρεωμένος να βάζει το χέρι στην άδεια τσέπη του. Διότι η οικονομική κατάσταση ξέρουμε όλοι πού έχει οδηγήσει σήμερα, ιδιαίτερα απλούς ανθρώπους και απλούς πολίτες που, όταν χάσουν και την υγειά τους, πρέπει να βάλουν το χέρι στην τσέπη τους, που είναι άδεια.
Δυστυχώς, κύριε Υπουργέ -και το λέω πραγματικά με πολύ μεγάλη θλίψη- εσείς, το Υπουργείο Υγείας, να το πω απλά, δεν τολμάτε και δεν έχετε τολμήσει μέχρι τώρα καθόλου να βάλετε βαθιά το νυστέρι στα πολλαπλά αποστήματα, που σαπίζουν και δηλητηριάζουν το δημόσιο σύστημα υγείας.
Κύριε Υπουργέ, θα σας διαβάσω ένα μέρος από μια επιστολή που δέχθηκε πριν από λίγες μέρες ο Πρόεδρος του Λαϊκού Ορθόδοξου Συναγερμού κ. Γιώργος Καρατζαφέρης από μια πολύτεκνη οικογένεια: «Ο πατέρας μας πάσχει από καρκίνο του προστάτη και μάλιστα, στο τελευταίο στάδιο». Η θεραπεία σε ποσοστό επιτυχίας 95% είναι η βραχυθεραπεία. Το ξέρετε κι εσείς. Είναι ένα καινούργιο πρωτόκολλο θεραπείας στον καρκίνο του προστάτη. Εφαρμόζεται παγκόσμια και στην Ευρώπη, βεβαίως.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ, διαβάστε την επιστολή, γιατί πρέπει να ολοκληρώσετε.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Τελειώνω, κυρία Πρόεδρε, σε μισό λεπτό.
Αυτή η θεραπεία, κύριε Υπουργέ, εφαρμόζεται μόνο σε συγκεκριμένα ιδιωτικά κέντρα. Το ΙΚΑ χορηγεί ένα πολύ μικρό ποσό. Το υπόλοιπο, που φτάνει τα 10.000 ευρώ, πρέπει ο άνθρωπος αυτός να το βάλει από την τσέπη του. Είναι πολύτεκνες οικογένειες, είναι ένας ασφαλισμένος του ΙΚΑ, που ξέρουμε που έχει φτάσει σήμερα ο μισθός του ΙΚΑ.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κυρία Παπανδρέου, έχει ολοκληρωθεί ο χρόνος σας.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Ζητούν, λοιπόν, τη συμπόνια και τη συμπαράσταση του Προέδρου μας.
Μια ερώτηση μόνο και εδώ θέλω την απάντησή σας, κύριε Υπουργέ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Στη δευτερολογία σας, όμως. Μιλάτε…</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Τελειώνω, κυρία Πρόεδρε.
Στη δευτερολογία μου θα μιλήσω μόνο δύο λεπτά. Έλεος!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Μιλάτε το διπλάσιο χρόνο.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Να μην κάνω ούτε αυτή την ερώτηση;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Μα, σχολιάζετε. Είπατε ότι θα διαβάσετε την επιστολή και τη σχολιάζετε.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Αυτό που θα ήθελα να ρωτήσω, κύριε Υπουργέ, αν με αφήσει η κυρία Πρόεδρος, είναι το εξής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Γιατί καθυστερεί η αδειοδότηση σε συγκεκριμένα δημόσια νοσοκομεία τέτοιων τμημάτων βραχυθεραπείας, για να μπορεί ο απλός άνθρωπος ασθενής από καρκίνο του προστάτου να βρίσκει στο δημόσιο σύστημα υγείας την υγεία του;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ο κύριος Υφυπουργός έχει το λόγο.</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Ευχαριστώ, κυρία Πρόεδρε.
Θα ήθελα να ευχηθώ και εγώ «καλή χρονιά» και καλή δύναμη σε όλους μας.
Θέλω να απαντήσω στη συνάδελφο κ. Παπανδρέου-Παπαδάκη, την οποία τιμώ και εκτιμώ ιδιαίτερα, γιατί είναι από αυτούς που πολύ συχνά κάνουν ερωτήσεις προς το Υπουργείο και όλες είναι ερωτήσεις που έχουν ιδιαίτερο ενδιαφέρον, όπως και αυτή η ερώτηση που καταθέτετε για τη βραχυθεραπεία του καρκίνου του προστάτου.
Επειδή αναφερθήκατε στο ότι είναι η πιο ενδεδειγμένη, εγώ έχω μια επιστολή του καθηγητού της Ουρολογικής Κλινικής της Ιατρικής Σχολής του Πανεπιστημίου Αθηνών, ο οποίος -απλώς το αναφέρω- λέει ότι η βραχυθεραπεία δεν αποτελεί σε καμμία περίπτωση, την πλέον ενδεδειγμένη μέθοδο αντιμετώπισης του καρκίνου του προστάτου.</Speech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Όχι σε όλες τις μορφές, κύριε Υπουργέ.</Speech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Σωστά, θα το πω.
Αποτελεί μία από τις τρεις υπάρχουσες θεραπευτικές επιλογές για την αντιμετώπιση του καρκίνου του προστάτου αρχικού σταδίου Τ1-Τ2. (Υπάρχει μία ιατρική ορολογία.) Οι άλλες δύο, η ριζική προστατεκτομή και η τοπική ακτινοθεραπεία, πραγματοποιούνται στα δημόσια νοσοκομεία και είναι οι πλέον κατάλληλες και για το προχωρημένο στάδιο της νόσου.
Όμως, εγώ θα αναγνωρίσω ότι η βραχυθεραπεία είναι μια ειδική, εξειδικευμένη μέθοδος, που πράγματι μπορεί να αποδώσει σε ειδικές περιπτώσεις.
Επειδή αναφέρατε ότι δεν υπάρχει στο Δημόσιο Τομέα, έχω να σας πω το εξής: Με ανακοίνωση από το Νοσοκομείο «Άγιος Σάββας» (στον «Άγιο Σάββα» και στην ιδιωτική κλινική «Υγεία», λειτουργούν δύο μονάδες) γίνεται γνωστό ότι από τα τέλη του 2000 εφαρμόζεται η ενδοϊστική βραχυθεραπεία (Νοσοκομείο «Άγιος Σάββας») με τη συνεργασίας της Γ’ Ακτινοθεραπευτικής Κλινικής, της Ουρολογικής Κλινικής και του Τμήματος Ακτινοφυσικής. Περίπου πεντακόσιοι ασθενείς έχουν υποβληθεί σε αυτή τη θεραπεία. 
Βεβαίως, τελευταία υπάρχουν προβλήματα, γιατί υπάρχει έλλειψη ακτινοφυσικού, την οποία θα καλύψουμε σε περίπου τριάντα ημέρες με την προκήρυξη επικουρικών γιατρών. Γιατί αυτή τη δυνατότητα έχουμε για να καλύψουμε άμεσα αυτή τη θέση.
Πράγματι, εδώ και αρκετό χρόνο από το Νοσοκομείο «Γεννηματάς» υπάρχει αίτηση προς την αρμόδια Επιτροπή του Κεντρικού Συμβουλίου Υγείας, η οποία παραπέμπει το θέμα στην Ειδική Επιτροπή Ιοντιζουσών Ακτινοβολιών και η οποία απέρριψε το αίτημα την πρώτη φορά. Το Νοσοκομείο επανέρχεται με ένσταση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα ήθελα να σας πω τώρα ότι υπάρχει απόφαση από τη Διεύθυνση Υγειονομικής Μηχανικής και Υγιεινής Περιβάλλοντος του Υπουργείου μας με τίτλο «Κριτήρια και διαδικασία για τη χορήγηση άδειας σκοπιμότητας μηχανημάτων ιοντουσών ακτινοβολιών για ιατρικές πράξεις» -έχει εκδοθεί και σε ΦΕΚ- η οποία με λίγα λόγια λέει: «Προσπαθούμε να αποφύγουμε την άσκοπη διασπορά ακτινολογικού εξοπλισμού, με στόχο την προστασία της δημόσιας υγείας.» Αυτό όμως, δεν περιλαμβάνει τα δημόσια νοσοκομεία. Δηλαδή, δεν υπάρχει εντολή από την πλευρά είτε της ηγεσίας του Υπουργείου είτε των Υπηρεσιών να μη δημιουργηθούν τέτοιες μονάδες στα δημόσια νοσοκομεία. 
Αυτό που έκανε η επιτροπή –για πρώτη φορά θέλω να πω, κυρία συνάδελφε- είναι να μπει ένα φρένο στον αριθμό των αξονικών, των μαγνητικών, όλων αυτών των ακτινολογικών και ραδιοϊσοτοπικών μηχανημάτων, που έχουμε διασπείρει σε όλη τη χώρα. Αναλογικά είμαστε η πρώτη χώρα –μακράν από τη δεύτερη, σε αριθμό τέτοιων εργαστηρίων, τα οποία, νομίζω, κάνουν, κακό στα ασφαλιστικά ταμεία και θα πρέπει να μπει μία τάξη  στη χρήση τους.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Υφυπουργού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κύριε Υφυπουργέ, έχετε και τη δευτερολογία σας.</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Στη δευτερολογία μου θα αναφέρω τα υπόλοιπα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ.
Η ερωτώσα Βουλευτής κ. Παπανδρέου έχει το λόγο.
ΟΥΡΑΝΙΑ ΠΑΠΑΝΔΡΕΟΥ – ΠΑΠΑΔΑΚΗ: Κύριε Υπουργέ, ειλικρινά με απογοητεύσατε. Καμμία σχέση δεν έχουν όλα αυτά που μου απαντήσατε και θλίβομαι. Το ζητούμενο είναι ότι στον «Άγιο Σάββα» δεν λειτουργεί. Το είπατε. 
Τα διεθνή πρωτόκολλα είναι γνωστά. Χρειάζονται και άνθρωποι που έχουν προχωρημένο καρκίνο του προστάτη, αυτή την ειδική τοπική θεραπεία η οποία λέγεται βραχυθεραπεία. Δεν θα αλλάξουμε τώρα τα διεθνή πρωτόκολλα. Το δημόσιο σύστημα υγείας βάζει φρένο μόνο στο δημόσιο σύστημα. 
Κύριε Υπουργέ, σας παρακαλώ πολύ αυτές τις επιτροπές που έχετε, να τις ελέγξετε. Θα αναγκαστώ –και το λέω ειλικρινά, μετά λόγου γνώσεως- να απευθυνθώ και σε κάποια δικαστική παρέμβαση. Δεν μπορεί ο πρόεδρος της επιτροπής, τη στιγμή κατά την οποία είναι να μπει η απόφαση για να λειτουργήσει το συγκεκριμένο Τμήμα σε δημόσιο νοσοκομείο που θα πηγαίνουν οι άνθρωποι δωρεάν και δεν θα πληρώνουν απολύτως τίποτα από την τσέπη τους οι καρκινοπαθείς, να σηκώνεται και να φεύγει. Έλεος πια! Και στους καρκινοπαθείς θα βάλουν χέρι αυτά τα διαπλεκόμενα; Είναι δυνατόν, την τελευταία στιγμή να σηκώνεται και να φεύγει ο πρόεδρος της επιτροπής και να μην υπογράφει για να μην υπάρχει απαρτία; Πώς δίνουν άδειες σε όσες ιδιωτικές κλινικές θέλουν, κύριε Υπουργέ; 
Είναι γνωστά τοις πάσι όλα αυτά. Δεν σας έχουν πληροφορήσει σωστά οι συνεργάτες σας και λυπούμαι, γιατί ξέρω την ευαισθησία σας. Εμείς δεν είμαστε ενάντια στην ιδιωτική υγεία. Το ξέρετε. Παραλλήλως, όμως, να λειτουργεί και η δημόσια υγεία.
Σας διάβασα την επιστολή. Ζητάει να τον συνδράμουν οικονομικά. Δηλαδή, έγιναν επαίτες πλέον και οι άρρωστοί μας και οι καρκινοπαθείς μας στη φιλανθρωπία του καθενός; Έχουμε τα δημόσια νοσοκομεία που μπορούν να προσφέρουν και δεν τους δίνεται άδεια σκοπιμότητας, τη στιγμή που έχουμε ψηφίσει νόμο στη Βουλή το 2010 ότι για τα δημόσια νοσοκομεία δεν χρειαζόμαστε σκοπιμότητες; 
Υπάρχει ειδική σκοπιμότητα, κύριε Υπουργέ. Υπάρχουν δυστυχώς, συμφέροντα. Υπάρχουν δυστυχώς, «πιράνχας» της υγείας και θλίβομαι γιατί δεν «βάζετε το νυστέρι», στην κυριολεξία, πάρα πολύ βαθιά σ’ αυτά τα κυκλώματα. Νιώθω απογοήτευση σήμερα και σας λέω ειλικρινά ότι το θέμα αυτό δεν θα το αφήσω. Ο κάθε ασθενής έχει το δικαίωμα να κάνει την επιλογή του στο δημόσιο νοσοκομείο που θα του προσφέρει τη σωστή περίθαλψη και στο ιδιωτικό, αν έχει τη δυνατότητα να πληρώνει. Εγώ εκπροσωπώ τη μερίδα ανθρώπων που δεν έχουν τα χρήματα, δεν έχουν τα 15.000 ευρώ για να πληρώσουν το ιδιωτικό θεραπευτήριο. Αυτά ζητάει το ιδιωτικό θεραπευτήριο και δεν έχω κανένα λόγο σ’ αυτό. Γιατί να μην μπορεί να κάνει θεραπεία σε δημόσια νοσοκομεία, αφού προσφέρεται και τα νοσοκομεία τα «βραχυκυκλώνουν» οι κύριοι των επιτροπών; 
Αυτές τις επιτροπές ελέγξτε, κύριε Υπουργέ. Είδαμε πριν από λίγες ημέρες επιτροπή να βγάζει 20% και 30% ποσοστά αναπηρίας στους παιδόφιλους και δεν ξέρω σε ποιους άλλους ανώμαλους αρρώστους, αλλά δεν θα τους βγάλουμε τώρα και με ποσοστά αναπηρίας. Ελέγξτε αυτές τις επιτροπές, γιατί το σύστημα υγείας μας δεν πάει μπροστά. Λυμαίνονται τον απλό κοσμάκη, τον απλό ασθενή και κυρίως, όπως στη συγκεκριμένη περίπτωση, για έτοιμο τμήμα σε δημόσιο νοσοκομείο επί τρία χρόνια η επιτροπή δεν βάζει μία υπογραφή. Έλεος πια! 
Σας παρακαλώ να το δείτε προσωπικά. Όλα τα υπόλοιπα είναι μία πάρα πολύ κακή πληροφόρηση, κύριε Υπουργέ, που δεν θα ήθελα να την έχετε εσείς.
	Σας ευχαριστώ.</ChairmanSpeech>
	ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Σας ευχαριστώ.
	Ο Υφυπουργός Υγείας και Κοινωνικής Αλληλεγγύης κ. Τιμοσίδης έχει το λόγο.</ChairmanSpeech>
	<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Ευχαριστώ, κυρία Πρόεδρε.
	Η μάχη με τα συμφέροντα είναι διαρκής, κυρία συνάδελφε, και γίνεται.</Speech>	
	<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Δεν μπορούμε να τα πολεμήσουμε, κύριε Υπουργέ.</Speech>
	<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Όποιος ισχυριστεί ότι μπορεί μ’ ένα μαγικό τρόπο να τα εξαφανίσει όλα, δεν είναι προσγειωμένος στην πραγματικότητα. Δεν σταματήσαμε αυτή τη μάχη και τη δίνουμε.</Speech> 
	<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Δεν τη δίνουμε σωστά.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Μην διακόπτετε, κυρία συνάδελφε, γιατί έτσι δεν αφήνετε τον κύριο Υφυπουργό να σας απαντήσει.</ChairmanSpeech>
	<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Μπορεί να κάνουμε και λάθη, όμως είναι άδικο να μείνει αυτή η εντύπωση, γιατί και εσείς συμμετέχετε στην Επιτροπή Κοινωνικών Υποθέσεων και είστε μαχητική και γνωρίζετε. Έχουμε συμφωνήσει πάρα πολλές φορές και πήραμε καλές αποφάσεις για το δημόσιο συμφέρον, για το συμφέρον του πολίτη.
Αναφέρεστε σε μία περίπτωση που πράγματι δεν υπήρχε καν. Μέχρι πριν από λίγους μήνες δεν είχε γίνει καμμία κοστολόγηση. Ξεκίνησε εδώ και λίγο καιρό και ήδη πριν από τέσσερις ημέρες εξεδόθη τελικά η απόφαση από το Κεντρικό Συμβούλιο Υγείας για την κοστολόγηση όλων αυτών των πράξεων. Ξέρετε πολύ καλά ότι είχαν να κοστολογηθούν και να επικαιροποιηθούν ιατρικές πράξεις από τις αρχές του ’90. Δεν είχε γίνει ποτέ μία επανακοστολόγηση, ώστε να προσεγγιστούν οι πραγματικές τιμές, σε όλες αυτές οι ιατρικές πράξεις. Εδώ υπήρξε μία διχογνωμία, είναι αλήθεια. Εγώ δεν κρύβω τα λόγια μου. Η επιτροπή δεν συναινούσε να δημιουργηθεί εκεί, διότι επέμενε ότι αρκεί η μονάδα που είναι στον «Άγιο Σάββα».</Speech>
	<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Αλλού να δίνονται…</Speech>
	<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Μην δημιουργείτε αυτή την εντύπωση. Ξέρετε πολύ καλά ότι υπάρχει μόνο στο Νοσοκομείο «Υγεία», κυρία συνάδελφε. Δεν δημιουργήσαμε πουθενά αλλού. 
Σας τονίζω ότι στην τελευταία απόφαση του Υπουργείου Υγείας, υπηρεσιακά από τη Γενική Διεύθυνση Υγείας έχει δοθεί η κατεύθυνση –και θέλω αυτό να το αναγνωρίσετε- πως ό,τι έχει να κάνει με το δημόσιο χαρακτήρα, στα δημόσια νοσοκομεία θα έχει προτεραιότητα και μόνο αυτά δεν θα εγκριθούν στον ιδιωτικό τομέα, εργαστήρια στα οποία η χώρα έχει επάρκεια. Επομένως, δεν πρέπει να ξανακάνουμε το ίδιο σφάλμα. Αυτό δεν σημαίνει ότι δεν τιμάμε ή ότι δεν αναγνωρίζουμε το ρόλο της ιδιωτικής πρωτοβουλίας στο χώρο της υγείας, αλλά προτεραιότητά μας εξακολουθεί να παραμένει η δημόσια υγεία. 
Σ’ αυτό το πλαίσιο, πρέπει να σας πω ότι έχουν γίνει χιλιάδες κοστολογήσεις, έχουν αναρτηθεί και συνεχίζεται η προσπάθεια. Είμαστε βέβαιοι, ότι μέχρι το τέλος Φεβρουαρίου θα μείνουν και οι λίγες εξετάσεις που πρέπει να κοστολογηθούν και αυτές και οι εξειδικευμένες, που αφορούν την εν λόγω βραχυθεραπεία του καρκίνου, την εξειδικευμένη αυτή θεραπεία.
Ανακοινώνεται, επίσημα και πολύ σύντομα θα είναι στο ΦΕΚ και θα υπάρχει η δυνατότητα το νοσοκομείο το οποίο έχει κάνει την αίτηση, να μπορέσει κοστολογημένα πια να παρέχει αυτές τις υπηρεσίες. Είμαστε δηλαδή, σε έναν καλό δρόμο. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Υφυπουργού)
Έχετε δίκιο να αγανακτείτε, γιατί όλο αυτό το διάστημα συνάνθρωποί μας είχαν αυτήν την ανάγκη να βοηθηθούν και δεν μπορούσαν να το κάνουν άνετα και έγκαιρα στο δημόσιο σύστημα υγείας. Αυτήν την προσπάθεια κάνουμε. Ήθελα, λοιπόν, να σας πω ότι αυτή η προσπάθεια συνεχίζεται και θέλουμε και τη δική σας συνδρομή, την οποία και έχουμε. Μην θεωρήσετε, λοιπόν, ότι είστε μόνο εσείς που το βλέπετε. Το βλέπουμε και εμείς και γίνεται μια σοβαρή προσπάθεια. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Επόμενη είναι η πέμπτη με αριθμό 348/9-1-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Οικονομικών και Υποδομών, Μεταφορών και Δικτύων, σχετικά με την τακτοποίηση του σκανδάλου «SIEMENS» και τη λειτουργία των έτοιμων σταθμών του μετρό. 
Στην ερώτηση του κ. Παπαδημούλη θα απαντήσει ο Υπουργός Υποδομών, Μεταφορών και Δικτύων κ. Βορίδης, αφού πρώτα ο κ. Παπαδημούλης αναπτύξει την ερώτησή του. 
Κύριε Παπαδημούλη, έχετε το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, πέντε χρόνια μετά την αποκάλυψη του μεγάλου σκανδάλου της «SIEMENS» σ’ ένα σοβαρό δημοκρατικό κράτος με έντιμη και αποτελεσματική ηγεσία θα περίμενε κανείς να έχουν πάει οι κλέφτες φυλακή ή έστω κάποιοι από τους κλέφτες, να έχουμε πάρει πίσω τα κλεμμένα ή έστω ένα μέρος από τα κλεμμένα και να έχουμε κάνει βήματα για την απεξάρτηση από το μονοπώλιο της «SIEMENS» στην παροχή ορισμένων υπηρεσιών και ορισμένων τεχνολογιών. Όμως, δεν έχει γίνει τίποτα απ’ αυτά με ευθύνη τριών κυβερνήσεων, της Νέας Δημοκρατίας, του ΠΑΣΟΚ και της τρικομματικής συγκυβέρνησης της οποίας αποτελείτε μέλος. Και «τα σπασμένα τα πληρώνει» ο ελληνικός λαός, διότι στο μεταξύ αυτή η προκλητική ατιμωρησία, αυτή η προκλητική ολιγωρία, αυτή η προκλητική αναποτελεσματικότητα συνδυάζεται και με την ταλαιπωρία εκατοντάδων χιλιάδων κατοίκων της Αθήνας, που περιμένουν να επωφεληθούν από τη λειτουργία επτά σταθμών του μετρό, οι οποίοι παραμένουν κλειστοί, διότι η «SIEMENS» έχει το τεχνολογικό μονοπώλιο, αρνείται να δώσει έστω και ένα ευρώ και θέλει να εισπράξει πολλά εκατομμύρια ευρώ, προκειμένου να δώσει την τεχνολογία, που είναι απαραίτητη για να λειτουργήσουν οι σταθμοί.
Εσείς αναγγείλατε ότι θα προχωρήσετε την υπογραφή των συμβάσεων, διότι είναι ελεγμένες, για να λειτουργήσουν οι σταθμοί. Σας ερωτώ, λοιπόν, το εξής: Δεν θα ήταν σωστότερο, αντί να πληρώσουμε και άλλα στη «SIEMENS», να πληρωθεί η «SIEMENS» γι’ αυτή τη δουλειά, που αποτελεί και παλιά αμαρτία, κατά ένα μέρος από την επιστροφή των κλεμμένων; 
(Στο σημείο αυτό Κτυπάει το κουδούνι λήξεως του χρόνου ομιλίας του κυρίου Βουλευτή)
Ο κ. Βενιζέλος τα 2 δισεκατομμύρια ευρώ που οι Βουλευτές του ΠΑΣΟΚ εκτίμησαν πριν από ένα χρόνο στην εξεταστική επιτροπή ως ζημία του δημοσίου τα έκανε 250 εκατομμύρια και εξουσιοδοτήθηκε και από εσάς στο Υπουργικό Συμβούλιο ομοφώνως να διαχειριστεί το θέμα. Η Κυβέρνηση αποφάσισε να «σπάσει» αυτό το πακέτο και μόνο να δώσετε στη «SIEMENS» χωρίς να πάρετε; 
Πληροφορούμαι από τον Τύπο ότι τις επόμενες μέρες θα γίνει μια συνάντηση της Κυβέρνησης με εκπροσώπους της «SIEMENS». Είμαστε η μόνη χώρα που δεν έχει μπει κανείς στη φυλακή. Είμαστε η μόνη χώρα που δεν έχει καν ζητήσει ένα ευρώ από τη «SIEMENS». 
Σας ερωτώ, λοιπόν, το εξής: Ως πότε θα πληρώνουμε; Ως πότε η «SIEMENS» θα έχει το μονοπώλιο;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κύριε Παπαδημούλη, ολοκληρώστε, σας παρακαλώ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ολοκληρώνω, κυρία Πρόεδρε.  
Και μη μου πείτε ότι πρέπει να λειτουργήσουν οι σταθμοί του μετρό, γιατί γι’ αυτό πιέζω ως Βουλευτής της Β΄ Αθηνών χρόνια τώρα. Όμως, θα έπρεπε, όχι να τους πληρώσουμε με καινούργιο, φρέσκο χρήμα από άδεια ταμεία, αλλά αυτοί οι σταθμοί του μετρό και οι δουλειές που θα κάνει η «SIEMENS» να χρηματοδοτηθούν κατά ένα μέρος από την επιστροφή των κλεμμένων. 
Πριν από λίγες μέρες, επιβλήθηκε στη «SIEMENS» ρευστό πρόστιμο 220 εκατομμυρίων ευρώ. Δυστυχώς, όμως, δεν ήταν στην Ελλάδα, αλλά στην Αργεντινή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ευχαριστώ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και τρεις συνοδοί-εκπαιδευτικοί από το 6ο Γυμνάσιο Πετρούπολης, το 1o Τμήμα. 
Η Βουλή σάς καλωσορίζει και σάς εύχεται καλή χρονιά. 
(Χειροκροτήματα απ’ όλες τις πτέρυγες της Βουλής)
Ο Υπουργός Υποδομών, Μεταφορών και Δικτύων, κ. Μαυρουδής Βορίδης έχει το λόγο.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Κύριε συνάδελφε, ας δούμε κατ’ αρχάς, τι είναι εκείνο το οποίο χάνει το ελληνικό δημόσιο και κατ’ επέκταση ο ελληνικός λαός από την μη πρόοδο της συγκεκριμένης συμβάσεως:
Εξυπηρέτηση εκατόν εξήντα χιλιάδων επιβατών ημερησίως, οι οποίοι δεν εξυπηρετούνται, γιατί καθυστερεί το άνοιγμα των συγκεκριμένων έργων, απώλεια εσόδων 180.000 ευρώ ημερησίως. Θα υπάρξουν τριάντα χιλιάδες λιγότερα αυτοκίνητα στους δρόμους μόλις ανοίξουν οι συγκεκριμένοι σταθμοί, εξακόσιες χιλιάδες λιγότερα οχηματοχιλιόμετρα ημερησίως και ογδόντα χιλιάδες ανθρωποώρες ημερησίως. Θα υπάρξει περίπου μία εξοικονόμηση 320.000 ευρώ ημερησίως για την εθνική οικονομία από το άνοιγμα των συγκεκριμένων σταθμών, έκλυση λιγότερων εκατόν τριάντα τόνων διοξειδίου του άνθρακος στην ατμόσφαιρα ημερησίως, έξι λιγότερα θανατηφόρα ατυχήματα και εκατόν δέκα λιγότεροι τραυματισμοί. 
Υπάρχει βέβαια, από την άλλη μεριά, και ορατός ο κίνδυνος απένταξης των έργων από τη χρηματοδότηση της Ευρωπαϊκής Ένωσης και το κόστος απένταξης θα υπολογιστεί περίπου στα 463 εκατομμύρια ευρώ. Θα υποχρεωθεί η Αττικό Μετρό να πληρώσει πρόσθετα κόστη σε έξι υφιστάμενες συμβάσεις  με άλλους αναδόχους, δηλαδή περίπου 4 εκατομμύρια ευρώ ετησίως. Θα πρέπει να επανασχεδιαστεί το συγκεκριμένο σύστημα, άρα άλλα 20 εκατομμύρια ευρώ και βεβαίως, υπάρχει ένα κόστος απαξίωσης των έργων. 
Δεν ξέρω τι σας λένε αυτοί οι αριθμοί, αλλά εμένα μου λένε ότι πρέπει να προχωρήσουμε στην υπογραφή της συμβάσεως. Αυτά μου λένε αυτοί οι αριθμοί.
Έρχεστε και λέτε στην πραγματικότητα: «Δεν θα έπρεπε να συμψηφίσουμε αποζημιωτικές αξιώσεις μας με την αξία αυτού του έργου»; Είναι μία ενδιαφέρουσα νομική ερώτηση. Ένσταση συμψηφισμού προβάλλεται λοιπόν, κύριε συνάδελφε, όταν υπάρχει εκκαθαρισμένη ομοειδής απαίτηση. Υπάρχει σήμερα εκκαθαρισμένη ομοειδής απαίτηση; Απαντώ, όχι. Γιατί δεν υπάρχει; Για λόγους που ορθά εκθέτετε. 
Τι κάνει η Κυβέρνηση του Λουκά Παπαδήμου γι’ αυτό; Έχει πάρει συγκεκριμένη απόφαση κι έχει εξουσιοδοτήσει τον Υπουργό Οικονομικών να προχωρήσει και να διαπραγματευτεί συγκεκριμένο συμβιβασμό αποζημιωτικό. Όταν καταρτιστεί αυτός ο αποζημιωτικός συμβιβασμός, σε όποιο ποσό καταρτιστεί -την εξουσιοδότηση την αναφέρατε εσείς, το ξέρετε το ύψος του ποσού- τότε ενδεχομένως μπορεί να σκεφτεί κανείς τα ζητήματα του οικονομικού συμψηφισμού. 
Αν με ρωτάτε όμως, αν πρέπει να περιμένουμε μέχρι την κατάρτιση αυτού του συμβιβασμού να τελειώσουν οι νομικές διαδικασίες, να υπογραφούν οι συγκεκριμένες συμφωνίες, αν τυχόν υπογραφούν ή άλλως να περιμένουμε να εγερθούν αγωγές, αν δεν έχει ευτυχή κατάληξη αυτός ο συμβιβασμός και μέχρι τότε να μην προχωρήσουμε στην κατάρτιση συμβάσεως, τότε είμαι σαφής και απαντώ ότι θα προχωρήσουμε στην κατάρτιση της συμβάσεως. 
Να σας πω και ένα καλό νέο, κατά την άποψή μου. Χθές κατέθεσα στο Ελληνικό Κοινοβούλιο, για να περάσει από ενημέρωση στην Επιτροπή Οικονομικών, τη συγκεκριμένη σύμβαση και επομένως, την επόμενη εβδομάδα, σύμφωνα και με όσα έχω πει, προχωρούμε στη συγκεκριμένη διαδικασία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Ο ερωτών Βουλευτής, κ. Παπαδημούλης έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Απαντήσατε σε άλλο ερώτημα απ’ αυτό που σας έθεσα. Εγώ δεν σας ζήτησα να καθυστερήσετε την έναρξη λειτουργίας των σταθμών του μετρό. Έχω καταθέσει σωρεία ερωτήσεων, πιέζοντας να λειτουργήσουν οι σταθμοί του μετρό. 
Γιατί δεν φταίνε οι μεροκαματιάρηδες των δυτικών προαστίων για τα σκάνδαλα της «SIEMENS», για το μαύρο πολιτικό χρήμα και για το κουκούλωμα του σκανδάλου. 
Αλλά, κύριε Βορίδη, το δικαστήριο του Μονάχου αποφάσισε ότι μίζα από τα ταμεία της «SIEMENS» έπαιρναν τα κόμματα του ΠΑΣΟΚ και της Νέας Δημοκρατίας. Εσείς γιατί θέλετε να μπείτε στην πρωτοπορία του στρατοπέδου της συγκάλυψης; Και δεν αναφέρομαι μόνο σ’ εσάς προσωπικά. 
Ένα μήνα μετά την τοποθέτηση του κ. Βενιζέλου ότι διεκδικούμε 250 εκατομμύρια ευρώ –που εμείς τα θεωρούμε λίγα- και τις ημέρες που το Υπουργικό Συμβούλιο εξουσιοδοτούσε ομόφωνα τον κ. Βενιζέλο να διεκδικήσει αυτό το ποσό –και μέχρι τώρα δεν έχει γίνει καμμία νομική ενέργεια- ο Πρόεδρος του κόμματός σας, ο κ. Καρατζαφέρης, βγήκε στην εκπομπή «Νέοι Φάκελοι» στην τηλεόραση του «ΣΚΑΙ» και είπε «αν πάρουμε 100 εκατομμύρια, 150 εκατομμύρια ευρώ από τη «SIEMENS» είμαστε καλά». Τα μισά δηλαδή, απ’ όσα είναι η διεκδίκηση της Κυβέρνησης. Ποιον ωφελεί αυτή η δημόσια δήλωση του Προέδρου του ΛΑΟΣ; Τους Γερμανούς ή την ελληνική διεκδίκηση;
Η καθυστέρηση της έναρξης λειτουργίας των σταθμών δεν οφείλεται σε μας που βάζουμε εμπόδια -μην πάμε τώρα στις ανόητες θεωρίες ότι ο ΣΥΡΙΖΑ φταίει και γ’ αυτό- αλλά στο γεγονός ότι πέντε χρόνια τώρα οι κυβερνήσεις ούτε απαίτησαν και πήραν λεφτά πίσω από τη «SIEMENS» –ενώ δεκαεπτά χώρες έχουν εισπράξει 1,7 δισεκατομμύρια ευρώ και μαζί με τα καινούργια της Αργεντινής φτάνουν τα 2 δισεκατομμύρια ευρώ- ούτε ένας έχει πάει φυλακή, όχι μόνο από αυτούς που προστατεύονται από το Σύνταγμα, αλλά και από τους «συμμετόχους». 
Και σας ερωτώ: Θέλετε να είστε σ’ αυτό το κλαμπ του κουκουλώματος και του «σφάξε με Αγά μου ν’ αγιάσω»; Εσάς ως Υπουργό αυτής της Κυβέρνησης σας ευχαριστεί το γεγονός ότι πέντε χρόνια τώρα δεν έχει στηθεί ούτε ένα εδώλιο ούτε καν για τους «συμμετόχους», ούτε γι’ αυτούς που έχουν ομολογήσει το αδίκημα, όπως ο κ. Τσουκάτος, ούτε γι’ αυτούς που έχουν βρεθεί με εκατομμύρια ευρώ στο λογαριασμό τους από τα μαύρα ταμεία της «SIEMENS», όπως ο κ. Σκαρπέλης;
Πώς εξηγείτε ότι ο Αρχηγός του κόμματός σας κάνει δημόσιο μειοδοτικό διαγωνισμό προσφοράς να δώσουμε λιγότερα; 
Πώς πιστεύετε ότι μπορεί να επιτευχθεί μια συμφωνία επωφελής για το δημόσιο, όταν το δημόσιο και με Κυβέρνηση Παπαδήμου με εσάς Υπουργό δεν έχει καν υπολογίσει το ύψος της ζημιάς, δεν έχει κάνει αγωγή; 
Πώς σχολιάζετε ως πολιτικό πρόσωπο το γεγονός ότι η «SIEMENS» έχει καταθέσει αγωγή εναντίον της Ελλάδας ότι δεν χρωστάει φράγκο;
Και η Ελλάδα δεν έχει ζητήσει καν ένα ευρώ. Και εσείς προσπαθείτε να μου πείτε «μην ασχολείσαι με αυτά, όταν τα θέτεις μου ζητάς να συνεχιστεί η ταλαιπωρία». Όχι. Εγκαλώ και τη δική σας Κυβέρνηση, όπως και την προηγούμενη του ΠΑΣΟΚ, όπως και την προηγούμενη της Νέας Δημοκρατίας, ότι δεν έχει καμμία πολιτική βούληση να διαλευκάνει αυτό το σκάνδαλο, να τιμωρήσει υπευθύνους, να πάρει πίσω λεφτά και ένα μέρος απ’ αυτά να χρηματοδοτήσει. 
Μη μου αποδίδετε, λοιπόν, εμένα πιέσεις για καθυστέρηση. Η καθυστέρηση και η έλλειψη πολιτικής βούλησης βρίσκεται στη δική σας πλευρά. 
Εγώ ζητώ από σας να συνεχίσετε να λέτε αυτά που έλεγε ο εκπρόσωπος του κόμματός σας, ο κ. Αϊβαλιώτης, για το σκάνδαλο της «SIEMENS» όταν ήταν μέλος της εξεταστικής επιτροπής, αλλά και μέσα στην Ολομέλεια. Όχι επειδή αλλάξατε έδρανο, να ξεχάσετε αυτά που λέγατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαϊδου</Parlmember>): Ο Υπουργός Υποδομών, Μεταφορών και Δικτύων κ. Μαυρουδής Βορίδης έχει το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ας μείνουμε, κατ’ αρχάς στα ευχάριστα, που συμφωνήσαμε να προχωρήσουμε στη σύναψη της συμβάσεως προκειμένου να επιταχύνουμε το συγκεκριμένο έργο. Επίσης, μία διευκρίνιση, που δεν νομίζω ότι τώρα χρειαζόταν κιόλας.
Ναι, μεν η Κυβέρνηση είναι συλλογικό όργανο, αλλά και ο κάθε Υπουργός έχει τη δουλειά του. Εμένα η δική μου δουλειά είναι να προχωρήσω τη συγκεκριμένη διαδικασία.  Και σας απαντώ ότι αυτή τη δουλειά την κάνω.
Μου ζητάτε μια γενικότερη πολιτική τοποθέτηση για το θέμα της καθυστερήσεως των διεκδικήσεων του δημοσίου έναντι της «SIEMENS». Θα συμφωνήσω μαζί σας, δεν έχω καμμία αντίρρηση. Έχει καθυστερήσει.
Πρέπει, όμως, λίγο εκεί να προσέξετε -αντιλαμβάνομαι ότι αυτό στην Αριστερά πάντα αποτελεί μια δυσκολία- τα ζητήματα των συλλογικών ευθυνών. Ξέρετε η συλλογικότητα στην ευθύνη είναι ένα σύστημα δραματικά δικαιοκρατικό.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το ξέρουμε από τον Χίτλερ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Γι’ αυτό λέω. Επειδή τα ολοκληρωτικά καθεστώτα έχουν ένα ζήτημα με αυτήν την έννοια θέλει, λοιπόν, μια προσοχή. Τι εννοώ τώρα με αυτό;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Να το συζητήσετε με τους συνεργάτες σας αυτό στο Υπουργείο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Αφήστε τώρα, κύριε Παπαδημούλη. Να το κάνουμε σοβαρά τώρα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ μη διακόπτετε για να ολοκληρώσει ο Υπουργός.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ελπίζω να μην με εγκαλείτε για κάποια μη νόμιμη πράξη. Αν με εγκαλείτε, να το πείτε αυτό. Αν όμως θέλετε να μου θέσετε ηθικά ζητήματα, εγώ απαντώ και στα ηθικά ζητήματα, όπως ξέρετε.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αν μου δοθεί ο λόγος…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Εμένα, ειδικώς, τα θέματα της ηθικής φιλοσοφίας είναι από τα αγαπημένα μου. Σας διαβεβαιώ ότι, εν πάση περιπτώσει, τους πολιτικούς σας χαρακτηρισμούς έχετε δικαίωμα να τους κάνετε, αλλά αντιλαμβάνεστε ότι δεν με δεσμεύουν εμένα στην επιλογή των συνεργατών μου οι δικοί σας πολιτικοί χαρακτηρισμοί. Αυτό είναι αυτονόητο. Είναι δικοί σας. Καλή η άποψή σας αλλά, από εκεί και πέρα, μην φανταστείτε τώρα ότι επειδή εσείς έχετε συγκεκριμένους χαρακτηρισμούς εγώ πρέπει να τους υιοθετήσω. Ελπίζω να μην θεωρείτε ότι πρέπει να ακολουθήσω αυτόν το δρόμο.
Πάμε όμως, στο μείζον. Το μείζον ποιο είναι; Υπάρχει διεκδίκηση αυτήν τη στιγμή του ελληνικού δημοσίου κατά της «SIEMENS»; Εγώ, λοιπόν, θέλω να σας πω -χωρίς να αναφερθώ βεβαίως στην πενταετία για την οποία ούτε αισθάνομαι υπεύθυνος, ούτε αισθάνομαι την ανάγκη να απολογηθώ- για το δίμηνο της συγκεκριμένης Κυβερνήσεως ότι έχει ενεργοποιηθεί και είναι πολύ εντατική η διαδικασία της συζήτησης για την αποζημίωση. 
Εσείς μόνος σας είπατε ότι υπάρχει σε εξέλιξη συνάντηση μεταξύ του Υπουργού και Αντιπροέδρου της Κυβέρνησης και του Υπουργού των Οικονομικών του κ. Βενιζέλου και της «SIEMENS» ακριβώς για να συμφωνηθεί η αποζημιωτική αξίωση του δημοσίου και για να συμφωνηθεί το ποιο είναι το ποσό, το οποίο πρέπει να καταβληθεί. Έχει δοθεί επίσης, ένα εξουσιοδοτικό πλαίσιο στον Υπουργό Οικονομικών από την Κυβέρνηση. Είμαστε σ’ αυτήν τη διαδικασία.
Ταυτόχρονα, είμαι σε θέση να γνωρίζω ότι υπάρχει προετοιμασία για την έγερση των αγωγών σε περίπτωση που δεν ευδοκιμήσει η αποζημιωτική αυτή διαδικασία. Μπορεί και να μην ευδοκιμήσει. Μπορεί και να μην τα βρουν. Μπορεί να μην συναινέσει η «SIEMENS». Επομένως, αυτό είναι μια διαδικασία ακριβώς που στηρίζεται στη συμφωνία ότι η «SIEMENS» αναγνωρίζει το σφάλμα της, αναγνωρίζει το κακό που έχει κάνει, αναγνωρίζει τις κακές πράξεις που έχει κάνει και έρχεται να δώσει αποζημίωση στο ελληνικό δημόσιο και μπορεί να καταλήξει, μπορεί και να μην καταλήξει. Ευχόμαστε να καταλήξει.
Τώρα, ως προς το ύψος του ποσού, θα μου επιτρέψετε να σας πω ότι όλα τα αποζημιωτικά ποσά, τα οποία στηρίζονται στην έννοια της ηθικής βλάβης, στηρίζονται σε εκτιμήσεις. Αυτό είναι αυτό που συζητάμε. Δεν είναι αποζημίωση για τη θετική ζημία, διότι η θετική ζημία θα έπρεπε να προϋποθέσει την έγερση αγωγής. Εδώ, λοιπόν, ζητάμε την αποζημίωση μιας ηθικής βλάβης. Τα ποσά για την ηθική βλάβη είναι, όπως αντιλαμβάνεστε, ποσά που στηρίζονται σε εκτιμήσεις. Αυτή είναι η διαδικασία την οποία έχει προκρίνει το Υπουργείο Οικονομικών. Εάν θέλετε περισσότερα γι’ αυτήν τη διαδικασία πρέπει να ρωτήσετε το Υπουργείο Οικονομικών.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το ρώτησα…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Επιτρέψτε μου, κύριε συνάδελφε ...</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Παρακαλώ να ολοκληρώσετε, κύριε Υπουργέ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Το ρωτήσατε σε συνδυασμό –εδώ κάνατε αυτή τη σύνδεση- με την κατάρτιση της συμβάσεως με τη «SIEMENS» για το μετρό. Δεν το ρωτήσατε αποσυνδεδεμένα. Εάν θέλετε να ρωτήσετε για την αποζημιωτική διαδικασία ο αρμόδιος Υπουργός για να σας απαντήσει είναι ο Υπουργός των Οικονομικών. Είμαι βέβαιος ότι αυτές τις διακρίσεις μπορείτε να τις κατανοήσετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Σας ευχαριστώ.
Συνεχίζουμε με την πρώτη με αριθμό 347/9-1-2012 επίκαιρη ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Ευτύχιου Δαμιανάκη προς τον Υπουργό Υποδομών, Μεταφορών και Δικτύων, σχετικά με την ολοκλήρωση της στελέχωσης και την έναρξη των δραστηριοτήτων της εταιρείας «Υποδομές Κρήτης Α.Ε.».
Κύριε Δαμιανάκη, έχετε το λόγο για να μας παρουσιάσετε σύντομα την επίκαιρη ερώτησή σας.</ChairmanSpeech>
<Speech><Parlmember>ΕΥΤΥΧΙΟΣ ΔΑΜΙΑΝΑΚΗΣ</Parlmember>: Σας ευχαριστώ πολύ, κυρία Πρόεδρε.
Κύριε Υπουργέ, ευχαριστώ και εσάς που ανταποκριθήκατε προκειμένου να απαντήσετε στην επίκαιρη ερώτησή μου για ένα μείζον θέμα κυρίως για την Κρήτη, αλλά νομίζω και για την ανάπτυξη της χώρας.
Η Κρήτη, λόγω της μεγάλης συνεισφοράς της στο ακαθάριστο εγχώριο προϊόν, αλλά και λόγω της μεγάλης αναπτυξιακής της προοπτικής εξαιτίας των συγκριτικών της πλεονεκτημάτων ασφαλώς και δικαιούται ένα σύγχρονο οδικό δίκτυο, το οποίο θα τη διαπερνά από τα Χανιά, από τον Πλάτανο, από το Καστέλι μέχρι και τη Σητεία. Το μήκος αυτού του αυτοκινητόδρομου είναι περίπου διακόσια είκοσι έξι έως διακόσια σαράντα χιλιόμετρα, υπάρχουν κάποιες διαφοροποιήσεις. 
Οφείλω να πω ότι οι μέχρι σήμερα παρεμβάσεις ήταν σημειακές, μικρές. Για την κατάσταση του βορειοδυτικού άξονα θα επανέλθω στη δευτερολογία μου για να σας πω ορισμένα στατιστικά στοιχεία, τα οποία πραγματικά είναι ανατριχιαστικά και δεν τιμούν το νησί.
Για όλους αυτούς τους λόγους, πολλές φορές από αυτό το Βήμα και οι αρμόδιοι ομόλογοί σας Υπουργοί έχουν δεσμευθεί για την προώθηση αυτού του έργου. 
Τελευταία, στις 3 Αυγούστου 2010 λαμβάνεται μια απόφαση από τη διυπουργική επιτροπή υπό τον Αντιπρόεδρο της Κυβέρνησης τον κ. Πάγκαλο, η οποία υιοθετεί εισήγηση του κ. Ρέππα του προκατόχου σας Υπουργού, για τη δημιουργία μιας εταιρείας, η οποία θα αναλάμβανε μελετητικά και κατασκευαστικά την ολοκλήρωση επιτέλους, του βορειοδυτικού άξονα της Κρήτης. Αυτή η απόφαση του Υπουργού είχε εξαγγελθεί από τον Ιούνιο του 2010 στα Χανιά. 
Στη συνέχεια, σε επίκαιρη ερώτησή μου τον Ιούνιο του 2011 ο Υφυπουργός ο κ. Μαγκριώτης -ο οποίος οφείλω να τονίσω σ’ αυτό το σημείο ότι έδειξε εξαιρετικό ενδιαφέρον και πίεσε πάρα πολύ τα πράγματα- μου ανακοίνωσε εδώ στη Βουλή –θα καταθέσω για τα Πρακτικά τις σχετικές ερωτήσεις και απαντήσεις- ότι εν τω μεταξύ είχε υπογραφεί και το καταστατικό και την ίδια μέρα είχε υπογραφεί και η κοινή υπουργική απόφαση του Υπουργού Υποδομών και του Υπουργού Οικονομικών για την ένταξη του έργου και τη χρηματοδότησή του από το Υπουργείο Οικονομικών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα χρειαστώ ένα λεπτό, κυρία Πρόεδρε.
Υπό αυτές τις συνθήκες, κύριε Υπουργέ, θέλω να έχω την απάντησή σας για το πού βρίσκεται η τύχη αυτής της εταιρείας, η επωνυμία της οποίας είναι «Αναπτυξιακές Υποδομές Κρήτης ΑΕ» με έδρα τα Χανιά. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Και εγώ σας ευχαριστώ. 
Το λόγο έχει ο Υπουργός Υποδομών Μεταφορών και Δικτύων κ. Βορίδης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κυρία Πρόεδρε. 
Ο κύριος συνάδελφος ερωτά στην πραγματικότητα για την καθυστέρηση της στελέχωσης της συγκεκριμένης εταιρείας. Η εταιρεία αυτή συνεστήθη στις 17 Ιουνίου 2011 -δημοσιεύθηκε για την ακρίβεια στην Εφημερίδα της Κυβέρνησης η ίδρυσή της- κατόπιν μιας κοινής υπουργικής αποφάσεως των Υπουργών Οικονομικών, Οικονομίας και Ανταγωνιστικότητας και Ναυτιλίας και Υποδομών, Μεταφορών και Δικτύων. Επομένως, με ρωτάτε για την καθυστέρηση. 
Η απάντηση είναι ότι υπήρξε καθυστέρηση. Έχετε απόλυτο δίκιο σ’ αυτό...</Speech> 
<Speech><Parlmember>ΕΥΤΥΧΙΟΣ ΔΑΜΙΑΝΑΚΗΣ</Parlmember>: Δεν σας αφορά όμως, κύριε Υπουργέ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ναι. Επομένως, δεν έχω να πω κάτι επ’ αυτού, διότι και εγώ θα συμφωνήσω με την παρατήρησή σας και με την κριτική σας αυτή. 
Το ερώτημα, λοιπόν, είναι, τι κάνουμε τώρα. Η απάντηση είναι ότι στα χέρια μου κρατώ το σχέδιο της συγκρότησης και του ορισμού προέδρου, διευθύνοντος συμβούλου και μελών του διοικητικού συμβουλίου της ανώνυμης εταιρείας με την επωνυμία «Υποδομές, Μεταφορές και Δίκτυα Ανάπτυξης Κρήτης». Επομένως, θα σας έλεγα ότι αυτό το σχέδιο θα υπογραφεί μέχρι τη Δευτέρα. Έχουμε κάνει την προεργασία σε ό,τι αφορά το ζήτημα της επιλογής των προσώπων. Από εκεί και πέρα, εκείνο που μένει το διοικητικό συμβούλιο να πράξει, μετά τη δημοσίευση στο ΦΕΚ της συγκροτήσεως του, είναι να προχωρήσει στη στελέχωση της εταιρείας αυτής με στελέχη, έτσι όπως ορίζει ο νόμος, που θα έχουν εμπειρία μεγάλη στην κατασκευή των δρόμων, προκειμένου να αναλάβει ακριβώς το συγκεκριμένο έργο. 
Άρα, θέλω να ελπίζω ότι τουλάχιστον σε ό,τι αφορά την ενέργεια του Υπουργού μέσα στο αμέσως επόμενο χρονικό διάστημα –σας το προσδιόρισα, είναι ζήτημα ημερών, το τοποθετώ το αργότερο έως τη Δευτέρα- θα έχει τακτοποιηθεί το ζήτημα του διοικητικού συμβουλίου και η εταιρεία θα προχωρήσει στη στελέχωσή της.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Σας ευχαριστώ.
Το λόγο έχει ο ερωτών Βουλευτής κ. Ευτύχιος Δαμιανάκης.</ChairmanSpeech>
<Speech><Parlmember>ΕΥΤΥΧΙΟΣ ΔΑΜΙΑΝΑΚΗΣ</Parlmember>: Κυρία Πρόεδρε, ο κύριος Υπουργός με κάλυψε απολύτως και τον ευχαριστώ γι’ αυτό, γιατί πραγματικά ήταν ένα θέμα, το οποίο εσύρετο για πάρα πολύ καιρό, κατά τη γνώμη μου -όπως και εσείς συμφωνήσατε-παντελώς αδικαιολόγητα. 
Θα ήθελα μόνο για τα Πρακτικά της Βουλής, κύριε Υπουργέ, να σας πω –γιατί αξίζει τον κόπο- ότι κάποια στιγμή πρέπει και το κράτος να καταλάβει ότι δεν είναι μόνο το επίπεδο οδικής ασφάλειας, δεν είναι μόνο η αναπτυξιακή προοπτική. Νομίζω ότι σ’ αυτήν την κατάσταση που βρίσκεται η χώρα πρέπει να τρέχουμε ό,τι μπορούμε, γιατί με αυτόν τον τρόπο δημιουργούνται θέσεις εργασίας. Πρέπει να προχωρούν έργα, τα οποία μπορούν να γίνουν. Είδαμε το παράδειγμα της Εγνατίας γιατί κατά τα πρότυπά της συνεστήθη αυτή η εταιρεία. Έγιναν εξακόσια εβδομήντα χιλιόμετρα αυτοκινητόδρομου, διότι ήταν παντελής η αδυναμία των τεχνικών δημοσίων υπηρεσιών να αντεπεξέλθουν στις ανάγκες ενός πολύ πολύπλοκου έργου, όπως είναι ένα ολόκληρο οδικό δίκτυο. 
Θέλω μόνο να καταγραφεί ότι υπάρχουν στο σημερινό δίκτυο τριάντα οχτώ φονικά σημεία όπου σύμφωνα με μελέτη του ΥΠΕΧΩΔΕ, αλλά και των τμημάτων της Τροχαίας έχασαν δύο άνθρωποι τη ζωή τους. Υπάρχουν τριάντα οκτώ διαφορετικά σημεία του βορειοδυτικού άξονα. 
Επίσης, το διάστημα 2000-2008 είχαμε εννιακόσιους ενενήντα δύο ανθρώπους θύματα τροχαίων ατυχημάτων από τους οποίους οι διακόσιοι εβδομήντα τρεις ήταν στο βόρειο οδικό άξονα της Κρήτης. Αντιλαμβάνεσθε, λοιπόν, τη μεγάλη αναπτυξιακή σπουδαιότητα. Πρέπει να αποφευχθεί να είναι πλέον μία λαιμητόμος, γιατί πραγματικά δεν αξίζει στο νησί και δεν αξίζει και στη χώρα. 
Υπ’ αυτήν την έννοια, θα ήθελα πραγματικά να σας ευχαριστήσω για την πρωτοβουλία σας αυτή και να πω ότι οι ρυθμοί χελώνας που παρατηρήθηκαν στο παρελθόν για εμένα σε αυτή τη φάση ήταν προκλητικοί. Με την απόφασή σας το αποκαθιστάτε και σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>):  Και εγώ σας ευχαριστώ.
Το λόγο έχει ο Υπουργός Υποδομών, Μεταφορών και Δικτύων κ. Βορίδης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων):  Απλώς ένα σχόλιο θα ήθελα να κάνω περισσότερο καθώς απαντήθηκε η συγκεκριμένη ερώτηση. Το σχόλιο είναι το εξής. Η Εγνατία, υπήρξε ένα εξαιρετικά καλό πρότυπο λειτουργίας μίας εταιρείας που είχε μεν δημόσια χαρακτηριστικά, μπόρεσε όμως και ανέπτυξε πολύ υψηλή τεχνογνωσία και συγκέντρωσε στελέχη υψηλού επιπέδου για τα δεδομένα του ιδιωτικού τομέα και μπόρεσε και εξετέλεσε με πολύ μεγάλη επάρκεια, ταχύτητα και πληρότητα ένα έργο. 
Να πω ευθέως ότι έχουμε πια μια δυσκολία η οποία είναι ότι με την οριζόντια εφαρμογή του ενιαίου μισθολογίου θα εμφανισθεί ένα ζήτημα προσελκύσεως υψηλής ποιότητας στελεχών σε αυτού του τύπου τις εταιρείες. Και εδώ δεν μιλάμε πια για στελέχη τα οποία φέρνουν στο νου τις  γνωστές παθογένειες του δημοσίου, αλλά για στελέχη εξαιρετικά υψηλής εξειδίκευσης, πολύ σοβαρών τίτλων σπουδών, υψηλού γνωστικού και μορφωτικού επιπέδου και επομένως για στελέχη στα οποία θα έπρεπε κατά τη γνώμη μου να έχουμε την ευελιξία να δώσουμε εκείνες τις αμοιβές που θα τους προσήλκυαν από τον ιδιωτικό τομέα, για να έρθουν να δουλέψουν σε μία εταιρεία που έχει αυτά τα δημόσια χαρακτηριστικά. Κατά τη γνώμη μου είναι κάτι το οποίο πρέπει να το δούμε.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Εγώ αντιλαμβάνομαι τις δημοσιονομικές πιέσεις, αλλά είναι ξεκάθαρο ότι όλα τα κεφάλια δεν είναι ίσα. Με αυτήν την έννοια θα έπρεπε να μπορούμε να έχουμε διαφοροποιημένες μισθολογικές πολιτικές. Αντιλαμβάνομαι ότι υπήρχαν καταχρήσεις στο παρελθόν. Ξέρω τις δυσκολίες αυτής της πολιτικής. Από την άλλη μεριά έχουμε φτάσει σε έναν τέτοιο βαθμό ισοπέδωσης που δεν επιτρέπει –ξαναλέω αυτό που είναι κρίσιμο- τη δημιουργία και τη χρησιμοποίηση υψηλού επιπέδου στελεχών στο δημόσιο τομέα όπου απαιτείται εξειδικευμένη γνώση. 
Αυτό το λέω σαν ένα γενικό σχόλιο. Νομίζω ότι τα πράγματα με την «ΚΡΗΤΗ Α.Ε.». θα πάνε καλά.</Speech> 
<Speech><Parlmember>ΕΥΤΥΧΙΟΣ ΔΑΜΙΑΝΑΚΗΣ</Parlmember>: Κύριε Πρόεδρε, αν μου επιτρέπετε, χωρίς να παραβιάζω τον Κανονισμό, διότι δεν εξήντλησα τον χρόνο μου στη δευτερολογία, θα ήθελα να ρωτήσω το εξής μια και είναι επίκαιρο και παρίσταται ο κύριος Υπουργός. 
Αν είστε σε ετοιμότητα, κύριε Υπουργέ, υπάρχει το θέμα του αερολιμένα των Χανίων.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Δαμιανάκη…</ChairmanSpeech>
<Speech><Parlmember>ΕΥΤΥΧΙΟΣ ΔΑΜΙΑΝΑΚΗΣ</Parlmember>: Θα ήθελα με την άδειά σας, αν είναι έτοιμος ο Υπουργός, να μου δώσει μία απάντηση επειδή είναι εξαιρετικά επίκαιρο αυτές τις ημέρες το θέμα του αερολιμένα των Χανίων.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Δεν νομίζω ότι μπορεί να απαντηθεί αυτήν την ώρα.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων):  Με τη δική σας άδεια μπορώ να πω δύο κουβέντες.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, κύριε Υπουργέ.
Ο κ. Βορίδης έχει το λόγο για ένα λεπτό.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Οι πληροφορίες που έχω για τον αερολιμένα Χανίων είναι οι εξής και θα τις πω πολύ γρήγορα. Έχει τελειώσει η υπογραφή και επομένως η ένταξη από το Υπουργείο Ανάπτυξης. Έχουν ξεπεραστεί κάποια νομικά ζητήματα κρατικής ενισχύσεως τα οποία είχαν τεθεί. Μένουν, επομένως να μπουν κάποιες πρόσθετες υπογραφές προκειμένου να προχωρήσει η διαδικασία και νομίζω ότι στο αμέσως επόμενο χρονικό διάστημα θα προχωρήσουμε σε δημοπράτηση. Έτσι είναι η ενημέρωση που έχω από τις υπηρεσίες. Κρατώ πάντα μία επιφύλαξη, μήπως υπάρχει καμμία μεγαλύτερη καθυστέρηση από αυτή που μας λένε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Υπουργό Υποδομών, Μεταφορών και Δικτύων, κ. Μάκη Βορίδη και για την ετοιμότητά του να σας απαντήσει, κύριε Δαμιανάκη.
Η δεύτερη με αριθμό 351/9-1-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Κυριάκου Μητσοτάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την αντιμετώπιση των περιστατικών υποσιτισμού μαθητών σε σχολεία δεν θα συζητηθεί λόγω κωλύματος του κυρίου Υπουργού και διαγράφεται.
Τελευταία είναι η τέταρτη με αριθμό 349/9-1-2012 επίκαιρη ερώτηση δευτέρου κύκλου της Βουλευτού του Συνασπισμού Ριζοσπαστικής Αριστεράς κ. Ευαγγελίας Αμμανατίδου-Πασχαλίδου προς τους Υπουργούς Εσωτερικών και Παιδείας, Διά Βίου Μάθησης και Θρησκευμάτων, σχετικά με την επίλυση του προβλήματος της μεταφοράς μαθητών στα σχολεία Πρωτοβάθμιας και Δευτεροβάθμιας Εκπαίδευσης, καθώς και στα Ειδικά Σχολεία. 
Στην επίκαιρη ερώτηση της κυρίας συναδέλφου θα απαντήσει ο Υφυπουργός Εσωτερικών κ. Πάρις Κουκουλόπουλος.
Το λόγο έχει η κ. Ευαγγελία Αμμανατίδου-Πασχαλίδου για δύο λεπτά.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε.
Όπως είναι γνωστό, με τον «ΚΑΛΛΙΚΡΑΤΗ» η αρμοδιότητα της μεταφοράς των μαθητών πρωτοβάθμιας και δευτεροβάθμιας εκπαίδευσης, καθώς και των σαράντα δύο μουσικών σχολείων, των τριών καλλιτεχνικών σχολείων, αλλά και των ειδικών σχολείων που έχουν παιδιά με αναπηρία πέρασε στην αρμοδιότητα των νέων ΟΤΑ. Έχουν δοθεί διάφορες παρατάσεις, με τελευταία αυτήν που υπογράφετε εσείς, κύριε Υπουργέ, στις 5 Ιανουαρίου, η οποία δίνει άλλη μία παράταση μέχρι τις 28 Φεβρουαρίου, για να γίνεται η μεταφορά των μαθητών από το Υπουργείο Εσωτερικών, δηλαδή από τις περιφέρειες. 
Κύριε Υπουργέ, επειδή έχουμε σοβαρότατα προβλήματα κάθε φορά που ξεκινούν οι σχολικές χρονιές με τη μεταφορά μαθητών -ξέρουμε το τι έχει γίνει και έχουν πάει αρκετές περιπτώσεις στο Ελεγκτικό Συνέδριο για τα υπέρογκα ποσά που είχαν υπογράψει οι νομαρχιακές αυτοδιοικήσεις, συμβάσεις οι οποίες ήταν φοβερά προκλητικές και το κατανοούμε- επειδή μας απασχολούν κάθε χρόνο τα ίδια ακριβώς προβλήματα με τη μεταφορά μαθητών, επειδή οι νέοι ΟΤΑ δεν μπορούν να ανταποκριθούν μετά και από τις συγχωνεύσεις και καταργήσεις σχολείων σε ένα τεράστιο κόστος -γιατί αυξάνεται το κόστος και αν χθες είχαμε, για παράδειγμα, εκατό σχολεία, σήμερα έχουμε τριακόσια, των οποίων οι μαθητές θα πρέπει να μετακινηθούν σε μεγάλες αποστάσεις- επειδή γονείς που έχουν παιδιά με αναπηρία δεν μπορούν κάθε φορά να έχουν ακριβώς το ίδιο πρόβλημα -γιατί είναι μια ειδική κατηγορία και αυτά τα παιδιά στο τέλος θα μείνουν στο σπίτι- επειδή τα σαράντα δύο μουσικά και τα τρία καλλιτεχνικά σχολεία δεν παίρνουν παιδιά μόνο από τον οικείο δήμο, όπως είναι και τα παιδιά με αναπηρία, αλλά παίρνουν από τις ευρύτερες περιοχές σε επίπεδο νομού, πολλές φορές και όμορων νομών, θα πρέπει να υπάρξει επιτέλους μία οριστική λύση, η οποία θα συνάδει με την ασφάλεια, πρώτα απ’ όλα, των παιδιών. Γιατί γνωρίζουμε ότι δεν μπορούν να μεταφέρονται παιδιά ειδικά της πρωτοβάθμιας εκπαίδευσης χωρίς συνοδό. Άρα, το κόστος αυξάνεται ακόμη παραπάνω. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κατόπιν όλων αυτών, ρωτούμε εάν θα υπάρξει άμεση και οριστική λύση στο θέμα της ασφαλούς μεταφοράς όλων των μαθητών πρωτοβάθμιας και δευτεροβάθμιας εκπαίδευσης, αλλά και των ειδικών σχολείων, για να σταματήσει η παγιωμένη ταλαιπωρία μαθητών και οικογενειών και να λειτουργούν εύρυθμα τα δημόσια εκπαιδευτήρια. Ρωτούμε, ακόμη, εάν θα εξετάσετε και το θέμα της δημιουργίας ενός κρατικού φορέα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε. 
Το λόγο έχει ο Υφυπουργός Εσωτερικών κ. Πάρης Κουκουλόπουλος.</ChairmanSpeech>
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Σας ευχαριστώ, κύριε Πρόεδρε.
Κυρία συνάδελφε, θα ξεκινήσω από το τελευταίο που είπατε. Θέλω να σας πω ότι αυτήν τη στιγμή οι μεταφορές, πλην εξαιρέσεων που οφείλονται σε ζητήματα που μπορούν να συμβούν καθημερινά, όπως πρόβλημα σε κάποιο μεταφορέα, σε κάποια οικογένεια ή σε κάποιο σχολείο, εκτελούνται καθ’ όλη τη διάρκεια της φετινής σχολικής χρονιάς ομαλότατα με ένα ή δύο προβλήματα επακριβώς προσδιορισμένα και εντοπισμένα και η εικόνα δεν είναι καθόλου αυτή που υπαινιχθήκατε στο τέλος.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Μπορεί κάποιος να ταλαιπωρείται στην υπόθεση της μεταφοράς των μαθητών, αλλά θα έλεγα ότι είναι κοινή λογική η γενικότερη προσπάθεια της χώρας για περιστολή δαπανών, χωρίς μείωση στην ποιότητα των παρεχόμενων υπηρεσιών. 
Θέλω να ξεκινήσω από το ζήτημα της μεταφοράς των μαθητών. Θέλω να ξέρετε ότι -σύμφωνα με στοιχεία που δεν πρόκειται παρά κατ’ ελάχιστον να αλλάξουν τις επόμενες εβδομάδες- τα προσωρινά απολογιστικά στοιχεία με υψηλό βαθμό ακρίβειας λένε ότι δαπανήθηκαν το έτος 2011 συνολικά κάτι περισσότερο από 200 εκατομμύρια ευρώ, προκειμένου να μεταφερθούν μαθητές. Αν κανείς δει τους πίνακες και τη συνολική εικόνα, όπως λέμε, θα διαπιστώσει ότι υπάρχουν αισθητά μεγάλες διαφορές μεταξύ διαφόρων περιοχών της χώρας. 
Άρα, λοιπόν, αυτό είναι ζήτημα προς εξέταση. Το λέω, γιατί θέσατε και ένα τέτοιο ζήτημα. Δεν είναι παντού η κατάσταση ίδια. Αυτό όμως για το οποίο θέλω να σας διαβεβαιώσω στο πρώτο σκέλος της απάντησης, για να μην υπάρχει καμμία αμφιβολία, ανησυχία, φόβος ή οτιδήποτε άλλο, είναι ότι δεν πρόκειται έως το τέλος του σχολικού έτους και εντεύθεν να δημιουργηθεί το παραμικρό πρόβλημα, παρά μόνον πρέπει να οργανώσουμε την αντιμετώπιση επιμέρους, όπως είπα, προβλημάτων που έχουν να κάνουν με τοπικής φύσης προβλήματα και όχι γενικότερα με αυτό το σύστημα που έχουμε καθιερώσει. 
Το δεύτερο που θέλω να πω -θα αναφερθώ αναλυτικότερα στη δεύτερη απάντησή μου- είναι ότι τη δεύτερη παράταση που δώσαμε, ουσιαστικά την είχαμε προβλέψει από το καλοκαίρι, γιατί στη διαδικασία μεταφοράς αρμοδιότητας επαναλήφθηκε κάτι που έχουμε ζήσει πάρα πολλές φορές όσοι σχετιζόμαστε με αυτά τα ζητήματα της τελευταίας δεκαετίας, θα έλεγα, και όχι μόνο τα τελευταία χρόνια. Δεν τα οργανώνουμε καλά τα πράγματα στην Ελλάδα. Η μεταφορά μιας αρμοδιότητας είναι μία δύσκολη υπόθεση, εάν κανείς θέλει να συνοδεύεται αυτή η μεταφορά από μία αναβάθμιση στην παροχή υπηρεσίας. Περισσότερα θα πω στο δεύτερο σκέλος της απάντησής μου.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει η συνάδελφος κ. Ευαγγελία Αμμανατίδου-Πασχαλίδου για τρία λεπτά.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε.
Δεν έχω πάρει κάποια απάντηση. Θα πάει το θέμα από παράταση σε παράταση μέχρι το τέλος του σχολικού έτους και μετά τι θα γίνει; Εδώ βρίσκεται ακριβώς το θέμα. 
Κύριε Υφυπουργέ, να σας θυμίσω για το Ελεγκτικό Συνέδριο το τι έγινε φέτος με τα βιβλία. Χειρίστηκε το Υπουργείο τελείως λάθος την ιστορία των βιβλίων και το συνδέω με αυτό, γιατί έχει μία σημασία. Έγινε αποχώρηση κατά 70% του μόνιμου προσωπικού με την κατάργηση του Οργανισμού Εκδόσεων Διδακτικών Βιβλίων, δεν προκηρύχθηκε έγκαιρα ο διαγωνισμός για τα βιβλία, υπήρξε μετά μία απευθείας ανάθεση, ήρθε το Ελεγκτικό Συνέδριο και χρειάστηκε για να διαπιστώσει την παρατυπία ένα τετράμηνο. 
Έχουμε ακριβώς το ίδιο πράγμα με τις μεταφορές μαθητών. Ποιος θα κληθεί να πληρώσει αυτή τη μεταφορά μαθητών; Εδώ είναι το ζήτημα. Το γνωρίζετε, αφού είστε από το Νομό της Κοζάνης, ο οποίος έχει τεράστιες χιλιομετρικές αποστάσεις σε ορεινό και μειονεκτικό δίκτυο. Πώς θα επιτευχθεί η μεταφορά μαθητών για τα δημόσια σχολεία, που είναι υποχρέωση της πολιτείας και πρέπει να την παρέχει δωρεάν; Το να μου πείτε μετά ότι θα δώσετε 85 ευρώ μηνιαίως σε ένα γονιό, για να μεταφερθεί το παιδί του τριάντα χιλιόμετρα μακριά από το σχολείο και άρα τριάντα συν τριάντα ίσον 60 ευρώ, αυτό δεν μου λέει τίποτα. Θέλω να μου πείτε επακριβώς τι θα κάνει η Κυβέρνηση.
Επίσης, υπάρχει μία πρόταση από την πλευρά της Ανώτατης Συνομοσπονδίας Γονέων Μαθητών Ελλάδας, της Συντονιστικής Επιτροπής Αγώνα Αναπήρων, από τα ειδικά σχολεία, από την Ένωση Γονέων Μουσικών και Καλλιτεχνικών Σχολείων και από δεκαπενταμελή μαθητικά συμβούλια, που μιλούν για τη δημιουργία ενός κρατικού φορέα –όχι να μου φέρετε λεωφορεία κρατικά, δεν λέω κάτι τέτοιο, ούτε οι ίδιοι λένε κάτι τέτοιο- σε επίπεδο της εκάστοτε περιφέρειας και κάτω από την εποπτεία και τον έλεγχο του Υπουργείου Παιδείας, ώστε να αναλάβουν το έργο της μεταφοράς μαθητών, για να μην υπάρχουν αυτές οι ατασθαλίες, που όντως υπήρξαν. 
Έχουμε κάνει άπειρες ερωτήσεις ως ΣΥΡΙΖΑ με συναδέλφους για το Ελεγκτικό Συνέδριο και για αυτό που συνέβαινε και την κατασπατάληση των κρατικών πόρων. Αλλά δεν μιλάμε για κάτι τέτοιο. Θέλουμε μία οριστική λύση για να μπορούν να μεταφέρονται με ασφάλεια όλα τα παιδιά από και προς τα σχολεία. Δεν μπορεί η δημόσια και δωρεάν εκπαίδευση να σταματήσει, γιατί εκεί πάει το πράγμα με όλη αυτήν την πολιτική που ακολουθείται και από την προηγούμενη κυβέρνηση και ειδικά από τη σημερινή και να λέμε ότι έχουμε το χρέος να το πληρώσουμε, άρα κόβουμε τα διακόσια εκατομμύρια ευρώ. Μπορεί να μην είναι διακόσια και αν εξορθολογιστούν, να είναι εκατό.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Τελειώστε, σας παρακαλώ</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: …και να μην υπάρχει κανένα πρόβλημα με τη μεταφορά μαθητών και να μην επιβαρυνθεί και άλλο ο γονιός, ο οποίος καλείται να πληρώσει σήμερα από την τσέπη του το πετρέλαιο του σχολείου, τις κόλλες Α4, τη μεταφορά μαθητών και ό,τι άλλο λειτουργικό έξοδο. 
Ευχαριστώ.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Υφυπουργός Εσωτερικών κ. Πάρης Κουκουλόπουλος για τρία λεπτά.</ChairmanSpeech> 
<Speech><Parlmember>ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</Parlmember> (Υφυπουργός Εσωτερικών): Ευχαριστώ, κύριε Πρόεδρε. 
Θέλω να επαναλάβω για δεύτερη φορά, κυρία συνάδελφε, ότι πρόβλημα δεν υπήρξε ούτε θα υπάρξει σε όλη τη σχολική χρονιά. Δεν υπάρχει λόγος να δημιουργούμε χωρίς λόγο ανησυχία. Η δίμηνη παράταση δόθηκε για να μπορέσουν να ολοκληρωθούν φυσιολογικά και ομαλά οι διαδικασίες και όχι με κατεπείγουσες διαδικασίες που υποκρύπτουν πολλές φορές άθελά μας και αδιαφάνεια. Αυτό είναι το ένα. 
Δεύτερον, θέλω να εστιάσω την προσοχή σας και την προσοχή και άλλων συναδέλφων -μια και συμπτωματικά, συγκυριακά έχουμε αρκετούς συναδέλφους στην Αίθουσα- σε δύο σημεία. Σ’ αυτά θέλω να δώσετε ιδιαίτερη προσοχή. Με ξέρετε χρόνια, ξέρετε και τις αντιλήψεις μου. Θέλω, λοιπόν, να σας πω ότι υπάρχουν δύο ζητήματα που έχουν πάρα πολύ μεγάλη σημασία, για τα οποία μπορώ να μιλήσω βάσιμα και με στοιχεία. Το ένα το υπαινίχθηκα ήδη στο πρώτο σκέλος της απάντησής μου, ότι υπάρχουν υπερβολές, δεν είναι όμως η ίδια η κατάσταση σε κάθε περιοχή της χώρας. Εδώ περιορίζομαι να πω απλά και δεσμεύομαι παράλληλα ότι θα δώσουμε αναλυτικά στοιχεία τις επόμενες εβδομάδες, γιατί δεν θέλουμε να εκπέμπουμε συλλήβδην απαξιωτικούς  χαρακτηρισμούς γενικά και αόριστα στις τέως νομαρχιακές αυτοδιοικήσεις ή τις περιφέρειες, γιατί είναι εντοπισμένα και εστιασμένα τα προβλήματα εκεί που υπήρξαν υπερβολές. Δεν είναι παντού ίδια η κατάσταση. Αυτό που λέμε είναι όχι στην ισοπέδωση. 
Δεύτερον, πρέπει να σας πω ότι αυτήν τη στιγμή κάνουμε μία μεγάλη προσπάθεια με τις ομοσπονδίες των ΚΤΕΛ, αστικών και υπεραστικών. Θα σας πω κάτι που έχω πει και στους ιδίους, ότι με τη στάση τους να απέχουν από πάρα πολλούς διαγωνισμούς -ένας από τους λόγους που μας ανάγκασαν να κάνουμε τη δίμηνη παράταση- ουσιαστικά φέρνουν πιο μπροστά την κατά τα άλλα αναπόφευκτη απελευθέρωση των μεταφορών. 
Εάν θέλετε, κυρία συνάδελφε, να σας ενημερώσω και αναλυτικότερα στο Υπουργείο, θα διαπιστώσετε με τα στοιχεία που θα σας δώσω, με ηρεμία και όχι γιατί θέλω κάπου να οδηγήσω το διάλογο, ότι αυτά είναι τα δύο βασικά ζητήματα που προκύπτουν. Κατά τα άλλα, πάμε να οργανώσουμε μια δημόσια υπόθεση στο πλησιέστερο στον πολίτη επίπεδο, στην τοπική αυτοδιοίκηση. Αυτό είναι δυσκολότερο από την προηγούμενη κατάσταση και αυτήν τη στιγμή αυτό που κάνουμε είναι να οργανώνουμε ένα σύστημα υποστήριξης και ελέγχου, έτσι ώστε να πετύχουμε τρία πράγματα: Πρώτον, την περιστολή της δαπάνης, δεύτερον, την διαφάνεια και, τρίτον, την αναβάθμιση των παρεχόμενων υπηρεσιών. Πιστεύω ότι θα τα καταφέρουμε. 
Ευχαριστώ.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ευχαριστούμε και εμείς. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, εισερχόμεθα στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση επί της Εκθέσεως της Διακομματικής Επιτροπής «για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων», σύμφωνα με το άρθρο 45 παράγραφος 2 του Κανονισμού της Βουλής. 
Η συζήτηση θα διεξαχθεί με ανάλογη εφαρμογή του άρθρου 137, παράγραφος 2, του Κανονισμού της Βουλής, δηλαδή με τη διαδικασία της γενικευμένης συζήτησης επερώτησης. Κατ’ εφαρμογή της διάταξης της παραγράφου 5, του άρθρου 65, του Κανονισμού της Βουλής μπορεί να υπάρξει κατάλογος κατά προτεραιότητα ομιλητών που θα οριστούν από τα κόμματα ως εξής, τρεις Βουλευτές από το ΠΑΣΟΚ, τρεις Βουλευτές από τη Νέα Δημοκρατία, ανά ένας Βουλευτής από τις τρεις άλλες Κοινοβουλευτικές Ομάδες, καθώς και ένας από τους Ανεξάρτητους Βουλευτές, ο πρώτος εγγεγραμμένος με το ηλεκτρονικό σύστημα Ανεξάρτητος Βουλευτής, εφόσον εγγραφεί. 
Επίσης, τα κόμματα πέραν των ανωτέρω, εφόσον το επιθυμούν μπορούν να δώσουν κατάλογο ομιλητών οι οποίοι θα προηγηθούν εκείνων που θα εγγραφούν με το ηλεκτρονικό σύστημα. Όποιος άλλος συνάδελφος Βουλευτής επιθυμεί να ομιλήσει εγγράφεται με το ηλεκτρονικό σύστημα έως το πέρας των αγορεύσεων των δυο πρώτων ομιλητών. 
Οι πέντε πρώτοι ομιλητές, ένας από κάθε κόμμα, λαμβάνουν το λόγο για δεκαπέντε λεπτά και οι λοιποί πέντε, δηλαδή δυο από το ΠΑΣΟΚ, δυο από τη Νέα Δημοκρατία και ένας από τους Ανεξάρτητους Βουλευτές λαμβάνουν το λόγο για οκτώ λεπτά.
Οι Βουλευτές που θα εγγραφούν στον κατάλογο θα λάβουν το λόγο για πέντε λεπτά χωρίς δικαίωμα δευτερολογίας. Θα καταρτιστεί βέβαια ενιαίος κατάλογος ομιλητών με εναλλαγή των ομιλητών και κατ’ αναλογία της κοινοβουλευτικής δύναμης των κομμάτων. 
Οι αρμόδιοι Υπουργοί θα μιλήσουν για δεκαοκτώ λεπτά. Οι Αναπληρωτές των Προέδρων των Κοινοβουλευτικών Ομάδων θα μιλήσουν έως δώδεκα λεπτά. Αν όμως προηγηθεί ομιλία Προέδρου Κοινοβουλευτικής Ομάδας, ο Αναπληρωτής του θα περιοριστεί στο χρόνο της δευτερολογίας, δηλαδή θα λάβει το λόγο για έξι λεπτά.
Εφόσον η Βουλή αποδεχθεί αυτήν την πρόταση, σας γνωστοποιώ ότι τα κόμματα έχουν υποδείξει τους εξής ομιλητές. Το Πανελλήνιο Σοσιαλιστικό Κίνημα τον κ. Δημήτριο Λιντζέρη, την κ. Μαρία Σκραφνάκη και την κ. Παναγιώτα(Πέμη) Ζούνη. Η Νέα Δημοκρατία τον κ. Αναστάσιο Νεράντζη, την κ. Μαρία Κόλλια-Τσαρουχά και την κ. Ελισσάβετ (Ελίζα) Βόζεμπεργκ. Το Κομμουνιστικό Κόμμα Ελλάδας ορίζει Κοινοβουλευτικό Εκπρόσωπο τον κ. Ιωάννη Γκιόκα. Ο Λαϊκός Ορθόδοξος Συναγερμός έχει υποδείξει τον κ. Ιωάννη Κοραντή και ο Συνασπισμός Ριζοσπαστικής Αριστεράς τον κ. Αναστάσιο Κουράκη.
Θα πρότεινα επίσης η συνεδρίαση να λήξει -εφόσον υπάρξει μεγάλος αριθμός Βουλευτών- κάποια στιγμή το απόγευμα. Να πούμε κατ’ αρχάς στις 15.00΄. Να δώσουμε βεβαίως τη δυνατότητα να τοποθετηθούν όσοι θέλουν, αλλά ας προσανατολιστούμε κατ’ αρχάς για τις 15.00΄. Αν εξαντληθεί ο κατάλογος νωρίτερα, η συνεδρίαση θα λήξει νωρίτερα.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το Σώμα συνεφώνησε ομοφώνως. 
Σας γνωστοποιώ επίσης ότι οι Κοινοβουλευτικοί Εκπρόσωποι είναι από το ΠΑΣΟΚ ο κ. Εμμανουήλ Μπεντενιώτης, από τη Νέα Δημοκρατία ο κ. Νικόλαος Δένδιας, από το Κομμουνιστικό Κόμμα Ελλάδας, όπως είπα, ο κ. Ιωάννης Γκιόκας, από το ΛΑΟΣ ο κ. Αθανάσιος Πλεύρης και από το ΣΥΡΙΖΑ ο κ. Θεόδωρος Δρίτσας.
Πριν δώσω το λόγο στον πρώτο ομιλητή, τον κ. Λιντζέρη, θα μου επιτρέψετε, κυρίες και κύριοι συνάδελφοι, να πω δυο λόγια για τη συζήτηση που διεξάγεται σήμερα στην Ολομέλεια, όσον αφορά την έκθεση αυτής της διακομματικής επιτροπής για την εξέταση του σωφρονιστικού συστήματος της χώρας και τις συνθήκες διαβίωσης των κρατουμένων, λόγω του ιδιαίτερου ενδιαφέροντος και της ιδιαίτερης σημασίας του θέματος.
Το θέμα των συνθηκών κράτησης και γενικότερα της λειτουργίας του σωφρονιστικού μας συστήματος εκτιμώ ότι είναι από τα πιο σημαντικά θέματα που πρέπει να απασχολούν την κοινωνία, αλλά και όλους όσους παίρνουν αποφάσεις. Είναι ένα θέμα που δεν συνδέεται μόνο άρρηκτα με το δημοκρατικό μας πολιτισμό, αλλά ακόμη περισσότερο πρέπει να αγγίζει την κοινωνική μας ευαισθησία.
Η σύσταση της συγκεκριμένης διακομματικής επιτροπής πραγματοποιήθηκε το Μάρτιο του 2010, όταν με εισήγησή μου έγινε τότε ομόφωνα αποδεκτή σχετική πρόταση από το Σώμα στις 14 Απριλίου 2010.
Όταν μιλάμε για τη σωφρονιστική πολιτική αντιλαμβανόμαστε ότι αποτελεί ένα μόνο αλλά πολύ σημαντικό κομμάτι του σύνθετου και πολύπλοκου μηχανισμού απονομής της ποινικής δικαιοσύνης. Ταυτόχρονα -και αυτό το λέω από προσωπική εμπειρία, όταν στο παρελθόν σχεδόν επί τρία χρόνια είχα την ευθύνη του Υπουργείου Δικαιοσύνης ως Υπουργός Δικαιοσύνης- αυτός ο τομέας αποτελεί και ένα ιδιαίτερα ευαίσθητο και πολύ δύσκολο τομέα της ασκούμενης κυβερνητικής πολιτικής.
Βέβαια, όταν υπάρξει κάποιο πολύ μεγάλο πρόβλημα στις φυλακές, τότε έρχεται στην επιφάνεια το θέμα και γίνεται συζήτηση, αλλά για τους έχοντες την ευθύνη των αποφάσεων είναι γνωστό ότι η λειτουργία του σωφρονιστικού μας συστήματος είναι ένα πολύ δύσκολο και πολύπλοκο θέμα. 
Τα τελευταία είκοσι χρόνια, τουλάχιστον στη χώρα μας, παρατηρήθηκε μια ποσοτική, αλλά και ποιοτική μεταβολή της εγκληματικότητας που συνδέεται με πολλούς παράγοντες ανάμεσα στους οποίους η τεχνολογική πρόοδος, νέες μέθοδοι παραβάσεων και εγκλημάτων, η δημιουργία πολυπολιτισμικών κοινωνιών, αλλά και η διεθνοποίηση του εγκλήματος.
Στην αντιμετώπιση των νέων προκλήσεων προωθήθηκαν όλα αυτά τα χρόνια θεσμικές πρωτοβουλίες και λειτουργικές παρεμβάσεις, τόσο για τη διαχείριση του μεγάλου προβλήματος της εγκληματικότητας και την αντιμετώπισή του, όσο και για τον εκσυγχρονισμό της δικαιοσύνης και του σωφρονιστικού συστήματος. 
Κατά τη διάρκεια της δικής μου θητείας στο Υπουργείο Δικαιοσύνης από το 2001 ως και το Μάρτιου του 2004 -καταθέτω εδώ την προσωπική μου εμπειρία- είχαμε ξεκινήσει ένα πολύ μεγάλο και απόλυτα αναγκαίο πρόγραμμα δημιουργίας νέου τύπου σωφρονιστικών καταστημάτων ανά τη χώρα. Μη γελιόμαστε, δεν μπορούν να εφαρμοστούν πολιτικές ουσιαστικά ποιοτικές αν δεν υπάρχουν πρώτα απ’ όλα οι κατάλληλες υποδομές. Και θα εξηγήσω λίγο πιο κάτω τι εννοώ.
Οποιοδήποτε νομοθέτημα, οποιεσδήποτε σημαντικές αλλαγές που έγιναν και εκείνη την περίοδο και την περίοδο που είχε προηγηθεί και την περίοδο που ακολούθησε, δεν μπορούν να αποδώσουν σε ό,τι αφορά τις ανάγκες μιας πραγματικά σύγχρονης, σύμφωνα με τις σημερινές ανάγκες, σωφρονιστικής πολιτικής, αν δεν έχουμε τις απαραίτητες υποδομές για να λειτουργήσει αυτή η σωφρονιστική πολιτική και να εφαρμοστούν διάφορα προγράμματα επανακοινωνικοποίησης, για παράδειγμα, των κρατουμένων και όχι μόνο. Είχαμε ξεκινήσει τότε ένα γιγαντιαίο πρόγραμμα και ήταν μια απόδειξη ότι η ελληνική Δημόσια Διοίκηση δεν είναι πάντα ανίκανη, αργή και αδύναμη να ανταποκριθεί στις προκλήσεις. 
Όταν ανέλαβα το Υπουργείο Δικαιοσύνης είχα διαπιστώσει ότι η μέθοδος με την οποία προχωρούσε η ανέγερση ενός σωφρονιστικού καταστήματος ήταν η εξής: Πρώτα εγένετο η μελέτη για την περίφραξη, μετά προκηρυσσόταν και γινόταν η περίφραξη του οικοπέδου, μετά γινόταν η μελέτη για τα κτηριολογικά, η δημοπράτηση και η κατασκευή, μετά προχωρούσε η μελέτη και η δημοπράτηση και η κατασκευή των ηλεκτρομηχανολογικών και ούτω καθεξής. Δηλαδή η ανέγερση ενός σωφρονιστικού καταστήματος θα έπαιρνε πάρα-πάρα πολλά χρόνια. 
Υπήρχε και μια αντίδραση πολλών τοπικών κοινωνιών οι οποίες αρνούνταν στο αίτημα ή στην πρόσκληση της πολιτείας να παραχωρηθούν οικόπεδα του δημοσίου ή της τοπικής αυτοδιοίκησης, να παραχωρηθούν κατάλληλες εκτάσεις, γιατί δεν ήθελαν, να το πούμε απλά, φυλακές στην περιοχή τους. Έπρεπε να αντιμετωπίσουμε το πρώτο πρόβλημα των καθυστερήσεων και να βρούμε ένα τρόπο, ώστε οι κοινωνίες να είναι περισσότερο θετικές αναζητώντας και βρίσκοντας ένα συγκεκριμένο κίνητρο. 
Σε ό,τι αφορά το πρώτο πρόβλημα της μεγάλης καθυστέρησης στη μελέτη και στην κατασκευή, ζήτησα τότε από τη «ΘΕΜΙΣ Κατασκευαστική» που είχε πράγματι καλή στελέχωση από μελετητικό και τεχνικό προσωπικό υψηλών προδιαγραφών να ετοιμάσουν μέσα σε οκτώ μήνες το αργότερο μία πλήρη μελέτη εφαρμογής για ένα σύγχρονου τύπου σωφρονιστικό κατάστημα και αυτή η μελέτη εφαρμογής να προσαρμόζεται στο οικόπεδο που θα είχαμε εξασφαλίσει. Όχι πολλές μελέτες, όχι διαδοχικές μελέτες, όχι διαδοχικοί διαγωνισμοί. 
Πράγματι με αυτόν τον τρόπο σε οκτώ μήνες είχαμε μια πλήρη μελέτη εφαρμογής χωρίς καμμία έλλειψη, χωρίς κανένα κενό και μετά προχωρήσαμε μέσα από το Πρόγραμμα Δημοσίων Επενδύσεων, γιατί αυτά τα έργα δεν είναι συγχρηματοδοτούμενα από την Ευρωπαϊκή Ένωση. Πρέπει από εθνικούς πόρους να χρηματοδοτούνται οι κατασκευές των σωφρονιστικών καταστημάτων. Προχωρήσαμε το 2002 και το 2003 στη δημοπράτηση και έναρξη κατασκευής εννέα συνολικά σωφρονιστικών καταστημάτων: στα Τρίκαλα, στα Χανιά, στην Κασσαβέτεια, στα Γρεβενά, στη Δράμα, στις Σέρρες, στο Δομοκό, στη Νεάπολη Κρήτης και είχαμε δημοπρατήσει ακόμη και στη Βοιωτία σε κατάλληλη έκταση την ανέγερση σωφρονιστικού καταστήματος.
Επίσης, είχαν ολοκληρωθεί ουσιαστικά οι εργασίες της κατασκευής του κέντρου απεξάρτησης τοξικομανών κρατουμένων στην Κασσάνδρα. Ήταν το δεύτερο κέντρο που προεβλέπετο αυτή τη φορά για να λειτουργεί στη Βόρειο Ελλάδα, στην Κασσάνδρα, και είχαμε ξεκινήσει τη λειτουργία και του πρώτου κέντρου απεξάρτησης στον Ελαιώνα στη Βοιωτία.
Όπως είπα, ήταν ένα γιγαντιαίο πρόγραμμα. Καθένα από τα σωφρονιστικά αυτά καταστήματα εκτός από τους χώρους κράτησης και τους λοιπούς συνήθεις χώρους προβλέπετο να έχει χώρους επαγγελματικής κατάρτισης, για την ανάπτυξη επαγγελματικής εκπαίδευσης και κατάρτισης των κρατουμένων, καθώς επίσης βιβλιοθήκη, χώρους αθλοπαιδιών και ένα σύγχρονο ιατρείο, ένα μικρό κέντρο υγείας. Αυτό προέβλεπε η μελέτη κι αυτό προέβλεπε και η δημοπράτηση καθενός απ’ αυτά τα κτήρια. Είχε ανταποκριθεί γρήγορα δηλαδή όλο το σύστημα της Δημόσιας Διοίκησης του Υπουργείου Δικαιοσύνης, σε συνεργασία και με συναρμόδια υπουργεία. 
Πέρασαν από τότε εννιά χρόνια και μέχρι στιγμής ακόμη δεν έχουν παραδοθεί, αν δεν κάνω λάθος, -εάν κάνω λάθος, θα με διορθώσει ο αρμόδιος Υφυπουργός- τα σωφρονιστικά καταστήματα της Βοιωτίας –δεν κατασκευάστηκε δυστυχώς, παρότι είχε δημοπρατηθεί, όπως είπα. Επίσης δεν έχει παραδοθεί ακόμη το σωφρονιστικό κατάστημα στο Νικηφόρο Δράμας. Δεν προχώρησαν τις εργασίες κατασκευής που είχαν τότε ξεκινήσει στην Κασσαβέτεια. Δεν ξέρω γιατί οι διάδοχοί μου εγκατέλειψαν αυτό το πρόγραμμα. Δεν χρειαζόταν να κάνουν τίποτα, παρά να συνεχίσουν απλά τις εργασίες ανέγερσης αυτών των σωφρονιστικών καταστημάτων. 
Ολοκληρώνονται, όπως πληροφορούμαι τώρα, τα σωφρονιστικά καταστήματα στα Χανιά και στη Νεάπολη Κρήτης, ενώ έχουν λειτουργήσει εκείνα στα Τρίκαλα, στο Δομοκό και στα Γρεβενά και με έναν κολοβό τρόπο στις Σέρρες. Οι συνάδελφοι των Σερρών μπορούν να δώσουν περισσότερες πληροφορίες γι’ αυτό. 
Θεωρώ ότι πρέπει πάση θυσία –επαναλαμβάνω- να εφαρμοστεί και να ολοκληρωθεί αυτό το πρόγραμμα, να λειτουργήσουν τα σωφρονιστικά καταστήματα με όλες τις προβλέψεις που υπήρχαν ήδη από τότε, για να εφαρμοστούν και προγράμματα επαγγελματικής κατάρτισης, διότι κυρίως αυτά θα συμβάλουν στην επανένταξη των κρατουμένων στην κοινωνία, μετά την έκτιση της ποινής τους, αλλά και για να γίνουν πιο ανθρώπινες οι συνθήκες κράτησης. Στις φυλακές δεν έχουμε φυλακισμένες ψυχές που στοιβάζονται. Δεν πρέπει να αντιμετωπίζουμε έτσι τους παραβάτες. Δεν θα πρέπει να ξεχνάμε ποτέ ότι έχουμε ανθρώπους εκεί μέσα και θα πρέπει να διασφαλίζουμε ό,τι είναι απαραίτητο για την κράτησή τους, σε ανθρώπινες συνθήκες. Αλλά κυρίως για την προετοιμασία όσων απ’ αυτούς τουλάχιστον είναι διατεθειμένοι να κάνουν μια δεύτερη προσπάθεια βγαίνοντας μετά, για να ενσωματωθούν ομαλά στην κοινωνία. 
Θυμίζω, επίσης, ότι από τις πιο σημαντικές, κατά την άποψή μου, παρεμβάσεις που όχι μόνο δεν θα πρέπει να εγκαταλείπονται, αλλά συνεχώς να επεκτείνονται και να αναπτύσσονται, είναι οι παρεμβάσεις εκείνες που έχουν να κάνουν με την εκπαίδευση των ανήλικων κρατουμένων. Είχε σφιχτεί η καρδιά μου όταν λίγες μέρες μετά την ανάληψη των καθηκόντων μου έκανα την πρώτη μου επίσκεψη στον Αυλώνα, και από πλευράς των εγκαταστάσεων αλλά και από πλευράς της εν πολλοίς εγκατάλειψης που διαπίστωσα ότι υπήρχε. 
Ξεκινήσαμε με ιδιαίτερη επιτυχία τη λειτουργία των σχολείων για τους ανήλικους κρατουμένους και μετά, το 2001, προχωρήσαμε και στη λειτουργία των σχολείων δεύτερης ευκαιρίας για ενήλικες σε ορισμένα σωφρονιστικά καταστήματα. Πρέπει να πω ότι δεν ξέρω σε πόσα σωφρονιστικά καταστήματα συνέχισε να αναπτύσσεται αυτό το πρόγραμμα. Ελπίζω να προστέθηκαν πολλά περισσότερα σχολεία δεύτερης ευκαιρίας για τους ενήλικες. Όμως αυτές είναι βασικές, απόλυτα αναγκαίες παρεμβάσεις και κατά την ταπεινή μου άποψη, το βάρος των προσπαθειών όλων, και πρώτα απ’ όλα βέβαια της πολιτείας και τους αρμόδιου Υπουργείου, θα πρέπει να δίδεται προς αυτές τις κατευθύνσεις. 
Είναι αλήθεια ότι η συμφόρηση στις φυλακές εξακολουθεί και είναι ένα μεγάλο πρόβλημα. Γι’ αυτό επιμένω στην ανάγκη να λειτουργήσουν όλα τα νέου τύπου σωφρονιστικά καταστήματα, για να μπορέσει να μετακινηθεί και ο Κορυδαλλός. Οι γυναικείες φυλακές μεταφέρθηκαν στον Ελαιώνα, όπου οι εγκαταστάσεις είναι εξαιρετικές για ένα σωφρονιστικό κατάστημα. Όμως εκείνο το συγκρότημα μπορεί να δώσει και τη δυνατότητα ανάπτυξης διαφόρων προγραμμάτων. 
Όμως, αν δεν ολοκληρωθούν και δεν δοθούν σε λειτουργία και τα άλλα σωφρονιστικά καταστήματα, στα οποία αναφέρθηκα, δεν θα υπάρχει η δυνατότητα της αποσυμφόρησης και του κλεισίματος των Φυλακών Κορυδαλλού. Η συμφόρηση είναι γεγονός για τους λόγους που ανέφερα στην αρχή, αλλά παράλληλα υπάρχουν και διάφορα άλλα προβλήματα που σίγουρα θα ακούσουμε και από τους εισηγητές και από τον Υπουργό. Πρόκειται για προβλήματα διαφθοράς, διακίνησης ναρκωτικών, που πάντα παραμένουν επίκαιρα και αποτελούν ακανθώδη ζητήματα. 
Η επίτευξη μιας ουσιαστικής σωφρονιστικής πολιτικής με στόχο, όπως είπα, τη διασφάλιση αξιοπρεπών συνθηκών κράτησης και ομαλής επανακοινωνικοποίησης των κρατουμένων, από τη μια πλευρά και την εγγύηση της ασφάλειας και της επαρκούς εποπτείας, από την άλλη πλευρά, παραμένει πρόκληση. 
Είπα, λοιπόν, ότι υπήρχε στο παρελθόν άρνηση από πλευράς τοπικών κοινωνιών να παραχωρήσουν οικόπεδα. Όμως, πώς μας έδωσαν οικόπεδα εκείνη την περίοδο, για να μπορέσουμε όλα αυτά να τα δημοπρατήσουμε; Αυτό έγινε, διότι είχα αποφασίσει και ανακοινώσει πως στη στελέχωση αυτών των σωφρονιστικών καταστημάτων –της Δράμας, των Γρεβενών, του Δομοκού, των Σερρών, της Νεάπολης Κρήτης, των Χανίων, της Κασσαβέτειας και όλων των άλλων- στα απαραίτητα τυπικά και ουσιαστικά προσόντα –γιατί η προκήρυξη θα εγένετο με διαδικασίες απόλυτης διαφάνειας, όπως στο ΑΣΕΠ- θα προσετίθεντο και επιπλέον μόρια εντοπιότητας, έτσι ώστε οι καταγόμενοι και κατοικούντες στις περιοχές εκείνες που είχαν όλα τα άλλα προσόντα να έχουν και ένα επιπλέον «μπόνους» μορίων εντοπιότητας. Με αυτόν τον τρόπο άλλαξε η στάση των τοπικών κοινωνιών και μας παραχωρήθηκαν οι εκτάσεις και από την τοπική αυτοδιοίκηση, αλλά δέχθηκαν και σε εκτάσεις του δημόσιου να ανεγερθούν αυτά τα σωφρονιστικά καταστήματα. 
Στα χρόνια που ακολούθησαν και αυτό, αν δεν κάνω λάθος, αναιρέθη από κάποιους διαδόχους μου. Κακώς, κατά την άποψή μου. Όλα αυτά θα πρέπει να τα λάβει υπ’ όψιν το Υπουργείο Δικαιοσύνης και επειδή η πολιτική του ηγεσία –και ο παριστάμενος Υφυπουργός και ο Υπουργός- διαθέτουν ευαισθησία για τα θέματα αυτά, όπως πολύ καλά γνωρίζω, είμαι σίγουρος ότι και θα ασχοληθούν και θα επιταχύνουν την επίλυση αυτών των θεμάτων.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember>:  Λεφτά δεν υπάρχουν, κύριε Πρόεδρε.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Όταν είμαστε διατεθειμένοι να επιλύσουμε σημαντικά προβλήματα, τότε από τα λεφτά που έχουμε, ανάλογα με την προτεραιότητα των θεμάτων που θέλουμε να λύσουμε, βρίσκουμε τον τρόπο. Μην κρυβόμαστε πάντα πίσω από τη δικαιολογία ότι λεφτά δεν υπάρχουν. Στις Σέρρες δεν είναι αυτό το πρόβλημα, κυρία συνάδελφε.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember>: Είναι, κύριε Πρόεδρε. Συγγνώμη για την παρέμβαση, αλλά είναι.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Απλά έγινε αλλαγή. Δυστυχώς, οι διάδοχοί μου έκαναν αλλαγή ακόμη και στη μελέτη εφαρμογής του σωφρονιστικού καταστήματος. Κατήργησαν διάφορους χώρους και τους μετέτρεψαν απλώς σε χώρους κράτησης και, αν δεν κάνω λάθος, το ίδιο έχει γίνει και στα Τρίκαλα, γιατί δεν είχαν την απλή –θα έλεγα- σοβαρότητα και σοφία να αντιληφθούν τι σημαίνει εφαρμογή ενός τύπου σωφρονιστικού καταστήματος που πρέπει να έχει όλα αυτά τα χαρακτηριστικά.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember>: Δεν υπάρχουν σωφρονιστικοί υπάλληλοι.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ενώ τότε –το 2006, το αργότερο, 2007- έπρεπε να κάθονται πάνω από τις υπηρεσίες για να δουν να ολοκληρώνονται οι διαδικασίες ανέγερσης, δεν το έκαναν. 
Εμείς το είχαμε ξεκινήσει το 2002-2003. Ο προγραμματισμός ήταν πολύ συγκεκριμένος και τα κονδύλια ήταν από τότε –στους τότε προϋπολογισμούς και στις δημόσιες επενδύσεις- εξασφαλισμένα. Ήταν εξασφαλισμένα! Εκείνοι, λοιπόν, δεν τα έκαναν αυτά και ας προσέξει τώρα η σημερινή ηγεσία του Υπουργείου.
Κλείνω, λέγοντας ότι η σημερινή συζήτηση στην Ολομέλεια γίνεται με τη συμμετοχή των μελών της διακομματικής επιτροπής, η οποία λειτούργησε με πολύ μεράκι, ευαισθησία και όρεξη. Αυτή η επιτροπή όχι μόνο συνεδρίασε πάρα πολλές φορές, αλλά επεσκέφθη και τα σωφρονιστικά καταστήματα και εξέτασε και το ισχύον θεσμικό πλαίσιο.
Όλοι αυτοί οι συνάδελφοι, μέσα από την έκθεση που μας κατέθεσαν, στοχεύουν όχι μόνο να αναδείξουν τα προβλήματα, αλλά καταθέτουν και προτάσεις για τη λύση των προβλημάτων, για μια σωφρονιστική και αντεγκληματική πολιτική περισσότερο αποτελεσματική, ανθρώπινη, ανθρωπιστική και κοινωνικά ωφέλιμη. Αυτό το στόχο, λοιπόν, έχει η συζήτηση στην Ολομέλεια του Σώματος, γι’ αυτό και θέσαμε στη σημερινή ημερήσια διάταξη αυτή τη διαδικασία συζήτησης. 
Επίσης, θα ήθελα να σας ενημερώσω –όπως είπα και στο Προεδρείο και στα μέλη της επιτροπής αυτής, η οποία ad hoc είχε δημιουργηθεί τον Απρίλιο του 2010- ότι αποφάσισα να προχωρήσουμε ως Βουλή στη συγκρότηση δεκαπενταμελούς Ειδικής Μόνιμης Επιτροπής της Βουλής με εκπροσώπους όλων των κομμάτων. 
Αυτή η επιτροπή θα παρακολουθεί συνεχώς και εκ του σύνεγγυς τη λειτουργία του σωφρονιστικού συστήματος και κάθε φορά με βάση τις διαπιστώσεις θα εισηγείται και θα κάνει τις αναγκαίες προτάσεις και για αναγκαίες θεσμικές λύσεις, εκσυγχρονισμού του θεσμικού πλαισίου, αλλά και για την επίλυση πρακτικών θεμάτων.
Σας ευχαριστώ από την πλευρά μου.
Το λόγο έχει ο κ. Δημήτριος Λιντζέρης.</ChairmanSpeech>
<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Ευχαριστώ, κύριε Πρόεδρε. 
Ομολογουμένως σας οφείλω και σας οφείλουμε ευχαριστίες και για την βοήθειά σας στη λειτουργία της επιτροπής και για τη σύνθεση και για τη δημιουργία και για την πρόταση που κάνετε τώρα, δηλαδή για τη δημιουργία μόνιμης επιτροπής που θα μελετά και θα παρακολουθεί το σωφρονιστικό σύστημα.
Επίσης, οφείλω να πω, σε σχέση με τον μικρό απολογισμό του έργου σας που κάνατε όταν ήσασταν Υπουργός Δικαιοσύνης, ότι πράγματι ακόμη και σήμερα, χρόνια μετά, υπάρχουν τα ίχνη σας και είναι θετικά και όσον αφορά τον τρόπο αντίληψης και αντιμετώπισης του σωφρονισμού αλλά και στη δημιουργία μιας σειράς σωφρονιστικών καταστημάτων, που άνευ τούτων δεν μπορούμε να μιλάμε για αξιοπρεπές σωφρονιστικό σύστημα. Τις θερμές μας ευχαριστίες λοιπόν και προσωπικά και σαν μέλη της επιτροπής.
Κυρίες και κύριοι Βουλευτές, έχω τη χαρά και την τιμή να απευθύνομαι στην Ολομέλεια του Κοινοβουλίου για τη συζήτηση επί του πορίσματος της διακομματικής Επιτροπής για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων σύμφωνα με το άρθρο 45 παράγραφος 2 του Κανονισμού της Βουλής.
Τιμή, διότι στη συγκεκριμένη επιτροπή είχα εκλεγεί πρόεδρος και από αυτή τη θέση προσπάθησα να λειτουργήσουμε με τρόπο πραγματικά διακομματικό, υπερκομματικό και να καταλήξουμε σε ένα ομόφωνο πόρισμα, κάτι που το καταφέραμε. Χαρά, διότι όντως κατέληξε η επιτροπή σε ένα σημαντικό πόρισμα το οποίο εγκρίθηκε με ευρύτατη πλειοψηφία. 
Η επιτροπή πραγματοποίησε πολλές συνεδριάσεις, είκοσι τέσσερις στον αριθμό, πολλές επισκέψεις στα σωφρονιστικά καταστήματα του Κορυδαλλού, του Αυλώνα, στον Ελεώνα Θηβών, στο Ψυχιατρείο. Ακροάστηκε Υπουργούς, Υφυπουργούς, Γενικούς Γραμματείς, εκπροσώπους Φορέων και Οργανώσεων σχετικούς με το αντικείμενό της.
Το πόρισμα επί του οποίου γίνεται η συζήτηση –και αυτό είναι ιδιαίτερα σημαντικό- αποτελεί συλλογικό δημιούργημα των μελών της επιτροπής, η οποία κατέληξε σε αυτό μετά από αλλεπάλληλες και ενδελεχείς συνεδριάσεις.
Ως πρόεδρος της επιτροπής οφείλω ιδιαίτερες ευχαριστίες σε καθένα από τα μέλη της Επιτροπής ξεχωριστά για την ουσιαστική τους συμμετοχή, για τη συγγραφή των επιμέρους θεμάτων που έκαστος είχε αναλάβει και για την εν γένει αποφασιστική συμβολή στις εργασίες της διακομματικής Επιτροπής, αλλά και στο τελικό αποτέλεσμα. 
Είναι πράγματι πολύ σημαντικό ότι όλοι οι συνάδελφοι που συμμετείχαν στην επιτροπή ανεξαρτήτως κομμάτων –επιμένω σε αυτό- συνεργαστήκαμε αρμονικά και καταλήξαμε σε ένα ομόφωνο πόρισμα με εξαίρεση βέβαια τον εκπρόσωπο του ΚΚΕ ο οποίος κατέθεσε ιδιαίτερο υπόμνημα. Κατά δήλωσή του, όμως, συμφωνεί με το μεγαλύτερο μέρος των δεκάδων προτάσεων που έχουμε καταθέσει και περιλαμβάνονται στο πόρισμα.
Κυρίες και κύριοι, από αυτό το Βήμα οφείλω ακόμα να εκφράσω τις ευχαριστίες μου για τη συμμετοχή τους στις εργασίες της επιτροπής και την επιστημονική τεκμηρίωση που προσέφεραν στους καθηγητές κυρίους Γιάννη Πανούση, Θεόδωρο Παπαθεοδώρου και στον διδάκτορα εγκληματολογίας κ. Τσιγκρή.
Οι συγκεκριμένοι επιστήμονες οικειοθελώς, χωρίς καμμία αμοιβή αποτέλεσαν τους επιστημονικούς συμβούλους της επιτροπής. Ιδιαίτερα ο Καθηγητής κ. Γιάννης Πανούσης είχε καθοριστική συμβολή και στη σύνταξη και επιστημονική επιμέλεια της παρούσας έκθεσης.
Κυρίες και κύριοι, ως πρόεδρος της επιτροπής, θέλω να ελπίζω ότι η Έκθεση αυτή θα τύχει ενός ευρύτατου διαλόγου τόσο στην Εθνική Αντιπροσωπεία όσο και στην εκτελεστική εξουσία, στην εκάστοτε κυβέρνηση δηλαδή, αλλά και στην επιστημονική κοινότητα, ώστε πράγματι οι ελληνικές φυλακές να καταστούν σωφρονιστικά καταστήματα.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Κυρίες και κύριοι, οι φυλακές και γενικότερα τα κλειστά ιδρύματα, όπως ψυχιατρεία, κέντρα αποτοξίνωσης κ.λπ., συνιστούν μέρος του πολιτισμού μιας χώρας. Η κατάσταση που επικρατεί σε αυτά και ο τρόπος με τον οποίον αντιμετωπίζονται οι έγκλειστοι απεικονίζουν το πραγματικό πολιτιστικό επίπεδο της κοινωνίας. Είναι υποχρέωση της πολιτείας να παρεμβαίνει στην κατεύθυνση βελτίωσης του υπάρχοντος συστήματος, της μεταχείρισης των κρατουμένων και των όρων της καθημερινής τους διαβίωσης, που σε κάποιες περιπτώσεις αυτή η διαβίωση ισοδυναμεί με επιβίωση.
Η υποχρέωση αυτή δεν είναι μόνο ηθική και ανθρωπιστική, αλλά αποτελεί συνταγματική επιταγή. Γι’ αυτό, διαρκώς και ανεξάρτητα από την εκάστοτε δημοσιονομική πολιτική, η πολιτεία οφείλει να προβαίνει στις αναγκαίες παρεμβάσεις, ώστε οι ελληνικές φυλακές να καταστούν, όπως προείπα, πράγματι σωφρονιστικά καταστήματα. Άλλωστε, οι κρατούμενοι είναι στη φυλακή, επειδή τιμωρήθηκαν και όχι για να τιμωρηθούν. Ο σκοπός της ποινής πρέπει να είναι εναρμονισμένος με τη δίκαιη τιμωρία, αλλά και τη δεύτερη ευκαιρία. Ο σωφρονισμός του εγκληματήσαντος δεν μπορεί να γίνει με εκδικητική ή εκφοβιστική στέρηση των δικαιωμάτων του και προσβολή της ανθρώπινης αξιοπρέπειάς του. Αντιθέτως, η κοινωνική άμυνα της πολιτείας γίνεται περισσότερο αποτελεσματική με τη δημιουργία προϋποθέσεων, ώστε ο ίδιος ο έγκλειστος να επανεξετάσει τα κοινωνικά και νομικά όρια συμπεριφοράς του. Η πολιτεία οφείλει να στοχεύει στην ωρίμανση του ίδιου του κρατούμενου και όχι στην αχρήστευσή του. Όμως, πρέπει να τονιστεί ότι τίποτα δεν μπορεί να επιτευχθεί χωρίς τη θέληση και κινητοποίηση αυτού του ίδιου του κρατούμενου.
Στις μέρες μας, τα προβλήματα στις ελληνικές φυλακές απορρέουν από τον υπερπληθυσμό των κρατουμένων: Περίπου δώδεκα χιλιάδες κρατούμενοι για εννιάμισι χιλιάδες θέσεις που υπάρχουν στις ελληνικές φυλακές, σύμφωνα με στοιχεία του Υπουργείου Δικαιοσύνης, ο πολύ μεγάλος αριθμός των αλλοδαπών που προσεγγίζει το 60% και ο πολύ μεγάλος αριθμός που συνεχώς αυξάνεται των κρατουμένων που έχουν σχέση με αδικήματα περί τα ναρκωτικά.
Η επίλυση των προβλημάτων, πέραν των ιδεολογικών και πρακτικών παραμέτρων, είναι βέβαιο ότι στοιχίζει στο κράτος πρόνοιας, κάτι που πρέπει να συνυπολογισθεί σε περιόδους οικονομικής κρίσης, όπως αυτή που διανύουμε, χωρίς, όμως, αυτό να αποτελεί άλλοθι για την απώλεια του στόχου, που δεν μπορεί να είναι άλλος παρά αυτός της επανένταξης των φυλακισμένων.
Επειδή σε κάθε περίπτωση πρέπει να ενθαρρυνθεί το συμμετοχικό πρότυπο εντός και εκτός των τειχών, κρίνεται αναγκαία η έναρξη ειλικρινούς διαλόγου μεταξύ της πολιτείας και της κοινωνίας, αλλά και της δικαιοσύνης για την κατάσταση των φυλακών και για τη μοίρα των φυλακισμένων μας. Η επιτροπή συνεργάστηκε εποικοδομητικά με το Υπουργείο Δικαιοσύνης και οφείλω ειδική αναφορά στον ειδικό Γραμματέα κ. Σκανδάμη, αλλά και στον παρευρισκόμενο Αναπληρωτή Υπουργό και στον Υπουργό κ. Παπαϊωάννου, οι οποίοι παρευρέθηκαν στις εργασίες της επιτροπής και βοήθησαν το έργο της.
Κυρίες και κύριοι, η επιτροπή εκτός από τα ειδικά θέματα της σωφρονιστικής πολιτικής και τα θέματα αντιεγκληματικής πολιτικής, όπως και γενικά τα θέματα λειτουργίας του συνολικού μηχανισμού απονομής της ποινικής δικαιοσύνης, επεσήμανε ακόμα την ανάγκη συγχρονισμού του συνολικού συστήματος, του δαιδαλώδους συστήματος απονομής της δικαιοσύνης, όπως είναι η σχέση συντονισμού μεταξύ της αστυνομίας, της δικαιοσύνης και της σωφρονιστικής διοίκησης.
Οι προτάσεις της επιτροπής για βελτίωση του σωφρονιστικού συστήματος είναι βραχυπρόθεσμες, μεσοπρόθεσμες και μακροπρόθεσμες και καλύπτουν όλο το φάσμα των λειτουργιών, αλλά των λειτουργών των φυλακών, με ιδιαίτερη βέβαια έμφαση στα κρίσιμα ζητήματα, όπως υγεία, εργασία, εκπαίδευση, παιδεία κ.λπ..
Κυρίες και κύριοι, επειδή στις μέρες μας σε όλη τη Δημόσια Διοίκηση και στη λειτουργία του κράτους γενικά παρατηρούνται λειτουργικά κενά και απόσταση μεταξύ της βούλησης του νομοθέτη και της εφαρμογής αυτής της βούλησης στην πράξη, θεωρήσαμε σκόπιμη την καταγραφή των διατάξεων του ισχύοντος σωφρονιστικού κώδικα που δεν λειτούργησαν καθόλου -δεν εφαρμόζεται, δηλαδή, ο νόμος- ή δυσλειτούργησαν. Ίσως είναι η πρώτη φορά που γίνεται μία τέτοια συνοπτική έστω αξιολόγηση. Θεωρούμε ότι τέτοιες αξιολογήσεις πρέπει να γίνονται συστηματικά από τη διοίκηση, ώστε να ακολουθούν και οι αναγκαίες επανορθωτικές παρεμβάσεις.
Κυρίες και κύριοι, στις μέρες μας παρατηρείται ποιοτική και ποσοτική αύξηση της εγχώριας και της εισαγόμενης εγκληματικότητας, κυρίως, λόγω της παράνομης μετανάστευσης, η οποία επηρεάζει την απονομή της δικαιοσύνης, αλλά και τη λειτουργία των σωφρονιστικών καταστημάτων. 
Η συνταγματικά και νομοθετικά κατοχυρωμένη υποχρέωση της διοίκησης να προστατεύει τα δικαιώματα των κρατουμένων προσκρούει, δυστυχώς, σε ορισμένες αντικειμενικές αρνητικές συνθήκες, δηλαδή τον υπερπληθυσμό, τον συμφυρμό, την κακή κατάσταση πολλών κτηριακών εγκαταστάσεων και την έλλειψη εξειδικευμένου προσωπικού. 
Η επιτροπή από την πρώτη συνεδρίαση της όρισε τα ανθρώπινα δικαιώματα των κρατουμένων ως την «κόκκινη γραμμή», πέραν της οποίας δεν είναι επιτρεπτή οποιαδήποτε περιοριστική νομοθέτηση. Στην κατάχρηση της ελευθερίας που έκανε ο εγκληματίας κρατούμενος η πολιτεία δεν επιτρέπεται να απαντά με κατάχρηση εξουσίας ή με εγκατάλειψη. Ας μην ξεχνάμε ότι οι κρατούμενοι –επαναλαμβάνω- είναι στη φυλακή επειδή τιμωρήθηκαν και όχι για να τιμωρηθούν και πρέπει να θεωρηθεί ότι έχουν πλήρη δικαιώματα και στερούνται μόνο της ελευθερίας τους. Το δε κοινωνικό κράτος οφείλει ιδιαίτερα να αποδείξει το ενδιαφέρον του στις φυλακές, αν λάβει κάποιος υπ’ όψιν του ότι το 1/3 των φυλακισμένων είναι άποροι. 
Στα ζητήματα της σωφρονιστικής πολιτικής δοκιμάζονται η ευαισθησία και τα ανθρωπιστικά αισθήματα της κοινωνίας και η αντοχή των δημοκρατικών θεσμών και ιδίως, η προστασία των δικαιωμάτων και της αξιοπρέπειας των κρατουμένων ανθρώπων. 
Η επιτροπή προέβη σε μία γενική θεώρηση του θεσμικού πλαισίου του εθνικού και ευρωπαϊκού σε σχέση με την επανένταξη. Δεν υπάρχει καμμιά αμφιβολία ότι η χώρα μας ως ευρωπαϊκή και δημοκρατική χώρα κινείται σύμφωνα με τους ευρωπαϊκούς σωφρονιστικούς κανόνες και τις αποφάσεις των Υπουργών του Συμβουλίου της Ευρώπης. 
Πρέπει, όμως, να τονίσουμε ότι η ορθολογική, αντιεγκληματική σωφρονιστική πολιτική στις μέρες μας οφείλει να διερευνά τους πλέον αποτελεσματικούς τρόπους μεταχείρισης του εγκληματήσαντος με στόχο τη μείωση της υποτροπής και την ευχερέστερη επάνοδό τους στην κοινωνία. Εδώ πρέπει να ανησυχήσουμε γιατί το ποσοστό υποτροπής στη χώρα μας κινείται μεταξύ 65% και 80%. Το μέγα ζητούμενο είναι η βελτίωση τόσο των φυλακών, όσο και των όρων διαβίωσης των φυλακισμένων, όσον αφορά την υγιεινή, την εκπαίδευση και την εργασία. 
Κυρίες και κύριοι, ο χρόνος δεν μου επιτρέπει να αναφερθώ συγκεκριμένα σε μία σειρά προτάσεων, που εμπεριέχονται αναλυτικά στο πόρισμα, προκειμένου να επιτευχθεί η κατά το δυνατόν δικαιοκρατική και ανθρωπιστική διαβίωση των κρατουμένων. Οι προτάσεις αυτές αφορούν την υγιεινή, την επικοινωνία των κρατουμένων με το οικογενειακό τους περιβάλλον, την εκπαίδευση, την εργασία, τον πολιτισμό, την άθληση, αλλά και το πειθαρχικό δίκαιο, τις εναλλακτικές κυρώσεις, την κοινωφελή εργασία, τους υλικούς όρους επιβίωσης. 
Ιδιαίτερα κεφάλαια της έκθεσης αφορούν τους κρατούμενους για ναρκωτικά, όπου διαπιστώνεται σημαντική αύξηση, αρκεί να σημειώσει κανείς ότι από το 1/3 των κρατουμένων που αφορούσε την έκθεση του 1994, την αντίστοιχη έκθεση της Βουλής του 1994, σήμερα αυτό το ποσοστό έχει μεταβληθεί σε 2/3, δυστυχώς.
Οφείλω εδώ, βέβαια, να αναφέρω το σημαντικό έργο του ΚΕΘΕΑ σε δεκαεπτά καταστήματα με συμβουλευτική και θεραπευτική δράση. Ακόμη, το Κέντρο Απεξάρτησης Ουσιοεξαρτημένων Κρατούμενων, που βρίσκεται στον Ελαιώνα Θηβών, θα έλεγα ότι αποτελεί πρότυπο λειτουργίας. Θα έλεγα ότι είναι από τα καλύτερα της Ευρώπης. Επιτελεί σημαντικότατο έργο, όμως ενώ υπάρχει η δυνατότητα φιλοξενίας τριακοσίων κρατουμένων, συνήθως φιλοξενούνται έως εξήντα. Και εδώ, κύριε Υπουργέ, πρέπει να γίνει κάτι άμεσα.
Επίσης, ένα άλλο ιδιαίτερο κεφάλαιο αφορά τις γυναίκες που αποτελούν μικρό ποσοστό του συνόλου των κρατουμένων, εξακόσιες σε σύνολο δώδεκα χιλιάδων και από αυτές το 1/3 είναι ουσιοεξαρτημένες και το 1/4 άπορες. Επίσης, σημαντικές προτάσεις έχουν διατυπωθεί για τους ανήλικους κρατούμενους και βέβαια το μεγάλο πρόβλημα των ελληνικών φυλακών είναι οι αλλοδαποί κρατούμενοι, οι οποίοι αποτελούν το 60% του συνόλου του ποινικού πληθυσμού και προέρχονται περίπου από εκατό εθνότητες με πλειοψηφία Αλβανών, Ιρακινών, Βούλγαρων, Τούρκων και άλλων. 
Για την αντιμετώπιση αυτού του προβλήματος το Υπουργείο Δικαιοσύνης οφείλει να λάβει άμεσες πρωτοβουλίες για νέες διακρατικές ή ευρωπαϊκές συμφωνίες στις μεταφορές αλλοδαπών καταδίκων σε σχέση με το Δουβλίνο II ώστε να πάψει η χώρα μας να είναι η κύρια πύλη παράνομης εισόδου μεταναστών και ο υποχρεωτικός χώρος παραμονής τους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Το φαινόμενο πρέπει να αντιμετωπιστεί άμεσα. Αποτελεί ευρωπαϊκό πρόβλημα και σαν τέτοιο πρέπει να αντιμετωπιστεί. Είναι αυτονόητο, βέβαια, ότι οι μη νόμιμοι μετανάστες μετά την έκτιση της ποινής τους πρέπει να απελαύνονται, σύμφωνα με τις διατάξεις της κείμενης νομοθεσίας. Σε κάθε περίπτωση οι παραμένοντες στη φυλακή μετά τη λήξη της ποινής συνιστούν αρνητικό φαινόμενο που πρέπει να εξαλειφθεί. 
Κυρίες και κύριοι, θα ήταν παράλειψη αν δεν αναφερόμουν στο ρόλο του σωφρονιστικού προσωπικού, ο οποίος είναι πολύ σημαντικός και επηρεάζει δραστικά τις συνθήκες διαβίωσης των κρατουμένων. Αποτελούν κοινή διαπίστωση της επιτροπής οι μεγάλες ελλείψεις του προσωπικού, ο φόρτος και οι τραγικές συνθήκες εργασίας τους οι οποίες πολλές φορές ασκούνται σε συνθήκες εγκλεισμού. 
Ειδικότερα για το φυλακτικό προσωπικό οι ελλείψεις μεσοσταθμικά κυμαίνονται μεταξύ 35%-55%, στους νοσηλευτές 50% - 60% και στους γιατρούς και στους εγκληματολόγους υπάρχει πλήρες κενό. Καλύτερη είναι η κατάσταση στο διοικητικό και τεχνικό προσωπικό και στους κοινωνικούς λειτουργούς. Εδώ νομίζω ότι οφείλει συνολικά η Κυβέρνηση να εγκύψει επάνω στο συγκεκριμένο θέμα, ούτως ώστε με τον εξορθολιγισμό του κράτους και της Δημόσιας Διοίκησης που επιχειρείται να υπάρξει πρόνοια προς αυτήν την κατεύθυνση. Γιατί δεν είναι δυνατόν να υπάρχουν ολοκληρωμένα καταστήματα κράτησης και να είναι κλειστά λόγω έλλειψης προσωπικού, ενώ εξ αντικειμένου υπάρχει πρόβλημα όσον αφορά τα καταστήματα κράτησης. 
Ενδιαφέρον παρουσιάζει μία σειρά προτάσεις της Ομοσπονδίας Σωφρονιστικών Υπαλλήλων, πολλές των οποίων ελήφθησαν υπ’ όψιν στις προτάσεις. Κύριε Υπουργέ, είναι σημαντικό να συσταθεί Σώμα Εσωτερικών Υποθέσεων, κατά τα πρότυπα της ΕΛΑΣ, ώστε αφ’ ενός να εκριζωθεί το φαινόμενο των επίορκων υπαλλήλων και αφ’ ετέρου να διερευνώνται ευρύτερα οι υποθέσεις διαφθοράς, η ανασυγκρότηση της σχολής του φυλακτικού προσωπικού δια βίου εκπαίδευσης των εργαζομένων και η δημιουργία αυτόνομης σωφρονιστικής υπηρεσίας που θα υπάγεται στο Υπουργείο Δικαιοσύνης και η κατηγοριοποίηση των συστημάτων κράτησης, γιατί ακόμη και σήμερα παρατηρείται στις ημέρες μας αυτός ο συμφυρμός να υπάρχουν στην ίδια πτέρυγα κρατούμενοι για τελείως διαφορετικά αδικήματα.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι, κλείνοντας δεν αναφέρομαι καθόλου στο ζήτημα των υποδομών. Η κ. Σκραφνάκη που ακολουθεί θα μιλήσει αναλυτικά. Όμως, ως Βουλευτής της Β΄ Πειραιώς, αλλά και ως Πρόεδρος της Επιτροπής, είμαι υποχρεωμένος να αναφερθώ έντονα σε ένα θέμα που χρόνια τώρα ταλανίζει τους κατοίκους μιας μεγάλης περιοχής…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Σε ένα λεπτό, σας παρακαλώ, κύριε Πρόεδρε. Συγχωρέστε με, αλλά είναι μεγάλο το αντικείμενο της επιτροπής. 
Υπάρχει το ζήτημα της απομάκρυνσης ή καλύτερα της διάλυσης του συγκροτήματος των φυλακών του Κορυδαλλού. Οι φυλακές του Κορυδαλλού είναι η μεγαλύτερη φυλακή της χώρας, με πληθυσμό τέσσερις φορές μεγαλύτερο από εκείνον για τον οποίο σχεδιάστηκε και βρίσκεται μέσα στον αστικό ιστό, στο κέντρο της πόλης, δίπλα στα σχολεία. Η διάλυση και η απομάκρυνση του συγκροτήματος του Κορυδαλλού, αποτελεί δέσμευση όλων των κυβερνήσεων από το 1994. Η υπόσχεση της πολιτείας διαχρονικά και διακυβερνητικά παραμένει ανεκπλήρωτη. Η απομάκρυνση των φυλακών αποτελεί ηθικό χρέος απέναντι στην κοινωνία του Πειραιά. 
Ομόφωνη θέση της επιτροπής είναι ότι η πολιτεία πρέπει να αντιμετωπίσει το θέμα με υψηλή προτεραιότητα και αξιοπιστία, ώστε σε σαφώς προσδιορισμένο χρονικό διάστημα να υλοποιηθούν οι δεσμεύσεις της. 
Η «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.» στις συνεδριάσεις της επιτροπής έχει καταθέσει συγκεκριμένη αναλυτική πρόταση για τη διάλυση του συγκροτήματος, η οποία επισυνάπτεται στην έκθεση και η οποία προβλέπει τη μεταφορά των κρατουμένων σε τρία κεντρικά καταστήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Πάμε στα είκοσι λεπτά. Ο χρόνος είναι συγκεκριμένος.</ChairmanSpeech> 
<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Κλείνω, κύριε Πρόεδρε, με δύο φράσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας παρακαλώ, ολοκληρώστε.</ChairmanSpeech> 
<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Όμως, εκείνο που θέλουμε να τονίσουμε με έντονο τρόπο είναι το ότι εάν δεν χωροθετηθεί σε αυτήν τη συγκεκριμένη φάση χώρος για τη δικαστική φυλακή, η οποία πρέπει να γίνει σε κάποια περιοχή της Αττικής, η υπόσχεση προς τους κατοίκους της περιοχής του Κορυδαλλού θα μείνει λόγος κενός περιεχομένου. 
Τώρα, κύριε Υπουργέ, οφείλετε στο υπό κατάρτιση νέο ρυθμιστικό σχέδιο να προβλέψετε τις διαδικασίες και τους χώρους, προκειμένου να απομακρυνθούν οι φυλακές. 
Τέλος, κύριε Πρόεδρε -και ευχαριστώ πάρα πολύ για την ανοχή σας- η επιτροπή προτείνει τρεις θεσμικές προτάσεις. Η μία έγινε δεκτή από τον Πρόεδρο της Βουλής και αφορά τη σύσταση  μόνιμης διακομματικής επιτροπής. Η δεύτερη είναι η ίδρυση πειραματικής φυλακής-προτύπου και η τρίτη είναι η ίδρυση ανεξάρτητου ινστιτούτου αντεγκληματικής πολιτικής. 
Η σημερινή έκθεση, που κατατίθεται, έχει κυρίως πολιτικό και κοινωνικό περιεχόμενο. Καταρτίστηκε με γνώμονα την κοινή πεποίθηση των μελών της επιτροπής ότι η πολιτεία οφείλει να έχει μόνιμο στόχο προς κατάκτηση οι φυλακές να μην αποτελούν αποθήκες ψυχών αλλά ιδρύματα ανοικτών οριζόντων επανένταξης. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Δημήτριο Λιντζέρη, Βουλευτή Β΄ Πειραιά του ΠΑΣΟΚ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί-συνοδοί από το 6ο Γυμνάσιο Πετρούπολης, Β΄ Τμήμα. 
Η Βουλή σάς καλωσορίζει, παιδιά. 
(Χειροκροτήματα από όλες τις πτέρυγες της Βουλής)
Επίσης, ο συνάδελφος Βουλευτής κ. Σπύρος Μαργέλης, Βουλευτής Νομού Λευκάδας του ΠΑΣΟΚ, ζητεί άδεια απουσίας στο εξωτερικό από 19 έως 22 Ιανουαρίου. Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Η Βουλή ενέκρινε τη ζητηθείσα άδεια. 
Ο Βουλευτής Β΄ Πειραιά της Νέας Δημοκρατίας, ο πρώην Αντιπρόεδρός μας, ο κ. Αναστάσιος Νεράντζης, έχει το λόγο για δεκαπέντε λεπτά.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, παρακολουθήσαμε δύο λεπτομερείς απολογισμούς, τον ένα, μη προβλεπόμενο, από τον Κανονισμό –είναι ο απολογισμός του Προέδρου της Βουλής, ο οποίος μας ανέφερε τα όσα είχε πράξει ως Υπουργός Δικαιοσύνης- και τον άλλο, ο οποίος ήταν προβλεπόμενος από τον Κανονισμό, και ήταν από τον Πρόεδρο της Επιτροπής, τον κ. Λιντζέρη, για τον οποίο πρέπει να πούμε ότι εξετέλεσε άψογα τα καθήκοντά του και υπό την καθοδήγησή του η επιτροπή επετέλεσε το έργο της. Οφείλουμε σε αυτόν το χώρο, επιτέλους, να απονέμουμε τα δίκαια, για να μην πω τα εύσημα. 
Υπάρχει ένα ερώτημα, το οποίο πλανιέται πάνω από αυτές τις επιτροπές και κυρίως πάνω από τα πορίσματά τους. Άραγε, ποια είναι η αξία και η χρησιμότητά τους, πρώτον, όταν αυτή η επιτροπή είναι η τρίτη που συστήθηκε μέσα στα τελευταία χρόνια, δεύτερον, όταν αυτή η επιτροπή αποτελείται, κατά κύριο λόγο από Βουλευτές διαφορετικών γνωστικών αντικειμένων -άλλοι είναι νομικοί, άλλοι μπορεί να είναι μηχανικοί, άλλοι τεχνικοί, άλλοι οικονομολόγοι, άλλοι ελεύθεροι επαγγελματίες- και, τρίτον, όταν δεν είναι εκτελεστά τα πορίσματα αυτών των επιτροπών και κατά πολλούς ούτε καν διαβάζονται; Κατά πολλούς, εγώ δεν συμμερίζομαι αυτήν την άποψη και δεν αφορά, βέβαια, το Υπουργείο και τον παρόντα Υπουργό. Προς θεού! 
Η απάντηση σε αυτά τα ερωτήματα λειτουργεί ως προκριματική διαδικασία. Θα μου επιτρέψετε να την προσεγγίσω με πολλή συντομία, όσο μου επιτρέπει ο χώρος και ο χρόνος.
Είπαμε ότι τα τελευταία είκοσι χρόνια υπάρχουν τρεις επιτροπές με το αυτό αντικείμενο. Η πρώτη επιτροπή ήταν το 1994 και κατέληξε σε πόρισμα. Η δεύτερη επιτροπή συστήθηκε το 2008, αλλά δεν πρόλαβε να συντάξει και να καταθέσει πόρισμα, γιατί μεσολάβησαν οι εκλογές του 2009. Άρα δεν λογίζεται, εκ των πραγμάτων, ότι συνεισέφερε κάτι, παρά το ότι υπήρξε σοβαρή εργασία. Η τρίτη επιτροπή είναι η παρούσα. Άρα, λοιπόν, έχουμε δύο επιτροπές, εκ των οποίων η μία ήταν το 1994 και η άλλη το 2010. 
Στο διάστημα αυτών των δεκαέξι ετών συνέβησαν πολλά στο γενικότερο χώρο. Έχουμε αλλεπάλληλες τροποποιήσεις του Ποινικού Κώδικα, οι παραβάσεις του οποίου οδηγούν σε ποινές στερητικές της ελευθερίας, άρα συχνά σε εγκλεισμό σε σωφρονιστικά καταστήματα. Έχουμε, επίσης, διαφοροποίηση της αντεγκληματικής πολιτικής και της σωφρονιστικής πολιτικής. Μιλάμε ακόμη και για παροχή δυνατότητας στους καταδίκους να συνευρίσκονται με τις συντρόφους τους. Γίνεται κουβέντα και γι’ αυτό. 
Εκτός τούτου, σημειώθηκαν και νέες μορφές εγκληματικής δραστηριότητας σε σχέση με τους κρατουμένους. Αν δεν κάνω λάθος, είχαμε δύο φορές αποδράσεις –τετελεσμένες και όχι εν αποπείρα- με ελικόπτερο, κάτι που αποτελεί παγκόσμια πρωτοτυπία. Νομίζω ότι έχει γίνει και στο Βέλγιο τον τελευταίο καιρό, αλλά δεν έχω υπ&apos; όψιν μου να υπάρχει κάτι άλλο.
Σ’ αυτά, λοιπόν, τα δεκαέξι χρόνια και με την κοσμογονία που δημιουργείται νομοθετικά, αλλά και από πλευράς παραβατικής συμπεριφοράς, δεν είναι πολλές οι δύο αυτές επιτροπές. Δεν είναι πολλές και δεν είναι πολυτελείς. 
Θα επικαλεστώ, λίγο προκλητικά, τον Πλάτωνα. Και γιατί λέω «προκλητικά»; Επικαλέστηκα τον Πλούταρχο στον προϋπολογισμό και κάποια «αρβυλοειδή», όπως και κάποια «φρενήρη» σχήματα, με σατίρισαν, επειδή ακριβώς χρησιμοποίησα τρεις επίκαιρες φράσεις ενός αρχαίου συγγραφέα. 
Εγώ, λοιπόν, δεν καταλαβαίνω απ’ αυτά. Απευθυνόμενος με πολλή αγάπη στους ίδιους που σατίρισαν την επίκληση αυτών των αρχαίων, λέω για την παρούσα περίπτωση το εξής: Ένας λόγος που δεν βλάπτει η σύσταση αυτών των επιτροπών είναι ότι οι πλατωνικοί αφορισμοί παραμένουν αναλλοίωτοι. Ο Πλάτων είχε πει «η ποινή τον πλημμελούντα εμμελή ποιεί». Αυτό το λέει στο διάλογο «Κριτίας». Μάλιστα, ο Πλάτων στο διάλογο «Γοργίας» είχε πει «η ποινική δίκη… -αυτή, δηλαδή, που με τα αποτελέσματά της δημιουργεί τους τροφίμους των φυλακών- «…σωφρονίζει και δικαιότερους ποιεί και ιατρική πονηρίας γίνεται».
Αφού, λοιπόν, οι σκοποί της ποινής, αλλά και της ποινικής δίκης, εξακολουθούν να παραμένουν αναλλοίωτοι και αφού συνέβησαν όλα αυτά τα προηγούμενα με τις καινούργιες μορφές της αντεγκληματικής πολιτικής, αλλά και της παραβατικής τακτικής, δεν είναι πολυτελής η σύσταση και η λειτουργία αυτής της επιτροπής.
Ας αναφερθούμε τώρα στο δεύτερο ερώτημα που λέει «ναι, αλλά υπάρχουν πρόσωπα τα οποία δεν είναι ειδικά». Ο Κωνσταντίνος Τσάτσος, ένας άνθρωπος ο οποίος τίμησε αυτήν την Αίθουσα, αλλά τίμησε και τη διανόηση όσο ελάχιστοι, ερωτώμενος κάποτε –αυτό αφορά και τον Πρόεδρο της Βουλής, τον κατέχοντα την Έδρα σήμερα- «κύριε καθηγητά, ποια είναι η ειδικότητά σας;», εκείνος απάντησε «η ειδικότης μου είναι η γενικότης», κύριε Δρίτσα. 
Ναι, μεν οι Βουλευτές δεν είναι ειδικοί εγκληματολόγοι, δεν είναι αυτοί που διέτριψαν πάνω στη σωφρονιστική, αλλά είναι ευπαθείς δέκτες της λαϊκής περιγραφής, καταγραφής και καταγγελίας. Οι Βουλευτές, λοιπόν, είναι άνθρωποι της «πιάτσας». Είναι οι άνθρωποι που παρά τη λοιδορία και την καταφορά –εν πολλοίς άδικη- που υφίστανται ιδιαίτερα τον τελευταίο καιρό, εν τούτοις είναι οι γνησιότεροι εκφραστές της λαϊκής οπτικής. 
Άρα, λοιπόν, μετέχοντας οι Βουλευτές σ’ αυτήν την επιτροπή, δεν στερούνται της επιστημοσύνης, την οποία άλλωστε, καθώς και την τεκμηρίωση, εξασφαλίζουν οι καθηγητές οι οποίοι ενεργώς συνέπραξαν, όπως ο κ. Πανούσης, ο κ. Παπαθεοδώρου, ο κ. Τσιγκρής, για τους οποίους μίλησε εκτενώς ο κ. Λιντζέρης. 
Άρα, λοιπόν, ούτε αυτό ενοχλεί ή επηρεάζει. Τι μένει, λοιπόν, να πούμε ακόμα; Αυτές οι επιτροπές είναι χρήσιμες και είναι κρίσιμες ιδιαίτερα αυτήν εδώ την περίοδο. Και αυτήν την κρισιμότητα θα την αντιληφθεί κανείς αν ρίξει μια φευγαλέα ματιά στις ενότητες τις οποίες εξέτασε και επί των οποίων προβληματίστηκε αυτή η επιτροπή. «Κατάδικοι ανήλικοι, κατάδικοι γυναίκες, ναρκωτικά, πειθαρχικό δίκαιο κρατουμένων και κυρίως προτάσεις. Προτάσεις βραχυπρόθεσμες, μεσοπρόθεσμες και μακροπρόθεσμες». 
Τι άλλο, λοιπόν, θέλει μια τέτοια επιτροπή; Μα, τα πορίσματά της είπαμε ότι δεν είναι εκτελεστά. Σύμφωνοι. Όμως, οι σωφρονιστικοί κώδικες, καθώς και τα νομοθετήματα που περιέχουν ρυθμίσεις σωφρονιστικού περιεχομένου είναι η απόληξη, είναι το τελευταίο σκαλοπάτι που ανεβαίνουμε στην ταράτσα. Προηγούνται εκατοντάδες «φόρα», προηγούνται εκατοντάδες συζητήσεις, προηγούνται εκατοντάδες μελέτες, πραγματείες και επιτροπές επί επιτροπών. Άρα, λοιπόν, μπορεί να μην είναι αυτά καθ’ αυτά εκτελεστά, αλλά τα πορίσματα αυτών των επιτροπών -και μάλιστα τόσο επιμελή, όπως της παρούσας επιτροπής και το παρόν συζητούμενο- συνδιαμορφώνουν και δημιουργούν το τελικό πόρισμα το οποίο θα μορφοποιηθεί ως σωφρονιστικός κώδικας μεθαύριο. 
Να, λοιπόν, γιατί ήταν πολύτιμη και χρήσιμη αυτή η επιτροπή και το πόρισμά της. Αυτό το πόρισμα είχε πολιτικο-κοινωνικό χαρακτήρα περισσότερο από κάθε άλλη φορά και νομίζω ότι αυτό πρέπει να επισημανθεί ιδιαιτέρως. 
Προσπαθώ να αποφύγω εκείνα τα λεπτομερή και σωστά στα οποία αναφέρθηκε ο κ. Λιντζέρης, προκειμένου να μην πλατειάσω και ξοδέψω το χρόνο μου. 
Όμως, θέλω να σταθώ πολύ περισσότερο σε μια άλλη θετικότατη συμβολή που είχε αυτή η επιτροπή. Η συμβολή της έγκειτο στο θέμα που λέγεται «Σωφρονιστικό Συγκρότημα Κορυδαλλού». Και λέω ότι είχε μια θετική συμβολή, διότι συνέβαλε στο να γνωρίσουμε όλοι τι εστί αυτό το σωφρονιστικό συγκρότημα και ποια είναι η διαδρομή του. 
Το 1996 καταργήθηκε ένα κομμάτι του σωφρονιστικού συγκροτήματος, αυτό που λεγόταν «Ίδρυμα Ανηλίκων». Εμείς που καταγόμαστε από εκείνη την περιοχή, το ξέραμε ως «Αναμορφωτήριο Ανηλίκων». Παλιά αυτός ο όρος –ολίγον ανατριχιαστικός- εθεωρείτο ...</Speech> 
<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Άσυλο!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Άσυλο!</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: …άσυλο. «Αναμορφωτήριο» το ονόμαζαν οι μορφωμένοι, κύριε Δρίτσα και «Άσυλο» το ονόμαζε ο λαός. 
Το 1996, λοιπόν, αυτό καταργήθηκε και απεδόθη ο χώρος στο δήμο. 
Το Νοέμβριο του 1999 ο μακαρίτης Βαγγέλης Γιαννόπουλος είπε σ’ αυτήν την Αίθουσα ότι είναι βέβαιο ότι οι φυλακές Κορυδαλλού θα φύγουν, αλλά είναι αβέβαιο το πότε. Αυτά τα λέει το 1999. Δύο χρόνια μετά, το 2001, εμφανίζεται ένα κείμενο το οποίο τιτλοφορείται «Απόφαση -χρονοδιάγραμμα για την μετεγκατάσταση των κρατουμένων από το Συγκρότημα των Φυλακών Κορυδαλλού» -αυτό έγινε το Φεβρουάριο του 2001- και το οποίο υπογράφεται από τον Υπουργό ΠΕΧΩΔΕ κ. Λαλιώτη –καλή του ώρα!- πολιτευόμενο τότε στην περιοχή μας και τώρα ευτυχώς –ευτυχώς γι’ αυτόν- διάγοντα ιδιωτικό βίο.
Δεύτερον, αυτό το κείμενο συνυπογραφόταν από τον Υπουργό Δικαιοσύνης Μιχάλη Σταθόπουλο. Όλα αυτά επί κυβερνήσεως ΠΑΣΟΚ. Και, τρίτον, συνυπογραφόταν από τον τότε Δήμαρχο του ΠΑΣΟΚ στον Κορυδαλλό κ. Χρήστου. 
Αυτό, λοιπόν, το κείμενο του 2001, το οποίο έρχεται δύο χρόνια μετά τη ρήση του Γιαννόπουλου «είναι αβέβαιο το πότε», αναφέρει ότι το 2005, μετά την ολοκλήρωση κατασκευής των νέων κτηρίων φυλακών, θα φύγουν οι φυλακές Κορυδαλλού.
Και μάλιστα για να πανηγυρίσουνε αυτό το συμβάν διοργανώθηκε και μία συναυλία, κύριε Υπουργέ, έξω από το χώρο των φυλακών με τον Παπακωνσταντίνου, εκλεκτό αοιδό, αν δεν κάνω λάθος και άλλους. Πανηγύριζαν οι πάντες. «Φεύγουν οι φυλακές», το είπαν οι Υπουργοί, το είπε ο Δήμαρχος. Αυτά το 2001. 
Η αποξήλωση του «πουλόβερ» όμως άρχισε πολύ νωρίς. Το 2002, ο τότε Υπουργός Δικαιοσύνης και νυν Πρόεδρος της Βουλής -λυπάμαι που δεν είναι τώρα εδώ, αλλά είμαι βέβαιος ότι μας βλέπει και μας ακούει- κ. Πετσάλνικος, οφείλω να πω με εξαιρετική αβρότητα -το τονίζω αυτό- σε επερώτηση την οποία είχε κάνει η Νέα Δημοκρατία -τότε ήμουν Κοινοβουλευτικός Εκπρόσωπος της Νέας Δημοκρατίας- απήντησε ότι όλες αυτές οι ανακοινώσεις και οι πανηγυρισμοί ήταν υπεραισιόδοξοι. «Θέλω να είμαι ειλικρινής», αυτά ήταν τα λόγια του τότε Υπουργού Δικαιοσύνης. 
Άρα, λοιπόν, όλο το περιεχόμενο αυτό το πανηγυρικό του εγγράφου, ένα χρόνο μόλις μετά, από τον υπεύθυνο υπουργό της δικαιοσύνης του ίδιου κόμματος με τους υπογράψαντας, άρχισε να κατεδαφίζεται. Αυτό ήταν η μεγαλύτερη κατάρρευση μετά από ένα  χρόνο. Αυτό έγινε από τον κύριο Πετσάλνικο, το 2002, όπως είπαμε. 
Το 2004, τρεις μήνες μετά τις εκλογές του Μαρτίου κι ενώ το 2005 υποτίθεται ότι έφευγαν οι φυλακές του Κορυδαλλού, έρχεται ο Υπουργός Δικαιοσύνης της Νέας Δημοκρατίας, Αναστάσης Παπαληγούρας –καλή του ώρα κι εκείνου- και λέει με επιστολή του προς τον Χρήστου, τότε Δήμαρχο του ΠΑΣΟΚ στον Κορυδαλλό ότι καμμία από τις καινούργιες φυλακές δεν μπορεί να είναι έτοιμη το 2005, κανένα κτήριο, ακόμα κι αν διατεθούν τα τεράστια ποσά που χρειάζονται. Άρα, λοιπόν, ακόμα μία πανηγυρική διάψευση του περιεχομένου αυτού του πρωτοκόλλου, ας το πούμε έτσι. 
Προχωρούμε παρακάτω. Η αποθέωση έρχεται κατά τη διάρκεια των εργασιών της επιτροπής μας, κύριε Υπουργέ. Ο κ. Πολύζος, καθηγητής της Πολεοδομίας του πολυτεχνείου και Πρόεδρος του Οργανισμού της Αθήνας, ερωτώμενος επιμόνως από τον κ. Λιντζέρη κι από εμένα, παραδέχεται ο άνθρωπος ότι δεν υπάρχει ακόμα χώρος, εντός Αττικής στον οποίο να προβλέπεται η ανέγερση νέων φυλακών, που θα στεγάζει τους υποδίκους. Οι υπόδικοι, αυτοί δηλαδή που δεν έχουν περάσει ακόμα από δικαστήριο αλλά κρατούνται, δεν μπορεί να φυλάσσονται στα Τρίκαλα ή στις Σέρρες, στην πατρίδα της κ. Κόλλια, διότι είναι μακριά. Πώς θα γίνονται οι ανακρίσεις, τα δικαστήρια, κ.λπ.;
Άρα, λοιπόν, ήταν ουτοπία όλη αυτή η ιστορία τής δήθεν απομακρύνσεως των φυλακών το 2005. Απόδειξη είναι ότι οι φυλακές παραμένουν φεύγοντας και φεύγουν παραμένοντας ακόμα και μέχρι σήμερα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Πρόεδρε, μπορώ να έχω δύο λεπτά, λόγω της ευαισθησίας που έχετε κι εσείς ως Πειραιώτης. Άλλωστε, το πατρικό σας κύριε Πρόεδρε, είναι λίγο πιο κάτω από εκεί. Ευτυχώς είστε εκτός κι εσείς κι εγώ.</Speech>
<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Λόγω της εντοπιότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κι άλλα θα σας πω σε λίγο.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κι άλλα θα μου πείτε, είμαι βέβαιος. Γι’ αυτό σας ερεθίζω έτσι. 
Άρα, αφού συνέβησαν όλα αυτά, η επιτροπή είχε αυτήν τη θετική συμβολή. Τα έφερε στην επιφάνεια. Διαπιστώθηκαν ότι υπήρχαν υπεραισιόδοξες εκτιμήσεις, όπως είπε ο τότε Υπουργός Δικαιοσύνης και νυν Πρόεδρος της Βουλής. Διαπιστώθηκε ότι κάποιοι κερδοσκόπησαν, όχι οικονομικά προς θεού, αλλά πολιτικά, κομματικά, αλλά και προσωπικά, κύριε Λιντζέρη. Κάποιοι κερδοσκόπησαν. Αυτά αποκαλύφθηκαν. 
Εμείς τι θέλουμε; Οι φυλακές Κορυδαλλού από πλευράς των γυναικείων έχουν μεταφερθεί. Ευτυχώς πάει αυτό. Υπάρχουν όμως οι φυλακές ανδρών, οι οποίες είναι υπερπληρωμένες με αριθμό τετραπλάσιο. Φυλακές που λειτουργούν ελέω των σωφρονιστικών υπαλλήλων, τους οποίους θυμόμαστε μόνο όταν πρόκειται να τους αποδώσουμε ευθύνες για κάποιες αποδράσεις που συμβαίνουν κι αυτές, για κάποιες συνδέσεις παράτυπες, παράνομες, έκνομες, με υποδίκους ή καταδίκους. 
Οι φυλακές, λοιπόν, λειτουργούν χάρη σ’ αυτούς και χάρη στις φιλότιμες προσπάθειες κάποιων άλλων παραγόντων, δεν θέλω να τους εξαιρέσω, της κεντρικής διοίκησης αλλά και του Υπουργείου. 
Για δύο λόγους επιβάλλεται να τελειώνουν οι φυλακές Κορυδαλλού και να φύγουν: Ο πρώτος λόγος είναι για να μπορούν οι τρόφιμοι αυτών των φυλακών να ζουν και να εκτίουν την ποινή τους αξιοπρεπώς και σύμφωνα με τα ανθρώπινα δικαιώματα. Σήμερα καταπατούνται. Και ο δεύτερος λόγος είναι για να παύσει το σωφρονιστικό συγκρότημα Κορυδαλλού να είναι μια υπό απασφάλιση χειροβομβίδα. Βλέπετε τι γίνεται: αποδράσεις, πυροβολισμοί, ελικόπτερα. Απέναντι ακριβώς υπάρχει σχολικό συγκρότημα. Δίπλα από το σχολικό συγκρότημα υπάρχει αθλητικό κέντρο. 
Είναι ανάγκη πλέον και οι τρόφιμοι των φυλακών να υποβοηθηθούν, αλλά και η περιοχή να απαλλαγεί. Είναι χρέος όλων μας να επισπεύσουμε με κάθε τρόπο την αποπεράτωση του νέου κτηρίου, έτσι ώστε επιτέλους να εκκενωθεί το συγκρότημα Κορυδαλλού και οι άνθρωποι να μπορούν να εκτίσουν την ποινή τους.
Κατά τα λοιπά, θέλω να εκφράσω την προσωπική μου ευχαρίστηση γιατί μετείχα σ’ αυτήν την επιτροπή. Θέλω να εκφράσω την προσωπική μου ευχαρίστηση γιατί ψηλάφησα τον επιτυχή τρόπο με τον οποίο προχώρησαν οι εργασίες αυτής της επιτροπής. Χαίρομαι για το ότι θα συσταθεί ειδική μόνιμη επιτροπή. Και θέλω να ευχηθώ στην επόμενη επανεξέταση του θέματος τα πράγματα να είναι καλύτερα, ο Κορυδαλλός να είναι απαλλαγμένος και οι νυν τρόφιμοι των φυλακών να διαβιώνουν αλλού αξιοπρεπέστερα και κατά τρόπο που να δικαιώνει τον δικαιικό πολιτισμό της χώρας.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θέλω να προσυπογράψω όλα αυτά που ο κ. Νεράντζης είπε ως δημότης Κορυδαλλού, ως γνώστης της κατάστασης των φυλακών, ως μέλος της επιτροπής αυτής από την κυβέρνηση του Κώστα Καραμανλή –μιλάω για την Επιτροπή Σωφρονιστικού Συστήματος της χώρας- και για την ανάγκη η οποία είναι ζωτικότατη, τόσο για τους κατοίκους όσο και για τις συνθήκες διαβίωσης αυτών των ανθρώπων, που κατά το σύστημά μας πρέπει να διαμένουν σε χώρους σωφρονιστικούς. Σας ευχαριστούμε πολύ και για την αναφορά που κάνατε στον Κωνσταντίνο Τσάτσο. Ο όρος «γενικότης» υπάρχει ως GP στους αγγλοσάξονες και generaliste όπως γενικής ιατρικής στην Ελλάδα. Στην πολιτική κάνει πολύ καλό γιατί το GP έχει γίνει GPS για λύση: δρόμος, επίλυση.
Ο Υφυπουργός κ. Γεώργιος Πεταλωτής έχει το λόγο.</ChairmanSpeech>
 <Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Μια παρέμβαση θα ήθελα να κάνω.
Είναι εξαιρετικά τα όσα ακούγονται και είμαι σίγουρος ότι θα εισακουστούν. Η έκθεση της διακομματικής επιτροπής όντως έχει μεγάλη αξία, χρησιμότητα και ωφελιμότητα και σίγουρα δεν αποτελεί και για το Υπουργείο Δικαιοσύνης ένα απλό κείμενο καταγραφής κάποιων ιδεών και προτάσεων.
Συζητάμε πολύ για τον Κορυδαλλό. Έτυχε και οι ομιλητές να έχουν μία ιδίαν αντίληψη για τον Κορυδαλλό καθότι Πειραιώτες. Ο Κορυδαλλός είναι η μεγαλύτερη φυλακή της χώρας, που δεν θα έπρεπε να είναι εκεί που είναι και να είναι όπως είναι. Αυτό το έχω πει και δημοσίως. Είναι ένα κατάστημα κράτησης που σαφώς θα πρέπει να διαλυθεί. Αυτή είναι και η άποψη του Υπουργείου Δικαιοσύνης. Μάλιστα, όπως ανέφερε και ο κ. Νεράντζης, είναι και μια διαχρονική άποψη και αντίληψη, η οποία όμως δυστυχώς δεν έγινε πραγματικότητα μέχρι τώρα. Για να γίνει πραγματικότητα χρειάζονται συγκεκριμένα βήματα. 
Όντως όλοι αυτοί οι κρατούμενοι, δεν εκτίουν απλώς ποινή. Υπάρχει και ένα μεγάλο ζήτημα υποδίκων, ανθρώπων δηλαδή που έρχονται να δικαστούν στα δικαστήρια της Αθήνας. Συνεπώς είναι πολλοί αυτοί οι οποίοι έρχονται στο κατάστημα και άρα θα πρέπει να απορροφηθούν σε άλλα καταστήματα τα οποία δεν υπάρχουν.
Υπάρχει η πρόταση της εταιρείας «ΘΕΜΙΣ ΚΑΤΑΣΚΕΥΑΣΤΙΚΗ» -μία συγκεκριμένη, μελετημένη και μετρημένη πρόταση και όχι θεωρητική- για την αναθεώρηση του ειδικού χωροταξικού των καταστημάτων κράτησης για τρία νέα καταστήματα κράτησης πέριξ της Αττικής: στον Άγιο Ιωάννη Κορινθίας, στη Βοιωτία και την Εύβοια ή την Κασσαβέτεια. Στην Εύβοια μάλλον. Οπότε με την κατασκευή αυτών των καταστημάτων θα μπορούμε να μη μιλάμε πλέον για Κορυδαλλό. Μιλάμε όμως για κατασκευή καταστημάτων κράτησης.
Παράλληλα υπάρχει μία κοινή Επιτροπή του Υπουργείου Δικαιοσύνης με τον Οργανισμό Ρυθμιστικού Σχεδίου Αθηνών, όπου εξετάζεται και νέα χωροθέτηση καταστημάτων κράτησης εντός της Αττικής ακριβώς για να καλύπτονται αυτές οι ανάγκες. Βέβαια δεν πρέπει να ξεχνάμε ότι πραγματικά έχουν γίνει βήματα που επιτρεπόταν να γίνουν όπως ο εγκλεισμός των γυναικών στον Ελαιώνα, ένα κατάστημα το οποίο πραγματικά αποτελεί πρότυπο και μπορεί να αποτελέσει ακόμη πρότυπο. 
Φυσικά δεν πρέπει να ξεχνάμε ότι το Νοέμβριο του 2011 –οι Πειραιώτες συνάδελφοι το ξέρουν καλύτερα από μας- υπεγράφη μία κοινή υπουργική απόφαση του Υπουργείου Δικαιοσύνης συναρμοδίων Υπουργών και έχουν παραχωρηθεί δέκα στρέμματα από τον Κορυδαλλό. Είναι η πρώτη φορά που υλοποιείται απόδοση έκτασης του Κορυδαλλού. Έχουν γκρεμιστεί οι δύο πτέρυγες και έχουν αποδοθεί στο δήμο προς χάριν των δημοτών του Κορυδαλλού. Είναι η πρώτη φορά που γίνεται αυτό και δεν πρέπει να το ξεχνάμε. Έστω και μετά απ’ αυτήν τη μακρά ιστορία στην οποία αναφέρθηκαν οι συνάδελφοι, έχουμε την υλοποίηση ενός δείγματος αυτού που μπορεί να γίνει μέχρι στιγμής.
	Σας ευχαριστώ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Βαϊτσης Αποστολάτος</Parlmember>): Ευχαριστούμε πολύ τον Υπουργό.</ChairmanSpeech>
	<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Κύριε Πρόεδρε, θα ήθελα το λόγο για μία σύντομη παρέμβαση.</Speech>
	ΠΡΟΕΔΡΕΥΩΝ (<ChairmanSpeech><Parlmember>Βαϊτσης Αποστολάτος</Parlmember>): Ορίστε, έχετε το λόγο για να κάνετε την παρέμβασή σας.</ChairmanSpeech>
	<Speech><Parlmember>ΔΗΜΗΤΡΙΟΣ ΛΙΝΤΖΕΡΗΣ</Parlmember>: Ευχαριστώ πάρα πολύ. Χρειάζομαι μόλις ένα λεπτό.
	Κύριε Υπουργέ, όλα όσα είπαμε εγώ και ο κ. Νεράντζης είναι πέρα για πέρα αληθινά. Εσείς δεν έχετε καμμία προσωπική συμμετοχή. 
	Θα ήθελα όμως να παρακαλέσω για κάτι γιατί, κατά πώς λέει και μία παροιμία, μία απόσταση εκατό χιλιομέτρων ας ξεκινήσει και μ’ ένα μέτρο: Είμαστε στη φάση όπου πρέπει οπωσδήποτε να χωροθετηθεί η νέα δικαστική φυλακή Αθηνών-Αττικής, η οποία, αν τώρα δεν ενταχθεί στο ρυθμιστικό σχέδιο της Αθήνας, που καταρτίζεται, μετά από δέκα χρόνια θα λέμε πάλι τα ίδια. Θα σας παρακαλούσα να συμβάλετε εσείς προσωπικά. Θα είναι ουσιαστική η συμβολή σας εάν η επιτροπή -η οποία συστήθηκε με κάποιο δικό σας εκπρόσωπο του ΠΕΧΩΔΕ και του ρυθμιστικού της Αθήνας- ολοκληρώσει τις εργασίες της ώστε, όταν κατατεθεί το ρυθμιστικό της Αθήνας, να περιέχεται τουλάχιστον ο χώρος που θα χωροθετηθεί η νέα δικαστική φυλακή. 
	Πριν από μερικές μέρες είδα τον Πρόεδρο της Επιτροπής της Αθήνας, τον καθηγητή που ανέφερε και ο κ. Νεράντζης. Μου είπε χαρακτηριστικά ότι δεν το έχει δρομολογήσει ακόμα. Σας παρακαλούμε ιδιαίτερα να δείξετε την ευαισθησία σας και να δρομολογήσετε τουλάχιστον αυτήν τη διαδικασία.</Speech>
	ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Λιντζέρη.
	Ο κ. Πεταλωτής έχει το λόγο για ένα λεπτό.</ChairmanSpeech>
	<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Παίρνω το λόγο, κύριε Πρόεδρε, για να μην υπάρχουν εντυπώσεις.
	Είπα προηγουμένως για τη νέα χωροθέτηση που είναι απαραίτητη για εκτός Αττικής και για την κοινή επιτροπή του Υπουργείου με τον οργανισμό αυτό στον οποίο αναφερθήκατε. Υπάρχει επιτροπή και λειτουργεί, κύριε Λιντζέρη.</Speech>
	ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ήσασταν σαφής. Σας ευχαριστούμε πολύ και προσβλέπουμε στην αρωγή σας για την ευδοκίμηση και την υλοποίηση του σχεδίου αυτού.
	Ο κ. Ιωάννης Κοραντής έχει το λόγο για δεκαπέντε λεπτά.</ChairmanSpeech>
	<Speech><Parlmember>ΙΩΑΝΝΗΣ ΚΟΡΑΝΤΗΣ</Parlmember>: Ευχαριστώ, κύριε Πρόεδρε.
	Κύριε Υπουργέ, κύριοι συνάδελφοι, από τη μακροσκελή εισαγωγική παρατήρηση του Προέδρου της Βουλής κ. Πετσάλνικου και την αναδρομή που είχε κάνει στα έργα της δικής του θητείας θα ήθελα να συγκρατήσω ειδικότερα τα λόγια σχετικά με τη λειτουργία της Διακομματικής Επιτροπής για την εξέταση του σωφρονιστικού συστήματος της χώρας. Πράγματι δουλέψαμε με μεράκι, με κέφι. Όλοι οι συνάδελφοι είχαμε μία πολύ καλή συνεργασία πέρα από κομματικές γραμμές. Καταθέσαμε προτάσεις και μάλιστα πρέπει να σας πω ότι είχα χαρακτηρίσει τις προτάσεις αυτές ως ένα «χριστουγεννιάτικο δέντρο» με την καλή έννοια, ότι δηλαδή είχαμε καταθέσει μία ελπίδα, ένα δημιουργικό πλαίσιο που άνοιγε ένα καλύτερο μέλλον, μία καλύτερη προοπτική όσον αφορά το σωφρονιστικό σύστημα στη χώρα μας.
Στο πλαίσιο αυτό θα ήθελα να ευχαριστήσω ειδικότερα τον Πρόεδρο της Επιτροπής μας, το συνάδελφο κ. Λιντζέρη. Δεν είναι αυτή τη στιγμή μέσα στην Αίθουσα. Πιστεύω ότι με μαεστρία, με ευαισθησία, με το χαμόγελο δημιούργησε τις κατάλληλες συνθήκες, ώστε όλοι οι συνάδελφοι, ανεξαρτήτως κομματικής προέλευσης, ανεξαρτήτως των δικών μας ιδεολογιών, ανεξαρτήτως των δικών μας βιωμάτων, εμπειριών και επαγγελματικών προσανατολισμών δουλέψαμε μαζί για να καταλήξουμε σ’ αυτήν την έκθεση ομόφωνα. Πιστεύω ότι αυτή η έκθεση πρέπει να εξεταστεί, να υπάρξει ένας ευρύτατος διάλογος μέσα στη Βουλή, σ’ αυτή την Αίθουσα, στην Κυβέρνηση βεβαίως, στην επιστημονική κοινότητα αλλά, κυρίως αν θέλετε, κυρίες και κύριοι συνάδελφοι, μέσα στην κοινωνία. Αυτό είναι ένα ζήτημα στο οποίο η κοινωνία καλείται να τοποθετηθεί, να έχει γνώμη, να έχει άποψη, ούτως ώστε να μας βοηθήσει για το καλύτερο. 
Κυρίες και κύριοι συνάδελφοι, τούτων λεχθέντων αντί άλλης εισαγωγής εγώ θα ήθελα να πάω κατευθείαν στα συμπεράσματα και στις προτάσεις της επιτροπής μας. Θα σταθώ ειδικότερα σε δύο παρατηρήσεις.
Πρώτον, είναι αυτονόητο ότι χωρίς γενναίες χρηματοδοτήσεις, χωρίς βελτίωση της υποδομής και με την ανέγερση νέων σύγχρονων και πιο ανθρώπινων καταστημάτων κράτησης και χωρίς την πρόσληψη ικανού αριθμού εξειδικευμένου προσωπικού, εντός και εκτός φυλακής, το οποιοδήποτε σωφρονιστικό νομοθετικό πλαίσιο αλλά και οποιαδήποτε σωφρονιστική πολιτική είναι καταδικασμένα σε αποτυχία. 
Δεύτερον, είναι αυτονόητο και πάλι ότι χωρίς τη χρηματοδότηση των δράσεων, εντός και εκτός φυλακής, σε κατάρτιση εκπαίδευση, εργασία κ.λπ. και χωρίς την πολλαπλή υποστήριξη των αποφυλακιζομένων και την ενίσχυση, οικονομική και διοικητική, της επανόδου η επανένταξη είναι αδύνατη και οι πιθανότητες υποτροπής αυξημένες. Αυτή είναι η αδήριτη, η σκληρή πραγματικότητα. Και πρέπει να την παραδεχθούμε. Δε χρειάζεται ξέρετε να καλπάζει η φαντασία ως προς το ύψος των αναγκαίων κονδυλίων. 
Ας σκεφτούμε απλά ότι σε πολλές περιπτώσεις, όπως προέκυψε από μαρτυρίες παραγόντων της δικαιοσύνης και των φυλακών, αλλά και από επισκέψεις της διακομματικής επιτροπής σε σωφρονιστικά καταστήματα, το κράτος δεν διέθετε στους κρατουμένους, κύριε Υπουργέ, τα αναγκαία μέσα για την ατομική υγιεινή και καθαριότητα, ούτε καν σύγχρονες εγκαταστάσεις θέρμανσης και νερού. Είναι προφανές ότι η κατάσταση επιδεινώθηκε λόγω της οικονομικής κρίσης και επηρεάζει την ήδη προβληματική καθημερινότητα των εγκλείστων. 
Ακόμα και μετά την περάτωση της έκθεσής μας, επιτρέψτε μου να σημειώσω, επώνυμες καταγγελίες στα Μέσα Μαζικής Ενημέρωσης έκαναν λόγο για περικοπές στη σίτιση, στην ιατροφαρμακευτική περίθαλψη, στη θέρμανση αλλά και σημαντικά θεραπευτικά, συμβουλευτικά και εκπαιδευτικά προγράμματα που εφαρμόζονται μέσα στις φυλακές. 
Δημόσιες καταγγελίες έγιναν μόλις προ διμήνου, δηλαδή, τον περασμένο Νοέμβριο, ακόμα και για έλλειψη ζεστού νερού στο Νοσοκομείο «Άγιος Παύλος» των φυλακών Κορυδαλλού. Είμαι βέβαιος, κύριε Υπουργέ, ότι τα γνωρίζετε. 
Δεν θα ήθελα να σχολιάσω τώρα τα εισαγωγικά κεφάλαια της εκθέσεως που αφορούν το σύστημα απονομής της ποινικής δικαιοσύνης και τις αρχές της σύγχρονης αντεγκληματικής πολιτικής. Ορισμένα σημεία δεν με βρίσκουν σύμφωνο, χωρίς αυτό να σημαίνει ότι αμφισβητώ την επιστημοσύνη των συντακτών τους. 
Άλλωστε η συνοπτική έστω αναφορά στον ενδεικτικό κατάλογο των περίπου σαράντα βασικών κανόνων και ρυθμίσεων του σωφρονιστικού κώδικα που δεν εφαρμόστηκαν, ή εφαρμόστηκαν μερικώς, είναι υπεραρκετή για να τεκμηριώσει τις αναγκαίες ενέργειες. Αν αυτές οι ενέργειες είχαν πραγματωθεί τότε πιστεύω ότι οι φυλακές μας θα είχαν πάψει να είναι αυτό το οποίο κάποιοι χαρακτηρίζουν, ως κολαστήρια. 
Στο πλαίσιο αυτό ορισμένες ελλείψεις όπως η ανεπάρκεια ρουχισμού ή η πενιχρή ιατροφαρμακευτική περίθαλψη θα μπορούσαν ίσως να αντιμετωπιστούν με σχετικά μικρό κόστος. Αυτό, όμως, που δεν είναι εύκολο να αντιμετωπιστεί και είναι μια από τις μεγάλες πηγές του κακού είναι ο υπερπληθυσμός των φυλακών που αποτέλεσε άλλωστε και τη συνισταμένη όλων των απόψεων που εξέφρασαν όλοι οι παράγοντες που εκλήθησαν να καταθέσουν στην επιτροπή μας. Η ποιοτική και ποσοτική αύξηση της εγχώριας αλλά κυρίως της εισαγόμενης εγκληματικότητας λόγω της λαθρομετανάστευσης, οδήγησε ακριβώς στην κατάσταση αυτή. 
Θα ήθελα ως εκ τούτου στο σημείο αυτό να συζητήσουμε το θέμα των αλλοδαπών κρατουμένων, πέρα των όσων αναφέρονται στην έκθεση. 
Σε σχέση με την κατάσταση που περιέγραφε η έκθεση της Διακομματικής Κοινοβουλευτικής Επιτροπής του Ιουλίου του 1994 -διότι, όπως έχει ήδη λεχθεί, η επιτροπή το 2008 δεν περάτωσε την εργασίας της, άρα το μόνο κείμενο το οποίο έχουμε εγκεκριμένο είναι εκείνο του 1994- η εικόνα έχει –επαναλαμβάνω- μεταβληθεί δραματικά. Έτσι, οι κρατούμενοι ανήρχοντο τότε –δηλαδή την 1η Απριλίου του 1994- σε έξι χιλιάδες εξακόσιοι εννέα, οι δε αλλοδαποί εξ αυτών ήσαν χίλιοι τετρακόσιοι εξήντα τέσσερις, ήτοι ποσοστό 22%, κάτι λιγότερο, δηλαδή, από το ¼ του συνόλου.
(Στο σημείο αυτό την Προεδρική Έδρα καταλαμβάνει ο Δ’ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
 Στα τέλη του 2010, δεκαπέντε χρόνια αργότερα, οι κρατούμενοι ήσαν δώδεκα χιλιάδες εξακόσιοι -συνεπώς ο αριθμός τους διπλασιάστηκε- εκ των οποίων, όμως, επτά χιλιάδες τριακόσιοι ήσαν αλλοδαποί, ήτοι ποσοστό 58% αυτή τη φορά.
Συνολικά, συνεπώς, ο αριθμός των αλλοδαπών κρατουμένων πενταπλασιάστηκε, ενώ το ποσοστό τους επί του συνόλου αυξήθηκε δυόμισι φορές.
Ακόμη χαρακτηριστικότερα είναι τα στοιχεία που αφορούν τις φυλακές Κορυδαλλού, όπου οι αλλοδαποί αποτελούν το 73% των δυόμισι χιλιάδων κρατουμένων. Εκπροσωπούνται ογδόντα εννέα εθνότητες, ενώ πλέον πολυάριθμοι είναι οι Αλβανοί, δύο χιλιάδες εξακόσιοι δεκατρείς, ακολουθούμενοι από τους Ιρακινούς, τετρακόσιοι, τους Βούλγαρους, τριακόσιοι εξήντα τρεις, τους Τούρκους, τριακόσιοι πενήντα οκτώ, τους Παλαιστίνιους, διακόσιοι πενήντα τρεις, τους Πακιστανούς, διακόσιοι πενήντα, κ.ο.κ..
Είναι αυτονόητο ότι οι αριθμοί που μόλις ανέφερα μεταβάλλονται εκ των πραγμάτων καθημερινά. 
Παράλληλα, όμως, σε συγκεκριμένες περιπτώσεις, όπως στην Πάτρα, η Ασφάλεια, το Τμήμα Μεταγωγών και οι φυλακές είναι ουσιαστικά χώρος κράτησης των αλλοδαπών, γιατί στην περιοχή αυτή, όπως όλοι γνωρίζουμε, συγκεντρώνονται οι λαθρομετανάστες προκειμένου να επιχειρήσουν να διαφύγουν στην Ευρώπη μέσω Ιταλίας.
Η κατάσταση αυτή επιβαρύνει ακόμα περισσότερο τη λειτουργία του σωφρονιστικού συστήματος κι εν γένει όλη τη λειτουργία του συστήματος απονομής της δικαιοσύνης.
Σημαντικό για εμένα αποτελεί, επίσης, το γεγονός του μεγάλου αριθμού των προσωρινά κρατουμένων που οφείλεται σε σοβαρό ποσοστό στους αλλοδαπούς. Και τούτο διότι ένας αλλοδαπός, κατά κανόνα λαθρομετανάστης, που συλλαμβάνεται για κάποια εγκληματική πράξη, δεν έχει την ευχέρεια που διαθέτει ένας Έλληνας, ο οποίος, σε αντίθεση με τον αλλοδαπό, μπορεί να πείσει τον Ανακριτή και τον Εισαγγελέα ότι δεν χρειάζεται να του επιβληθεί προσωρινή κράτηση, διότι είναι γνωστή η οικογενειακή του κατάσταση και η κατοικία του και μπορεί, βεβαίως, να εμφανιστεί ενώπιον των αρχών οποτεδήποτε αυτό του ζητηθεί.
Στο σημείο αυτό αξίζει να συγκρατηθούν, νομίζω, δύο στοιχεία: Αφ’ ενός μεν ότι το ποσοστό των κρατουμένων που αποφυλακίζονται και επανέρχονται στη φυλακή αγγίζει το 80%, πράγμα που συμβάλλει στη γεωμετρική αύξηση των αλλοδαπών κρατουμένων, και αφ’ ετέρου, το ότι πολλοί δηλώνουν πως προέρχονται από χώρες που θεωρούνται εμπόλεμες ζώνες, όπως επί παραδείγματι το Ιράκ και η Σομαλία, ώστε να μην είναι δυνατόν να απελαθούν.
Θα πρέπει να σημειωθεί εδώ η αντικειμενική αδυναμία των αρμοδίων αρχών να προσδιορίσουν με βεβαιότητα τη χώρα προέλευσης του αλλοδαπού, με αποτέλεσμα να επαφίενται σε ό,τι αυτός δηλώσει και, βεβαίως, τις αυτονόητες ως εκ τούτου συνέπειες.
Έχει παράλληλα, διαπιστωθεί το φαινόμενο αλλοδαποί να παραμένουν στις φυλακές για τον ανωτέρω λόγο καίτοι έχουν εκτίσει την ποινή τους, όπως γνωρίζετε, κύριε Υπουργέ, ή διότι δεν έχουν τα μέσα να πληρώσουν τα δικαστικά έξοδα. 
Η εντυπωσιακή αυτή μεταβολή στην ανθρωπογεωγραφία, θα έλεγα, των κρατουμένων οφείλεται αποκλειστικά στο φαινόμενο της λαθρομετανάστευσης, το οποίο είχε ήδη εκδηλωθεί με σαφήνεια από τις αρχές της δεκαετίας του ’90, με προέλευση τότε την Αλβανία ως επί το πλείστον, αλλά είχε ήδη προσλάβει τις γνωστές εκρηκτικές διαστάσεις με τις μεγάλες εισροές λαθρομεταναστευτικών ρευμάτων από τη Μέση Ανατολή, την Ασία αλλά και την Αφρική.
Αυτή η εισροή, η οποία έγινε αθρόα χωρίς την κατάλληλη ενσωμάτωση των ανθρώπων που ερχόντουσαν στην Ελλάδα, δημιούργησε μία εγκληματικότητα με πολλαπλασιαστικό χαρακτήρα.
Οι υπάρχουσες ενδείξεις οδηγούν στο συμπέρασμα ότι πραγματοποιούνται ομαδοποιήσεις κρατουμένων ανάλογα με την εθνική τους προέλευση, αλλά κυρίως τη θρησκεία τους. Σφυρηλατούνται, συνεπώς, μικρές κοινωνίες μέσα στις φυλακές με τη δική τους γλώσσα, τη δική τους θρησκεία, τα δικά τους ήθη και έθιμα, με τις οποίες υπάρχει ουσιαστική αδυναμία επικοινωνίας λόγω γλώσσας.
Ειδικότερη μνεία στο σημείο αυτό πρέπει να γίνει, κυρίες και κύριοι συνάδελφοι, στο φαινόμενο του ισλαμικού ριζοσπαστισμού που καταγγέλθηκε, μάλιστα, από την Ομοσπονδία Εξωτερικών Φρουρών, την ύπαρξη του οποίου παραδέχθηκε η Διοίκηση της Δικαιοσύνης, το Υπουργείο Δικαιοσύνης, χωρίς να του αποδώσει, όμως, μεγάλες διαστάσεις.
Όσο συνεχίζονται αυτές οι μεγάλες εισροές μεταναστευτικών ρευμάτων, το πρόβλημα θα διογκώνεται. Το ζήτημα αυτό, ο έλεγχος ασφαλώς του οποίου εκφεύγει των αρμοδιοτήτων της διακομματικής επιτροπής, αποτελεί πλέον ένα θέμα εθνικής εμβέλειας και πρώτης προτεραιότητας που θα πρέπει να αντιμετωπιστεί σε κυβερνητικό επίπεδο από τα συναρμόδια Υπουργεία, με στόχο να σφραγιστούν κυριολεκτικά τα σύνορά μας, να αποτραπεί η είσοδος μη νομίμων μεταναστών και να μεθοδευτεί ο επαναπατρισμός μέσω απελάσεως ή οικειοθελούς αναχωρήσεως με την οικονομική συνδρομή της Ευρωπαϊκής Ένωσης όλων εκείνων που δεν δικαιούνται νομίμου προστασίας. 
Σε κάθε περίπτωση θα πρέπει να προσδιορίζονται με σαφήνεια οι λεγόμενες «εμπόλεμες ζώνες», ώστε να αποφεύγεται αποδοχή της επίκλησης από τους ενδιαφερομένους ότι προέρχονται από μια τέτοια ζώνη. 
Άμεσος, όμως, στόχος είναι η αποσυμφόρηση των φυλακών από αλλοδαπούς κρατουμένους. Στο διεθνές επίπεδο θα πρέπει συνεπώς να επιδιωχθεί η αποτελεσματικότερη εφαρμογή της ευρωπαϊκής σύμβασης για τη μεταφορά κρατουμένων του 1983 και η σύναψη διακρατικών συμφωνιών με τις χώρες προέλευσης κατά το πρότυπο της ελληνοαλβανικής συμφωνίας, ώστε οι καταδικασθέντες να εκτίουν εκεί την ποινή τους. Προσοχή, όμως, ώστε να μη φτάνουμε στα άκρα. 
Εδώ θα ήθελα την προσοχή σας, κύριε Υπουργέ, για μια στιγμή εάν όχι για το σύνολο της παρέμβασής μου. Το λέω γιατί τον παρελθόντα Απρίλιο είχε πραγματοποιηθεί, από ό,τι πληροφορήθηκα στα Γιάννενα μια συνάντηση μεταξύ Ελλήνων και Αλβανών αξιωματούχων για θέματα αρμοδιότητος των αρχών ασφαλείας. Στο τραπέζι από ελληνικής πλευράς είχε πέσει τότε μια πράγματι εντυπωσιακή πρόταση, το ελληνικό δημόσιο σε συνεργασία με την αλβανική κυβέρνηση να αναλάβει τη χρηματοδότηση της κατασκευής μιας σύγχρονης φυλακής στην Αλβανία σε περιοχή μάλιστα που θα επέλεγε η αλβανική κυβέρνηση. Ο Υφυπουργός Προστασίας του Πολίτη κ. Μανώλης Όθωνας, αν θυμάμαι καλά, την εποχή εκείνη είχε επιβεβαιώσει ότι υπήρξε μια τέτοια πρόταση προς την αλβανική πλευρά, δεν είχε, όμως, δώσει περισσότερες λεπτομέρειες ή διευκρινίσεις. 
Η πρόταση προέβλεπε ουσιαστικά τη μεταφορά των καταδίκων αλβανικής υπηκοότητας στη συγκεκριμένη φυλακή από τις ελληνικές. Ως φαίνεται οι λόγοι της πρότασης, πέραν της αποσυμφόρησης των ελληνικών φυλακών, ήσαν και οικονομικοί, διότι ως ελέχθη -και αυτό ίσως θα έπρεπε να εξακριβωθεί- η διατροφή ενός καταδίκου στην Αλβανία στοιχίζει πολύ λιγότερο από ό,τι στην Ελλάδα. Είναι -αν θέλετε- το οικονομικό στοιχείο το οποίο υπεισέρχεται στην όλη προβληματική κατάσταση.
 Εάν, όμως, έτσι έχουν τα πράγματα, κύριε Υπουργέ, νομίζω ότι καλό θα ήταν να ξανασκεφτούμε το όλο αυτό σχήμα, διότι ηχεί τουλάχιστον παράδοξο στα αυτιά του Έλληνα πολίτη το να χρηματοδοτεί το ελληνικό δημόσιο την ανέγερση ενός σωφρονιστικού καταστήματος στην Αλβανία για τους Αλβανούς κρατουμένους, καθ’ ην στιγμήν αντιμετωπίζουμε εδώ ένα τέτοιο πρόβλημα υπερπληθυσμού. Πάμε, δηλαδή, να λύσουμε διά της πλαγίας οδού και με πολύ μεγαλύτερο κόστος και με μεγαλύτερη ζημιά για το δημόσιο αυτό το οποίο θα μπορούσαμε να λύσουμε εδώ.
Επί εθνικής βάσεως θα ήταν σκόπιμο η επιβολή ποινής βραχυχρόνιας φυλάκισης να συνοδεύεται από εντολή άμεσης απέλασης μετά την έκτιση της. Ομοίως θα πρέπει να ληφθεί μέριμνα, ώστε για τους ήδη κρατουμένους, η διοικητική απέλαση να υλοποιείται ευθύς μετά την αποφυλάκισή τους, αντί να παραμένουν κρατούμενοι επί σειρά μηνών για διαφόρους λόγους. Επίσης, προκειμένου να αποφευχθεί η παράταση φυλάκισης του ενδιαφερομένου λόγω αδυναμίας του να καταβάλει τα δικαστικά έξοδα, θα πρέπει να εξεταστεί παραδείγματος χάριν, η δυνατότητα προσφοράς κοινωνικής εργασίας.
Σε κάθε περίπτωση, προκειμένου να αντιληφθούμε πληρέστερα τη διάσταση του προβλήματος θα συνιστούσα να λάβουμε υπ’ όψιν μας και την έκθεση της διακομματικής επιτροπής για τη μελέτη του μεταναστευτικού προβλήματος που είχε συσταθεί με απόφαση του Προέδρου της Βουλής, ύστερα από πρόταση του Προέδρου του Λαϊκού Ορθόδοξου Συναγερμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Θα προσέθετα, κυρίες και κύριοι συνάδελφοι, ότι λόγος γίνεται τελευταία για μέτρα αποσυμφόρησης των φυλακών διά της πρόωρης αποφυλάκισης κρατουμένων για ποινές που δεν υπερβαίνουν τα δέκα χρόνια. Από πλευράς μου και στη φάση αυτή περιορίζομαι να επισημάνω ότι μέτρα που λαμβάνονται εσπευσμένα και υπό την πίεση των περιστάσεων κινδυνεύουν κατά κανόνα να έχουν άλλες παρενέργειες.
Τέλος, θα ήθελα να επισημάνω ότι η πραγματικά σημαντική δουλειά που έκανε αυτή η επιτροπή δεν θα πρέπει να μείνει χωρίς συνέχεια. Συνεπώς θερμά υποστηρίζω την πρόταση για σύσταση μόνιμης επιτροπής για την εξέταση του σωφρονιστικού συστήματος και για την υλοποίηση των προτάσεων που έχει  καταθέσει η επιτροπή μας.
Με αυτά, σας ευχαριστώ για την προσοχή σας. Ευχαριστώ, κύριε Πρόεδρε.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Γιάννη Κοραντή.
Παρακαλείται ο Αντιπρόεδρος της Βουλής και Βουλευτής του ΣΥΡΙΖΑ κ. Αναστάσιος Κουράκης να λάβει το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής):   Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, σήμερα συζητάμε την έκθεση της διακομματικής επιτροπής για την εξέταση του σωφρονιστικού συστήματος, η οποία δημιουργήθηκε το Μάρτιο του 2008 μετά από πρόταση δική μας, βεβαίως, με άλλη σύνθεση που δεν πρόλαβε να ολοκληρώσει το έργο της λόγω προκήρυξης των εκλογών. 
Είναι σημαντικό να γνωρίζουμε ότι η προηγούμενη έκθεση το 1994 περιείχε σημαντικά στοιχεία. Είναι σημαντικό επίσης, να δούμε, βλέποντας τη δομή του κειμένου που έχουμε μπροστά μας, ότι αρχίζει με παραλείψεις και μη εφαρμογή ρυθμίσεων που προβλέπονταν στην προηγούμενη έκθεση. 
Αναφέρω ενδεικτικά ότι η φαρμακευτική περίθαλψη εξακολουθεί να είναι πενιχρή, ότι δεν καταρτίζονται ή καταρτίζονται σπάνια προγράμματα επαγγελματικής κατάρτισης, ότι είναι αναιτιολόγητες οι περισσότερες απορρίψεις των αδειών. Πάνω στο σημείο αυτό θέλω να πω ότι υπάρχει σοβαρότατο πρόβλημα με την αυστηροποίηση της πρακτικής χορήγησης των αδειών, έτσι ώστε έγκριτοι νομικοί και εγκληματολόγοι να μιλούν για ουσιαστική κατάργηση του ίδιου του θεσμού. Αυτό συνέβη επειδή με το ν.3772/2009 επί υπουργίας του κ. Δένδια αυστηροποιήθηκε η πρακτική χορήγησης αδειών. Ενώ πρώτα χρειαζόταν η πλειοψηφία των μελών του πειθαρχικού συμβουλίου για να εγκρίνει την άδεια, τώρα μιλάει για ομοφωνία και δίνει τη δυνατότητα στον εισαγγελέα να ασκήσει το δικαίωμα του βέτο, έτσι ώστε τελικώς το δικαστικό συμβούλιο, το οποίο μετά την αίτηση του εισαγγελέα εξετάζει άδειες, να τις απορρίπτει όλες. Είναι πολύ κακό αυτό που συμβαίνει στο σωφρονιστικό σύστημα, καθώς η χορήγηση των αδειών αποτελεί τη μόνη δίοδο επαφής των κρατουμένων με τον έξω κόσμο. 
Άλλα σημεία, τα οποία αναφέρει η έκθεση ότι δεν υλοποιήθηκαν από την προηγούμενη έκθεση είναι ο υπερπληθυσμός και η αποσυμφόρηση των φυλακών που, παρ’ όλες τις προσπάθειες που έγιναν το προηγούμενο διάστημα, εξακολουθεί η κατάσταση να έχει υπερβεί κάθε όριο πλέον. 
Θεωρούμε ότι η λελογισμένη και μη φοβική εφαρμογή του νόμου περί προφυλάκισης, εφαρμόζεται σε πολλές περιπτώσεις, ενώ δεν θα έπρεπε. Να θυμίσουμε ότι προφυλάκιση γίνεται, όταν υπάρχει κίνδυνος να διαφύγει ο κρατούμενος στο εξωτερικό ή να συνεχίσει να επιτελεί αξιόποινες πράξεις. Σε πάρα πολλές περιπτώσεις δεν συντρέχουν αυτοί οι λόγοι και, άρα, κακώς ασκείται η προφυλάκιση. Επίσης, θα πρέπει να αλλάξει η πολιτική για την ποινικοποίηση της φτώχειας.
Θέλουμε να πιστεύουμε ότι με το νομοσχέδιο που έρχεται ως τροπολογία στο νόμο για το ρατσισμό θα επωφεληθεί μεγάλος αριθμός κρατουμένων παρ’ όλο που νομίζουμε ότι θα πρέπει στη συζήτηση που θα κάνουμε στη Βουλή να υπάρχει μια διεύρυνση, ώστε πραγματικά να περιλάβει όσο γίνεται περισσότερους. 
Θα έλεγα ότι στην έκθεση που έχουμε μπροστά μας υπάρχουν πολύ σημαντικές αναφορές. Αναφέρεται αυτό που έχουμε δηλώσει και εμείς πολλές φορές, ότι οι κρατούμενοι είναι στη φυλακή επειδή τιμωρήθηκαν και όχι για να τιμωρηθούν. Δεν υπάρχει κανένας λόγος οι συνθήκες διαβίωσης τους να είναι τέτοιες που ουσιαστικά να έχουν μια αίσθηση αδικίας και ότι ουσιαστικά περιστέλλονται ατομικά τους δικαιώματα. 
Βέβαια, θα πρέπει να έχουμε υπ’ όψιν μας ότι όταν μιλάμε για βελτίωση των συνθηκών του σωφρονιστικού συστήματος, στην πραγματικότητα θα πρέπει να αναφερόμαστε σ’ ένα μεγαλύτερο πλέγμα, το οποίο αρχίζει από την αντιεγκληματική πολιτική, δηλαδή από εκείνες τις πολιτικές που δεν ευνοούν την διάπραξη εγκληματικών και παραβατικών πράξεων. Με αυτό εννοούμε την άσκηση της δικαιοσύνης, η οποία με την αυστηροποίηση των ποινών έχει φθάσει στο σημείο ώστε για μικροπαραβάσεις να πηγαίνουν άνθρωποι στη φυλακή στερούμενοι τις ελευθερίες τους. Βεβαίως, μιλάμε και για τις πολιτικές επανένταξης των φυλακισμένων που η απουσία τους οδηγεί στην επανατροφοδότηση του σωφρονιστικού συστήματος καθώς οι υπότροποι, κυρίες και κύριοι συνάδελφοι, γνωρίζεται ότι υπερβαίνουν το 75%. Δηλαδή, οι εβδομήντα πέντε στους εκατό που βγαίνουν από τη φυλακή, εντός έτους επιστρέφουν πάλι στη φυλακή.
Είναι σημαντικό αυτό που αναφέρεται στο κείμενο που έχουμε μπροστά μας ότι οι σύγχρονες τάσεις της σωφρονιστικής πολιτικής στηρίζονται σε τρεις θεμελιώδεις αρχές. 
Πρώτη είναι η αρχή της όσο το δυνατόν ευρύτερης εξομοίωσης των συνθηκών της ζωής στη φυλακή με τις εν γένει συνθήκες της ζωής. Αυτό είναι πολύ σημαντικό, γιατί, όπως είπα προηγουμένως, αυτοί οι άνθρωποι στερήθηκαν της ελευθερίας τους, όχι ενός συνόλου άλλων μέτρων και συνθηκών που ισχύουν στην έξω ζωή. Επομένως πρέπει να υπάρχει πρόνοια, ώστε να γίνεται κατά δυνατόν εξομοίωση των συνθηκών μέσα και έξω.
Η δεύτερη αρχή είναι η άμβλυνση των βλαπτικών συνεπειών της στέρησης της ελευθερίας. Καταλαβαίνουμε ότι αυτό μπορεί να γίνει με πολλούς τρόπους. Αναφέρω ενδεικτικά ότι τα επισκεπτήρια, οι άδειες και άλλα μέτρα μπορούν να αμβλύνουν τις δυσμενείς επιπτώσεις που έχουν στον ψυχοσωματικό τους κόσμο. 
Τέλος, πρέπει να θυμόμαστε την αρχή της έκτισης της ποινής με τέτοιον τρόπο, ώστε να βοηθήσει τον κρατούμενο να ενταχθεί στην ελεύθερη κοινωνία. Αυτό μπορεί να γίνει με μία επαγγελματική κατάρτιση, με μόρφωση, με διαδικασία απεξάρτησης από τα ναρκωτικά, εφόσον υπάρχει εξάρτηση.
Γνωρίζουμε ότι στις φυλακές η υποβάθμιση των συνθηκών ζωής προσθέτει άγχος, ανασφάλεια και οδηγούνται πολλοί κρατούμενοι σε πράξεις αυτοκαταστροφής. Είναι ενδεικτικό ότι αυξάνεται διαρκώς η λίστα των θανάτων μέσα στις φυλακές. Το 2001 είχαμε είκοσι επτά θανάτους, το 2009 πενήντα πέντε, το 2010 ενενήντα έξι και αυτός ο αριθμός μεγαλώνει διαρκώς. Καταλαβαίνουμε ότι η ανάγκη εξανθρωπισμού των φυλακών είναι περισσότερο επιτακτική από ποτέ.
Στις προτάσεις της επιτροπής για την ανθρωπιστική διαβίωση και μεταχείριση με βάση απαραβίαστους ηθικούς όρους είναι η διεύρυνση των προσώπων και των φορέων που μπορούν να επισκέπτονται τον κρατούμενο, είναι η θεσμοθέτηση σε ειδικούς χώρους της συνεύρεσης συζύγων και συντρόφων, ένα αναφαίρετο δικαίωμα, γιατί αυτοί οι άνθρωποι δεν καταδικάστηκαν για να έχουν στερηθεί βασικών βιολογικών λειτουργιών και στο σωματικό και στο ψυχικό επίπεδο. Επίσης, προτείνεται να καταργηθεί ο προσβλητικός σωματικός έλεγχος, ο οποίος αυτήν τη στιγμή ξέρουμε ότι δημιουργεί τρομακτικά προβλήματα και έχει μια ηθική απαξία απέναντι στους κρατουμένους.
Γνωρίζουμε –το αναφέρει και το κείμενο- ότι η επανασύνδεση των κρατουμένων με την κοινωνία μπορεί να γίνει κυρίως με δύο πυλώνες, με δύο τρόπους. Πρώτον, την εκπαίδευση και, δεύτερον, την εργασία. Επίσης, γνωρίζουμε ότι όταν υπάρχουν επιτυχίες κρατουμένων στην τριτοβάθμια εκπαίδευση, αυξάνεται η προσωπική τους αυτοεκτίμηση, αυξάνονται οι ευκαιρίες για επαγγελματική αποκατάσταση. Η διαδικασία και της εκπαίδευσης και της εργασίας είναι δύο τομείς που θα πρέπει να ενισχυθούν με κάθε τρόπο. 
Έτσι, λοιπόν, η επιτροπή προτείνει εκπαίδευση για όλους και για όλες, σε όλες τις βαθμίδες, επαναφορά των ελευθέρων ανοιχτών πανεπιστημίων στις φυλακές, χρήση ηλεκτρονικού υπολογιστή για εκπαιδευτικούς λόγους υπό ορισμένες προϋποθέσεις. 
Όσον αφορά την εργασία, η επιτροπή προτείνει την άμεση διευθέτηση και επίλυση των ασφαλιστικών και συνταξιοδοτικών εκκρεμοτήτων των κρατουμένων, ένταξη σε θέσεις εργασίας όλων των κρατουμένων που θέλουν και μπορούν να εργαστούν, ενεργοποίηση των διατάξεων που αφορούν την οργάνωση της εργασίας έξω από το κατάστημα, δηλαδή σε αγροτικές ή βιομηχανικές μονάδες και βεβαίως, διευκόλυνση στην ατομική εργασία για δικό τους λογαριασμό ή έπειτα από παραγγελία φορέα του δημοσίου. 
Όπως ήδη αναφέρθηκε και από άλλους ομιλητές, η διαφθορά στις φυλακές είναι μια μάστιγα. Τα φαινόμενα της διαφθοράς μπορούν να περιοριστούν, ακόμη και να αντιμετωπιστούν, με διεύρυνση και του θεσμικού και κοινωνικού ελέγχου. Ήδη, η επιτροπή μας προτείνει τη σύσταση μόνιμης διακομματικής επιτροπής για τα κλειστά ιδρύματα. 
Θα ήθελα να ενημερώσω το Σώμα ότι με την παρουσία του Προέδρου της Επιτροπής, του κ. Λιντζέρη, επισκεφθήκαμε τον Πρόεδρο της Βουλής, τον κ. Πετσάλνικο και του ζητήσαμε τη θεσμοθέτηση αυτής της μόνιμης επιτροπής ή να εποπτεύει κατά κάποιον τρόπο την εφαρμογή όλων αυτών των διατάξεων, οι οποίες είναι πάρα πολύ καλές, όπως και οι προηγούμενες, που αν και ήταν καλές, δεν εφαρμόζονταν.
Ο κ. Πετσάλνικος δρομολόγησε τη σύσταση υποεπιτροπής στo πλαίσιo μιας άλλης Επιτροπής της Βουλής, έτσι ώστε να έχει ένα μόνιμο χαρακτήρα και να μπορεί να επισκέπτεται τις φυλακές. Ήδη οι επισκέψεις που έκανε η διακομματική επιτροπή της Βουλής ήταν εξαιρετικά χρήσιμες και πιστεύουμε ότι η θεσμοθέτηση αυτής της επιτροπής θα βοηθήσει τα μέγιστα στην εποπτεία, όπως είπα, για την εφαρμογή αυτών των διατάξεων.
Μέσα σε αυτά που προτείνει το πόρισμα είναι ότι πρέπει να διευρυνθούν οι ημέρες αδείας στους κρατουμένους, θα πρέπει να υπάρχουν ειδικές διευκολύνσεις για φοιτητές – σπουδαστές και βεβαίως θα πρέπει να εφαρμοστούν οι εναλλακτικές κυρώσεις όπως είναι η κοινωφελής εργασία που προϋποθέτει βεβαίως την αξιοποίηση των Επιμελητών Κοινωνικής Αρωγής.
Ξέρουμε ότι οι εναλλακτικές κυρώσεις είναι κυρώσεις. Να αναφέρω ένα παράδειγμα που το είχα αναφέρει και στην επιτροπή: ότι μερικές φορές η χρηματική ποινή για ορισμένους που έχουν την οικονομική δυνατότητα γι’ αυτό, δεν αποτελεί καν ποινή. Ο εγκλεισμός στη φυλακή για ορισμένα αδικήματα είναι πολύ βαρύς, δεν υπάρχει αναλογικότητα, επομένως οι εναλλακτικές ποινές μπορούν να βοηθήσουν. Το παράδειγμα που είχα αναφέρει στην επιτροπή και το αναφέρω και στην Αίθουσα αυτή ήταν η περίπτωση του γνωστού μοντέλου μόδας της Ναόμι Κάμπελ, η οποία άσκησε βίαια χειροδικία, εν προκειμένω, σε μία συνεργάτιδά της, και καταλαβαίνετε ότι ο εγκλεισμός στη φυλακή ήταν πολύ βαρύ, η χρηματική αμοιβή δεν είχε κανένα αποτέλεσμα, αλλά η εναλλακτική, ποινή που την υποχρέωση να φοράει τα ρούχα μια καθαρίστριας και επί ένα ή δύο μήνες να βρίσκεται ένα οκτάωρο σ’ ένα νοσηλευτικό ίδρυμα, ήταν κάτι που θα μπορούσε τουλάχιστον να της δείξει με αυτόν τον τρόπο ότι το αδίκημα που είχε διαπράξει τιμωρείται και νομίζω ότι έχει μεγαλύτερο αποτέλεσμα από μία χρηματική ποινή.
Σχετικά με τη δικαιοκρατική και ανθρωπιστική διαβίωση των ατόμων που είναι εξαρτημένα, εμείς εκτιμούμε ως ΣΥΡΙΖΑ ότι οι κρατούμενοι πρέπει να έχουν ακριβώς τις ίδιες ευκαιρίες και δικαιώματα γύρω από το θέμα της θεραπείας της απεξάρτησης, που έχουν και όλα τα άλλα τα εξαρτημένα άτομα στην κοινωνία. Θεωρούμε, δηλαδή, ότι τα προγράμματα του ΚΕΘΕΑ και του ΟΚΑΝΑ, τα οποία έχουν θετικό αντίκτυπο όταν εφαρμόζονται και όπου εφαρμόζονται, θα πρέπει να συνεχιστούν και να επεκταθούν σε όλες τις φυλακές. 
Το δικαίωμα στη θεραπεία επιβάλλει τη δημιουργία προγραμμάτων πολλών μορφών και προσεγγίσεων, αρκεί να λαμβάνονται τα απαραίτητα μέτρα προστασίας των μη χρηστών–κρατουμένων και να έχουν εν τω μεταξύ ευαισθητοποιηθεί οι δικαστές για την ποινική μεταχείριση όσων παρακολουθούν τα προγράμματα και να το επιτρέπουν οι υγειονομικές συνθήκες των Καταστημάτων και των νοσοκομείων. 
Έτσι, λοιπόν, η επιτροπή προτείνει να συνεχιστούν οι κοινές προσπάθειες ΟΚΑΝΑ και ΚΕΘΕΑ για την αξιολόγηση των μέχρι σήμερα λειτουργούντων προγραμμάτων, να υπάρχουν ειδικοί χώροι κράτησης για χρήστες, να γίνει επέκταση των προγραμμάτων σε όλες τις φυλακές και βεβαίως σε κάθε περίπτωση να μπορούν να υπάρχουν στις φυλακές τα προγράμματα για τη μείωση της βλάβης. Αναφέρομαι στα υποκατάστατα, τα οποία βοηθούν πάρα πολύ στο να πάψουν να διαδίδονται οι ασθένειες AIDS και ηπατίτιδα με τις σύριγγες και βεβαίως μπορούν αυτοί οι άνθρωποι να πειστούν πολύ πιο εύκολα να μπουν σε προγράμματα θεραπείας, που είναι η απεξάρτηση από τα ναρκωτικά. 
Τέλος, θα έλεγα ότι οι προτάσεις που κάνει η επιτροπή στο να ιδρυθεί ένα ανεξάρτητο ινστιτούτο αντιεγκληματικής πολιτικής, το οποίο θα μελετάει, θα αναλύει την εγκληματικότητα και θα καταρτίζει ολοκληρωμένα σχέδια διαχείρισής της, είναι μία πάρα πολύ θετική πρόταση. Καταλαβαίνετε ότι αυτό το ανεξάρτητο ινστιτούτο απεμπλέκεται από την εκάστοτε κυβέρνηση και τις απόψεις που έχει η εκάστοτε κυβερνητική εξουσία ή το εκάστοτε Υπουργείο Δικαιοσύνης. Μπορεί να είναι ένας πολύ ουσιαστικός πυλώνας για την κατάθεση ολοκληρωμένων σχεδίων διαχείρισης και σε κάθε περίπτωση στηρίζουμε αυτήν την πρόταση. Ελπίζουμε το Υπουργείο Δικαιοσύνης, με έναν πολύ συγκεκριμένο τρόπο, να προχωρήσει.
Δε νομίζουμε ότι στη σημερινή εποχή που καταργούνται φορείς για λόγους οικονομίας εξαιτίας της κρίσης μπορεί να είναι λόγος να μη συσταθεί, καθώς μπορεί να μεταφερθεί προσωπικό από άλλες δομές του Υπουργείου Δικαιοσύνης, ώστε να στελεχωθεί αυτό το ινστιτούτο προς την κατεύθυνση που ανέφερα προηγουμένως.
Για τη διακομματική επιτροπή, που είναι μία θέση την οποία ανέφερα προηγουμένως, που είναι πάρα πολύ θετική, όπως επίσης και η ίδρυση πειραματικής φυλακής προτύπου, είναι προτάσεις που μπορούν να βοηθήσουν. 
Κλείνοντας θα ήθελα να πω ότι ο πολιτισμός μίας κοινωνίας κρίνεται από τον πολιτισμό που επικρατεί μέσα στις φυλακές. Ο εγκλεισμός είναι ένα ακραίο μέτρο. Θα πρέπει να έχουμε τη δυνατότητα ως πολιτεία να υπάρχουν όλες εκείνες οι εναλλακτικές μορφές και οι τιμωρητικές ποινές, έτσι ώστε όσο γίνεται λιγότεροι άνθρωποι να στερούνται της ελευθερίας τους, καθώς δεν είναι ο καλύτερος τρόπος για να σωφρονίζονται και να επανέρχονται στην ενεργό ζωή. 
Η κρίση που μαστίζει την ελληνική κοινωνία, θα επιτείνει τα φαινόμενα της παραβατικότητας και θα έλεγα ότι σε επίπεδο πρόληψης, δηλαδή άρσης των κοινωνικών αιτίων που ωθούν τους ανθρώπους σε παραβατική συμπεριφορά, αλλά και η αντιμετώπιση των ανθρώπων που έχουν υποπέσει σε παραβατική συμπεριφορά, θα έπρεπε να είναι ένα μέλημα πολύ σημαντικό, θα έλεγα στην ίδια μοίρα με τα υπόλοιπα που πασχίζουμε και παλεύουμε και αναφέρομαι στην εργασία, το δικαίωμα στην υγεία, στην παιδεία, αλλά και το δικαίωμα στην αξιοπρέπεια.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Αναστάσιο Κουράκη. 
Παρακαλείται ο πρώην Πρόεδρος της Βουλής κ. Απόστολος Κακλαμάνης να λάβει το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι συνάδελφοι, θέλω να επαινέσω και εγώ το έργο της επιτροπής, υπό την προεδρία του κ. Λιντζέρη. Η έκθεσή της είναι εμπεριστατωμένη. Είναι προφανές ότι έγινε πολύ σοβαρή εργασία και οι προτάσεις που κατατίθενται αξίζουν πραγματικά μίας μελέτης. Πιστεύω, στο πλαίσιο των δυνατοτήτων της σημερινής περιόδου, κυρίως από οικονομικής πλευράς σε ό,τι αφορά τις υποδομές, ότι αξίζει να μελετηθούν και πολλές από αυτές τις προτάσεις να υλοποιηθούν. 
Θα ήθελα να υποστηρίξω και εγώ την πρόταση του μόλις κατελθόντος από το Βήμα κ. Κουράκη, που είναι και πρόταση της επιτροπής, η Βουλή των Ελλήνων να συνεχίσει να παρακολουθεί αυτό το μεγάλο ζήτημα που δεν συνδέεται απλώς με την επιβολή από τη δικαιοσύνη των προβλεπόμενων από το νόμο ποινών, σε όποιους παραβιάζουν την ποινική νομοθεσία, αλλά συνδέεται πρώτα-πρώτα με τον ίδιο τον πολιτισμό μίας χώρας. Αφορά σοβαρότατα κοινωνικά προβλήματα από τα οποία προκύπτει και η παραβατικότητα, μικρή ή μεγάλη και επηρεάζονται επίσης και δημιουργούνται και νέα κοινωνικά προβλήματα από τη μη ορθή αντιμετώπιση των ζητημάτων που προκύπτουν από όλο αυτό το πλέγμα της παραβατικότητας, της επιβολής των ποινών και του σωφρονισμού των τιμωρουμένων και κρατουμένων, ώστε να αποδίδονται όσο το δυνατόν περισσότεροι και συντομότερα στην κοινωνία, με διάθεση να ενσωματωθούν σε αυτήν ως πολίτες δημιουργικοί και σεβόμενοι το νόμο.
Θα ήθελα να πω δύο λόγια, επειδή για ένα διάστημα ενάμισι έτους περίπου είχα την ευθύνη αυτή ως Υπουργός Δικαιοσύνης. Ήθελα να διατυπώσω δύο-τρεις σκέψεις, οι οποίες παρά το γεγονός ότι από τότε και εν συνεχεία, ίσως και πιο πριν, συνεζητούντο, δεν καταλήξαμε τελικώς ακόμη μέχρι σήμερα να τις απορρίψουμε ή να τις υιοθετήσουμε. Έχουμε το πρόβλημα σήμερα του μεγάλου αριθμού των αλλοδαπών κρατουμένων. 
Είναι αρκετά χρόνια που συζητείται το θέμα με ορισμένες χώρες προέλευσης των προσώπων αυτών, κυρίως έχω υπ’ όψιν μου με τη γειτονική μας χώρα την Αλβανία. Ο Υπουργός ίσως θα είναι σε θέση να δώσει πληροφορίες όχι μόνο για την Αλβανία, αλλά και για οποιαδήποτε άλλη χώρα έχουμε σημαντικό αριθμό κρατουμένων που είναι πολίτες της, υπήκοοί της.
Νομίζω ότι χρονίζουν συζητήσεις και είναι δύσκολο να καταλήξουμε και σύντομα σε συμφωνίες, ώστε κρατούμενοι εδώ πολίτες αυτών των χωρών να οδηγηθούν και να εκτίσουν την ποινή τους στις χώρες αυτές. Συνήθως μία χώρα που ενδιαφέρεται για τους πολίτες της, όπου κι αν βρίσκονται, επιδιώκει τη μεταφορά και τη συνέχιση της έκτισης της ποινής τους σε αυτή.
Τώρα για την περίπτωση της γειτονικής Αλβανίας, από την οποία έχει γίνει εξαγωγή και ικανού εργατικού δυναμικού, το οποίο φιλοτίμως έχει συμβάλει στο παρελθόν αλλά και τώρα ακόμη στην οικονομία της χώρας μας, αλλά έχει γίνει και μεγάλη εξαγωγή εγκληματικότητας, σε σημείο που ενθαρρύνονται και ενισχύονται στη χώρα μας φαινόμενα ρατσισμού. Ακούει κανείς στα δελτία ειδήσεων για εγκλήματα όπου σημειώνεται κατά κανόνα, αν είναι αλλοδαπός ο δράστης, η εθνικότητά του. Ενώ αν είναι Έλληνας δεν λέγεται, τίποτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αν μου επιτρέπετε να σημειώσω ενισχύοντας το επιχείρημά σας για την προδικασία σε μια συμφωνία με την Αλβανία, ήταν ώριμο, ίσως και έτοιμο μέχρις υπογραφής, από τον καιρό που ήμουν εγώ στο Υπουργείο Δημοσίας Τάξεως.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όμως, κύριε Πρόεδρε, έχουμε και άλλα ζητήματα, όπως η συμφωνία για την ΑΟΖ, την αποκλειστική οικονομική ζώνη μεταξύ Ελλάδας και Αλβανίας. Όπως ξέρετε υπεγράφη η συμφωνία και εν συνεχεία διά χειρός μιας τρίτης χώρας βρισκόμαστε πάλι εκεί από όπου είχαμε ξεκινήσει. 
Νομίζω, κύριε Υπουργέ, ότι στις περιπτώσεις αυτές και αναφέρομαι ειδικότερα στην περίπτωση της γειτονικής μας χώρας, που ίσως στο 70% των κρατουμένων που είναι αλλοδαποί υποθέτω ότι το μεγαλύτερο μέρος θα είναι Αλβανοί υπήκοοι, δεν έχουμε να κάνουμε τίποτα άλλο πλέον -σωστά το παρατήρησε ο κ. Πολύδωρας- παρά να νομοθετήσουμε και να απελάσουμε και προ της εκτελέσεως της ποινής εδώ, πολίτες της χώρας εκείνης, η οποία βεβαίως για τους δικούς της λόγους δεν προχωρεί στην ολοκλήρωση αυτής της συμφωνίας. Εμείς θα νομοθετήσουμε ότι στις περιπτώσεις των υπηκόων τής τάδε χώρας, έστω και αν δεν έχει εκτιθεί η ποινή τους εδώ, απελαύνονται στη χώρα ή στη χώρα τους από όπου ήρθαν εδώ. 
Άλλωστε να και μία πλευρά, που μας βοηθάει, της περίφημης Συμφωνίας Δουβλίνο ΙΙ. Ωραία, από πού ήρθαν; Από την Τουρκία; Από άλλη γειτονική χώρα; Από τη χώρα της οποίας είναι υπήκοοι; Απελαύνονται εκεί.
Νομίζω ότι αυτό είναι πολύ σημαντικό, όπως και αυτό που είπε ο κ. Κουράκης, αναφερόμενος στην περίπτωση της Αμερικανίδος καλλιτέχνιδος για την οποία η ποινή δεν εσήμαινε τίποτα, όπως και στην Ελλάδα για πολλούς και μάλιστα κάποιους μεγαλόσχημους –συμπεριλαμβανομένου και ενός μεγάλου καναλάρχη- που και τρία και τέσσερα χρόνια φυλακή να έχουν, λένε «ορίστε, πάρτε, κύριοι, πληρώνω και δεν τρέχει τίποτα». Οι εναλλακτικές μορφές έκτισης μίας ποινής, όπως είναι η κοινωνική εργασία, νομίζω ότι είναι πολλαπλώς σωφρονιστικό μέσο και προάγει το σεβασμό στο νόμο και των άλλων πολιτών. Ομοίως και άλλα μέτρα, όπως η έκτιση μικρών ποινών στο σπίτι με τους γνωστούς ψηφιακούς δακτυλίους με τους οποίους ελέγχεται κεντρικά από τις αρχές η οποιαδήποτε μετακίνηση του κρατουμένου από το χώρο του. Βεβαίως, θα πρέπει να εξασφαλίζεται ό,τι και στις φυλακές, η άνετη διαμονή του και ό,τι μπορεί να δίνει τη δυνατότητα στην κοινωνία να μην υφίσταται τις συνέπειες καταστάσεων όπως αυτές που υπάρχουν αυτή τη στιγμή στη χώρα μας. Όπως ξέρετε, κρατούνται –ιδιαίτερα έχω υπ&apos; όψιν μου στις φυλακές Αυλώνα- έφηβοι, αλλά και μικρότερης ηλικίας και μεγαλύτερης ηλικίας στους ίδιους χώρους. Αυτό νομίζω ότι δεν βοηθά σε κανένα σωφρονισμό, σε καμμία εκπαίδευση, σε καμμία βελτίωση της προσωπικότητας των κρατουμένων. 
Το νομοσχέδιο που πρόκειται να φέρετε, κύριε Υπουργέ, δεν το έχω δει ακόμα. Όπως ακούτε, λέγονται διάφορα στον Τύπο και πολλοί πολίτες μας διατυπώνουν τις απόψεις τους. Ομολογώ δεν το έχω δει και, επομένως, δεν μπορώ να έχω ακόμη άποψη. Πρέπει, νομίζω, να το δείτε και απ’ αυτήν την πλευρά. Μπορεί ορισμένα από τα αδικήματα να αντιμετωπιστούν με αυτόν τον τρόπο. Επίσης υπάρχει και ο κίνδυνος για υποθέσεις που εκκρεμούν. Έχω υπ&apos; όψιν μου υπόθεση που η Επιτροπή Ανταγωνισμού επέβαλε πολύ μεγάλα πρόστιμα, αφού πέρασαν πολλά χρόνια, σε καρτέλ ιδιαίτερα του καφέ και του ξενόγλωσσου βιβλίου. Και ασφαλώς υπάρχουν και άλλες τέτοιες περιπτώσεις. Αν αυτά τα αδικήματα παραγραφούν, αντιλαμβάνεστε ότι δημιουργείται ένα μείζον θέμα και είμαι απολύτως βέβαιος ότι δεν  θέλετε νομοθετώντας να διευκολυνθεί κάτι τέτοιο. Εγώ πιστεύω ότι πρέπει να τα δείτε όλα αυτά.
Κλείνω, κύριε Πρόεδρε, λέγοντας ότι πράγματι η έκθεση έχει ενδιαφέρον και είναι χρήσιμη. Είμαι βέβαιος ότι αυτήν τη στιγμή η ηγεσία του Υπουργείου Δικαιοσύνης έχει τη συναντίληψη και θα είναι πολύ χρήσιμη και γι’ αυτή και για εμάς, για τη χώρα η μελέτη και η εφαρμογή πολλών από τα προτεινόμενα μέτρα.  
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Πρόεδρο κ. Κακλαμάνη.
Το λόγο έχει ο Υπουργός Δικαιοσύνης κ. Παπαϊωάννου για μία μικρή παρέμβαση.</ChairmanSpeech>
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα πάρει το λόγο ο κ. Πεταλωτής που είναι και ο καθ’ ύλην αρμόδιος να απαντήσει, αλλά θέλω να δώσω και μία απάντηση στον κ. Κακλαμάνη και μέσα από τον κ. Κακλαμάνη στην κοινή γνώμη. Δεν πρόκειται να παραγραφεί κανένα αδίκημα. Είναι ξεκάθαρο αυτό. Πολλή παραφιλολογία γίνεται σε αυτήν τη συζήτηση. Το σχέδιο νόμου είναι κατηγορηματικό και δεν πρόκειται κανένα αδίκημα να παραγραφεί.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Οι δίκες οι οποίες εκκρεμούν συνεχίζονται κανονικά.</Speech>
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα εκδικαστούν με το ισχύον δίκαιο.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ωραία.</Speech> 
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είμαι ξεκάθαρος. Θέλω αυτό το θέμα να ξεκαθαρίσει.
Όσον αφορά το θέμα της κοινωνικής εργασίας, θέλω και εδώ να είμαι ξεκάθαρος. Έγινε μια μεγάλη τομή με τις τελευταίες νομοθετικές ρυθμίσεις στο σχέδιο νόμου που έφερε ο κ. Καστανίδης. Χρειάζεται καλύτερη συνεργασία με την τοπική αυτοδιοίκηση. Εργαζόμαστε προς αυτήν την κατεύθυνση, διότι πρέπει να γνωρίζετε ότι, επειδή το μεγάλο κομμάτι εφαρμογής γίνεται στο χώρο της αυτοδιοίκησης, πολλές φορές δίνονται πιστοποιητικά ότι κάποιοι έκαναν την κοινωνική τους εργασία χωρίς να την έχουν κάνει. Λοιπόν, να ξέρουμε πολλές φορές τι γίνεται σε αυτήν εδώ τη χώρα. 
Έχω συνεννοηθεί, έχω φωνάξει την Κεντρική Ένωση Δήμων και Κοινοτήτων, το Δήμαρχο Αθήνας, να βάλουμε σε μια σειρά όλα αυτά τα πράγματα.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υπουργό. 
Παρακαλείται τώρα η κ. Μαρία Σκραφνάκη, Βουλευτής του ΠΑΣΟΚ στο Νομό Ηρακλείου, να προσέλθει στο Βήμα.
Ορίστε, κυρία Σκραφνάκη.</ChairmanSpeech>
<Speech><Parlmember>ΜΑΡΙΑ ΣΚΡΑΦΝΑΚΗ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, συζητάμε σήμερα την έκθεση της διακομματικής επιτροπής για την εξέταση του σωφρονιστικού συστήματος της χώρας μας και των συνθηκών διαβίωσης των κρατουμένων σε αυτές. Η συγκεκριμένη επιτροπή, της οποίας είχα την τιμή να είμαι μέλος, συγκροτήθηκε από δεκαπέντε μέλη ύστερα από ομόφωνη απόφαση της Ολομέλειας της Βουλής και κατά τις συνεδριάσεις της κλήθηκαν σε ακρόαση αρκετοί εκπρόσωποι φορέων για να καταθέσουν την εμπειρία και τις απόψεις τους σχετικά με τη βελτίωση του σωφρονιστικού συστήματος. 
Στο σημείο αυτό πρέπει να ευχαριστήσουμε δημοσίως όλους τους Υπουργούς, τους Γενικούς Γραμματείς, τους καθηγητές πανεπιστημίου και τους φορείς που προσήλθαν στην επιτροπή μας και βοήθησαν στη διεξαγωγή των χρήσιμων συμπερασμάτων. Ιδιαίτερα θα ήθελα να ευχαριστήσω για τη συμπαράστασή του τον κ. Πανούση, καθηγητή εγκληματολογίας, ο οποίος προσέφερε τις γνώσεις και την εμπειρία του για να έχουμε το καλύτερο δυνατό αποτέλεσμα. 
Επιπλέον, πραγματοποιήθηκαν επισκέψεις των μελών της επιτροπής σε αρκετά καταστήματα κράτησης, όπως στον Κορυδαλλό, στη Θήβα, αλλά και στα καταστήματα κράτησης ανηλίκων στην Αυλώνα, όπου είδαμε από κοντά τις συνθήκες κράτησης και συνομιλήσαμε με τους φυλακισμένους. Όλα αυτά μας βοήθησαν να μπούμε στην ουσία των προβλημάτων του σωφρονιστικού συστήματος, να δούμε τα θέματα σφαιρικά και με ευαισθησία. Νομίζω ότι η επιτροπή λειτούργησε υποδειγματικά και αυτό οφείλεται και στον Πρόεδρο της Επιτροπής, τον κ. Λιντζέρη, και θεωρώ ότι θα πρέπει να αποτελέσει παράδειγμα για την αντιμετώπιση και άλλων θεμάτων.
Από τις εργασίες της επιτροπής έγινε αντιληπτό ότι η ελληνική πολιτεία πρέπει να προβεί άμεσα στις αναγκαίες παρεμβάσεις, ώστε η ποινή των κρατουμένων να είναι συνυφασμένη με τη δίκαιη τιμωρία, τη δεύτερη ευκαιρία και όχι με τη στέρηση των δικαιωμάτων τους και την προσβολή της ανθρώπινης αξιοπρέπειάς τους. Δεν πρέπει να ξεχνούμε ότι οι κρατούμενοι είναι και αυτοί άνθρωποι, που ναι μεν διέπραξαν ένα αδίκημα, τιμωρήθηκαν γι’ αυτό με τη στέρηση της ελευθερίας τους, αλλά στα καταστήματα κράτησης οι κρατούμενοι θα πρέπει να ζουν με στοιχειώδη αξιοπρέπεια, θα πρέπει να σωφρονιστούν σωστά, με ανθρώπινη μεταχείριση, προκειμένου να επανέλθουν και να επανενταχθούν στην κοινωνία. 
Σίγουρα με το ν. 3904/2010 που ψηφίσαμε έχει γίνει μία σοβαρή προσπάθεια σε νομοθετικό επίπεδο για τον εξορθολογισμό και τη βελτίωση της απονομής της ποινικής δικαιοσύνης και για τον εκσυγχρονισμό του ισχύοντος συστήματος ποινών, εισάγοντας τις εναλλακτικές ποινές, ώστε να μειωθεί ο αριθμός των κρατουμένων στα σωφρονιστικά συστήματα της χώρας, καθώς αυτό αποτελεί ένα από τα μεγαλύτερα προβλήματα του σωφρονιστικού μας συστήματος. Όμως δεν έχει εφαρμοστεί ο νόμος αυτός, κύριε Υπουργέ, και ειδικά πρέπει να οργανωθούν σωστά οι εναλλακτικές ποινές σε συνεργασία με τους δήμους και με το δημόσιο. 
Ειδικότερα, ο μεγάλος αριθμός των κρατουμένων, η έλλειψη των κατάλληλων υποδομών που εμποδίζει το διαχωρισμό των κρατουμένων ανάλογα με τα αδικήματα που έχουν διαπράξει, η έλλειψη εξειδικευμένου προσωπικού, καθώς και η μη ύπαρξη των κατάλληλων συνθηκών σωφρονισμού των κρατουμένων είναι από τα καίρια προβλήματα που πρέπει να αντιμετωπιστούν. Ενδεικτικό είναι ότι οι υπάρχουσες υποδομές στη χώρα μας θα μπορούσαν να φιλοξενήσουν εννέα χιλιάδες κρατούμενους, ενώ αυτήν τη στιγμή φιλοξενούνται πάνω από δώδεκα χιλιάδες κρατούμενοι, δηλαδή έχουμε έναν μεγάλο υπερπληθυσμό κρατουμένων, με αποτέλεσμα σε πολλές περιπτώσεις να μην μπορεί να γίνεται διαχωρισμός των κρατουμένων και να στοιβάζονται πολλά άτομα σε ένα κελί, όπου φυσικά επικρατούν πολύ άσχημες συνθήκες διαβίωσης. Και, βεβαίως, σε αυτές τις περιπτώσεις δεν συζητάμε καθόλου για συνθήκες σωφρονισμού. 
Προτεραιότητα, λοιπόν, πρέπει να δοθεί στην ανθρώπινη και αξιοπρεπή διαβίωση των κρατουμένων με την ολοκλήρωση του προγράμματος ανέγερσης νέων καταστημάτων, που προβλέπει το θεσμοθετημένο ειδικό σχέδιο χωροταξικού σχεδιασμού και αειφόρου ανάπτυξης καταστημάτων κράτησης. 
Έχουν γίνει βέβαια κάποια βήματα τα τελευταία χρόνια με την κατασκευή πέντε νέων καταστημάτων κράτησης στον Ελαιώνα Θηβών, στα Γρεβενά, στα Τρίκαλα, στη Νιγρίτα Σερρών και στο Δομοκό Φθιώτιδας, αλλά θα πρέπει να δοθούν τα χρήματα, ώστε να ολοκληρωθεί η κατασκευή των τριών ακόμα καταστημάτων που βρίσκονται σε εξέλιξη, στη Νικηφόρα Δράμας, στη Αγιά Χανίων, στη Νεάπολη Λασιθίου και να οριστεί ένα σαφές χρονοδιάγραμμα της συνολικής εφαρμογής του σχεδίου χωροταξικού σχεδιασμού για την ολοκλήρωση σταδιακά και των υπολοίπων εννέα καταστημάτων που προβλέπονται. 
Θα πρέπει, κατά την άποψή μας, να συμβάλει σε αυτό και το Πρόγραμμα Δημοσίων Επενδύσεων και θα πρέπει να υπάρξει συνεννόηση με το Υπουργείο Ανάπτυξης, ανάλογα βέβαια και με τις οικονομικές συνθήκες της χώρας. Με τον τρόπο αυτό θα δημιουργηθεί ένα σωστό δίκτυο χώρων κράτησης, το οποίο θα υποστηρίζει ικανοποιητικά κάθε διοικητική περιφέρεια και κάθε εφετείο. 
Ιδιαίτερη αναφορά κατά τις συνεδριάσεις της επιτροπής έγινε στις πολύ άσχημες συνθήκες διαβίωσης που επικρατούν στις φυλακές Κορυδαλλού, όπως τις διαπιστώσαμε όλοι και με την επίσκεψή μας εκεί. Ο Κορυδαλλός αποτελεί τη μεγαλύτερη φυλακή της χώρας. Έχει αριθμό κρατουμένων τέσσερις φορές μεγαλύτερο από εκείνον για τον οποίο σχεδιάστηκε και χρήζει άμεσης διάλυσης και μετεγκατάστασης των κρατουμένων σε γειτονικά κέντρα κράτησης. 
Άκουσα, κύριε Υπουργέ, την παρέμβασή σας για την εξέλιξη του θέματος, όμως, τώρα, που εξελίσσεται η μελέτη αναθεώρησης του ρυθμιστικού σχεδίου της Αθήνας, θα πρέπει να προβλεφθεί ο χώρος μέσα στην Αττική που θα γίνουν οι νέες φυλακές. Έχουμε προτείνει να βρεθεί χώρος του δημοσίου για να μην χρειάζονται χρήματα να αγοραστεί το οικόπεδο και να είναι κοντά στους οδικούς άξονες. 
Στο σημείο αυτό, κύριε Υπουργέ, επίσης και επί τη ευκαιρία της σημερινής μας συζήτησης θα ήθελα να σας επισημάνω την άμεση ανάγκη αποσυμφόρησης του καταστήματος κράτησης στην Αλικαρνασσό στο Ηράκλειο, το οποίο πλέον καλύπτει και τις ανάγκες μεταγωγών του Εφετείου Ανατολικής Κρήτης. 
Οι φυλακές, όπως γνωρίζετε, της Αλικαρνασσού -διότι τις έχετε επισκεφτεί πρόσφατα- μπορούν να φιλοξενήσουν μόνο εκατόν πέντε άτομα και σήμερα φιλοξενούν τριακόσιους είκοσι κρατουμένους και σε αυτούς προστίθενται όσοι υπόδικοι κρατούμενοι δικάζονται στο Εφετείο Ανατολικής Κρήτης που ήδη λειτουργεί. 
Ζητούμε, λοιπόν, κύριε Υπουργέ, την αποσυμφόρηση του καταστήματος κράτησης της Νέας Αλικαρνασσού, ώστε να μπορεί να εξυπηρετεί ομαλά και με ασφάλεια τις μεταγωγές του Εφετείου Ανατολικής Κρήτης και επίσης να μετατραπεί σταδιακά σε δικαστική φυλακή αφού εξυπηρετεί τις εφετειακές ανάγκες. Εξάλλου, δεν είναι σωστό να βρίσκονται στις ίδιες φυλακές άνθρωποι υπόδικοι με εκείνους που έχουν καταδικαστεί και εκτίουν την ποινή τους. Κύριε Υπουργέ, παρακαλώ να δείτε αυτό το σοβαρό θέμα και είμαι σίγουρος ότι θα δώσετε λύση. 
Επίσης, κοινή διαπίστωση της επιτροπής μας είναι οι μεγάλες ελλείψεις προσωπικού, ο φόρτος και οι τραγικές συνθήκες εργασίας των υπαλλήλων που υπηρετούν τις φυλακές. Έχουμε πολύ μεγάλες ελλείψεις σε νοσηλευτές, γιατρούς και υπαλλήλους. Είναι ευκαιρία τώρα, κύριε Υπουργέ, να υπάρξει κάλυψη των κενών με μετατάξεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα λίγο την ανοχή σας. 
Επιπλέον η επιτροπή μας επισημαίνει την ανάγκη καλύτερης ιατροφαρμακευτικής περίθαλψης, συχνότερης ιατρικής εξέτασης, καλύτερης τήρησης της υγιεινής και της καθαριότητας, καθώς και της διατροφής των κρατουμένων. Ακόμα, η επιτροπή θεωρεί την επικοινωνία των κρατουμένων με το οικογενειακό τους περιβάλλον ως απαραίτητο όρο για την ταχύτερη και ομαλότερη επάνοδο των κρατουμένων στην κοινωνία, γι’ αυτό και προτείνει σειρά απαιτουμένων ενεργειών, όπως τη διεύρυνση των προσώπων και των φορέων που μπορούν να επισκέπτονται τον κρατούμενο και τη θεσμοθέτηση σε ειδικούς χώρους της συνεύρεσης των συζύγων- συντρόφων.
Ιδιαίτερη αναφορά γίνεται στην ανάγκη ομαλής επανασύνδεσης των  κρατουμένων με την κοινωνία, η οποία επιτυγχάνεται κυρίως μέσω της εκπαίδευσης και της εργασίας. Η εκπαίδευση αποτελεί για τους έγκλειστους ανθρώπους ένα παράθυρο ελευθερίας, το οποίο θα συμβάλει στη μείωση της υποτροπής. Έτσι η επιτροπή μας δίνει σειρά προτάσεων για την εκπαίδευση των κρατουμένων. 
Αντίστοιχα, η εργασία και η εκμάθηση μιας βιοποριστικής τέχνης θεωρούμε ότι βοηθά τον κρατούμενο δίνοντάς του διέξοδο στην απραξία του και γεμίζοντας το χρόνο του με θετικές δράσεις. Έτσι η επιτροπή προτείνει την ενεργοποίηση των διατάξεων που αφορούν την οργάνωση της εργασίας έξω από τα σωφρονιστικά καταστήματα και των διατάξεων που ήδη έχουμε ψηφίσει στη Βουλή για τις εναλλακτικές ποινές, στους δήμους και στους δημόσιους οργανισμούς, βέβαια με τη σωστή οργάνωση και την παρακολούθηση των κρατουμένων. 
Παράλληλα, θεωρούμε πολύ σημαντική την επανένταξη του κρατουμένου στην κοινωνία, κάτι που μπορεί να αρχίσει και μέσα από τη φυλακή αλλά και μετά από την αποφυλάκισή του, με ειδικά προγράμματα του ΟΑΕΔ μόνο για τις κατηγορίες των αποφυλακιζομένων, με την επαγγελματική κατάρτιση κρατουμένων και τη διδασκαλία μιας τέχνης ή επαγγέλματος, με ταυτόχρονη εξασφάλιση αναγνωρισμένου τεχνικού διπλώματος. 
Η επιτροπή μας προχώρησε σε μία καταγραφή της πραγματικής κατάστασης των ελληνικών σωφρονιστικών καταστημάτων και στην κατάθεση μιας σειράς προτάσεων με βάση τις ανάγκες των κρατουμένων αλλά και τις διεθνείς ευρωπαϊκές δεσμεύσεις της Ελλάδας. Η οικονομική κρίση που διέρχεται η χώρα μας, κυρίες και κύριοι συνάδελφοι, δεν πρέπει να μας αποτρέπει από το να ασχολούμαστε με τα κοινωνικά προβλήματα των αδύναμων ομάδων του πληθυσμού και ιδιαίτερα με όσους ανθρώπους στερούνται την ελευθερία τους κι είναι χρέος όλων μας να σταματήσουμε την κακή κατάσταση που επικρατεί στις φυλακές της χώρας μας. 
Χαιρετίζω επίσης την αποδοχή του Προέδρου της Βουλής, που υιοθέτησε την πρότασή μας για τη συγκρότηση μιας μόνιμης επιτροπής στη Βουλή που θα παρακολουθεί το σωφρονιστικό σύστημα της χώρας και την εξέλιξή του και πιστεύω ότι σ’ αυτήν την επιτροπή το πόρισμα που σήμερα κατατίθεται θα είναι μια βάση συζήτησης. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
	ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Σκραφνάκη. 
Το λόγο έχει η Βουλευτής Νέας Δημοκρατίας από τας Σέρρας, κ. Μαρία Κόλλια – Τσαρουχά. 
ΜΑΡΙΑ ΚΟΛΛΙΑ –ΤΣΑΡΟΥΧΑ:  Από τας Σέρρας!</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Το είπα ορθογραφημένο!
Ορίστε, κυρία Κόλλια, έχετε το λόγο. 
ΜΑΡΙΑ ΚΟΛΛΙΑ –ΤΣΑΡΟΥΧΑ: Ευχαριστώ, κύριε Πρόεδρε. 
Καλή χρονιά σε όλους μας και καλή δύναμη γι’ αυτά που έρχονται!
Κύριε Πρόεδρε, κυρίες και κύριοι συνάδελφοι, οι περισσότεροι συμφωνούμε ότι για τη χάραξη μιας ορθολογικά αντεγκληματικής πολιτικής είναι απαραίτητη η ριζική, η θεσμική αναμόρφωση του σωφρονιστικού συστήματος.
Η διακομματική επιτροπή για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων, στην οποία συμμετείχα, επιχείρησε μελετώντας και αξιοποιώντας τα διαθέσιμα μέσα να δώσει αναγκαίες και πειστικές απαντήσεις. Τώρα, το αν και σε ποιον βαθμό κατάφερε να πετύχει τους σκοπούς που υποχρέωσαν τη δημιουργία της, θα κριθεί στο μέλλον. Όμως πάντοτε όλοι όσοι συμμετείχαμε σ’ αυτήν τη διαδικασία θα αγωνιούμε αν μέρος των προτάσεων, των συμπερασμάτων αυτής της επιτροπής, θα ληφθούν σοβαρά υπ’ όψιν από τους έχοντες την πολιτική ευθύνη. Γιατί κοινή αφετηρία όλων μας είναι ο τόπος μας να πάει ένα βήμα μακρύτερα και σ’ αυτήν την κατεύθυνση η έκθεση αυτή είναι η μικρή μας συνεισφορά. 
Η επανακοινωνικοποίηση των κρατουμένων, θα παραμείνει το μεγάλο ζητούμενο και είναι κοινή η παραδοχή ότι η φυλακή δεν μειώνει το μέγεθος της εγκληματικότητας. 
Κυρίες και κύριοι συνάδελφοι, η κατάσταση στις φυλακές και η μοίρα των φυλακισμένων, ειδικά σε τέτοιες περιόδους που η οικονομική κρίση και η φτώχεια είναι ανεξέλεγκτες, έχει να κάνει από τη μια με τον υπερπληθυσμό των κρατουμένων σε σχέση με τις υφιστάμενες δομές, τον μεγάλο αριθμό των αλλοδαπών και τον μεγάλο αριθμό κρατουμένων για αδικήματα που έχουν σχέση με τα ναρκωτικά, αλλά από την άλλη και με τα φαινόμενα διαφθοράς μέσα στα καταστήματα κράτησης. 
Οι κατά καιρούς αποδράσεις κι οι εξεγέρσεις των κρατουμένων θα θέτουν πάντα επί τάπητος την κατάσταση του σωφρονιστικού συστήματος και των δικαιωμάτων των κρατουμένων. Με το σκεπτικό αυτό, η επιτροπή προτείνει ότι τα, σε κάθε περίπτωση, θεσμικά μέτρα θα πρέπει να διακρίνονται σε βραχυπρόθεσμα, όπως είναι η αποσυμφόρηση και ο διαχωρισμός των κρατουμένων, μεσοπρόθεσμα, όπως είναι η βελτίωση της καθημερινότητας, και βέβαια μακροπρόθεσμα, η εποπτευόμενη όπως λέγεται ελευθερία, και ξεκαθαρίζει ότι όλα θα πρέπει να εντάσσονται σε μια σχεδιασμένη και σταθερή στρατηγική. 
Θα μου επιτρέψετε να σταθώ σε αυτήν τη στρατηγική και κύρια μόνο σε εκείνους που θα κληθούν να την υλοποιήσουν, όλους εκείνους που καθημερινά έρχονται σε επαφή με τους κρατουμένους, όλους εκείνους που συχνά έρχονται σε επαφή με τις οικογένειες των κρατουμένων, σε όλους εκείνους που λειτουργούν μέσα στο πλαίσιο της σωφρονιστικής πολιτικής. Αυτοί είναι οι σωφρονιστικοί υπάλληλοι, τα στελέχη των φυλακών, οι διοικητικοί υπάλληλοι, οι αστυνομικοί, οι εξωτερικοί φρουροί των φυλακών. 
Δεν είναι ποτέ δυνατόν να σχεδιάζεις στρατηγικές, να κινείσαι με βάση τις επιστημονικές προσεγγίσεις, να επιθυμείς να αλλάξεις και μάλιστα γρήγορα την κατάσταση στις φυλακές, ώστε αυτές να μη χαρακτηρίζονται αποθήκες ψυχών, αλλά να θεωρούνται όντως ιδρύματα ανοικτών οριζόντων επανένταξης, όταν το μέρος εκείνο που το ορίζει η πολιτεία για να εφαρμόσει αυτές τις στρατηγικές είναι στο περιθώριο, είναι αδύναμο –με πλήρη επίγνωση της έννοιας της λέξης- και με φρόνημα και διάθεση απαισιοδοξίας.
Κυρίες και κύριοι συνάδελφοι και στη Νιγρίτα Σερρών –θα μου επιτρέψετε την αναφορά, σε αυτήν την περιοχή εκλέγομαι- στο κατάστημα κράτησης της πατρόας μου γης, όπως και σε άλλες περιοχές της πατρίδας μας, υλοποιήθηκε όντως –όπως και ο Πρόεδρος της Βουλής κ. Πετσάλνικος προηγουμένως ανέφερε διεξοδικά- ένα κτηριακό πρόγραμμα. 
Όντως, κτίστηκαν φυλακές που είναι σε θέση να φιλοξενήσουν περίπου εξακόσιους –ή και περισσότερο- κρατουμένους. Όμως, το γιατί το πρόγραμμα δεν μπορεί να λειτουργήσει σε πλήρη ανάπτυξη το γνωρίζει καλά και η παρούσα αλλά και οι προηγούμενες πολιτικές ηγεσίες. Το ότι δεν ικανοποιήθηκαν οι δεσμεύσεις όλων των πολιτικών ηγεσιών του Υπουργείου Δικαιοσύνης το γνωρίζουμε και όλοι εμείς.
Όμως, αυτό που, επίσης, πρέπει να γνωρίζουμε είναι ότι κανείς μας δεν έχει το δικαίωμα να θέτει σε αμφισβήτηση το ρόλο, τη σημασία, τη σπουδαιότητα ενός καταστήματος κράτησης γιατί η απόσταση από την αποδοχή μέχρι την άρνηση λειτουργίας ενός καταστήματος κράτησης, από μέρους τής κάθε φορά τοπικής κοινωνίας , φοβάμαι ότι είναι πολύ μικρή. Μερικές φορές αυτό μπορεί να γίνει ίσως και από ένα τυχαίο γεγονός.
Κύριε Πρόεδρε, κυρίες και κύριοι συνάδελφοι, εύχομαι όλοι οι εμπλεκόμενοι φορείς, όλοι εκείνοι που οραματίζονται μια νέα ριζοσπαστική σωφρονιστική πολιτική να δουν με κατανόηση τις προτάσεις αυτής της επιτροπής. Οι προτάσεις για την ανάγκη θεσμικών μεταρρυθμίσεων στο σωφρονιστικό σύστημα της χώρας θα δρομολογούνται συνεχώς από τις εξελίξεις και τα γεγονότα. Αυτές μπορούν να ξεκινούν από την ταξινόμηση των κρατουμένων κατά ομοειδείς κατηγορίες. 
Δικαιολογημένα ορισμένοι θεωρούν ανεπίτρεπτο να συνυπάρχουν στα σωφρονιστικά καταστήματα οι υπόδικοι με τους κατάδικους, οι χρήστες με τους εμπόρους ναρκωτικών, οι ισοβίτες με τους κρατουμένους για πλημμελή εκπλήρωση συμβατικών τους υποχρεώσεων και άλλα. Πάντα η προτεραιότητα θα είναι να μην αποκόπτεται οριστικά και αμετάκλητα ο κρατούμενος από την κοινωνία.
Κύριε Πρόεδρε, με την προσδοκία όλων όσοι συμμετείχαμε στην επιτροπή ότι τα συμπεράσματα αυτά θα αποτελέσουν παρακαταθήκη για όλους εκείνους που θα αποφασίσουν να δράσουν αποτελεσματικά, ώστε η φυλακή να μπορεί να ανταποκριθεί στην αποστολή και να λειτουργεί ως τόπος βελτίωσης των τροφίμων και προετοιμασίας τους για μια ομαλή επανένταξη στην κοινωνία, εγώ ως Βουλευτής αυτού του Κοινοβουλίου θα είμαι συμπαραστάτης σε όποια πολιτική πρωτοβουλία αναλάβει και ο συγκεκριμένος πολιτικός υπεύθυνος στο Υπουργείο αλλά και ο επόμενος. 
Σας ευχαριστώ πολύ.
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Μαρία Κόλλια-Τσαρουχά.
Παρακαλείται ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Ιωάννης Γκιόκας, Βουλευτής Αττικής, να λάβει το λόγο.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, σε γενικές γραμμές είναι γνωστή η κατάσταση που επικρατεί μέσα στις φυλακές και όλοι συμφωνούμε ότι είναι απαράδεκτη, συμφωνούμε στις περιγραφές και στους χαρακτηρισμούς που κατά καιρούς δίνονται. Είχαμε την ευκαιρία να το διαπιστώσουμε αυτό ιδίοις όμμασι στις πολλές και χρήσιμες επισκέψεις που πραγματοποίησε η επιτροπή στα διάφορα σωφρονιστικά καταστήματα. 
Η υπερσυσσώρευση κρατουμένων σε ανεπαρκή ποσοτικά και ποιοτικά καταστήματα, η έλλειψη σταθερών και επαρκών προγραμμάτων απεξάρτησης για τον πολυπληθή αριθμό των χρηστών-φυλακισμένων, η έλλειψη ακόμη και στοιχειωδών υποδομών υγιεινής και ειδικευμένου ιατρικού και επιστημονικού προσωπικού, η μεγάλη παρουσία αλλοδαπών κρατουμένων ακόμη και μετά την έκτιση της ποινής τους, η απουσία σταθερών εκπαιδευτικών πολιτιστικών και αθλητικών δραστηριοτήτων, η απουσία οποιασδήποτε ουσιαστικής μέριμνας για την επανένταξη των αποφυλακισμένων, η παραβίαση ακόμη και αυτών των δικαιωμάτων που προβλέπει ο Σωφρονιστικός Κώδικας είναι τα βασικά προβλήματα που χαρακτηρίζουν το σωφρονιστικό σύστημα.
Παρά τις συνεχείς μεταρρυθμίσεις, παρά την ύπαρξη ενός Σωφρονιστικού Κώδικα που σε γενικές γραμμές θα μπορούσε να αποτελέσει τη βάση για τη βελτίωση των συνθηκών κράτησης, η κατάσταση όχι μόνο δεν βελτιώνεται, αλλά κατά καιρούς οξύνεται ακόμη περισσότερο. 
Μάλιστα, η  πρόβλεψη για το μέλλον είναι ακόμη πιο ζοφερή, με δεδομένη την κατεύθυνση της Κυβέρνησης και των κομμάτων, που ακολουθούν αυτήν την πολιτική, να φορτωθεί η οικονομική κρίση στις πλάτες του λαού, να καταργηθούν και τα τελευταία ψήγματα κοινωνικής πολιτικής και πρόνοιας.
Στην επιτροπή έγινε πολλή συζήτηση σχετικά με τους στόχους και το περιεχόμενο της σωφρονιστικής πολιτικής. Ορισμένες θέσεις διατυπώνονται αναλυτικά και στο κείμενο της έκθεσης. Σχετικά με τη σωφρονιστική πολιτική έχουν διατυπωθεί κατά καιρούς απόψεις και θεωρίες που ωστόσο κινούνται στη λογική της διαχείρισης του προβλήματος με τις λιγότερες δυνατές δαπάνες, λογική που επικρατεί και στην Ευρωπαϊκή Ένωση και επενδύεται με τον επιστημονικοφανή μανδύα ανθρωπιστικών μοντέλων.
Ορισμένες θέσεις, όπως είναι η θέση για αυτορρύθμιση της κοινωνίας απέναντι στο έγκλημα και τον ποινικό σωφρονισμό ή η θέση για συμμετοχικές πολιτικές πρόληψης της παραβατικότητας και επανένταξης των αποφυλακισμένων, έξω και ανεξάρτητα από την ευθύνη του κράτους, είναι κατά τη γνώμη μας λανθασμένες και δεν συμβάλλουν στην πρακτική αντιμετώπισης του προβλήματος.
Στην ίδια λογική διαχείρισης του προβλήματος κινείται και το επικίνδυνο νομοσχέδιο που κατέθεσε η Κυβέρνηση για τη νομιμοποίηση της χρήσης των ναρκωτικών ουσιών, καθώς και όλα τα μέτρα επέκτασης των υποκατάστατων ναρκωτικών ουσιών ακόμα και μέσα στις φυλακές και της συρρίκνωσης των στεγνών προγραμμάτων, καθώς την ιδιωτικοποίηση της πρόληψης που οδηγούν στην πλήρη απεξάρτηση των εξαρτημένων.
Δεν υποτιμούμε την ιδιαιτερότητα του εγκληματικού φαινομένου ούτε τις δυσκολίες του σωφρονισμού και της επανένταξης, όταν κάποιος μιλά για σύστημα ποινικής δικαιοσύνης, ουσιαστική βελτίωση των συνθηκών κράτησης και επανένταξης των αποφυλακισμένων. Όμως, είναι φανερό ότι αναφέρεται σε ζητήματα που απαιτούν κονδύλια, υποδομές, μια άλλη αντίληψη και πολιτική με επίκεντρο τον άνθρωπο, μια οικονομία και κοινωνία που δεν θα εκτρέφει το εγκληματικό φαινόμενο και συγχρόνως θα είναι έτοιμη να δεχθεί και να επανεντάξει στους κόλπους της τον άνθρωπο που ξεστράτισε.
Σωστά επισημαίνεται ότι η βελτίωση του σωφρονιστικού συστήματος δεν αφορά μόνο τη βελτίωση των συνθηκών έκτισης της ποινής φυλάκισης, αλλά συνδέεται άρρηκτα τόσο με την αντεγκληματική πολιτική –δηλαδή την πολιτική  πρόληψης του εγκλήματος και τη μείωση των εισροών προς το σωφρονιστικό σύστημα- όσο και με τις πολιτικές επανένταξης των αποφυλακισμένων που η απουσία ή η αποτυχία τους, οδηγούν στην επανατροφοδότηση του σωφρονιστικού συστήματος.
Πολλές φορές η κυβερνητική πολιτική κινείται στη λογική της τεχνητής αποσυμφόρησης των φυλακών. Έχουμε μια ακόμη νομοθετική παρέμβαση –η τρίτη, εάν δεν κάνω λάθος, σε ένα χρονικό διάστημα τριών ετών- που κινείται σε αυτή τη λογική της τεχνητής αποσυμφόρησης, χωρίς μέριμνα για το τι θα κάνουν αυτοί οι άνθρωποι, πώς θα επανενταχθούν, πολύ δε περισσότερο που η υποτροπή –με βάση τα επίσημα στατιστικά στοιχεία- κυμαίνεται γύρω στο 75%.
Επίσης, έγινε πολύς λόγος για την αντεγκληματική πολιτική και το ρόλο του Ποινικού Δικαίου. Η δική μας άποψη είναι η εξής: Το Ποινικό Δίκαιο όπως και όλο το νομικό οικοδόμημα αντανακλούν το ίδιο το οικονομικοκοινωνικό και πολιτικό σύστημα. Στο σημερινό υποτιθέμενο φιλελεύθερο δικαιικό μας σύστημα είναι πολύ συχνές οι περιπτώσεις όπου ποινικοποιούνται όλο και περισσότερο μια σειρά συλλογικές συμπεριφορές και δράσεις, μέχρι και η ριζοσπαστική σκέψη. Σε αυτήν την τάση εντάσσονται οι διάφοροι «τρομονόμοι», εγχώριοι και ευρωενωσιακοί. 
Επίσης, όσο οξύνεται η καπιταλιστική κρίση και η επίθεση της Ελλάδας στα δικαιώματα του λαού, δυναμώνουν οι φωνές κυρίαρχων κύκλων που εξομοιώνουν έναν αγώνα, μια απεργία, ακόμα και τη διαδήλωση, με έγκλημα. Το έγκλημα δεν οφείλεται στη φτώχεια και την αδικία. Τροφοδοτείται απ’ αυτές, ειδικά από την ανεργία, αλλά οφείλεται στο ίδιο το εκμεταλλευτικό σύστημα που θεωρεί νόμιμες τις κοινωνικές ανισότητες και την εκμετάλλευση, που καλλιεργεί τις αξίες του ανταγωνισμού και ατομικισμού. 
Όμως και στον τυπικά εγκληματικό χώρο κυριαρχεί το οργανωμένο έγκλημα που έχει κατά καιρούς στενές διασυνδέσεις με επιχειρηματικά συμφέροντα και το ίδιο το κράτος. Υπάρχει το λεγόμενο έγκλημα του «λευκού κολάρου» που έχει τα μέσα και τους τρόπους να διαφεύγει από το σύστημα ποινικής δικαιοσύνης ή να μειώνει τις επιπτώσεις της εμπλοκής του με αυτό. 
Στοιχειώδη και άμεσα μέτρα που θα συνέβαλαν στην πρόληψη της εγκληματικότητας είναι η αντιμετώπιση του μεγάλου προβλήματος των ναρκωτικών στην κατεύθυνση της πρόληψης, της πλήρους απεξάρτησης και της κοινωνικής επανένταξης.
Επίσης, η αντιμετώπιση των προβλημάτων των μεταναστών με την διευκόλυνση της πρόσβασης τους στα κράτη-μέλη της Ευρωπαϊκής Ένωσης που επιθυμούν και τη νομιμοποίηση όσων ζουν και εργάζονται στην Ελλάδα, μέτρα κοινωνικής προστασίας των νέων ειδικά όσων προέρχονται από τις λεγόμενες δυσλειτουργικές οικογένειες και οικογένειες ανέργων.
Υπάρχουν κι άλλα μέτρα που θα μπορούσε να προτέινει κάποιος. Είναι χαρακτηριστικό και νομίζω, κύριε Υπουργέ, ότι είναι κάτι άμεσο. Κατά καιρούς από πάρα πολλούς επιστήμονες εγκληματολόγους έχει διατυπωθεί η θέση και η θεωρία -που είναι σωστή- ότι παραδείγματος χάριν, η ενίσχυση του ηλεκτροφωτισμού σε δημόσιους χώρους μπορεί να συμβάλλει στην πρόληψη της εγκληματικότητας. Αυτή τη στιγμή προωθούνται μέτρα για περικοπές της ηλεκτροδότησης σε μια σειρά δήμους στο όνομα της διαχείρισης των δημοσίων οικονομικών κ.ο.κ.. Αυτό είναι ένα μέτρο άμεσο, πρακτικό και θα μπορούσε να συμβάλλει.
Είμαστε ριζικά αντίθετοι με τις λεγόμενες πολιτικές κοινοτικής συμμετοχής στην πρόληψη του εγκλήματος, στη λεγόμενη κοινοτική αστυνόμευση, στα συμβούλια πρόληψης παραβατικότητας και όλα τα μέτρα που εκτός όλων των άλλων παρενεργειών οδηγούν αντικειμενικά στην επικράτηση και πρακτικών αυτοδικίας.
Κυρίες και κύριοι Βουλευτές, οι συνθήκες μέσα στις φυλακές δεν πρέπει να είναι τέτοιες που να ισοδυναμούν με μία πρόσθετη ποινή, με μία πρόσθετη αφαίρεση δικαιωμάτων πέρα από τα δικαιώματα που αφαιρούνται από τον ίδιο τον εγκλεισμό. Τα ανθρώπινα δικαιώματα των κρατουμένων πρέπει να γίνονται απολύτως σεβαστά και η όλη μεταχείριση να βοηθά στην κοινωνική τους επανένταξη μετά την αποφυλάκιση, στη διατήρηση γνώσεων και δεξιοτήτων που είχαν πριν τη φυλάκιση, ακόμα και στην απόκτηση ενδεχομένως νέων γνώσεων. 
Άμεσα μέτρα βελτίωσης της κατάστασης στις φυλακές θα μπορούσαν να είναι η τήρηση του προβλεπόμενου στο Σωφρονιστικό Κώδικα χώρου ανά κρατούμενο συμπεριλαμβανομένου του προαυλισμού, χωρισμός των φυλακισμένων ανάλογα με τη βαρύτητα του αδικήματος και τα ιδιαίτερα χαρακτηριστικά, έμφαση στην ένταξη των τοξικοεξαρτημένων σε προγράμματα απεξάρτησης, αναβάθμιση και στελέχωση του κέντρου απεξάρτησης κρατουμένων στον Ελαιώνα, που έτυχε να δούμε κι από κοντά ότι πραγματικά κάνει πάρα πολύ αξιόλογη δουλειά, δημιουργία επαρκών αντίστοιχων κέντρων πανελλαδικά, αύξηση και μονιμοποίηση των προγραμμάτων του ΚΕΘΕΑ, του προγράμματος «18 Άνω», ακύρωση της προγραμματισμένης εισαγωγής των υποκαταστάτων στις φυλακές παρά μόνο για ειδικές περιπτώσεις, ειδική μέριμνα για τους ανήλικους κρατουμένους στο πλαίσιο της συνολικής επανένταξης του πλαισίου αντιμετώπισης νεανικής εγκληματικότητας, ειδική μέριμνα για τις γυναίκες κρατούμενες με φροντίδα και βάρος στη βιολογική ιδιαιτερότητα της γυναίκας.
Ακόμη, πρόσληψη μόνιμου και επαρκούς ιατρικού και νοσηλευτικού προσωπικού στις φυλακές και ένταξη του νοσοκομείου και ψυχιατρείου των φυλακών στο ΕΣΥ, πρόσληψη ειδικευμένου επιστημονικού προσωπικού, δημιουργία μόνιμων και συνεχών προγραμμάτων, αθλητικών, πολιτιστικών δραστηριοτήτων που θα αποτελούν αναπόσπαστο στοιχείο της καθημερινότητας των φυλακισμένων, εξασφάλιση εργασίας για τους κρατουμένους που θα παίρνει υπ’ όψιν τα προσόντα, το επάγγελμα που ασκούσε πριν από την ποινή.
Παράλληλα, ειδικά μέτρα για όλους τους μετανάστες φυλακισμένους ανεξάρτητα από το εάν έχουν ή όχι νομιμοποιητικά έγγραφα, προγράμματα εκμάθησης της ελληνικής γλώσσας. Κανένας μετανάστης στη φυλακή μετά την έκτιση της ποινής του για το μόνο λόγο ότι δεν μπορεί να εκτελεστεί η παρεπόμενη ποινή της απέλασης.
Θα μπορούσαν αντίστοιχα να παρθούν διάφορα άμεσα μέτρα για την επανένταξη των αποφυλακισμένων -η διαδικασία της οποίας πρέπει να ξεκινάει μέσα από τη φυλακή και να αποτελεί βασικό συστατικό στοιχείο της συνολικής μεταχείρισης του- όπως δημιουργία και επαρκή στελέχωση των υπηρεσιών κοινωνικής επανένταξης και επαγγελματικής αποκατάστασης που θα πρέπει να λειτουργούν σε κάθε κατάστημα κράτησης, μετά την αποφυλάκιση δημιουργία δημόσιων ξενώνων δωρεάν στέγασης και σίτισης για τους άστεγους κρατούμενους και ειδικά όσους αδυνατούν να επιστρέψουν σε οικογενειακό περιβάλλον, επίδομα ανεργίας στους αποφυλακισμένους για όσο διάστημα είναι άνεργοι, πλήρης δημόσια και δωρεάν ιατροφαρμακευτική περίθαλψη χωρίς προϋποθέσεις ασφαλιστικής κάλυψης, στελέχωση των επιτροπών κοινωνικής υποστήριξης ανά νομό και των επιμελητών κοινωνικής αρωγής, που αυτήν τη στιγμή, είτε είναι ανύπαρκτες είτε υπολειτουργούν, και άμεση σύνδεση με τις υπηρεσίες κοινωνικής επανένταξης και επαγγελματικής αποκατάστασης, άμεση προτεραιότητα στους ανήλικους αποφυλακισμένους και τοξικοεξαρτημένους για τους οποίους πρέπει να εξασφαλίζεται η συνέχιση της συμμετοχής σε προγράμματα απεξάρτησης και μετά την αποφυλάκιση.
Κλείνοντας, κύριε Πρόεδρε, κυρίες και κύριοι Βουλευτές, θα ήθελα να πω ότι όσο διατηρείται, όσο μακροημερεύει ένα οικονομικό, κοινωνικό σύστημα που στηρίζεται πάνω στην εκμετάλλευση και την καταπίεση, ένα σύστημα που σαπίζει και βυθίζεται ακόμα περισσότερο στην κρίση, τα προβλήματα αυτά θα οξύνονται ακόμη περισσότερο και τα προβλήματα της εγκληματικότητας και τα προβλήματα που αφορούν την κατάσταση στα σωφρονιστικά καταστήματα.
Γι’ αυτό σήμερα είναι επείγον, παράλληλα με τη διεκδίκηση άμεσων μέτρων ανακούφισης, να δυναμώσει και η πάλη για την ανατροπή αυτής της πολιτικής για ένα δρόμο ανάπτυξης που θα έχει στο επίκεντρο τον άνθρωπο, τον εργαζόμενο και τις ανάγκες του.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Γκιόκα.
Παρακαλείται η Βουλευτής Αθηνών του ΠΑΣΟΚ κ. Παναγιώτα (Πέμη) Ζούνη να λάβει το λόγο.</ChairmanSpeech>
<Speech><Parlmember>ΠΕΜΗ ΖΟΥΝΗ</Parlmember>: Ευχαριστώ πολύ, κύριε Πρόεδρε.
Η ενασχόληση με το σωφρονιστικό σύστημα και τις συνθήκες διαβίωσης των κρατουμένων είναι πράγματι μία εμπειρία αποκαλυπτική, γιατί χαρτογραφεί με ακρίβεια όχι μόνο την οικονομική, αλλά κυρίως την πολιτισμική κατάσταση-πραγματικότητα μιας χώρας.
Τα καταστήματα κράτησης καταγράφουν αμείλικτα τις προτεραιότητες της εκτελεστικής εξουσίας. Πολλές φορές δε, όταν αυτά συγκριθούν με την πρόθεση του νομοθέτη, αναδεικνύουν αξιοσημείωτες διαφορές. Η Ελλάδα έχει ένα σύστημα απονομής δικαιοσύνης με ισχυρό έρμα τις αξίες του ανθρωπισμού. Στοχεύει στην επαναπροσωποποίηση του παραβάτη και στην επανασυμφιλίωσή του με την κοινωνία. Θεωρητικά πάντα -έχει λεχθεί ήδη αρκετές φορές από τους συναδέλφους που μίλησαν- δεν έχει την πρόθεση να εντείνει την τιμωρία σε εκείνον που έχει ήδη τιμωρηθεί. Στην πράξη, όμως, υπάρχει μεγάλη ανάγκη να διατηρούμε ζωντανά τα αντανακλαστικά μας για όποια διορθωτική παρέμβαση ανά πάσα στιγμή. Και γι’ αυτό χαιρετίζουμε όλοι την απόφαση επικύρωσης-υπογραφής της Μόνιμης Επιτροπής από τον Πρόεδρο της Βουλής.
Δεν αποτελεί δικαιολογία η έλλειψη χρημάτων. Ο σεβασμός της ανθρώπινης αξιοπρέπειας και η τήρηση κατ’ αρχάς του ισχύοντος νόμου δεν εξαρτάται πάντα από την οικονομική κατάσταση. Πριν από τις όποιες βελτιωτικές κινήσεις-προτάσεις είναι αδιανόητο να εντοπίζονται τόσα μη εφαρμοζόμενα άρθρα, όπως για παράδειγμα, οι μεταγωγές για λόγους υγείας, οι αναιτιολόγητες απορρίψεις αδειών ή η ελλιπής ενημέρωση των κρατουμένων για την έννομη προστασία τους.
Είναι, επίσης, ανεπίτρεπτο να εκκρεμούν για χρόνια προεδρικά διατάγματα ή κοινές υπουργικές αποφάσεις για θέματα σοβαρά. Εδώ θα προτείνουμε στον Υπουργό να δρομολογήσει κάποιες από αυτές τις αποφάσεις που εκκρεμούν. Ακόμη και αν παραλείπαμε εκείνα που εξαρτώνται από επιπλέον οικονομικούς πόρους, είναι επιβεβλημένο να διορθωθούν άμεσα οι παρεκκλίσεις, τουλάχιστον αυτές που οφείλονται στη γραφειοκρατία, την αναχρονιστική αντίληψη ή την αμέλεια.
Επιτρέψτε μου να σημειώσω ότι κατά τη διάρκεια της έρευνάς μας συναντήσαμε και υπαλλήλους όλων των βαθμίδων που υπενθυμίζουν το καλό πρόσωπο του Έλληνα, άνθρωποι που λειτουργούν με συνείδηση και σεβασμό και κάνουν τη διαφορά με μία λεπτομέρεια, ανεξάρτητα από την αναγνώριση ή τη στήριξη που μπορεί να μην έρθει ποτέ, με κάποια μικρή λεπτομέρεια της καθημερινότητας.
Σε όλη αυτήν τη διαδρομή της μελέτης και των επισκέψεων έγινε απολύτως σαφές ότι στην πρόληψη του εγκλήματος και στην κοινωνική επανένταξη των αποφυλακισθέντων η κρατική μέριμνα έχει πολύ δρόμο μπροστά της. Ιδιαίτερα για το θέμα της πρόληψης κάθε μορφής παραβατικότητας θεωρώ εγώ προσωπικά      -και ας μου επιτραπεί αυτή η μικρή προσωπική άποψη- ότι θα έπρεπε να είναι το κομβικό σημείο του προβληματισμού και δράσης της πολιτείας. Δηλαδή, η πρόληψη της παραβατικότητας γενικά θα άξιζε να απασχολήσει μία ειδική μόνιμη επιτροπή.
Μετά από τις εξαιρετικές εισηγήσεις των προηγούμενων συναδέλφων, θα ήθελα να σταθώ λίγο μόνο στις προτάσεις μας που έχουν άξονα τους ηθικούς και κοινωνικούς όρους, με ποιον τρόπο, δηλαδή, το σωφρονιστικό σύστημα μπορεί να δικαιώσει την ονομασία του ως σωφρονιστικού και να μη μείνει στον ευφημισμό. Τι είναι αυτό, δηλαδή, που θα βοηθήσει τον παραβάτη να επανεξετάσει και να επαναπροσδιορίσει τη σχέση του με τον εαυτό του και με τους άλλους, με τους άλλους και με το νόμο, κυρίως όμως με τον εαυτό του. Όσα πολλές φορές θεωρούνται προνόμια, είναι βασικά ατομικά δικαιώματα, των οποίων η στέρηση ίσως οδήγησε στην εξαθλίωση και το έγκλημα: δικαίωμα στην παιδεία, δικαίωμα στην εργασία, δικαίωμα στον πολιτισμό. Για τα δύο πρώτα ευτυχώς δεν χρειάζεται να υπενθυμίσουμε την επιχειρηματολογία.
Η επιτροπή, λοιπόν, διατυπώνει μία σειρά προτάσεων με στόχο την εκπαίδευση όλων σε όλες τις βαθμίδες, την ενθάρρυνση της αυτομόρφωσης, τη δημιουργία ή βελτίωση των βιβλιοθηκών, την επαναφορά των ελεύθερων ανοικτών πανεπιστημίων, τη φοίτηση σε προγράμματα εξ αποστάσεως, τη χρήση υπολογιστών υπό προϋποθέσεις, την υπέρβαση εντέλει της υποκουλτούρας της φυλακής.
Για το θέμα της εργασίας, ως δικαιώματος και όχι ως υποχρέωσης, μέσα στη φυλακή η επιτροπή προτείνει –στέκομαι μόνο σε μερικά παραδείγματα- άμεση επίλυση των ασφαλιστικών ή συνταξιοδοτικών εκκρεμοτήτων των κρατουμένων, ένταξη σε θέσεις εργασίας αυτών που το επιθυμούν, ενεργοποίηση των διατάξεων που αφορούν στην οργάνωση της εργασίας σε αγροτικές ή βιοτεχνικές μονάδες, διευκόλυνση στην ατομική εργασία για λογαριασμό του κρατούμενου ή έπειτα από παραγγελία φορέα του δημοσίου, ίδρυση διπλών θυρών, όπου ο κρατούμενος μπορεί να μοιράζει το χρόνο του ανάμεσα στην εργασία σε μη κερδοσκοπικές ενώσεις δημοσίου συμφέροντος εντός του ιστού της πόλης και στο κατάστημα της κράτησης.
Μία σειρά προτάσεων υπάρχουν επίσης για την εργασία στη φάση της επιστροφής μετά την αποφυλάκιση, αλλά και για τα δίκτυα επανένταξης που αρχίζουν μέσα στη φυλακή με την επαγγελματική κατάρτιση κρατουμένων, τη διδασκαλία τέχνης ή επαγγέλματος, με εξασφάλιση βεβαίως αναγνωρισμένου τεχνικού διπλώματος κ.λπ..
Προτείνονται, επίσης, η παροχή κινήτρων για πρόσληψη από δημοσίους ή ιδιωτικούς φορείς στο πλαίσιο της εταιρικής ευθύνης, η ενίσχυση της επανόδου, η έγκαιρη ενημέρωση και παροχή νομικών συμβουλών στους κρατουμένους, η δυνατότητα ψυχολογικής υποστήριξης της οικογένειας μετά την αποφυλάκιση, η ειδική μέριμνα για τις αποφυλακισθείσες γυναίκες, η ευαισθητοποίηση  της κοινωνίας, η εξάλειψη των προκαταλήψεων κ.λπ..
Άφησα τελευταίο το θέμα του πολιτισμού, γιατί εδώ δυστυχώς χρειάζονται επιχειρήματα για να καταδείξει κάποιος ότι η εμπλοκή των κρατουμένων σε πολιτιστικές δραστηριότητες δεν είναι ενασχόληση πολυτελείας αλλά σημαντική παιδευτική και ψυχοθεραπευτική διαδικασία. 
Κατά μία έννοια, κατά την πιο ουσιαστική έννοια, ο σωφρονισμός θα έπρεπε να είναι άρρηκτα συνδεδεμένος με τον πολιτισμό, ακριβώς γιατί ο πολιτισμός διδάσκει τη βασική αξία του σεβασμού σε όλες της τις εκφάνσεις, αυτοσεβασμός, σεβασμός των δικαιωμάτων, αξιοπρέπεια, αποδοχή της διαφορετικότητας. Το έλλειμμα πολιτισμού συνεπάγεται πολύ συχνά ακατέργαστες προσωπικότητες και κατεστραμμένες ζωές. Τα άτομα που βρέθηκαν στην περιοχή της παραβατικότητας έχουν απόλυτη ανάγκη να βιώσουν μια καθημερινότητα, όπου θα υπάρχει ο πολιτισμός ως ευρύτερη έννοια. 
Επειδή, όμως, για την ιδανική λειτουργία μιας φυλακής έχουμε πολύ δρόμο, οι τομείς που μπορούν να βελτιωθούν είναι δύο: οι επισκέψεις καλλιτεχνικών ομάδων και η δραστηριοποίηση των κρατουμένων σε ομάδες σωματικής άσκησης,  ανάγνωσης κειμένων και συζήτησης, δημιουργικής γραφής, θεάτρου, κινηματογράφου, μουσικής κ.λπ.. Εκεί που ο χώρος και ο χρόνος σχεδόν επιβάλλουν την ακινησία, οι δράσεις αυτές δημιουργούν διέξοδο και απελευθέρωση έκφρασης, εξοικειώνουν με τη συλλογικότητα, μαθαίνουν την υπευθυνότητα, ανοίγουν το δρόμο για την αυτογνωσία, λειτουργούν θεραπευτικά. 
Ο χρόνος είναι πάντοτε λίγος για τέτοια ζητήματα, αγαπητοί συνάδελφοι. Αισθάνομαι, όμως, την ανάγκη κλείνοντας να ευχαριστήσω από καρδιάς εκείνους με τους οποίους συμπορευθήκαμε σ’ αυτήν την αναζήτηση, γιατί βοήθησαν συνειδητά στο να αναδειχθεί σε μία πολύ διαφορετική εμπειρία.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Ζούνη.
Παρακαλείται η κ. Ελισσάβετ (Ελίζα) Βόζεμπεργκ, Βουλευτής της Νέας Δημοκρατίας της Α’ Αθηνών, να προσέλθει στο Βήμα.
Ορίστε, κυρία Βόζεμπεργκ, έχετε το λόγο.
ΕΛΙΣΣΑΒΕΤ (ΕΛΙΖΑ) ΒΟΖΕΜΠΕΡΓΚ: Ευχαριστώ, κύριε Πρόεδρε.
Κατ’ αρχάς, αισθάνομαι την ανάγκη να ευχηθώ καλή χρονιά σε όλους μας και σε όλους τους Έλληνες πολίτες. Είναι η πρώτη τοποθέτηση και εμού τη νέα χρονιά, σε μια χρονιά που η χώρα μας χαρακτηρίζεται από την πιο βαθιά ύφεση. Κρίση, η οποία δεν είναι μόνο οικονομική, αλλά είναι ευρύτερα κοινωνική, πολιτική, θεσμική και πρέπει όλοι να έχουμε δύναμη να αντιμετωπίσουμε, από τη θέση ευθύνης του ο καθένας, αυτά που θα λάβουν χώρα το χρόνο που έρχεται.
Κυρίες και κύριοι συνάδελφοι, η διακομματική επιτροπή για την εξέταση των συνθηκών κράτησης, της βελτίωσης του σωφρονιστικού συστήματος, ήταν μια επιτροπή στην οποία πολλοί είχαν αμφιβολία κατά πόσο θα μπορούσε στο πόρισμά της να είναι χρήσιμη για το μέλλον.
Και το λέω αυτό, γιατί έχουμε συνηθίσει, κάποιες επιτροπές να έχουν ένα επίσημο, υπεύθυνο, αλλά απολύτως διαπιστωτικό χαρακτήρα καταγραφής επίσημης ή μη κάποιων φαινομένων και να σταματούν σε μία πορισματική αναφορά, η οποία  θα μπορούσε να εκλαμβάνεται και σαν μια εμπεριστατωμένη, εξειδικευμένη έκθεση ιδεών. 
Η δική μας επιτροπή είχε αναμφίβολα ένα πολύ ουσιαστικό αποτέλεσμα. Κατέληξε σε πολύ σημαντικές προτάσεις, οι οποίες μπορεί να μην έχουν τον εκτελεστικό χαρακτήρα, μια δεσμευτικότητα υποχρέωσης της πολιτείας να τις δεχθεί, να τις εισαγάγει σε ένα σχέδιο νόμου και να μπορέσουν να αποτελέσουν νόμο του κράτους, αλλά είναι βέβαιο ότι το Υπουργείο Δικαιοσύνης θα προβληματιστεί πάνω σε αυτές. 
«Δεν ανακάλυψε κανείς την πυρίτιδα» μέσα από αυτήν την επιτροπή. Έγιναν, όμως, πάρα πολύ σημαντικά βήματα, διότι η επιτροπή αυτή λειτούργησε επί ένα χρόνο, έγιναν είκοσι τέσσερις συνεδριάσεις, πέντε προσωπικές επισκέψεις των μελών της επιτροπής στα καταστήματα κράτησης. Λειτουργήσαμε με απόλυτα δημοκρατικό τρόπο -και αυτό πρέπει να λέγεται- υπό την προεδρία του κ. Λιντζέρη. Υπήρξαν εξαιρετικοί συνδρομητές στην προσπάθειά μας οι επιστήμονες -με προεξάρχοντα τον κ. Πανούση- ο κ. Παπαθεοδώρου, ο κ. Τσιγκρής, τα μέλη των δικαστικών ενώσεων, οι αξιωματούχοι του Υπουργείου Δικαιοσύνης, όσοι δηλαδή στο πλαίσιο της τεχνογνωσίας τους είχαν θέματα να προσφέρουν σε αυτήν την επιτροπή το έκαναν. Βεβαίως, ένας προς έναν όσοι συμμετείχαμε, καθένας με τις δυνατότητές του, συνέβαλε στο να συνταχθεί ένα πόρισμα, στο οποίο ακόμη και το Κομμουνιστικό Κόμμα, το οποίο είχε την επιλογή να καταθέσει προσωπικές πορισματικές εκτιμήσεις συμφωνεί ως προς τον κύριο κορμό της εκθέσεως που είχαμε την τιμή να θέσουμε στο Κοινοβούλιο. 
Κυρίες και κύριοι συνάδελφοι, η βελτίωση ενός σωφρονιστικού συστήματος δεν είναι μία υπόθεση που μπορεί να γίνει από τη μία ημέρα στην άλλη. Θα με ρωτήσετε αν έχουν γίνει βήματα. Έχουν γίνει πολύ σημαντικά βήματα. Η ομιλούσα σε πολύ νεαρότερη ηλικία συμμετείχε στη νομοπαρασκευαστική επιτροπή του Υπουργείου Δικαιοσύνης επί υπουργίας της κ. Μπενάκη. Θυμάμαι τότε ότι είχε γίνει μία πολύ μεγάλη και σημαντική προσπάθεια στο σωφρονιστικό σύστημα. Αυτό μπορεί να έγινε, όμως και από όλους σχεδόν τους Υπουργούς που διήλθαν από αυτούς τους θώκους, με τελευταίο τον κ. Δένδια. Θυμάμαι ότι είχαμε και μία προσωπική συνομιλία πάνω σε αυτά τα ζητήματα. 
Εδώ διερωτάται ο πολίτης: Το σωφρονιστικό σύστημα της Ελλάδας είναι από τα χειρότερα; Θα σας πω μετά λόγου γνώσεως ότι είναι από τα καλύτερα στην Ευρώπη. Έχουμε φθάσει, όμως, στους στόχους μας; Εκεί η απάντηση είναι αρνητική. 
Οι αιτίες για τις οποίες δεν μπορούμε να είμαστε απόλυτα περήφανοι για τα καταστήματα κράτησης στη χώρα μας ποιες είναι; Μία είναι ο υπερπληθυσμός; Είναι μία παράμετρος, αν λάβουμε υπ’ όψιν ότι η χωρητικότητα είναι περίπου εννιάμισι χιλιάδες κρατούμενοι και φιλοξενούμε δωδεκάμισι χιλιάδες ή και κάτι παραπάνω. Είναι πάνω από τρεις χιλιάδες, τρεις χιλιάδες διακόσιοι οι κρατούμενοι οι οποίοι δεν θα έπρεπε να φιλοξενούνται σε τέτοια στενότητα χώρου. Υπάρχει έλλειψη κονδυλίων; Σε καιρό κρίσης κατά μείζονα λόγο προβάλλεται. Όμως και πριν τα κονδύλια που έπρεπε να έχουν διατεθεί για τη βελτίωση των συνθηκών κράτησης δεν ήταν πάλι επαρκή. Υπήρχαν άλλες προτεραιότητες. Και σε αυτό μπορούμε να αποδώσουμε κάποιες ευθύνες στο απώτατο παρελθόν. 
Αυτήν τη στιγμή η συζήτηση δεν έχει νόημα, δεν έχει αξία και δεν είναι έντιμη, αν αποδίδει ευθύνες σε συγκεκριμένα κόμματα. Εγώ θέλω να πιστεύω -και το διαπίστωσα και στο πλαίσιο της λειτουργίας της επιτροπής μας- ότι όλοι οι Υπουργοί Δικαιοσύνης είχαν ευαισθησίες για τη βελτίωση του σωφρονιστικού συστήματος. 
Αυτό το οποίο θα πρέπει να μας απασχολήσει και το οποίο αντανακλά τον καθρέφτη και τα μηνύματα δημοκρατίας στη χώρα μας είναι το κατά πόσο υπάρχει πραγματικά η βούληση από την επίσημη πολιτεία, την εκάστοτε επίσημη πολιτεία, να βελτιώσει το σωφρονιστικό σύστημα και στο πλαίσιο της βελτίωσης υποδομών και στο πλαίσιο των εγκαταστάσεων, των κτηριακών δηλαδή υποδομών και στο πλαίσιο του ανθρώπινου δυναμικού. Υπάρχει, λοιπόν, η βούληση; Και αν υπάρχει, γιατί δεν έχει λειτουργήσει αποτελεσματικά; Μας προβλημάτισε πάρα πολύ στο πλαίσιο της επιτροπής. Καταλήξαμε στο συμπέρασμα ότι όσα βήματα και αν έχουν γίνει, δεν επαρκούν. Γιατί; Γιατί μας προλαβαίνουν οι καταστάσεις και τα γεγονότα. 
Κυρίες και κύριοι συνάδελφοι, το έγκλημα δεν έχει την ίδια μορφή σήμερα με αυτή που είχε προ πενταετίας. Η ανθρωπογεωγραφία της χώρας μας δεν έχει την ίδια κατανομή με αυτή που είχε προ πενταετίας. Βάζω την πενταετία ως ένα ενδεικτικό χρονικό δείκτη, αλλά δεν είναι και απόλυτος.
Με άλλα λόγια, η πολιτεία μπορεί να προλάβει στο πλαίσιο μίας προληπτικής παιδευτικής άσκησης κατασταλτικής πολιτικής τον έλεγχο αυτών των πραγμάτων; Μπορούμε; Είμαστε σε θέση; Έχουμε τις δυνατότητες και τις υποδομές να πούμε πόσο έχει αυξηθεί η νεανική εγκληματικότητα και αν έχει εμπλουτιστεί με νέες μεθόδους και πώς αυτό αντιμετωπίζεται; Να, γιατί είναι πάρα πολύ χρήσιμη η μία παράμετρος των προτάσεών μας για σύσταση μόνιμης και διαρκούς αντεγκληματικής πολιτικής, με ειδικούς επιστήμονες οι οποίοι θα εξετάζουν αυτοτελώς αυτό το φαινόμενο. 
Όμως, η πολιτεία έχει ευθύνες σ’ έναν τομέα που λέγεται «μετανάστευση». Αυτό δεν το λέω στο πλαίσιο αντιπολιτευτικής βούλησης. Σας μιλώ απόλυτα ειλικρινά. Το λέω, διότι αν εξετάσουμε τα μεγέθη, το 57% -που είναι απόλυτος αριθμός- των κρατουμένων σήμερα στις ελληνικές φυλακές είναι αλλοδαποί. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Μόνο ένα λεπτό παραπάνω του χρόνου μου θα ήθελα, κύριε Πρόεδρε.
Όταν, λοιπόν, ψηφίζουμε νόμους οι οποίοι καθιστούν τη χώρα μας ελκυστική για την έλευση λαθρομεταναστών –και όχι μόνο- και με μία ευκολία τους δίνουμε το δικαίωμα –το προνόμιο, θα έλεγα- της ελληνικής ιθαγένειας, χωρίς να εξετάζουμε ένα παρελθόν ή νοοτροπίες, των οποίων την αποδοχή δεν έχουμε καλλιεργήσει, εκεί ως πολιτεία έχουμε ευθύνη. Είναι, λοιπόν, μία παράμετρος την οποία θα πρέπει να την εξετάσει η επιτροπή απόλυτα ειδικά.
Σε κάθε περίπτωση, αν μιλήσει κάποιος για τη βελτίωση του σωφρονιστικού συστήματος, τότε πρέπει να πει γιατί οι εγκαταστάσεις που είναι έτοιμες στη Δράμα ή στις Σέρρες ακόμα δεν λειτουργούν ή γιατί δεν είναι απόλυτα εκπαιδευμένο το φυλακτικό δυναμικό, οι σωφρονιστικοί υπάλληλοι ή γιατί δεν υπάρχουν ειδικοί επιστήμονες με μία μονιμότητα μέσα στις φυλακές. Μιλώ εξειδικευμένα για την ανάγκη κάποιων ψυχολόγων που είναι αναγκαίοι ειδικοί επιστήμονες για τις ευαίσθητες ομάδες και εννοώ τις γυναίκες ή τους ανηλίκους, όπου οι ευαισθησίες είναι τελείως διαφορετικές, αν ληφθεί υπ&apos; όψιν –βάζω μία παράμετρο- ότι ο ανήλικος της παραβατικής συμπεριφοράς δεν έχει ολοκληρωμένη προσωπικότητα και δεν μπορούμε να μιλάμε για μία προσωπικότητα, η οποία στο διηνεκές δεν θα μπορούσε να διαπλάθεται.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρίες και κύριοι συνάδελφοι, βάζω μερικές παραμέτρους τελειώνοντας, για να πω ότι είναι πολλές οι πτυχές που θα μπορούσε να αγγίξει κάποιος, για να πει κατά πόσο οι διακομματικές επιτροπές ουσιαστικά συμβάλλουν σαν προάγγελος μελλοντικών νομοθετικών ρυθμίσεων που θα αντιμετώπιζαν με μία οπτική μέλλοντος ένα πρόβλημα που υπάρχει. 
Η διακομματική επιτροπή για το σωφρονιστικό σύστημα λειτούργησε προς αυτήν την κατεύθυνση και σε κάθε περίπτωση θα πρέπει να σκεφτούμε ότι η επόμενη στιγμή μάς καλεί να αποδείξουμε ότι έχουμε τη βούληση, αλλά και τη δυνατότητα τα πορίσματά μας να τα κάνουμε πράξεις. Αυτό είναι η ουσία της πολιτικής, γιατί μην ξεχνάμε ότι η δημοκρατία μίας δημοκρατικής χώρας, όπως είχε πει κάποιος, φαίνεται από τον καθρέφτη που αντανακλά τις συνθήκες διαβίωσης μέσα στο σωφρονιστικό σύστημα, δηλαδή στα καταστήματα κράτησης. 
Σήμερα, ούτε με το πρόσχημα της ύφεσης και της κρίσης ούτε με το πρόσχημα της έλλειψης κονδυλίων μπορούμε να μιλάμε για ελλιπή σίτιση, ανεπάρκεια υγειονομικών συνθηκών και υποδομών στους ανθρώπους στους οποίους οφείλουμε ως μία υπεύθυνη δημοκρατική πολιτεία να παρέχουμε αξιοπρεπώς μία δεύτερη ευκαιρία, όταν επανεντάσσονται στο κοινωνικό σύνολο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Βόζεμπεργκ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα μαθητές και μαθήτριες και τέσσερις εκπαιδευτικοί από το 3ο Δημοτικό Σχολείο Θήβας.
Η Βουλή τους καλωσορίζει. 
(Χειροκροτήματα από όλες τις πτέρυγες της Βουλής)
Επίσης, κυρίες και κύριοι συνάδελφοι, θα ήθελα να σας ανακοινώσω το δελτίο επικαίρων ερωτήσεων της Παρασκευής 13ης Ιανουαρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3, 130 παράγραφοι 2 και 3 του Κανονισμού της Βουλής)&#160;
&#160;1.- Η με αριθμό 359/20/10-1-2012 επίκαιρη ερώτηση του Προέδρου της Κοινοβουλευτικής Ομάδας του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό , σχετικά με τα διαφυγόντα κρατικά έσοδα από το λαθρεμπόριο καυσίμων.
&#160;2.- Η με αριθμό 358/19/10-1-2012 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό , σχετικά με τα σχέδια της Κυβέρνησης για μειώσεις μισθών και συντάξεων στον ιδιωτικό τομέα.
&#160;3.- Η με αριθμό 364/10-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αύξηση στα τιμολόγια της ΔΕΗ.&#160;
&#160;4.- Η με αριθμό 360/10-1-2012 επίκαιρη ερώτηση του Βουλευτή της Νέας Δημοκρατίας κ. Αθανασίου Νάκου προς τους Υπουργούς Οικονομικών και Πολιτισμού και Τουρισμού , &#160;σχετικά με την υλοποίηση του Ειδικού Αναπτυξιακού Προγράμματος για το Νομό Μαγνησίας. 
&#160;5.- Η με αριθμό 376/10-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Παιδείας, Διά Βίου Μάθησης και Θρησκευμάτων και Οικονομικών , σχετικά με τη λήψη μέτρων για την καταβολή των δεδουλευμένων στις συμβασιούχες καθαρίστριες των σχολείων της χώρας. &#160;
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (Άρθρο 130 παράγραφοι 2 και 3 του Κανονισμού της Βουλής)
1.- Η με αριθμό 367/10-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών , σχετικά με τη διατήρηση του τελωνείου Τυμπακίου του Νομού Ηρακλείου. &#160;
&#160;2.- Η με αριθμό 361/10-1-2012 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Τσιάρα προς τον Υπουργό Εργασίας και Κοινωνικής Ασφάλισης, &#160;σχετικά με τις καθυστερήσεις στην απόδοση της παρακράτησης του 10% από τις πληρωμές οφειλομένων του 2010 στους συμβεβλημένους ιατρούς του ΟΠΑΔ.&#160;
&#160;3.- Η με αριθμό 377/10-1-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Σοφίας Καλαντίδου προς τους Υπουργούς Υποδομών, Μεταφορών και Δικτύων και Αγροτικής Ανάπτυξης και Τροφίμων, σχετικά με τις πρόσφατες πλημμύρες στον Έβρο.
&#160;4.- Η με αριθμό 373/10-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αθανασίου Πλεύρη προς τον Υπουργό Εργασίας και Κοινωνικής Ασφάλισης, σχετικά με τα κριτήρια χορήγησης των προνοιακών επιδομάτων.
&#160;5.- Η με αριθμό 368/10-1-2012 επίκαιρη ερώτηση του Ανεξάρτητου Βουλευτή κ. Ιωάννη Δημαρά προς τον Υπουργό Αγροτικής Ανάπτυξης και Τροφίμων, σχετικά με την προστασία και την ορθή μεταχείριση των αδέσποτων ζώων.
&#160;Καλείται τώρα ο Ανεξάρτητος Βουλευτής Αχαΐας κ. Νικόλαος Τσούκαλης να προσέλθει στο Βήμα.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η Δημοκρατική Αριστερά  δεν συμμετείχε ελέω Κανονισμού στη συγκεκριμένη επιτροπή. Δεν είχε την ευκαιρία να διατυπώσει τις απόψεις τις. Παρακολούθησε όμως, συστηματικά από τις συνεδριάσεις, τις σκέψεις και τους προβληματισμούς που αναπτύχθηκαν και δηλώνουμε απ’ αυτό εδώ το Βήμα ότι αν συμμετείχαμε στη συγκεκριμένη επιτροπή, θα υπογράφαμε το συγκεκριμένο πόρισμα της διακομματικής επιτροπής. 
(Στο σημείο αυτό την Προεδρική Έδρα καταλαμβάνει η Β&apos; Αντιπρόεδρος της Βουλής κ. ΡΟΔΟΥΛΑ ΖΗΣΗ )
 Θεωρούμε ότι είναι σχεδόν πλήρες, όσον αφορά τις διαπιστώσεις, τις αξιολογήσεις του, τις κρίσεις, αλλά και όσον αφορά τις προτάσεις. Βεβαίως μένει να δούμε το κρίσιμο ζήτημα της εφαρμογής των συγκεκριμένων προτάσεων. 
Κυρίες και κύριοι συνάδελφοι, είναι άλλο ένα πόρισμα ομόφωνο, μπορώ να πω, μίας διακομματικής επιτροπής της Βουλής. Πρέπει να υπενθυμίσω ότι υπήρξαν πάρα πολλά τέτοια ομόφωνα πορίσματα σε κρίσιμα ζητήματα της κοινωνικής, πολιτικής και οικονομικής μας ζωής τα οποία δυστυχώς, η εκάστοτε εκτελεστική εξουσία τα απαξίωνε και δεν φρόντιζε να τα περιβάλει με τον εκτελεστικό της τύπο, δηλαδή με τον αντίστοιχο νόμο. Να θυμίσω, ομόφωνα πορίσματα για τα ναρκωτικά, για την πυρασφάλεια, πυροπροστασία και το δασικό μας πλούτο, ομόφωνα πορίσματα για το μεταναστευτικό και για πολλούς άλλους τομείς. Το μεγάλο, λοιπόν πρόβλημα είναι η υλοποίηση των συγκεκριμένων σκέψεων, απόψεων και προτάσεων. 
Θα σταθώ, λοιπόν, κυρίως στο θέμα αυτό, δηλαδή της υλοποίησης αυτών των θέσεων. Υπάρχει ένα σοβαρό ερώτημα. Μπορεί ένα σωφρονιστικό σύστημα, ένα ποινικό σύστημα, αν θέλετε, να αποτελεί απλώς νησίδα, καλή νησίδα σε ένα γενικότερο κοινωνικοοικονομικό σύστημα το οποίο νοσεί, το οποίο καταρρέει; Μπορεί να επιτελέσει τους σκοπούς του, την αποστολή του, όταν τα πάντα γύρω καταρρέουν; Πιάνουν τόπο οι οποιεσδήποτε παρεμβάσεις, ακόμα και οι χρηματοδοτήσεις του συγκεκριμένου συστήματος; Θέση σαφής νομίζω και επιστημονικά τεκμηριωμένη όχι. 
Να πω χαρακτηριστικά το εξής: Υπάρχει μία αμέλεια εκ μέρους του Υπουργείου. Απ’ ό, τι γνωρίζω, έχει κατατεθεί από τον Απρίλιο ένα πλήρες νέο νομοσχέδιο για το σωφρονιστικό σύστημα, το οποίο μέχρι τώρα δεν έχει προωθηθεί. Προσπαθώ να κατανοήσω και να προσχωρήσω στη θέση του Υπουργείου –φαντάζομαι- ότι δεν προωθείται λόγω των δημοσιονομικών προβλημάτων που έχουμε. Όμως, είναι μία ανακολουθία σε σχέση με την υλοποίηση των συγκεκριμένων θέσεων. 
Πρέπει λοιπόν, έστω και θεσμικά, να θωρακίσουμε το συγκεκριμένο σύστημα νομοθετικά. Από εκεί και πέρα την εφαρμογή του, μέσα στο πλαίσιο των δημοσιονομικών προβλημάτων, να τη δούμε, με όλη την καλή διάθεση, διότι υπάρχουν πάρα πολλοί τρόποι να αντιμετωπίσουμε αυτό το τεράστιο πρόβλημα. 
Έχω πει κι άλλες φορές κι απ’ αυτό εδώ το Βήμα και σε επιτροπές ότι η έκτιση της ποινής είναι το τελευταίο στάδιο της εκδήλωσης του ποινικού φαινομένου, άρρηκτα συνδεδεμένο με όλα τα προηγούμενα. Αν σε όλη αυτήν την εκδήλωση του ποινικού φαινομένου, από τη στιγμή που διαπιστώνεται η παραβατικότητα μέχρι την έκτιση της ποινής, δεν παρεμβάλλονται φίλτρα διαχείρισης και καταλήγουμε συλλήβδην στην έκτιση της ποινής, τότε πλέον το σύστημα καταρρέει.
Συγχρόνως, το ποινικό φαινόμενο είναι ενταγμένο, όπως προανέφερα, στο γενικότερο κοινωνικο-οικονομικό σύστημα. Αν θέλετε, πρέπει να είναι το τελευταίο στάδιο της αντιμετώπισης παραβατικών φαινομένων. Εάν δεν παρεμβάλλονται στην κοινωνική λειτουργία και στους άλλους θεσμούς όλες εκείνες οι δομές οι οποίες να απορροφούν τους κραδασμούς απ’ αυτήν τη συμπεριφορά και αν δεν καταλήγουν όλες οι παραβατικές συμπεριφορές στην εκδήλωση του ποινικού φαινομένου και τελικά στην έκτιση της ποινής, πάλι το σύστημα καταρρέει. 
Έχουμε πει πάρα πολλές φορές και έχουν διατυπωθεί απόψεις, όσον αφορά το ότι υπάρχει ένα πάρα πολύ ενδιαφέρον πόρισμα της Επιτροπής Θεσμών και Διαφάνειας για την αντιμετώπιση της εγκληματικότητας, για την αναδιάρθρωση γενικώς του ποινικού μας κώδικα. 
Με λίγα λόγια, το πόρισμα λέει να ακολουθήσουμε την απλή τακτική που έχει αποδειχθεί πετυχημένη και την οποία ακολουθούν άλλες ευρωπαϊκές χώρες, προκειμένου να μπορέσουμε πραγματικά να έχουμε ένα ολοκληρωμένο σύστημα. 
Σε άλλες χώρες της Ευρώπης, κύριε Υπουργέ, κυρίες και κύριοι συνάδελφοι, τα κονδύλια που διατίθενται για το σωφρονιστικό σύστημα είναι από δέκα έως και είκοσι φορές περισσότερα από ό,τι στην Ελλάδα. Το ερώτημα είναι απλό: Αυτό το κάνουν απλώς και μόνο ως εκδήλωση του κοινωνικού τους κράτους, του κοινωνικού τους συστήματος ή μήπως έχουν διαπιστώσει ότι τα χρήματα τα οποία διαθέτουν μέσα από τη σωστή και ολοκληρωμένη λειτουργία του σωφρονιστικού συστήματος επανέρχονται στην κοινωνία πολλαπλά; 
Συμβαίνει και το πρώτο και το δεύτερο, διότι έχουν κατανοήσει ότι εάν η εργασία κατά τη διάρκεια έκτισης της ποινής λειτουργεί σωστά, η επανένταξη είναι πιο ολοκληρωμένη και βεβαίως οι κοινωνικές επιπτώσεις από την εκδήλωση αυτών των παραβατικών συμπεριφορών είναι πολλαπλή από τη χρηματοδότηση του συστήματος. 
Προκαλούν εντύπωση όσον αφορά τη λειτουργία του δικού μας σωφρονιστικού συστήματος τα στοιχεία που έχουμε από άλλες χώρες. Για παράδειγμα, διαπιστώνουμε ότι η αναλογία σωφρονιστικών υπαλλήλων ανά κρατούμενο είναι πολύ πιο ευνοϊκή σε άλλες χώρες, οι υπόδικοι σε σχέση με τους δικούς μας είναι ίδιοι ή και περισσότεροι, η εθνοτική σύνθεση των κρατουμένων είναι δυσμενέστερη ή και ίδια με τα δικά μας ποσοστά, δηλαδή λίγο ή πολύ έχουμε τα ίδια στοιχεία. Κι όμως, τα αποτελέσματα είναι εντυπωσιακά όσον αφορά την επανένταξη των κρατουμένων. Για παράδειγμα, στην Ελλάδα δεν έχουμε αντιμετωπίσει ολοκληρωμένα την αναδιάρθρωση του ποινικού συστήματος, όσον αφορά τις ποινές, τη μείωση, παραδείγματος χάριν, του αριθμού των ποινών και όσον αφορά τα συστήματα και τις μορφές εναλλακτικής έκτισης της ποινής, όπως είναι η κοινωνική εργασία και ο κατ’ οίκον περιορισμός και βεβαίως αυτό που προανέφερα όσον αφορά την εργασία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και τελειώνω, με μία ειδική αναφορά για το σωφρονιστικό κατάστημα του Αγίου Στεφάνου που είναι στην περιοχή μου. Πρόκειται για μια σκληρή φυλακή, για ένα σκληρό σωφρονιστικό κατάστημα. Εκεί με κάποιες πρωτότυπες παρεμβάσεις έχουν γίνει εντυπωσιακά βήματα βελτίωσης, παρ’ όλο που περικόπτονται συνεχώς τα κονδύλια. Για ποιο λόγο έγινε αυτό; Διότι έχουμε διαμορφώσει μια αντίληψη που έγκειται στο ότι τα συστήματα κράτησης πρέπει να πάψουν να αποτελούν στοιχείο κοινωνικής ενοχής, πρέπει να πάψουν να είναι οι σύγχρονες Σπιναλόγκες. Πρέπει να ενταχθούν μέσα στην κοινωνική δομή και να αποτελούν στοιχείο της κοινωνίας. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Τα συστήματα κράτησης θα πρέπει να απασχολούν σοβαρά όλους τους κοινωνικούς φορείς.
	Έτσι λοιπόν, μ’ αυτήν την αντίληψη, με την άμεση συμβολή και παρέμβαση στο χώρο αυτό και του δικηγορικού συλλόγου και του ιατρικού συλλόγου και των άλλων κοινωνικών οργανώσεων, έχουμε καταφέρει να βελτιώσουμε αισθητά τη λειτουργία των φυλακών αυτών.
	Είναι, λοιπόν κρίσιμο στοιχείο να εντάξουμε τα καταστήματα κράτησης μέσα στην κοινωνική λειτουργία και στο κοινωνικό ενδιαφέρον, να πάψουν να είναι στοιχεία κοινωνικής ενοχής. Μόνο έτσι θα μπορέσουμε σε συνθήκες δημοσιονομικής δυσκολίας να έχουμε τα συστήματα κράτησης και τα σωφρονιστικά συστήματα που μπορούν πραγματικά να ανταποδώσουν κοινωνικά και να εντάσσουν ομαλά όλους τους συμπολίτες που βρίσκονται στα καταστήματα αυτά στην κοινωνική πραγματικότητα.
	Ευχαριστώ πολύ.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Τσούκαλη.	
	Κύριε Υπουργέ, η δική σας ομιλία θα είναι μετά την κ. Τσόνογλου που έχει το λόγο για πέντε λεπτά.
	Ορίστε, κυρία Τσόνογλου, έχετε το λόγο.</ChairmanSpeech>
	<Speech><Parlmember>ΒΑΣΙΛΙΚΗ ΤΣΟΝΟΓΛΟΥ-ΒΥΛΛΙΩΤΗ</Parlmember>: Ευχαριστώ πολύ, κυρία Πρόεδρε.
	Κυρίες και κύριοι συνάδελφοι, κύριοι Υπουργοί, θέλω να ευχηθώ κατ’ αρχάς χρόνια πολλά, αίσιο και αισιόδοξο το 2012.
	Επισημαίνουμε όλοι και είναι κοινός τόπος ότι το σωφρονιστικό σύστημα στη χώρα μας, πράγματι, νοσεί. Δυστυχώς διατηρεί και μεγεθύνει την τιμωρητική πρακτική. Οι παρούσες συνθήκες κράτησης αποτελούν προσβολή για τον πολιτισμό μας και θέτουν στα αζήτητα σχεδόν όλες τις ανθρώπινες αξίες. 
Στα χρόνια διακυβέρνησης της Νέας Δημοκρατίας το σωφρονιστικό σύστημα έχασε και τα τελευταία ψήγματα αξιοπιστίας και αποδοχής του από το κοινωνικό σύνολο. Η δομή του συστήματος αποδιαρθρώθηκε με πολιτικές παρεμβάσεις που βεβαίως εξυπηρετούσαν μικροπολιτικές σκοπιμότητες. Αναφέρω τις μεταθέσεις υπαλλήλων και τις μετακινήσεις που έγιναν άσκοπα από υπεύθυνες θέσεις και καλύφθηκαν από ανθρώπους που δεν είχαν ουσιαστικά και τυπικά προσόντα, με αποτέλεσμα να αποδομηθεί το σωφρονιστικό σύστημα, να απολεσθεί η ιεραρχική δομή του σώματος των σωφρονιστικών υπαλλήλων και βεβαίως να απαξιωθεί στο σύνολο η σωφρονιστική πολιτική. Άρα υπάρχει και εξ αυτού του λόγου η υποχρέωση παρέμβασης ώστε να βελτιωθεί το υπάρχον σύστημα, να υπάρχει καλύτερη μεταχείριση των κρατουμένων και οι όροι της καθημερινής τους διαβίωσης να είναι πάνω απ’ όλα ανθρώπινοι ώστε οι ελληνικές φυλακές να καταστούν πραγματικά σωφρονιστικά καταστήματα.
	Τα προβλήματα των ελληνικών φυλακών είναι πολλά, αλλά ξεκινούν από τον υπερπληθυσμό των κρατουμένων σε σχέση πάντα με τις υφιστάμενες δομές και προδιαγραφές, το μεγάλο αριθμό αλλοδαπών κρατουμένων, των κρατουμένων που έχουν σχέση με χρήση ναρκωτικών ουσιών και των κρατουμένων που έχουν καταδικαστεί για φαινόμενα διαφθοράς. 
	Η βελτίωση και η οργάνωση της λειτουργίας του σωφρονιστικού συστήματος επηρεάζεται από τον τρόπο συγκρότησης και δράσης του συνολικού μηχανισμού απονομής της ποινικής δικαιοσύνης με την προϋπόθεση ότι δεν θα πρέπει να παραβιάζονται αρχές και κανόνες μιας σωφρονιστικής πολιτικής που ακολουθεί τον ποινικό κολασμό. Οι νομικές διατάξεις αποτελούν το υπόβαθρο των στόχων, τη δομή αλλά και την έκταση της σωφρονιστικής παρέμβασης. Το δίκτυο των καταστημάτων σωφρονισμού και η υποδομή του συστήματος από τεχνική και υλική άποψη αποτελεί σημαντική προτεραιότητα, όπως επίσης και η ανάγκη ποιότητας και επάρκειας του σωφρονιστικού προσωπικού που εξυπηρετεί το σωφρονιστικό μηχανισμό μέσα ή έξω από το σωφρονιστικό σύστημα.
	Στοιχείο ουσιαστικής σημασίας είναι ο πληθυσμός των κρατουμένων, από τη συμμετοχή ή μη των οποίων εξαρτάται η καλή λειτουργία του συστήματος. Στην παρατηρούμενη στην εποχή μας σωφρονιστική έκρηξη θα πρέπει το σωφρονιστικό σύστημα να ανταποκρίνεται στις σύγχρονες αντιλήψεις, να μην απομακρύνεται από την ελληνική πραγματικότητα, να βρίσκεται κοντά στον κρατούμενο Έλληνα ή αλλοδαπό πολίτη. Συνεπώς αυτό που προέχει είναι η έκτιση της ποινής κατά της ελευθερίας να γίνεται μέσα στο πλαίσιο των επιταγών του Συντάγματος, των διεθνών συνθηκών και των νόμων, ώστε κατά τη μεταχείριση των κρατουμένων να επιδιώκεται και να διασφαλίζεται ο σεβασμός της ανθρώπινης αξιοπρέπειας μέσα σε σύγχρονες δομές και συνθήκες διαβίωσης.
	Στα προγράμματα βελτίωσης των συνθηκών κράτησης προτείνω κι εγώ με τη σειρά μου ταπεινές προτάσεις όπως έχουν παγιωθεί σε μένα από την παρατήρησή μου, συνεπεία της ασκήσεως του επαγγέλματός μου ως δικηγόρου.
Πρέπει απαραίτητα να γίνει διαχωρισμός των κρατουμένων σε οικονομικούς κρατούμενους, σε υπόδικους, κρατούμενους που εκτίουν ποινές κάθειρξης, με σκοπό επίσης την εξειδίκευση της μεταχείρισής τους, με ειδική εξειδίκευση της μεταχείρισης για τους ανήλικους κρατουμένους. Να βελτιωθούν οι συνθήκες στέγασης και διαβίωσης των κρατουμένων, όπως παραδείγματος χάριν, με εγκαταστάσεις θέρμανσης, θερμού νερού, άθλησης και εκπαίδευσης. Θυμίζω ότι η τελευταία απεργία κρατουμένων ήταν για την παροχή ζεστού νερού. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής, κ. ΦΙΛΙΠΠΟΣ ΠΕΤΣΑΛΝΙΚΟΣ )
Να ρυθμιστούν με βέλτιστες μεθόδους τα της εργασίας  και απασχόλησης των κρατουμένων. Να καθιερωθούν μορφωτικά προγράμματα ψυχαγωγίας, εκπαίδευσης, άθλησης. Να επικοινωνούν απρόσκοπτα οι κρατούμενες με κοινωνικό και συγγενικό περιβάλλον ανεξάρτητα από το βαθμό συγγένειας. Επίσης, πρέπει να καθιερωθεί η προσφορά εργασίας για κοινωφελείς σκοπούς για την ευεργετική επιμέτρηση των ποινών. Να εξισωθούν με κοινωφελή εργασία οι ώρες φοίτησης στα σχολεία δεύτερης ευκαιρίας. Να ικανοποιούνται οι βασικές ανάγκες ψυχαγωγίας και επιμόρφωσης με συγγράμματα, ηλεκτρονικούς υπολογιστές, επιτραπέζια παιχνίδια κ.λπ.. 
Να ικανοποιούνται κυρίως πρακτικά θέματα, η αναβάθμιση της διατροφής, η κατάργηση του σκληρού, προσβλητικού τρόπου σωματικού ελέγχου. Να παρέχονται ιατρικές υπηρεσίες και εξετάσεις παντός είδους, ψυχιατρικές κ.λπ., δωρεάν φαρμακευτική περίθαλψη, προληπτικές γυναικολογικές εξετάσεις εντασσομένων των υπηρεσιών υγείας στη φυλακές του ΕΣΥ. 
Να θεσμοθετηθεί το δικαίωμα ακρόασης των κρατουμένων από το διευθυντή των καταστημάτων προς αντιμετώπιση των προβλημάτων των κρατουμένων. Είναι ένα πρόβλημα που δημιουργείται και είναι συνήθης πρακτική να μη φτάνουν τα παράπονα στο διευθυντή των φυλακών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Να καθιερωθεί εσωτερικός κανονισμός λειτουργίας σε όλα ανεξαιρέτως τα σωφρονιστικά καταστήματα. Να οργανωθεί η μετασωφρονιστική προστασία και πολιτική με δημιουργία κέντρων υποδοχής απολυθέντων κρατουμένων, υποστηρικτικά κέντρα. Είναι υποχρέωση της πολιτείας οι προσλήψεις κρατουμένων αποφυλακισθέντων να γίνονται, όπως γίνονται και οι προσλήψεις υποχρεωτικά με ποσοστό για τα ΑΜΕΑ επεκτεινομένου αναλογικά του σχετικού νόμου. 
Επίσης, στο συμβούλιο των φυλακών να συμμετέχουν άνθρωποι της τοπικής αυτοδιοίκησης ώστε να εξασφαλίζεται αμεσότερη επαφή με τους κρατουμένους. 
Να υπάρχει παιδοκόμος και παιδότοποι για τα ανήλικα των κρατουμένων στις γυναικείες φυλακές. Αυτήν τη στιγμή στις φυλακές Ελαιώνα Θηβών υπάρχουν δεκατέσσερα ανήλικα ηλικίας μέχρι τριών ετών.
Να εμπλουτιστούν οι φυλακές με στελεχιακό προσωπικό και ύλη στα σχολεία δεύτερης ευκαιρίας, που θα πρέπει να επεκταθούν σε όλα τα σωφρονιστικά καταστήματα.
Έρχομαι στο θέμα του Ελαιώνα Θηβών όπου μέσα σε μια νύχτα μεταφέρθηκαν από τις γυναικείες φυλακές Κορυδαλλού τετρακόσιες πενήντα τουλάχιστον γυναίκες, χωρίς να έχει γίνει προηγούμενη ετοιμασία υποδοχής τους και χωρίς να υπάρχει το απαραίτητο προσωπικό φύλαξης. Η συνέπεια ήταν να περάσει μεγάλο χρονικό διάστημα να ταλαιπωρηθεί όλος αυτός ο πληθυσμός και μέχρι σήμερα να υπάρχουν δυστυχώς, προβλήματα. 
Υπάρχει ακόμα και η ανάγκη δημιουργίας στάσης του ΟΣΕ, επιβατικού δηλαδή, συρμού στον τόπο των φυλακών. Οι σιδηροδρομικές γραμμές είναι έξω ακριβώς. Είναι και αυτό ένα στοιχείο υποβοήθησης των κρατουμένων γυναικών. 
Εν όψει των ανωτέρω πιστεύω ότι συμβάλλω και εγώ έστω και ελάχιστα στη βελτίωση του σωφρονιστικού συστήματος, ώστε να βρεθεί μια χρυσή τομή για την εκτέλεση της ποινής, η οποία είναι η συνέχεια, όπως είπαμε, του ποινικού κολασμού που σταματά στο ακροατήριο και δε συνεχίζεται στη φυλακή, ανθρώπινα, χωρίς σκληρότητα. Ο ποινικός σωφρονισμός είναι και αυτός καθρέφτης του πολιτισμού μας. Και είναι καθρέφτης του σεβασμού των θεμελιωδών ανθρωπίνων δικαιωμάτων. 
Συγχαίρω και πάλι την διακομματική επιτροπή για τη μεγάλη επιτηδειότητα και ενδιαφέρον με το οποίο αντιμετώπισε τα ζητήματα όπως και όλους όσους κάλεσε σε ακρόαση. Πιστεύω ότι, πράγματι, αυτή η διακομματική επιτροπή θα πρέπει να γίνει μόνιμη. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ευχαριστούμε την κ. Τσόνογλου.</ChairmanSpeech>
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, θα ήθελα το λόγο.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου έχει το λόγο. 
Θα κάνετε χρήση και των δεκαοκτώ λεπτών του χρόνου σας;</ChairmanSpeech> 
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα περιοριστώ σε πέντε με έξι λεπτά, γιατί τον υπόλοιπο χρόνο θα τον αξιοποιήσει ο κ. Πεταλωτής.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Άρα, πόσα λεπτά θέλετε εσείς;</ChairmanSpeech>
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έξι λεπτά.</Speech>
<Speech><Parlmember>ΜΙΛΤΙΑΔΗΣ ΠΑΠΑΪΩΑΝΝΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, κυρίες και κύριοι συνάδελφοι, εκ μέρους της Κυβέρνησης θέλω κι εγώ να καταθέσω τα συγχαρητήριά μου στην επιτροπή για την εξαίρετη δουλειά που έχει κάνει, εμπεριστατωμένη, μετά από δημοκρατικό διάλογο και επιστημονική τεκμηρίωση. 
Και οφείλω από την αρχή να ευχαριστήσω τον κ. Γιάννη Πανούση, που βοήθησε τόσο πολύ αυτήν την επιτροπή, αλλά και επειδή είναι ο βασικός συντελεστής του νέου Κώδικα Σωφρονιστικής Πολιτικής. Είναι στη διάθεση του Υπουργείου. Έχουμε καθυστερήσει να τον φέρουμε στην Εθνική Αντιπροσωπεία για λόγους καθαρά οικονομικούς, αλλά και τεχνικούς. Θέλω, όμως, να διαβεβαιώσω το Σώμα ότι τον επόμενο μήνα θα είμαι σε θέση να τον παρουσιάσω και στην Εθνική μας Αντιπροσωπεία.
Με χαροποιεί ιδιαίτερα το γεγονός ότι υπάρχει μία διακομματική συνεννόηση με αφετηρία όλων μας ότι το θέμα των φυλακών είναι θέμα δημοκρατίας και πολιτισμού. Μέσα εκεί ζουν άνθρωποι που μπορεί να παρανόμησαν στη ζωή τους, έχουν, όμως, δικαιώματα. Και πάνω απ’ όλα πρέπει να σεβόμαστε την αξιοπρέπεια του κάθε πολίτη. Δεν μπορεί και δεν πρέπει οι φυλακές να είναι, όπως χαρακτηριστικά λέγεται, «αποθήκες ψυχών». 
Μπορούμε να ξεκινήσουμε με μία διαπίστωση: Στην Ελλάδα δεν υπάρχει ολοκληρωμένο σωφρονιστικό σύστημα, παρ’ ότι έχουμε, ίσως, τον πιο προοδευτικό Σωφρονιστικό Κώδικα. Και ο εσωτερικός κανονισμός, όμως, των φυλακών είναι σε πολύ καλή κατάσταση.
Πολλοί αποδίδουν το πρόβλημα στις δομές. Σωστό. Τελικά, όμως, είναι μόνο οι δομές; Θα έλεγα όχι. Λείπουν πολλά άλλα πράγματα. Λείπει το προσωπικό. Λείπουν τα χρήματα. Δεν υπάρχει σωφρονισμός. Υπάρχει μόνο τιμωρία. Αρκεί να κρατήσουμε ως υποσημείωση το γεγονός ότι το 60% -ίσως και παραπάνω- των κρατουμένων είναι υπότροποι. Και αυτή είναι η μεγάλη ομολογία της αποτυχίας ως σωφρονιστικού συστήματος.
Τα τελευταία χρόνια έχει γίνει πολύ καλή δουλειά, γιατί υπήρχε πολιτική βούληση και από τα δύο κόμματα. Και στον τακτικό προϋπολογισμό, όμως, και στο Πρόγραμμα Επενδύσεων είναι σε πολύ κακή κατάσταση η αντιμετώπιση των φυλακών.
Για εμένα το κρίσιμο θέμα είναι ο υπερπληθυσμός: δωδεκάμισι χιλιάδες αυτή τη στιγμή. Πανευρωπαϊκό φαινόμενο ο συνωστισμός. Οι φυλακές λειτουργούν ως σχολές εγκλήματος όταν συμβιώνουν μαζί βαρυποινίτες, έμποροι ναρκωτικών, νεαροί μικροπαραβάτες και τοξικομανείς.
Μένω, όμως, σε τρεις διαπιστώσεις:
Η πρώτη διαπίστωση είναι ότι σήμερα έχουμε ανοιχτές φυλακές. Να σας θυμίσω ότι πριν από δύο ή τρία χρόνια δεν είχε πρόσβαση ούτε ο Συνήγορος του Πολίτη. Σήμερα η κατάσταση είναι διαφορετική. Έχουν μπει τα μέσα ενημέρωσης –μετά από συνεννόηση- κι έχουν δείξει στην ελληνική κοινωνία ποια είναι η κατάσταση στις φυλακές. Άρα σήμερα υπάρχει και ευαισθητοποίηση της κοινής γνώμης απέναντι στους φυλακισμένους. Και αυτό το θεωρώ πάρα πολύ σημαντικό.
Υπάρχει ελάχιστο προσωπικό, λιγότερο από το 50% των προβλεπομένων θέσεων. Και θέλω από αυτό εδώ το Βήμα να ευχαριστήσω με κάθε ειλικρίνεια το έργο που προσφέρουν οι σωφρονιστικοί υπάλληλοι.
 Το κατασκευαστικό πρόγραμμα συνεχίζεται. Θα σας τα πει ο κ. Πεταλωτής.
Εκείνο, όμως, το οποίο θεωρώ ως πολύ σημαντικό είναι ότι αυτή η έκθεση της Βουλής, όπως εγώ τη μελέτησα –και είχα και συμμετοχή στο έργο της επιτροπής- αποτελεί μία καλή αφετηρία ώστε πάνω εδώ να οικοδομηθεί αυτό που θα θέλαμε όλοι, δηλαδή ένα εθνικό σχέδιο, με συμφωνία των πολιτικών φορέων, για το ζήτημα αυτό.
Προτεραιότητα, όμως, νομίζω ότι πρέπει να έχει το σύστημα απονομής της ποινικής δικαιοσύνης. Εκεί είναι το κρίσιμο ζήτημα. Θα σας φέρω μόνο ένα στοιχείο: Στην Ελλάδα αυτήν τη στιγμή, κυρίες και κύριοι συνάδελφοι, υπάρχουν εννιακόσιοι και πλέον ισοβίτες. Ακούστε τι γίνεται στις άλλες χώρες: Ολλανδία είκοσι επτά. Δανία δεκαεννέα. Αυστρία εκατόν είκοσι τρεις. Πολωνία –πόσο μεγαλύτερη από τη χώρα μας;- διακόσιοι είκοσι. Σουηδία εκατόν πενήντα πέντε. Τσεχία τριάντα τρεις. 
Πού πάσχει, λοιπόν, το σύστημα; Πάσχει το δικαιικό σύστημα. Και πάσχει το σύστημα ποινών στη χώρα, το οποίο, όπως έχω πει, είναι ένα κρίσιμο ζήτημα. 
Έχει γίνει, όμως, ένα πρωτοποριακό έργο: Υπάρχει ο κώδικας για τα ναρκωτικά, ο οποίος έχει κατατεθεί στη Βουλή και θα τον συζητήσουμε τις επόμενες εβδομάδες. Υπάρχει ο Ποινικός Κώδικας, ένα πρωτοποριακό έργο που έγινε κάτω από την καθοδήγηση του αείμνηστου καθηγητή Μανωλεδάκη και συνεχίστηκε από την κ. Συμεωνίδου. Τις επόμενες ημέρες θα το παρουσιάσω στην επιστημονική κοινότητα. Είναι ένα πολύ φιλελεύθερο πολιτικά κείμενο που βάζει σε σύγχρονες λογικές έναν κώδικα που, όπως ξέρετε, είχε γίνει επί αείμνηστου Χωραφά. Εμείς κάναμε επιμέρους βελτιώσεις. Υπάρχει ο Σωφρονιστικός Κώδικας που έχει γίνει, όπως σας είπα, με την ευθύνη του Γιάννη Πανούση. Και να αναφέρω και τον κ. Παρασκευόπουλο.
Άρα, λοιπόν, για εμένα το μεγάλο θέμα είναι η επανεξέταση των ποινών και το θέμα της κοινωνικής επανένταξης. Θα δώσουμε ευκαιρίες ζωής. Εδώ θα ήθελα να σταθώ στο εξής μόνο ζήτημα: Ναι, υπάρχουν οι εναλλακτικές μορφές έκτισης της ποινής, η κοινωφελής εργασία, έγιναν θετικά βήματα και με τον τελευταίο νόμο που έφερε ο κ. Καστανίδης, όμως, εδώ χρειάζεται συνεργασία με την τοπική αυτοδιοίκηση. 
Θέλω να πω το εξής: Αυτήν τη στιγμή πάρα πολλοί κρατούμενοι που βγήκαν για κοινωνική εργασία δεν την κάνουν τοις πράγμασι γιατί πάρα πολλοί δήμαρχοι δίνουν πιστοποιητικά ψεύτικα. Πρέπει το θέμα να αντιμετωπιστεί. Είναι η καλή συνταγή, αλλά η καλή συνταγή πρέπει να γίνεται όπως απαιτεί ο νόμος και όπως απαιτούν …</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Τους έχετε εντοπίσει, κύριε Υπουργέ, τους εκδίδοντες τα μη πραγματικά πιστοποιητικά;</ChairmanSpeech>
<Speech><Parlmember>ΜΙΛΤΙΑΔΗΣ ΠΑΠΑΙΩΝΝΟΥ</Parlmember> (Υπουργός Δικαιοσύνης): Υπάρχει μια διαπίστωση, κύριε Πρόεδρε. Έχω προσδιορίσει τη μεθεπόμενη εβδομάδα, γιατί υπάρχει φόρτος εργασίας στο Υπουργείο Δικαιοσύνης, μια συνάντηση με την ΚΕΔΕ και το Δήμαρχο της Αθήνας για να μπορέσουμε να δώσουμε ουσιαστική απάντηση σ’ αυτό το ζήτημα. Δεν λύνονται όλα τα ζητήματα κατά την ταπεινή μου άποψη με την ποινική αντιμετώπιση του προβλήματος. 
Από την άλλη μεριά θα ήθελα να τελειώσω με το εξής: Ήθελα να μιλήσω για τη συμμετοχή της κοινωνίας στα ζητήματα των φυλακών. Υπάρχει ευαισθητοποίηση. Θέλω να σταθώ -και δεν θα σταθώ σε ονόματα- σε κάποιους φωτισμένους ιερείς και ποιμενάρχες, οι οποίοι προσφέρουν τεράστιες υπηρεσίες στο έργο των φυλακών. Θέλω από αυτό εδώ το Βήμα να τους εκφράσω τα συγχαρητήρια μου. Θα ήθελα να αποτελέσουν παράδειγμα προς μίμηση για το σύνολο της ελληνικής εκκλησίας, 
Τελειώνοντας, θέλω να πω το εξής, επειδή έγινε και μια συζήτηση σε σχέση με την τροπολογία: Έχω καταθέσει τροπολογία για την αποσυμφόρηση των φυλακών, θα συζητηθεί την επόμενη εβδομάδα. Τη Δευτέρα και την Τρίτη από ό,τι με ενημέρωσε ο Πρόεδρος μέσω των υπηρεσιών της Βουλής συζητείται το νομοσχέδιο για το ρατσισμό και τη ξενοφοβία και υπάρχει και εκεί η σχετική τροπολογία. Θα παρακαλέσω, όμως, να αντιμετωπιστεί στο πλαίσιο της πραγματικής της διάστασης. Δεν είναι μια τροπολογία, η οποία προσφέρεται για επιφανειακές προσεγγίσεις ή για άκαιρο λαϊκισμό. Είναι πολύ σημαντικό το ζήτημα. Έχει γίνει πολλές φορές στο παρελθόν οργανωμένη αποσυμφόρηση. 
Κυρίες και κύριοι συνάδελφοι, εγώ προτιμώ την οργανωμένη αποσυμφόρηση και όχι την αποσυμφόρηση που γίνεται με ελικόπτερα.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Τους Κοινοβουλευτικούς Εκπροσώπους…</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Ας ακούσουμε τον Υφυπουργό.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Επειδή μίλησε ο Υπουργός τώρα, θα ήταν προτιμότερο…</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Αν μου επιτρέπετε, κύριε Πρόεδρε, και με την άδειά σας.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Υπάρχει ένα αρκετά μεγάλο τμήμα του σχολιασμού της έκθεσης της διακομματικής επιτροπής, το οποίο ο κύριος Υπουργός, παρέπεμψε στον κύριο Υφυπουργό, ο οποίος εάν δεν απατώμαι έχει και την καθ’ ύλην αρμοδιότητα. 
Κατά συνέπεια να τοποθετηθεί η Αξιωματική Αντιπολίτευση -εν πάση περιπτώσει ως θέλετε χαρακτηρίζετε την παρουσία μας στο Κοινοβούλιο- νομίζω ότι θα είναι άκαιρο.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Η «ιδιόρρυθμη Αξιωματική Αντιπολίτευση», ας πούμε τώρα.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Πρόλαβα το χαρακτηρισμό σας, τον οποίον ανέμενα. 
Θα ήταν ιδιαίτερα ενδιαφέρον να ακούσουμε τον κύριο Υφυπουργό και κατά συνέπεια συνολικά και εμείς και ο κύριος συνάδελφος από την πλευρά του ΠΑΣΟΚ να τοποθετηθούμε.
Σας ευχαριστώ πολύ, κύριε Πρόεδρε.</Speech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Θα συμφωνήσω σε αυτήν τη θέση, κύριε Πρόεδρε. Να ακούσουμε τον κύριο Υφυπουργό.</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Να ακούσουμε ακόμα δύο Βουλευτές.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ωραία. Ο κ. Πεταλωτής, λέει να ακούσει ακόμα δύο τουλάχιστον συναδέλφους και μετά να τοποθετηθεί.
Επομένως, το λόγο έχει ο κ. Ιωάννης Βλατής.</ChairmanSpeech> 
<Speech><Parlmember>ΙΩΑΝΝΗΣ ΒΛΑΤΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η σημερινή συζήτηση είναι εξαιρετικής σημασίας όχι τόσο επειδή η εγκληματικότητα στη χώρα μας βρίσκεται αυτήν τη στιγμή σε μεγάλη έξαρση, αλλά επειδή κρίνεται απολύτως απαραίτητο να εξετάζεται συνεχώς εκ νέου το σωφρονιστικό σύστημα της χώρας και να λαμβάνονται άμεσα όλα τα απαραίτητα μέτρα προκειμένου να είναι ουσιαστικό και εν τέλει συμβατό με το δικαιϊκό σύστημα που καλείται να υπηρετήσει.
Άλλωστε είναι γεγονός ότι οι μεταρρυθμίσεις των σωφρονιστικών συστημάτων κάθε χώρας, αλλά και σε κάθε εποχή δεν αποτελούν αποτέλεσμα μιας καινούργιας ευαισθησίας της πολιτείας ή της κοινωνίας, αλλά ανάγκη για ύπαρξη διαφορετικής πολιτικής απέναντι στις παραβατικές συμπεριφορές των πολιτών και απέναντι στις εποχές που αλλάζουν.
Στην επιτροπή για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων που είχα την τύχη να συμμετέχω -πραγματικά ήταν τύχη- συζητήσαμε εκτενώς τα ζητήματα της αντεγκληματικής και σωφρονιστικής πολιτικής.
Επισκεφθήκαμε σωφρονιστικά ιδρύματα και ακούσαμε με προσοχή τις θέσεις των σχετιζομένων φορέων, αλλά και των ειδικών. Αποτέλεσμα των είκοσι τεσσάρων συνεδριάσεων που πραγματοποιήθηκαν είναι αυτή η έκθεση-πόρισμα που σήμερα συζητούμε.
Κυρίες και κύριοι συνάδελφοι, δεν νομίζω ότι θα διαφωνήσει κανείς από εμάς με την άποψη ότι σκοπός της ποινής δεν είναι η εκδίκηση, αλλά ο σωφρονισμός αυτού που διέπραξε το αδίκημα και ο παραδειγματισμός των άλλων. Επίσης, θεωρώ ότι όλοι συμφωνούν ότι ο κρατούμενος πέραν της στέρησης της ελευθερίας του συνεχίζει να είναι υποκείμενο των λοιπών θεμελιωδών ανθρωπίνων δικαιωμάτων. Συνεπώς δεν νοείται για καμμία ευνομούμενη πολιτεία η δημιουργία και συντήρηση απάνθρωπων συνθηκών διαβίωσης όσων τελούν υπό κράτηση. 
Επιγραμματικά, στο σημείο αυτό, θα ήθελα να αναφέρω και τις προτάσεις της επιτροπής για ανάγκη εκσυγχρονισμού της ιατροφαρμακευτικής περίθαλψης και υγειονομικού ελέγχου των καταστημάτων κράτησης. Η υγιεινή, η καθαριότητα, η διατροφή, η ενδυμασία, η συχνή ιατρική εξέταση και εν γένει η υγεία των κρατουμένων συνιστούν κρίσιμες παραμέτρους των ειδικών όρων διαβίωσης του ελάχιστου της ανθρώπινης αξιοπρέπειας. 
Σε αυτό το πλαίσιο η επιτροπή έκρινε απολύτως απαραίτητη την επανασύνδεση των κρατουμένων και με την κοινωνία μέσω της εκπαίδευσης και της εργασίας. Ποιο συγκεκριμένα, η επιτροπή πρότεινε κατ’αρχάς τη διεύρυνση των προσώπων και των φορέων που μπορούν να επισκέπτονται τους κρατουμένους, τη διευκόλυνση της επικοινωνίας τους, αλλά και την αύξηση των δυνατοτήτων ψυχαγωγίας και ενημέρωσης τους προκειμένου να βρίσκονται σε συνεχή επαφή με την κοινωνία εκτός των φυλακών. Η εκπαίδευση και η διά βίου μάθηση θα συμβάλλει αποφασιστικά και στην εύρεση εργασίας και κατ’ επέκταση στην επανένταξή τους όταν ολοκληρωθεί η ποινή τους. Για το λόγο αυτό, έχει κριθεί εξίσου απαραίτητη η απόκτηση δεξιοτήτων κατά το διάστημα της κράτησής τους. 
Είναι, λοιπόν, σημαντικό ζήτημα η δυνατότητα των κρατουμένων να εργάζονται καθ’ όλο το διάστημα του εγκλεισμού τους. Η εργασία μέσα στη φυλακή αποτελεί δικαίωμα του κρατουμένου. Άλλωστε, η εκμάθηση ή η άσκηση βιοποριστικής τέχνης δίνει στην εργασία ωφελιμιστικό, αλλά και υπαρξιακό περιεχόμενο, καθώς συνιστά διέξοδο από την απραξία γεμίζοντας το χρόνο με θετική δράση. 
Βέβαια, για να μπορέσουν να λειτουργήσουν όλα αυτά, οφείλουμε να λάβουμε άμεσα τα απαραίτητα μέτρα αποσυμφόρησης των ήδη υπαρχουσών φυλακών, αλλά και τη δημιουργία σύγχρονων καταστημάτων κράτησης εντός του αστικού ιστού, απαραίτητη προϋπόθεση για τη δικαιοκρατική και ανθρωπιστική διαβίωση των κρατουμένων στη χώρα μας. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Θα σπεύσω να ολοκληρώσω, κύριε Πρόεδρε, γιατί ο χρόνος τελειώνει. 
Θα ήθελα όμως να αναφέρω συγκεκριμένα ότι η διάλυση και η απομάκρυνση του συγκροτήματος του Κορυδαλλού αποτελεί δέσμευση όλων των κυβερνήσεων διατυπωμένη από το 1994. Ωστόσο, όλες οι δεσμεύσεις παραμένουν στα χαρτιά δυστυχώς. Η απομάκρυνση των φυλακών αποτελεί ηθικό χρέος απέναντι στην κοινωνία του Πειραιά. Πρόκειται για μια στρατηγική κίνηση αλλαγής ποιότητας ζωής σε όλη την ευρύτερη περιοχή. 
Ολοκληρώνοντας, κυρίες και κύριοι συνάδελφοι, θέλω να αναφερθώ επιγραμματικά στις προτάσεις της επιτροπής για την εφαρμογή των εναλλακτικών ποινών ως αναπόσπαστο κομμάτι της μακροπρόθεσμης πολιτικής των μεταρρυθμίσεων στο σωφρονιστικό μας σύστημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα χρειαστώ ένα λεπτό, κύριε Πρόεδρε. 
Είναι σαφές από τα μέχρι σήμερα στοιχεία ότι οι εναλλακτικές ποινές φυλάκισης δεν έχουν διαδραματίσει το ρόλο που θα μπορούσαν στην αντιμετώπιση της εγκληματικότητας. Κρίνεται συνεπώς απαραίτητο να υπάρξει επανεξέταση του ζητήματος και διεύρυνση καθώς και βελτίωση της εφαρμογής τους στη χώρα μας, όπως άλλωστε ισχύει σε όλη την Ευρώπη. Η βαθμιαία αντικατάσταση της στερητικής της ελευθερίας ποινής με όρους εποπτευόμενης ελευθερίας είναι μια κρίσιμη πρόκληση ποινικού αλλά και κοινωνικού ενδιαφέροντος. Οι εναλλακτικές κυρώσεις -παραδείγματος χάριν, η κοινωφελής εργασία- προϋποθέτουν την καλύτερη αξιοποίηση των επιμελητών κοινωνικής αρωγής, ένα ελάχιστο κοινωνικής αποδοχής και ανάλογη υποδομή. Ωστόσο, μπορούν να αποδειχθούν εξαιρετικά αποτελεσματικές στην περίπτωση ορισμένων παραβατών και δη ιδιαίτερα ωφέλιμες ως προς τους ίδιους τους παραβάτες αναφορικά με την ένταξή τους στην κοινωνία. 
Επίσης, προτείνεται από την επιτροπή η δυνατότητα του καταδικασθέντος να επιλέγει ο ίδιος εάν θέλει την παροχή κοινωφελούς εργασίας ή τον κατ’ οίκον περιορισμό ή μια μορφή ηλεκτρονικής παρακολούθησης. Προτείνονται η άμεση ενεργοποίηση των ισχυουσών διατάξεων, η ημιελεύθερη διαβίωση, η τμηματική έκτιση ποινών, αλλά και η χρήση του κατ’ οίκον περιορισμού σε ειδικές περιπτώσεις. Προτείνεται, μάλιστα, η σύσταση από το Υπουργείο Δικαιοσύνης ομάδας ειδικών για τη μελέτη των όρων και επιπτώσεων θεσμοθέτησης του ηλεκτρονικού βραχιολιού. 
Παρ’ όλο που ούτε το θέμα των ποινών αλλά ούτε και εν γένει του σωφρονιστικού μας συστήματος προσφέρεται για οικονομική συζήτηση, ωστόσο θα πρέπει όλοι να αντιληφθούμε ότι συνδέεται άμεσα με τη δαπάνη δημόσιου χρήματος, το οποίο στην παρούσα φάση δεν μας περισσεύει. Αποτελεί, λοιπόν, η σημερινή οικονομική και κοινωνική συγκυρία ευκαιρία να επανεξετάσουμε πώς και πού δαπανούμε τα κρατικά κονδύλια. 
Είναι βέβαιο ότι όλοι μας, εάν μας γινόταν το ερώτημα εάν προτιμούμε τη χρηματοδότηση κατασκευής μιας νέας φυλακής ή ενός σχολείου, θα επιλέγαμε το δεύτερο. Ωστόσο, όσο επιφυλακτικοί και αν είμαστε σχετικά με την ανάγκη αναδιοργάνωσης του σωφρονιστικού μας συστήματος στην παρούσα φάση, δεν μπορούμε παρά να παραδεχθούμε εντέλει ότι το κέρδος που μπορεί να προκύψει για την κοινωνία από την επένδυσή μας στον εκσυγχρονισμό των φυλακών και στην αντεγκληματική και σωφρονιστική πολιτική μπορεί να είναι σαφώς μεγαλύτερο και το κράτος να γίνει πιο ανθρώπινο και πιο ουσιαστικό.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ζητήσει στο σημείο αυτό ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων, κ. Γεώργιος Πεταλωτής.
Να σας δώσω δεκαπέντε λεπτά κατ’ αρχάς, κύριε Πεταλωτή;</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ναι, κύριε Πρόεδρε. Μπορεί και να μην τα εξαντλήσω. Θέλω να μιλήσω, γιατί είναι πολύ ενδιαφέροντα τα όσα ακούμε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Γεώργιος Πεταλωτής για δεκαπέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων):  Ευχαριστώ, κύριε Πρόεδρε.
Κυρίες και κύριοι συνάδελφοι, να ευχηθώ και εγώ από το Βήμα της Βουλής καλή χρονιά σε όλους και όλες, μια χρονιά στην οποία όλοι χρειαζόμαστε δύναμη. Είναι πολύ παρήγορο ότι αυτή την ευχή την απευθύνω επ’ ευκαιρία αυτής της οργανωμένης συζήτησης που γίνεται στη Βουλή των Ελλήνων, μιας συζήτησης που δεν έχει να κάνει με την εκφορά κάποιων λόγων, ωραίων ιδεών και προτάσεων. Ίσως, θα μπορούσε να σκεφθεί κάποιος ότι επειδή προσφέρεται το ζήτημα για να υπάρχει μία ομοφωνία, θα μπορούσαμε να ακούσουμε ωραία λόγια, που όμως δεν έχουν σχέση με την πραγματικότητα. Το αντίθετο συμβαίνει. Και η έκθεση είναι εξαιρετικά ενδιαφέρουσα, αν και σε πολλά σημεία δεν είναι εφαρμόσιμη άμεσα, αλλά και οι εισηγήσεις των συναδέλφων Βουλευτών έδειξαν ότι πραγματικά αυτή η επιτροπή λειτούργησε με υπευθυνότητα, σοβαρότητα, με ενδελεχή έλεγχο των καταστάσεων, που ούτως ή άλλως ήταν και εις γνώση του Υπουργείου Δικαιοσύνης. 
Εκείνο από το οποίο θα ήθελα να ξεκινήσω είναι να δώσω συγχαρητήρια σε αυτή την επιτροπή και παρ’ όλο που δεν είναι καλή η κατάσταση στο σωφρονιστικό σύστημα, να δώσω συγχαρητήρια και σε όλες τις ηγεσίες του Υπουργείου Δικαιοσύνης που πέρασαν μέχρι τώρα. Το λέω αυτό, γιατί γνωρίζω ότι πολλές φορές με την ιεράρχηση των προβλημάτων, που όντως είναι μεγάλα και χρόνια και πολύ περισσότερο τώρα με την κρίση, η δικαιοσύνη θεωρείτο ότι λειτουργεί με ένα μπούσουλα από μόνη της, ότι λειτουργεί αυτονόητα, ότι το σωφρονιστικό σύστημα πολλές φορές ήταν θέμα μόνο ακαδημαϊκών και ειδικών επιστημόνων και εν πάση περιπτώσει απευθυνόταν και σε έναν πληθυσμό, ο οποίος δεν είχε τη δυνατότητα να διαμαρτυρηθεί ή να υψώσει τη φωνή του, τις αντιδράσεις του, να αντιτάξει και να βγάλει προς τα έξω, προς την κοινωνία, το τι συμβαίνει. 
Είπε ο Υπουργός Δικαιοσύνης, ο κ. Παπαϊωάννου, προηγουμένως ότι είναι πολύ σημαντικό το γεγονός πως σήμερα έχουν ανοίξει οι φυλακές, τα καταστήματα κράτησης, με το απαιτούμενο μέτρο και μετά από άδεια φυσικά του Υπουργείου Δικαιοσύνης και στα μέσα και στις κοινωνίες, όταν πριν από λίγο χρονικό διάστημα ακόμη θυμόμαστε τις διαμαρτυρίες του Συνηγόρου του Πολίτη, ο οποίος δεν μπορούσε να έχει πρόσβαση στα καταστήματα κράτησης.
Και αυτό το λέμε, όχι για να δείξουμε ότι έγινε κάτι μεγάλο, αλλά γιατί δεν μπορούμε να αποκρύπτουμε τα προβλήματα που είναι εύκολο να τα κρύψει κανείς εάν θέλει, ειδικά μέσα σε τέτοια καταστήματα, αλλά αντίθετα με το να τα καταγράφουμε, να τα παρουσιάζουμε, σίγουρα βοηθούμε στην επίλυσή τους. 
Από την άλλη μεριά βέβαια δεν θα συνταχθώ με όλο αυτό το κομμάτι το οποίο βγαίνει προς τα έξω και εδώ είναι μια διαπίστωση που την κάνω και στους υπαλλήλους των φυλακών –σε ανθρώπους οι οποίοι ζουν σε ιδιαίτερες συνθήκες εργασιακές, λόγω του αντικειμένου της εργασίας τους- αλλά και στα Μέσα Μαζικής Ενημέρωσης όπου βγαίνει μια μαυρίλα και ένα σκοτάδι, το οποίο δεν πρέπει να βγει σήμερα και από δω. Και δεν το βάζω καθόλου με επικοινωνιακούς όρους, αλλά γιατί όταν βγαίνει μόνο το μαύρο και το σκοτάδι, τότε πραγματικά, αφ’ενός μεν απαξιώνεται η πολλή δουλειά που γίνεται από πολλούς παράγοντες με όποια μέσα υπάρχουν, με τα πενιχρά οικονομικά, με τα πενιχρά  μέσα που υπήρχαν και υπάρχουν μέχρι σήμερα και αφ’ετέρου δημιουργείται και μια μιζέρια, δημιουργείται με απαισιοδοξία ότι όλα είναι μαύρα στο σωφρονιστικό σύστημα ότι δεν λειτουργούν σωστά, ότι υπάρχουν τεράστιες ελλείψεις, ότι υπάρχουν ζητήματα από καταβολής του ελληνικού κράτους και βγαίνουν δυστυχώς μόνο εκεί, χωρίς να βγαίνουν τα πολλά σημαντικά και θετικά που  έγιναν και γίνονται και από τις ηγεσίες του Υπουργείου Δικαιοσύνης και από τη Βουλή, όπως αυτό που γίνεται σήμερα με την ενασχόλησή της και φυσικά με την άμεση συνδρομή των σωφρονιστικών υπαλλήλων. Άρα, να καταγράφουμε, αλλά να μην αδικούμε την κατάσταση και να μην αδικούμε κανέναν σ’ αυτή τη μεγάλη δουλειά, η οποία γίνεται. 
Όταν μου ανέθεσε ο τότε Πρωθυπουργός ο Γιώργος Παπανδρέου τη θέση στο Υπουργείο Δικαιοσύνης και φυσικά πήρα τις αρμοδιότητες του σωφρονιστικού συστήματος, μετά την ανάθεση την αντίστοιχη, προσπάθησα να δω τι γίνεται με ένα σύστημα, το οποίο γνώριζα μεν από την επαγγελματική σκοπιά του δικηγόρου του νομικού -είχα μια αίσθηση τι γινόταν- αλλά ήταν ζητήματα, τα οποία παρά τη δουλειά που γίνεται στο Υπουργείο, θα θεωρούσε κανείς ότι είναι λυμένα, ότι είναι αυτονόητα, χωρίς, όμως, να υπάρχει τίποτα αυτονόητο, λυμένο. Δεν μπορούσα να διανοηθώ ότι όταν μιλάμε για εναλλακτικούς τρόπους έκτισης, όταν μιλάμε για διαφορετική πλέον μεθόδευση στο σωφρονιστικό σύστημα, για διαφορετικές μεθόδους, είναι τόσο παρατημένα και εγκαταλειμμένα αυτά τα ζητήματα των αγροτικών φυλακών, όπου έχουμε αγροτικές φυλακές που θα μπορούσαν να είναι οι οδηγοί, οι leaders -ας μου επιτραπεί η έκφραση- του σωφρονιστικού συστήματος και να υπάρχει ένα χάος, μια εγκατάλειψη, με εκτάσεις πολύ ωραίες, με εκτάσεις πολύ μεγάλες, με εγκαταστάσεις όμως απαρχαιωμένες και κυρίως με ένα σύστημα, το οποίο είναι απαξιωμένο και εγκαταλειμμένο. Και εκεί πραγματικά στις συναντήσεις που κάνουμε με το Γενικό Γραμματέα της σωφρονιστικής πολιτικής, τον κ. Σκανδάμη είπαμε ότι το πιο αυτονόητο είναι να βάλουμε μέσα στις αγροτικές φυλακές αυτούς οι οποίοι μπορούν να συμβάλουν. Δηλαδή, τα γεωπονικά πανεπιστήμια, τις γεωπονικές σχολές της χώρας, τις κτηνιατρικές σχολές, να αναλάβουν να δημιουργήσουν πιλοτικά προγράμματα που θα τους παρέχει η αγροτική φυλακή, αλλά και οι κρατούμενοι, στους οποίους θα πρέπει να δώσουμε κίνητρο να πάνε στις αγροτικές φυλακές, γιατί αυτή τη στιγμή δυστυχώς δεν υπάρχουν κίνητρα, έτσι ώστε να ανυψώσουμε και να εξυψώσουμε το θεσμό. Αυτό είναι το ένα.
Δεν μπορούσα να διανοηθώ ότι αυτό το ΕΣΠΑ το έρμο, το μοναδικό χρηματοδοτικό εργαλείο, το οποίο έχουμε τα τελευταία χρόνια, ήταν τόσο βαλτωμένο. Περιττό να σας πω, κυρίες και κύριοι συνάδελφοι  -και δεν δημιουργεί ψόγο σε κανένα προσωπικά, αλλά θεωρώ ότι είναι απαράδεκτο- ότι το πρώτο έργο στο Υπουργείο Δικαιοσύνης είχε ενταχθεί το Νοέμβριο του 2010. Δεν αντιληφθήκαμε ούτε ως πολιτεία, δυστυχώς, ούτε ως κοινωνία –και εκεί είναι η ευθύνη των πολιτικών φυσικά που χειρίζονται αυτά τα προγράμματα- το πόσο σημαντικές είναι αυτές οι πολύ μεγάλες ελλείψεις, τα τεράστια ελλείμματα, τα οποία υπάρχουν σε επίπεδο υποδομών στο σωφρονιστικό σύστημα, όπως και αλλού φυσικά. Πανελλήνια η απορρόφηση ήταν 3,5% το τέλος του 2009. Δεν θα μπορούσε το Υπουργείο Δικαιοσύνης να έχει άλλους ρυθμούς. Αυτό είναι ένα εργαλείο το οποίο δεν εκμεταλλευτήκαμε. 
Εκεί προσπαθήσαμε, με τις δυνατότητες που υπάρχουν μέσα από το Υπουργείο, η πολιτική ηγεσία, αλλά ζητώντας και τη συνδρομή και πιο ειδικών να βάλουμε εμπρός ζητήματα που έχουν να κάνουν και με τη μηχανοργάνωση και με τη προώθηση και επιτάχυνση της δικαιοσύνης μέσα από συγκεκριμένα προγράμματα, αλλά και για το σωφρονιστικό σύστημα όπου έχουμε καλέσει, σε συνάντηση που έκανα με τους διευθυντές των φυλακών, να πουν τις προτάσεις τους, έστω και τώρα να προσπαθήσουμε να κοιτάξουμε ζητήματα που έχουν να κάνουν με τις υποδομές και τη λειτουργία του σωφρονιστικού καταστήματος. 
Πριν από δύο, τρεις μέρες, μαζί με τον κ. Σκανδάμη πήγαμε στο Σώμα Επιθεώρησης και Ελέγχου Καταστημάτων Κράτησης, για το οποίο υπάρχει πρόταση της επιτροπής για εσωτερική υπηρεσία αλλά δεν ξέρω πώς θα μπορούσε να συμβάλει κάτι τέτοιο. Εμείς στο Υπουργείο Δικαιοσύνης έχουμε ένα Σώμα Επιθεώρησης και Ελέγχου το οποίο όπου υπάρχει καταγγελία, έστω και με τα λίγα μέσα που υπάρχουν και με τις πενιχρές οικονομικές δυνατότητες, πάραυτα πηγαίνουν να ελέγχουν. Κάνουν εξαιρετικούς ελέγχους παρά τα λίγα μέσα που διαθέτουν.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Αυτό το Σώμα είχε συγκροτηθεί ακριβώς για να υπάρχει συνεχής έλεγχος, για να μην είναι ανεξέλεγκτη η διοίκηση και ελπίζω ότι και τώρα στελεχώνεται από αξιόλογους, έμπειρους εισαγγελικούς λειτουργούς και επίσης έμπειρους αστυνομικούς.</ChairmanSpeech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κάνουν εξαιρετική δουλειά και είπαμε να τους ενισχύσουμε γιατί αντιλαμβανόμαστε  ότι και τα στοιχειώδη πλέον είναι δύσκολο σήμερα να υλοποιούνται. Παρ’όλα αυτά πηγαίνουν άμεσα, κάνουν τη δουλειά τους οι άνθρωποι και μάλιστα με ρόλο  αμβλυντικό πολλές φορές καταστάσεων που αλλιώς θα ήταν και πιο οξυμένες. 
Αυτή την ετήσια έκθεση λοιπόν, που μας παρέδωσαν -θα συνεννοηθώ και με τις υπηρεσίες  του Υπουργείου γιατί ίσως υπάρχουν και δεδομένα που δεν μπορούν να δημοσιευθούν- θα σας τη δώσω κιόλας, γιατί η Βουλή πρέπει να έχει πλήρη άποψη. Μάλιστα, για κάποιους που δούλεψαν σε αυτή την επιτροπή υπάρχει μια καταγραφή θετικών και αρνητικών. Εκεί ακριβώς φαίνονται και τα αυτονόητα, όπως είπα προηγουμένως. Ζητήματα όπως είναι η υπερπλήρωση των καταστημάτων κράτησης είναι ζήτημα κυρίαρχο το οποίο φέρνει και πολλές αρνητικές συνέπειες, πολλά αποτελέσματα. 
Εμείς προσπαθούμε με συγκεκριμένους τρόπους να δημιουργήσουμε τομές στο σωφρονιστικό σύστημα έτσι ώστε όχι να λυθεί αυτό το μεγάλο θέμα, γιατί δε  λύνεται από τη μια μέρα στην άλλη, αλλά πρώτον, να υπάρχουν ανάσες, να υπάρχει μια ανακούφιση –και εδώ αναφέρομαι στο νομοσχέδιο για το ρατσισμό, για την αποσυμφόρηση- και πέραν αυτού, πολύ πιο μακροπρόθεσμους στόχους με στοιχεία τα οποία βάζουμε για την αποσυμφόρηση των φυλακών.
Τα δομικά προβλήματα είναι δεδομένα, είναι διαπιστωμένα, είναι γνωστά, τα ακούσαμε και σήμερα από τους συναδέλφους που έχουν σχέση, τις περισσότερες φορές, από τις μακροπρόθεσμες παθογένειες της λειτουργίας των καταστημάτων. Ο υπερπληθυσμός, η υποστελέχωση, η ιατροφαρμακευτική περίθαλψη, η πολύ μεγάλη και αθρόα εισροή λαθρομεταναστών, ανεξέλεγκτα δυστυχώς στη χώρα μας, τις τελευταίες δεκαετίες, η συνεχής κακουργηματοποίηση των αδικημάτων τα οποία έρχονται στην επικαιρότητα, κάτι που αποφασίσαμε επιτέλους να σταματήσουμε και να κόψουμε στο Υπουργείο Δικαιοσύνης για να μην εξαπατούμε την κοινή γνώμη δημιουργώντας κακουργήματα και για ψύλλου πήδημα που μεταφέρονται στις φυλακές και δημιουργούν πιο εκρηκτικά ζητήματα εκεί μέσα και μια σειρά από λύσεις παρουσιάζονται και σε αυτή την έκθεση. 
Μια που είπα για την ιατροφαρμακευτική περίθαλψη, επίσης δεν θα μπορούσα  να διανοηθώ ότι το Ψυχιατρείο Κορυδαλλού δεν έχει έναν μόνιμο ψυχίατρο. Δεν θα μπορούσα να διανοηθώ ότι το Νοσοκομείο του Κορυδαλλού δεν έχει έναν μόνιμο γιατρό, αλλά είχε περίπου πενήντα έναν κατ’ επίσκεψη ιατρούς με ανώτατο πλαφόν αμοιβής 450 ευρώ το μήνα. 
Αντιλαμβανόμαστε λοιπόν, ότι αυτές είναι παθογένειες, οι οποίες δημιουργήθηκαν και συσσωρεύτηκαν επί χρόνια. Είναι παθογένειες που δεν αντιμετωπίστηκαν γιατί για όσους πέρασαν από το Υπουργείο Δικαιοσύνης, όπως και στα  άλλα Υπουργεία υποθέτω, χρειάζεται άμεση αντιμετώπιση τη στιγμή που δημιουργείται το ζήτημα, όταν μάλιστα οι χώροι εργασίας δεν είναι ελκυστικοί με αποτέλεσμα να έχουμε νοσοκομείο χωρίς γιατρούς και ψυχιατρείο χωρίς ψυχιάτρους. 
Από την άλλη, όταν έχουμε κατ’ επίσκεψη ιατρούς με 450 ευρώ πλαφόν, αντιλαμβανόμαστε ότι θα πρέπει κάποιοι να δείξουν ορισμένες συμπεριφορές για να μπορέσουν να σταθούν.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Πεταλωτή, είχε ξεκινήσει η προσπάθεια για να ενταχθούν στο Εθνικό Σύστημα Υγείας τα ιδρύματα αυτά, νοσοκομεία κ.λπ.. Πού βρίσκεται αυτή η προσπάθεια;</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Δεν ευδοκίμησε, δεν τελεσφόρησε η προσπάθεια. Θα πω ακριβώς τι κάνουμε, κύριε Πρόεδρε.
Το αποτέλεσμα είναι να υπάρχει από τη μια μεριά έλλειψη ιατρικής περίθαλψης μόνιμης και σταθερής και από την άλλη να υπάρχει μια φαρμακευτική περίθαλψη, η οποία δίνεται, η οποία υπάρχει με τα πολύ κομμένα κονδύλια.  Εκεί όμως, υπάρχει μια ανεξέλεγκτη συνταγογράφηση και έχουμε το παράδοξο στη σημερινή εποχή που ο συνταξιούχος δεν μπορεί να πάρει το φάρμακό του, δωρεάν ή με τη μικρή συμμετοχή του από το φαρμακείο, να έχουμε φυλακές οι οποίες κατά το δοκούν του κάθε διευθυντή να προμηθεύονται με το δικό τους τρόπο τα φάρμακα, άλλη φυλακή από το φαρμακείο της γειτονιάς, άλλη από τις φαρμακευτικές εταιρείες και άλλη από τις φαρμακαποθήκες, γιατί δεν υπάρχει κεντρικό σύστημα, κεντρικός μηχανισμός προμήθειας των φαρμάκων.
Λοιπόν, αυτά, όπως είπε και ο Πρόεδρος, είναι ζητήματα που τα αντιμετωπίζουμε, ζητήματα που τα βρήκαμε και πρέπει να τα αντιμετωπίσουμε, γι’ αυτό ακριβώς προσπαθούμε να εντάξουμε και στο Εθνικό Σύστημα Υγείας το νοσοκομείο και το ψυχιατρείο. Προσπαθούμε μέσα από μία επιτροπή, η οποία συνεδριάζει με πολύ εντατικούς ρυθμούς και πολύ σύντομα, σε ημέρες ελπίζω, θα έχουμε αποτέλεσμα, να αναλάβει ένα μέρος με την τεχνογνωσία όλης αυτής της κατάστασης στο Υπουργείο Υγείας, το οποίο έχει και την τεχνογνωσία για το πώς προμηθεύονται τα φάρμακα και το πώς θα στελεχωθούν τα καταστήματα κράτησης με γιατρούς.
Γι’ αυτό είπα ότι πολλές φορές μέσα στα πολύ δύσκολα και στα πολύ μεγάλα χάνονται τα μικρά υποτιθέμενα, τα οποία είναι τεράστια, όμως, ζητήματα που είναι αυτονόητα και είναι ένα πολύ μεγάλο μέρος των αιτημάτων και των κρατουμένων, αλλά και των ζητημάτων πού βάζουν οι υπάλληλοι. 
(Στο σημείο αυτό κτυπάει το κουδούνι λήξης χρόνου ομιλίας του κυρίου Υφυπουργού)
Ένα λεπτό ακόμα. Θα κάνω πολύ σύντομα και όπου χρειαστεί θα κάνω παρεμβάσεις, κύριε Πρόεδρε.
Χρειάζεται η χάραξη μιας συνολικής αντιεγκληματικής πολιτικής, ο εξορθολογισμός της ποινικής νομοθεσίας με τις ποινές τις σκόρπιες που αποφασιζόταν μετά από επίκαιρα αδικήματα. Ο κ. Παπαϊωάννου ανέφερε ήδη το τι συμβαίνει με την ισόβια κάθειρξη στη χώρα μας και το τι υπάρχει αλλού. Η αντιμετώπιση της λαθρομετανάστευσης που στη χώρα μας φτάνει το 90% των μη νόμιμων μεταναστών που φτάνει στην Ευρωπαϊκή Ένωση και είναι ένα τεράστιο ζήτημα. Χρειάζεται η πολιτική απόφαση για τη διάθεση πόρων, γιατί είναι και πολιτική απόφαση και θα πρέπει να μείνουμε και να πιέσουμε εκεί πέρα και αυτό κάνουμε ως Υπουργείο, για νέες προσλήψεις ειδικευμένου προσωπικού που ζητάμε, αλλά και φυλακτικού προσωπικού, η βελτίωση των κτηριακών εγκαταστάσεων, οι πολιτικές επανένταξης των κρατουμένων, όπου δεν υπάρχουν δυστυχώς πολιτικές. Δηλαδή, υπάρχει μία επάνοδος η οποία σαφώς και δεν καλύπτει τα στοιχειώδη, τα οποία έπρεπε να γίνουν εδώ και χρόνια. Η φιλανθρωπία και το να προσφεύγουμε στις χάρες κάποιων οι οποίοι μπαίνουν και ανεξέλεγκτα πολλές φορές στα καταστήματα κράτησης για να δημιουργούν και σχέσεις πελατειακές πολλές φορές στο όνομα της φιλανθρωπίας, είναι μία πρακτική η οποία φέρνει τα αντίθετα αποτελέσματα. Λοιπόν, αυτές είναι οι βασικές προτεραιότητες του Υπουργείου Δικαιοσύνης, των συναρμοδίων Υπουργείων και των φορέων. 
Υιοθετούμε την πρόταση για την ίδρυση Ινστιτούτου Αντιεγκληματικής Πολιτικής με παραμέτρους που θα πρέπει να εξετάσουμε γιατί δεν πρέπει να επιβαρύνουμε το δημοσιονομικό στάτους, τη δημοσιονομική κατάσταση της χώρας μας, σε συνεργασία κατά πάσα πιθανότητα με τα πανεπιστήμια της χώρας που διαθέτουν εγκληματολογικά εργαστήρια, διαθέτουν επιστήμονες, αλλά η αυτονομία ενός ινστιτούτου πιστεύουμε, ως Υπουργείο Δικαιοσύνης, ότι μπορεί να προσφέρει. 
Επίσης, μια σειρά από παρεμβάσεις που κάνουμε αυτές τις μέρες, σε αυτή την Κυβέρνηση έρχονται, για το νέο νόμο περί ναρκωτικών, για νέο ποινικό κώδικά για να εξορθολογήσουμε επιτέλους τις ποινές, να υπάρχει αναλογικότητα σε θέματα που αφορούν την ποινική κατάσταση στη χώρα μας πιστεύουμε ως ποινικό υποσύστημα ότι θα βοηθήσει πραγματικά το σωφρονιστικό σύστημα να παρέχει σωφρονισμό, γιατί με συνθήκες αντίξοες δεν παρέχεται.
Και τέλος, υπάρχει και το θέμα των υπαλλήλων ανθρώπων οι οποίοι πραγματικά κάνουν εξαιρετική δουλειά. Αυτά που ακούγονται και βγαίνουν κατά διαστήματα –γιατί υπάρχουν και τέτοια φαινόμενα διαφθοράς των υπαλλήλων- είναι φαινόμενα τα οποία όσο κάνουμε πιο διαφανείς τις φυλακές, όσο βελτιώνουμε τις συνθήκες κράτησης και εργασίας, τόσο θα περιορίζονται χωρίς όμως να σταματάμε να είμαστε κάθετοι στην αντιμετώπισή τους. Έχουμε και αργίες, απολύσεις υπαλλήλων για αυτούς τους λόγους. Από την άλλη θα πρέπει -και είναι αίτημα προς το Υπουργείο Οικονομικών αυτό μια και ήρθε και ο Υπουργός Οικονομικών κ. Βενιζέλος, ο οποίος γνωρίζει και το σωφρονιστικό σύστημα- να απλοποιήσουμε τις διαδικασίες πληρωμής αυτών των ανθρώπων για τα εξαιρέσιμα και για χρηματικά ζητήματα τα οποία σκαλώνουν σε γραφειοκρατικές καταστάσεις και χάνουν οι άνθρωποι και τα λεφτά τους –δεν καθυστερούν απλώς να τα πάρουν- γιατί χωρίς σωφρονιστικούς υπαλλήλους δεν μπορούμε να έχουμε σωφρονιστικό σύστημα.
Κυρία Μερεντίτη, θέλετε κάτι για τις φυλακές Τρικάλων;</Speech> 
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Βεβαίως.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>):  Θα τοποθετηθεί η κ. Μερεντίτη μετά. Θα την ακούσετε και θα παρέμβετε αν χρειαστεί.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>):  Το λόγο έχει ο κ. Προκόπης Παυλόπουλος.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ τον Κοινοβουλευτικό Εκπρόσωπο της Νέας Δημοκρατίας, κ. Δένδια για την παραχώρηση της σειράς και ζητώ συγνώμη διότι όταν εκφωνήθηκε το όνομά μου, δεν βρισκόμουν στην Αίθουσα. 
Κύριε Υπουργέ, κύριοι συνάδελφοι, θα ασχοληθώ στα λίγα λεπτά που έχω στη διάθεσή μου με ένα από τα ειδικότερα θέματα της έκθεσης όπως αυτό αναπτύσσεται στη σελίδα 25. Μιλώ για τις αρχές της σύγχρονης αντιεγκληματικής πολιτικής.
Συζητήσαμε μέχρι τώρα και θα συζητήσουμε φαντάζομαι και στη συνέχεια για το ζήτημα του τι συμβαίνει στις φυλακές. Μείζον ζήτημα, τεράστιο. Ξέρουμε ποια είναι η κατάσταση, ξέρουμε τι σημαίνει να μπαίνει ένας εγκληματίας στη φυλακή και αντί να σωφρονισθεί, να βγαίνει χειρότερος. Πράγματι, εκεί είναι η καρδιά του προβλήματος. 
Όμως πιστεύω πως πρέπει να δούμε και ένα άλλο ζήτημα το οποίο εξελίσσεται ραγδαία και το οποίο υπονομεύει το ίδιο το κοινωνικό σύστημα και οδηγεί σε κοινωνική έκρηξη, ιδίως υπό τις συνθήκες της δεινής κρίσης που περνάμε σήμερα. Και την οποία δυστυχώς θα περνάμε για αρκετά χρόνια, από ό,τι φαίνεται τουλάχιστον. Τίθεται λοιπόν το εξής απλό ερώτημα. Δεν είναι μόνο το ζήτημα του τι συμβαίνει μέσα στις φυλακές, είναι και ποιοι πηγαίνουν στις φυλακές. Με απλές λέξεις το σωφρονιστικό σύστημα είναι οργανωμένο έτσι ώστε να λειτουργεί για εγκληματίες, τους οποίους υποτίθεται θα σωφρονίσει. Άρα, για να λειτουργήσει το σωφρονιστικό σύστημα με βάση τις παραδοσιακές του αρχές, πρέπει αυτός ο οποίος πηγαίνει στη φυλακή να είναι εγκληματίας. Αν δεν είναι εγκληματίας, αν η πράξη για την οποία διώκεται δεν φέρει τα χαρακτηριστικά του εγκλήματος όπως είναι γνωστά στο χώρο του ποινικού δικαίου, αν δηλαδή η πράξη του δεν ενέχει ιδιαίτερη ηθική απαξία, τότε όχι μόνο δεν λειτουργεί το σωφρονιστικό σύστημα αλλά οδηγούνται στη φυλακή άνθρωποι, οι οποίοι είναι δυνατόν όχι απλώς και μόνο οι ίδιοι να μην ωφεληθούν αλλά να βρεθούν σε χειρότερο αδιέξοδο. Και θα εξηγήσω τι εννοώ με αυτό.
Παρατηρούμε, κύριε Υπουργέ, τον τελευταίο καιρό μέσα στην οικονομική κρίση, με την δημοσιονομική πολιτική η οποία ασκείται, να χαρακτηρίζονται ως εγκλήματα ακόμα και η αδυναμία, σε ορισμένες περιπτώσεις, των ανθρώπων να ξεχρεώσουν είτε το δημόσιο είτε τις τράπεζες. Έχουμε τέτοια παραδείγματα. Και, δυστυχώς, πολλαπλασιάζονται τα προβλήματα αυτά, δηλαδή να θεωρείται ο ποινικός κολασμός, ο χαρακτηρισμός μιας πράξης ως εγκλήματος, ένας «καλός» τρόπος πειθαναγκασμού σε είσπραξη. Και προς Θεού, μακριά από μένα –για να μην παρεξηγηθώ- η ιδέα ότι μιλάω για δολοφόνους, κλέφτες, για απατεώνες, για εκ προθέσεως φοροφυγάδες, για εμπόρους ναρκωτικών, για διακινητές μαύρου χρήματος και άλλα τινά παρεμφερή.
(Στο σημείο αυτό την Προεδρική Έδρα  καταλαμβάνει η  Β΄ Αντιπρόεδρος της Βουλής κ.  ΡΟΔΟΥΛΑ ΖΗΣΗ )
Αυτά είναι εγκλήματα, εγκλήματα καθοσιώσεως μάλιστα στις μέρες μας, για τα οποία δεν μπορεί καν να γίνει λόγος περί αμφισβήτησης. Μιλάω για κάτι εντελώς διαφορετικό. Μιλάω για τις περιπτώσεις ανθρώπων που από λόγους αντικειμενικής, πραγματικά, αδυναμίας, ουσιαστικά ανωτέρας βίας, δεν μπορούν να εκπληρώσουν τις οικονομικές τους υποχρεώσεις. Και μάλιστα όταν η αντικειμενική αδυναμία ή η ανωτέρα βία δεν προέρχεται διόλου από τους ίδιους. Διότι για να πω ότι είχα ένα σπάταλο άνθρωπο ο οποίος τα σκόρπισε όλα και στη συνέχεια δεν μπορεί να πληρώσει, και εκεί εγκληματίας είναι. Αλλά μιλάμε για άλλες περιπτώσεις, όπου πολλές φορές το κράτος το ίδιο με τη συμπεριφορά του και πέρα και έξω από οποιαδήποτε πρόβλεψη προκαλεί αυτού του είδους την ιδιότυπη πτώχευση. Μην ξεχνάτε άλλωστε ότι το κράτος είναι ο μεγαλύτερος οφειλέτης που έχουμε αυτήν τη στιγμή στην Ελλάδα: Εξήμισι δισεκατομμύρια ευρώ χρωστάει το κράτος σε φυσικά και νομικά πρόσωπα! Έχουμε, λοιπόν, περιπτώσεις ανθρώπων οι οποίοι πως να υπολογίσουν την άφρονα πολιτική του κράτους που μας οδήγησε εδώ που μας οδήγησε και πού να υπολογίσουν το γεγονός ότι τους χρωστάει το κράτος, δεν τους τα δίνει, αλλά εκείνοι πρέπει, οπωσδήποτε, να εκπληρώσουν τις υποχρεώσεις τους; 
Κύριε Υπουργέ, εδώ μιλάμε για φαινόμενα –νομικός είστε- όπου έχουμε αντικειμενική αδυναμία, ανωτέρα βία του πολίτη. Και μάλιστα με υπαιτιότητα του κράτους, χωρίς ουδεμία δική του υπαιτιότητα. Και όμως έχουμε περιπτώσεις που χαρακτηρίζονται αυτοί οι άνθρωποι ως εγκληματίες. Άρα θα πάνε φυλακή. Φυλακή για να σωφρονίσουμε ποιόν; Να του μάθουμε τι; Άλλοι έπρεπε να είναι στη φυλακή. Το τονίζω: Μακριά από εμένα η ιδέα για δολοφόνους φοροφυγάδες, διακινητές μαύρου χρήματος, εμπόρους ναρκωτικών, κλέφτες, απατεώνες κ.λπ.. Μιλάω για τον απλό άνθρωπο, το φτωχό άνθρωπο, ο οποίος καλείται πολλές φορές να πληρώσει υπό τα καυδιανά δίκρανα ποινικής καταστολής τα λάθη του κράτους, την αφερεγγυότητα του ίδιου του κράτους. Αυτός που θα οδηγηθεί στη φυλακή υπό αυτές τις συνθήκες ωθείται στα πρόθυρα της κοινωνικής έκρηξης, ίσως και στην αυτοκτονία. Αυτόν θα σωφρονίσουμε; Πρέπει να το σκεφτείτε αυτό. Πρέπει να πάρουμε μέτρα για τέτοιους ανθρώπους, όπου δηλαδή η αντικειμενική αδυναμία εκπλήρωσης των οικονομικών τους υποχρεώσεων είναι θέμα πολιτικής του κράτους, δεν έχει καμμία σχέση η δραστηριότητά τους με εγκληματική δραστηριότητα και, πολύ περισσότερο, με ηθική απαξία. 
Και με την ευκαιρία σας λέω ένα πράγμα. Με όσα περνάνε οι πολίτες σήμερα και με όσα τραβάει η κοινωνία, είναι ανάγκη -ιδίως επειδή το κράτος είναι ο μεγαλύτερος οφειλέτης- να γενικευθεί η ένσταση του συμψηφισμού. Την έχουμε εισαγάγει στη νομοθεσία μας σε ήσσονος σημασίας περιπτώσεις. Χρειάζεται να υπάρξει γενικευμένη καθιέρωση της ένστασης του συμψηφισμού, ώστε, εάν σου χρωστάει το κράτος, να μπορείς να του αντιτάξεις την ένσταση αυτή. Αντιλαμβάνεσθε πόσο τούτο θα διευκόλυνε τα πράγματα και πόσο θα έδινε στον πολίτη να καταλάβει τι θα πει αίσθημα δικαιοσύνης, να καταλάβει μέσα του ότι υπάρχει δικαιοσύνη επιτέλους σε αυτόν τον τόπο. Να μην καλείται ο ίδιος να εκπληρώσει τις υποχρεώσεις του, όταν το κράτος είναι το πρώτο που δίνει το παράδειγμα της μη εκπλήρωσης των δικών του υποχρεώσεων. Αυτήν τη γραμμή αντεγκληματικής πολιτικής, αυτήν την αναθεώρηση της αντεγκληματικής πολιτικής ως προς το χαρακτηρισμό συγκεκριμένων πράξεων, ως στοιχείων αντικειμενικής υπόστασης του εγκλήματος, πρέπει να την ξαναδεί κανείς.
Τελειώνω, κυρία Πρόεδρε, και ευχαριστώ για την ανοχή. Και επειδή σας είπα ότι η κρίση θα διαρκέσει χρόνια, η φτώχεια θα γίνεται πιο αισθητή, η κοινωνική έκρηξη θα είναι επί θύραις -αν δεν έχει επέλθει- παράκληση θερμή και για τούτη την Κυβέρνηση και για εκείνες που θα έρθουν να ξαναδούμε πάλι αυτήν την αντεγκληματική πολιτική. Και να σκεφθούμε με πόση φειδώ, ιδιαίτερα κάτω απ’ αυτές τις συνθήκες, πρέπει να χαρακτηρίζουμε τις οικονομικές συμπεριφορές των ανθρώπων, και ιδίως των οικονομικά ασθενέστερων ως ποινικώς κολάσιμες πράξεις, ως κοινά εγκλήματα. 
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Προκόπη Παυλόπουλο.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Νικόλαος Δένδιας.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Κυρίες και κύριοι συνάδελφοι, κατ’ αρχάς, οφείλω να πω και εγώ με τη σειρά μου αυτό το οποίο ελέχθη και από τον εισηγητή μας τον ευρυμαθή νομομαθή, τον κ. Νεράντζη, αλλά και από τους άλλους ομιλητές της Νέας Δημοκρατίας, από την αγαπητή κυρία συνάδελφο Βουλευτή Σερρών και από την κ. Βόζεμπεργκ και από τον κ. Παυλόπουλο,  ότι η συγκεκριμένη έκθεση για το σωφρονιστικό σύστημα είναι μια έκθεση, η οποία χαρακτηρίζεται και από σοβαρότητα και από νηφαλιότητα και από πολύ εκτεταμένη εργασία στο ευρύτερο αυτό πλαίσιο. 
Θα ήθελα επίσης να σημειώσω και το νηφάλιο λόγο του καθ’ ύλην αρμόδιου Υφυπουργού κ. Πεταλωτή, που έθιξε τα θέματα που απασχολούν το σωφρονιστικό σύστημα. Δεν αναφέρομαι στο λόγο του Υπουργού, του κ. Παπαιωάννου. Θα μου επιτρέψετε, επειδή αυτό καλύπτει και την τροπολογία που έχει καταθέσει, να αναφερθώ στο τέλος.
Η έκθεση της επιτροπής για το σωφρονιστικό σύστημα πράγματι βρίσκει θεμέλιο στον ευρύτερο δικαιοπολιτικό πολιτισμό της χώρας, στις ευρύτερες αρχές των ανθρωπίνων δικαιωμάτων και στις πραγματικές επιθυμίες των Ελλήνων πολιτών και της ελληνικής κοινωνίας για την κατάσταση που πρέπει να υπάρχει στις ελληνικές φυλακές.
Θα ήθελα να παρατηρήσω μόνο, απαντώντας σε, οφείλω να πω, όχι πολλές λαϊκιστικές κορώνες κυρίας συναδέλφου του ΠΑΣΟΚ, όσον αφορά τις ημέρες της Νέας Δημοκρατίας –μικρό τμήμα των οποίων είχα την τιμή και εγώ να είμαι Υπουργός- ότι η Νέα Δημοκρατία σε αυτό το χρονικό διάστημα έκανε πολύ σημαντικά πράγματα, ιδίως στο κατασκευαστικό έργο κι αυτό αφορά πολύ περισσότερο συναδέλφους πριν από εμένα και πολύ λιγότερο εμένα. 
Η Νέα Δημοκρατία ανήγειρε μια σειρά από καταστήματα κράτησης. Αύξησε δραματικά τις θέσεις κρατουμένων, αλλάζοντας συνολικά την αναλογία με τον προγραμματισμό που η Νέα Δημοκρατία είχε. Μία σχέση 5 προς 10 που υπήρχε το 2004 ανάμεσα στις θέσεις και τους κρατούμενους επρόκειτο να μετατραπεί σε μια αναλογία 12 προς 9 στις αρχές του 2010 και είχε ήδη μετατραπεί σε 12 προς 8,5 όταν παραδόθηκε η εξουσία. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Τα δύο τελευταία χρόνια αυτό το κατασκευαστικό έργο φαντάζομαι εξαιτίας των οικονομικών δυσκολιών –αν και μου κάνει εντύπωση, κύριε Υφυπουργέ, γιατί δύο από αυτές τις φυλακές ήταν σε στάδιο αποπεράτωσης- δεν έχει ολοκληρωθεί και δεν έχει βοηθήσει να λυθεί ένα θέμα που πραγματικά βρίσκεται στη ρίζα του προβλήματος. Ποιο είναι αυτό; Το πρόβλημα του υπερπληθυσμού στις φυλακές. 
Μιλάμε μάλιστα για υπερπληθυσμό αναφερόμενοι σε έναν ιδιόρρυθμο πληθυσμό. Δηλαδή το 50% και παραπάνω –γιατί δεν έχω πλήρως επικαιροποιημένα στοιχεία- είναι αλλοδαποί, ένα άλλο 50% και πάνω αφορά υποθέσεις ναρκωτικών και ένα πολύ μεγάλο κομμάτι άνω του 55%, ίσως προσεγγίζει και το 60%, είναι υπότροποι εγκληματίες. Και μόνο το τελευταίο στοιχείο δηλώνει μια μεγάλη αποτυχία του ελληνικού σωφρονιστικού συστήματος.
Εγώ δεν θα συμμεριστώ την αισιόδοξη εικόνα που δόθηκε από ορισμένους συναδέλφους. Και όταν ήμουν Υπουργός και τώρα λέω ότι στο πλαίσιο της λειτουργίας του σωφρονιστικού συστήματος και παρά τις φιλότιμες προσπάθειες της πλειοψηφίας των σωφρονιστικών υπαλλήλων έχει δημιουργηθεί μία παράλληλη κοινωνία, μία κοινωνία που επικοινωνεί ευθέως με την εγκληματικότητα και μέσω της οποίας έχουμε δει τον τελευταίο καιρό να υπάρχει και μία σύμμειξη των φαινομένων του κοινού εγκλήματος και της τρομοκρατίας. Κοινώς το σωφρονιστικό σύστημα –και το λέω με τους ηπιότερους δυνατούς τόνους- είναι ένα δυνάμει τεράστιο πρόβλημα για την ελληνική κοινωνία, η οποία πρέπει ευθέως να σταθμίσει τι σημαίνει γι’ αυτήν η επίλυση αυτού του προβλήματος.
Έρχομαι εδώ στην κοστολόγηση των προτάσεων που γίνονται εδώ. Γιατί η επιτροπή έκανε ένα σημαντικό έργο, κατέγραψε σημαντικά θέματα στα οποία απαιτείται παρέμβαση, δεν ήταν μέσα στο εύρος των καθηκόντων της και γι αυτό δεν τις κοστολόγησε.
Συνακόλουθα έρχονται συνάδελφοι εδώ –παρατήρησα ας πούμε με μεγάλη προσοχή την τοποθέτηση του αγαπητού συναδέλφου, του Κοινοβουλευτικού Εκπρόσωπου του Κομμουνιστικού Κόμματος Ελλάδας και επίσης, του ιδιαίτερα αγαπητού σε εμένα κ. Τσούκαλη- οι οποίοι καταθέτουν μία σειρά προτάσεων οι οποίες όμως, οφείλω να πω, το πως θα πραγματοποιηθούν -λαμβανομένου υπ’ όψιν του στοιχείου του κόστους- διαφεύγει της προσοχής μου.
Παραδείγματος χάριν, ο αγαπητός συνάδελφος του Κομμουνιστικού Κόμματος Ελλάδας είπε να υπάρχουν ξενώνες για τα άτομα που βγαίνουν από τις φυλακές και δεν έχουν κάπου αλλού να πάνε. Πάρα πολύ ωραία ιδέα! Τη στιγμή που δεν μπορούν να χρηματοδοτηθούν οι ίδιες οι φυλακές, πώς θα χρηματοδοτηθούν οι ξενώνες; Θα ήταν ιδιαίτερα ενδιαφέρον δίπλα από κάθε πρόταση να υπάρχει μία σαφής θέση για το πώς η πρόταση αυτή θα χρηματοδοτηθεί. 
Ο κ. Τσούκαλης μίλησε προηγουμένως για υποχρεωτική πρόσληψη -αν θυμάμαι καλά, θα με συγχωρήσει αν κάτι αποδίδω λανθασμένα- των αποφυλακιζομένων με συγκεκριμένο ποσοστό που θα επιβάλλεται. Το λέμε αυτό τη στιγμή που στη χώρα υπάρχει μια ανεργία που υπερβαίνει το 20% στο γενικό πληθυσμό. Πώς θα γίνει αυτό;
Εδώ λοιπόν αυτό το οποίο πρέπει να κάνουμε είναι να καταθέτουμε –αυτή είναι η άποψή μου- συγκεκριμένες προτάσεις για κάθε μέτρο το οποίο προτείνουμε και πρέπει η ελληνική κοινωνία να έχει σαφείς προτεραιότητες εν όψει του κόστους που κάθε πρόταση που κατατίθεται σημαίνει. Κατά την άποψη του ομιλούντος και της Νέας Δημοκρατίας, το σωφρονιστικό σύστημα είναι πολύ σημαντική προτεραιότητα και κατά συνέπεια, οι προτάσεις που αφορούν το σωφρονιστικό σύστημα πρέπει να τυγχάνουν πρόταξης από πολλά άλλα επίσης σημαντικά, διότι είναι αλληλένδετες με τη δημόσια ασφάλεια και η δημόσια ασφάλεια έχει υποστεί βαρύτατο πλήγμα στη χώρα. Νομίζω ότι η χώρα οδηγείται σταδιακά σε καθεστώς οιονεί ανομίας και αν αυτό δεν αντιμετωπιστεί, τότε πραγματικά η κοινωνία ως έχει, ως την αντιλαμβανόμαστε, ως τη γνωρίζουμε, δεν θα έχει σημασία. Διότι δεν πρέπει να ξεχνάμε ότι αυτό το σωφρονιστικό σύστημα σχεδιάστηκε σε μια εποχή που το ίδιο το εγκληματικό φαινόμενο ήταν τελείως διαφορετικό. Διαφορετική υφή εγκλημάτων εκλήθη και σχεδιάστηκε να αντιμετωπίσει και είναι όλως διαφορετική η πραγματικότητα που σήμερα αντιμετωπίζει η ελληνική κοινωνία. 
Τελειώνω με το ευρύτερο αυτό θέμα. Απλώς θα ήθελα να πω, σε σχέση με μία παρατήρηση του Προέδρου της Βουλής κ. Πετσάλνικου προηγουμένως, ότι στο ν. 3772/2009, τον οποίο είχα την τιμή να εισηγηθώ και τον ψήφισε η Εθνική Αντιπροσωπεία, υπήρχε διάταξη για τα ειδικά θεραπευτικά καταστήματα, για να ενταχθούν στο ΕΣΥ. Προβλέπονταν βεβαίως διατάγματα με προτάσεις των Υπουργών Οικονομικών, Υγείας και Δικαιοσύνης, τα οποία προφανώς δεν ακολουθήθηκαν μετά. Φαντάζομαι ότι η αιτία –θα το εξηγήσει αυτό, αν θέλει, ο παριστάμενος Υφυπουργός- έχει να κάνει με την οικονομική στενότητα ή άλλα θέματα που αφορούν το Υπουργείο Υγείας, το οποίο θα ήταν ο δέκτης αυτών των νοσοκομείων. 
Και κάτι ακόμη θα ήθελα να πω. Το θέμα των ανθρωπίνων δικαιωμάτων στις φυλακές και της επίσκεψης και της Διακομματικής Επιτροπής της Βουλής και του Συνηγόρου του Πολίτη, και αυτό κατοχυρώθηκε με τον ίδιο νόμο, επί των ημερών της Νέας Δημοκρατίας και επί των ημερών μου, το ν. 3772/2009. Απέδωσε τα εύσημα ο κύριος Υπουργός. Του διέφυγε να τα αποδώσει στο κόμμα που τότε βρισκόταν στην κυβέρνηση. 
Έρχομαι τώρα στο θέμα της τροπολογίας, το οποίο για μένα είναι εξαιρετικά σημαντικό. Αναφέρομαι στην τροπολογία 634 -στην οποία αναφέρθηκε κι ο Υπουργός- στο νομοσχέδιο για την καταπολέμηση των εκδηλώσεων ρατσισμού. Προειδοποίησα τον κύριο Υπουργό και στην επιτροπή -θα το πράξω και από το Βήμα της Βουλής- να μην φέρει αυτή την τροπολογία ως έχει. Θα φέρει τα κόμματα που στηρίζουν την Κυβέρνηση, και μεταξύ αυτών τη Νέα Δημοκρατία, σε εξαιρετικά δύσκολη θέση. Τον καλώ ευθέως να την αποσύρει. 
Ο κύριος Υπουργός τελείωσε την ομιλία του με ένα –ας μου επιτρέψει τον χαρακτηρισμό- φθηνό λογοπαίγνιο λέγοντας «εγώ προτιμώ την τακτική αποσυμφόρηση των φυλακών παρά την έκτακτη δι’ ελικοπτέρων». Εάν αυτό το είπε ως ευφυολόγημα ειρωνευόμενος εμένα, δεν πειράζει. Δεκτό. Απλώς να του θυμίσω ότι το κάνει με τρία χρόνια καθυστέρηση. Το ΠΑΣΟΚ τότε δεν είχε ζητήσει την παραίτησή μου και δεν μου είχε αποδώσει μομφή κατά την απόδραση στην τρίτη εβδομάδα της υπουργίας μου. Εάν όμως verbatim εξηγήσουμε αυτό που είπε, τότε θα μου επιτρέψετε να πω ότι καταλήγουμε σε πολύ στενάχωρα συμπεράσματα. Έρχεται εδώ ο Υπουργός της Δικαιοσύνης και τι μας λέει; Μας λέει ότι έχουμε δύο επιλογές ως ελληνική κοινωνία: είτε μια τακτική αποσυμφόρηση μέσω ενός νομοθετήματος, μιας τροπολογίας που περνάει ο ίδιος, είτε μια έκτακτη αποσυμφόρηση μέσω αποδράσεων. Τρίτον τι στην ελληνική κοινωνία δεν δίδεται. Κι αυτό το ονομάζει ευφυολόγημα!
Σας διαβάζω τι λέει η τροπολογία. Λέει το εξής: «Για ποινές μεγαλύτερες των πέντε και έως δέκα έτη» -δηλαδή και για δέκα χρόνια- «εάν πρόκειται για ποινή φυλάκισης, απολύονται εφόσον έχουν εκτίσει με οποιονδήποτε  τρόπο το 1/3 αυτής. Εάν, δε, πρόκειται για ποινή κάθειρξης, απολύονται εφόσον έχουν εκτίσει πραγματικά το 1/3 αυτής». Τι λέει δηλαδή; Λέει ότι όποιος έχει μεταξύ άλλων ποινή δέκα ετών κι έχει εκτίσει το 1/3 αυτής πραγματικά -εδώ τίθεται το ερώτημα εάν το «πραγματικά» σημαίνει και το χρόνο εργασίας, ως υπολογίζεται, που σημαίνει ότι τα τρία χρόνια μπορεί να είναι και λιγότερο από δύο χρόνια- αρκεί να κάνει μια αίτηση στον κύριο εισαγγελέα, να χαιρετίσει διά χειραψίας το διευθυντή των φυλακών και τους σωφρονιστικούς υπαλλήλους και να επιστρέψει στην ελληνική κοινωνία. 
Ο κύριος Υπουργός εξαιρεί ορισμένα αδικήματα, θεωρώντας ότι αυτό εν πάση περιπτώσει θα βοηθήσει στο να περάσει αυτή η τροπολογία.
Να πω εγώ ορισμένα άλλα που δεν εξαιρεί; Εμπορία ναρκωτικών, θεωρητικά ισόβια. Ικανός δικηγόρος, περίπτωση άξιας όποιας συμπάθειας, αναγνωρίζονται όποια ελαφρυντικά, δέκα χρόνια. Στα δέκα χρόνια, λοιπόν, στα οποία τιμωρείται ο «αγαπητός»  έμπορος ναρκωτικών χάρη σ’ αυτήν την τροπολογία, εάν ψηφιστεί -είμαι βέβαιος ότι δεν θα ψηφιστεί από την Εθνική Αντιπροσωπεία- μπορεί χωρίς καμμία δυνατότητα παρέμβασης του συστήματος δικαιοσύνης της χώρας να επιστρέψει διά απλής αιτήσεως στην κοινωνία.
Άλλο παράδειγμα. Παιδική πορνογραφία, κατ’ επάγγελμα και κατά συνήθεια δέκα χρόνια και με ελαφρυντικό έξι χρόνια.  Με απλή αίτηση -δεν υπάρχει καμμία δυνατότητα κανενός δικαστικού λειτουργού να παρέμβει σε αυτή τη διαδικασία- το «εκλεκτό» αυτό στέλεχος της ελληνικής κοινωνίας, που έχει καταδικαστεί για το προφανώς κατά το Υπουργείο Δικαιοσύνης «συμπαθές» αδίκημα, μπορεί σε ενάμιση χρόνο να βρίσκεται μεταξύ μας.
Είναι δυνατόν τη στιγμή που η δημόσια ασφάλεια είναι το μείζον διακύβευμα μετά την οικονομία ή συγχρόνως με αυτή ή αν θέλετε κατά την άποψη του ομιλούντος, μακροχρόνια και υπέρτερο αυτής, να έρχονται εδώ τέτοιες τροπολογίες με την αιτιολογία, εκ χειλέων του Υπουργού Δικαιοσύνης μάλιστα, ότι η ελληνική κοινωνία βρίσκεται προ δύο επιλογών ή της άτακτης αποσυμφόρησης των φυλακών διά των αποδράσεων ή της τακτικής αποσυμφόρησης διά νομοθετημάτων αυτού του τύπου; Είναι δυνατόν ποτέ αυτό το πράγμα να έρθει προς ψήφιση και να το αποδεχτούμε και μάλιστα σε μια Κυβέρνηση, η οποία βασίζεται σε εθνική συνεννόηση για να αντιμετωπίσει έκτακτη εθνική ανάγκη;
Ειλικρινώς διατυπώνω θερμή παράκληση για δεύτερη φορά, πολύ εντονότερη όμως γιατί την πρώτη φορά το έκανα προσωπικά. Αυτή τη φορά το κάνω και εξ ονόματος του κόμματος της Αξιωματικής Αντιπολίτευσης ή όποιου άλλου χαρακτηρισμού θέλετε να μας δώσετε, κυρία Πρόεδρε. Δεν μπορεί αυτή η τροπολογία να έρθει και να ψηφιστεί στη Βουλή. Δεν είναι δυνατόν να έρθει και δεν θα ψηφιστεί. Προκαλεί τη μήνιν της ελληνικής κοινωνίας, προκαλεί το κοινό αίσθημα, προκαλεί το αίσθημα ασφάλειας των πολιτών.
Ναι, πρέπει να οδηγηθούμε σε ένα ειλικρινές σωφρονιστικό σύστημα. Πρέπει να συζητήσουμε ένα σύστημα ποινικής ειλικρίνειας. Πρέπει όποιος καταδικάζεται σ’ ένα χρόνο φυλακή να ξέρει ότι τον περιμένει ένας χρόνος φυλακή και όχι,  όπως έχουμε καταφέρει μέσα από όλη την πορεία ετών, να φτάσουμε σε ένα σύστημα ποινικής ανειλικρίνειας και θεωρητικών ποινών οι οποίες ουδέποτε καταγιγνώσκονται.
Αλλά η τροπολογία αυτή είναι ένα βήμα προς την απολύτως αντίθετη κατεύθυνση. Η τροπολογία αυτή δεν μπορεί να περάσει, δεν πρόκειται να περάσει και παρακαλώ και πάλι κύριε Υφυπουργέ, διαβιβάστε στον κ. Υπουργό ότι είναι σώφρον να μην τη φέρει προς ψήφιση στην Εθνική Αντιπροσωπεία.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):  Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής  τριάντα δύο μαθητές και μαθήτριες και δύο εκπαιδευτικοί από το 3ο Γυμνάσιο Λαμίας, 1ο τμήμα.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Εμμανουήλ Μπεντενιώντης.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΝΤΗΣ</Parlmember>: Ευχαριστώ, κύριε Πρόεδρε.
Κύριοι συνάδελφοι, αναμφίβολα το ζήτημα του σωφρονιστικού συστήματος της χώρας, αλλά και των συνθηκών διαβίωσης των κρατουμένων είναι ένα μεγάλο και ξεχωριστό πρόβλημα. Διότι, η εικόνα του συστήματος εκφράζει ακριβώς την ποιότητα της ευνομούμενης πολιτείας, αλλά και τον χαρακτήρα του κράτους δικαίου, αφού δεν νοείται κράτος δικαίου χωρίς ένα ολοκληρωμένο και υψηλής ποιότητας στη λειτουργία του, σωφρονιστικό σύστημα, το οποίο πρέπει να σέβεται τον πολίτη ο οποίος δεν μπορεί να είναι υπήκοος.
Η έκθεση της διακομματικής επιτροπής, είναι πράγματι, αντικειμενικά, ένα τεκμηριωμένο πόρισμα, αλλά και μια δέσμη ουσιαστικών και ολοκληρωμένων προτάσεων. Στην έκθεση αποτυπώνεται συνοπτικά το σύστημα απονομής της ποινικής δικαιοσύνης, ενώ γίνεται ειδικότερη αναφορά και στις αρχές της σύγχρονης αντεγκληματικής πολιτικής.
Επίσης, επιτυχώς σημειώνεται ότι στα ζητήματα της σωφρονιστικής πολιτικής δοκιμάζονται η ευαισθησία και τα ανθρωπιστικά αισθήματα μιας κοινωνίας, η αντοχή των δημοκρατικών θεσμών και ιδίως η προστασία των δικαιωμάτων και της αξιοπρέπειας των κρατουμένων ανθρώπων. Ακόμη, επισημαίνεται, στη συνέχεια, ότι ο ελάχιστος πυρήνας απαραβίαστης ιδιωτικής ζωής, η ανθρωπιστική διαβίωση από άποψη τόσο φυσικών όσο και ηθικών όρων συνιστά μέρος της σωφρονιστικής νομιμότητας.
Ακριβώς γι’ αυτά οι δικαιοκρατικοί και ανθρωπιστικοί όροι διαβίωσης με βάση τους σύγχρονους φυσικούς όρους, αλλά και τις απαραβίαστες ηθικές και κοινωνικές προεκτάσεις, είναι υποχρέωση όλων μας. Έτσι, οι θεσμικές προτάσεις της έκθεσης της επιτροπής για τη σύσταση μόνιμης διακομματικής επιτροπής για την εξέταση, αλλά και την παρακολούθηση του σωφρονιστικού συστήματος      -που, άλλωστε, έχει γίνει ήδη δεκτή- η ίδρυση πειραματικής φυλακής -πρότυπο φυλακής- και η σύσταση ανεξάρτητου Ινστιτούτου Αντεγκληματικής Πολιτικής συνιστούν πρωτοποριακές παρεμβάσεις, για να έχουμε ένα σύγχρονο, ένα ανθρώπινο, ένα επαρκές και ολοκληρωμένο σωφρονιστικό σύστημα.
Άρα, η διακομματική επιτροπή επέτυχε ένα σημαντικό αποτέλεσμα, τη διατύπωση μιας πληρέστατης εισήγησης και ενός ολοκληρωμένου πλαισίου λειτουργίας του συστήματος. Έτσι, στη βάση αυτής της έκθεσης, που προσυπογράφεται απ’ όλες τις πτέρυγες της Βουλής, η Κυβέρνηση μπορεί και πρέπει να προωθήσει τον εκσυγχρονισμό, αλλά κυρίως και βασικά τη μεταρρύθμιση του συστήματος, όπως αυτό πρέπει να λειτουργεί σε μία ανθρώπινη κοινωνία, όπως πρέπει να είναι η δική μας κοινωνία.
Αυτά συνοπτικά, επιγραμματικά, στο σχολιασμό της Έκθεσης και στη συνυπογραφή της. Παρεμπιπτόντως, όμως, είναι σκόπιμο να γίνει μια αναφορά και στο πρόβλημα της απομάκρυνσης, ίσως και της κατάργησης του συγκροτήματος των Φυλακών Κορυδαλλού. Και είναι σκόπιμο να γίνει αυτή η αναφορά, γιατί είναι ένα πρόβλημα που έχει απασχολήσει το πολιτικό μας σύστημα και όλους τους κομματικούς φορείς.
Οι Φυλακές Κορυδαλλού είναι η μεγαλύτερη φυλακή της χώρας, με πληθυσμό τέσσερις φορές μεγαλύτερο από εκείνο για τον οποίο έχει σχεδιαστεί. Βρίσκεται μέσα στον αστικό ιστό, στο κέντρο της πόλης, ακριβώς παράπλευρα στα σχολεία και η διάλυση και η απομάκρυνση του συγκροτήματος αποτελεί δέσμευση όλων των κυβερνήσεων, που διατυπώθηκε το πρώτον το 1994.
Η υπόσχεση της πολιτείας διαχρονικά και διακυβερνητικά μέχρι σήμερα, κυρία και κύριοι συνάδελφοι, παραμένει ανεκπλήρωτη. Άρα, η απομάκρυνση των φυλακών αποτελεί ηθικό χρέος, απέναντι στην κοινωνία ολόκληρου του Πειραιά. Ακριβώς γι’ αυτό η ομόφωνη θέση της επιτροπής είναι ότι η πολιτεία πρέπει να αντιμετωπίσει το θέμα με υψηλή προτεραιότητα, με αξιοπιστία, ώστε σε σαφώς προσδιορισμένο χρονικό διάστημα να υλοποιηθούν αυτές οι δεσμεύσεις.
Σε αυτή τη θέση, κύριε Υπουργέ, της έκθεσης και της επιτροπής, είναι σκόπιμο να υπάρχει μία σαφής, δική σας δέσμευση και ένα συγκεκριμένο χρονοδιάγραμμα, για να έχει η Κυβέρνηση, αλλά και το πολιτικό σύστημα συνέπεια σε αυτό που οφείλει και έχει δεσμευθεί απέναντι σε μία ολόκληρη κοινωνία, την κοινωνία του Πειραιά.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Εμείς ευχαριστούμε τον Κοινοβουλευτικό Εκπρόσωπο κ. Μπεντενιώτη.
Ο Υφυπουργός κ. Γεώργιος Πεταλωτής έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Θα ήθελα για λίγο μόνο το λόγο, για να μην υπάρχουν εντυπώσεις, μια που επέστρεψε ο κ. Δένδιας.
Όσον αφορά στη συγκεκριμένη τροπολογία -η οποία πρώτα απ’ όλα θα μας απασχολήσει σε επίπεδο Εθνικής Αντιπροσωπείας με το νομοσχέδιο για το ρατσισμό- θα ήθελα να τονίσω κάποια σημεία για να μη σπέρνουμε πανικό, να μην προκαταλαμβάνουμε συζητήσεις οι οποίες θα γίνουν, για τις οποίες πρέπει να είμαστε ψύχραιμοι και να μην απορρίπτουμε εκ των προτέρων τροπολογίες που έχουν συγκεκριμένη στόχευση και συγκεκριμένες δικλίδες ασφαλείας.
Πρώτα απ’ όλα, θέλω να τονίσω –και το λέω γιατί μπορεί να είναι και άποψη και άλλων συναδέλφων από εδώ και πέρα- ότι εμείς δεν ήρθαμε να πούμε ότι αποσυμφορούμε τις φυλακές και ότι λύνουμε το πρόβλημα των φυλακών με μία τροπολογία, όπου συλλήβδην, πολύ μαζικά και χωρίς στοχοθέτηση αφήνουμε κάποιους να βγουν έξω από τις φυλακές. Κάνουμε συγκεκριμένη αποσυμφόρηση, με συγκεκριμένες δικλίδες.
Αυτή η ενέργειά μας, ως Υπουργείο Δικαιοσύνης, είναι ένα μικρό μέρος, είναι μόνο ένα υποσύστημα μιας συνολικότερης στρατηγικής που έχουμε για την αποσυμφόρηση των φυλακών. Αυτό ακριβώς είπα και κατά την ομιλία μου και θα το πούμε ξανά ότι εκείνο που προέχει είναι ο εξορθολογισμός των ποινών. Φέρνουμε ποινικό κώδικα, όπως είπε ο κ. Παπαϊωάννου, έτσι ώστε να μη γεμίζουν οι φυλακές -κάτι που είπε και ο κ. Παυλόπουλος σε πολύ συγκεκριμένο τομέα, βέβαια- με ανθρώπους, οι οποίοι δεν πρέπει να είναι μέσα στη φυλακή, δεν πρέπει να εκτίουν ποινή φυλάκισης. Γι’ αυτό ακριβώς τονίζουμε και τις εναλλακτικές ποινές, αλλά και με την καινούργια, την ορθολογική διαχείριση της ποινικής αντιμετώπισης και μεταχείρισης προσδοκούμε και προληπτικά. Άρα, είναι ένα πολύ μικρό μέρος.
Δεύτερον, επειδή είπατε για ναρκωτικά και για άλλα αδικήματα, τα οποία δημιουργούν και αντανακλαστικά σε όσους τα ακούν, φέρνουμε νόμο για τα ναρκωτικά, όπως ξέρετε, όπου εκεί θα υπάρχει συγκεκριμένο πλαίσιο και τα ναρκωτικά τα βάζουμε σε ένα ζήτημα και σε ένα πλέγμα ειλικρινούς, επιτέλους, αντιμετώπισης για να σταματήσουμε να έχουμε όλο αυτό το αρρωστημένο σύστημα της ποινικής μεταχείρισης των ναρκωτικών ουσιών.
Από εκεί και πέρα, θέλω να σας θυμίσω, βέβαια, ότι με το ν.3346∕2005, ο τότε Υπουργός Δικαιοσύνης, κ. Παπαληγούρας, έκανε κάτι ανάλογο. Θα σας πω και τι και ξέρετε τις ενστάσεις εκεί. Ο κ. Χατζηγάκης με το ν.3727∕2008 έκανε κάτι, επίσης, ανάλογο. 
Εσείς, όπως είπαμε, με το ν.3772∕2009 κάνατε αποσυμφόρηση, φέρνοντας για πρώτη φορά, κύριε Δένδια, το θέμα της κάθειρξης πέντε ετών, που σημαίνει ότι διώξατε κακουργήματα. Δεν μπορώ να αντιληφθώ, λοιπόν, την ένστασή σας αυτήν τη στιγμή –τη θεωρητική, τη νομική και δογματική θα μπορούσα- καθώς λέτε ότι σήμερα υπάρχει μεγάλο πρόβλημα, που θα βγουν κάποιοι που έχουν καταδικαστεί με κακουργήματα και με τις ελαφρύνσεις των ποινών. Αλλά, τα κακουργήματα τα βγάλατε κι εσείς έξω. Ας είμαστε, λοιπόν, πιο ειλικρινείς. 
Εν πάση περιπτώσει, εγώ δέχομαι και τις εντάσεις σας και τη δυνατότητα,  φυσικά, όλων να έχουμε ενστάσεις. Είναι ένα ζήτημα, το οποίο θα συζητηθεί στο χρόνο και με τον τρόπο που πρέπει και μπορεί να συζητηθεί και ας μην προδικάζουμε και ας μη δημιουργούμε εντυπώσεις.
Ευχαριστώ.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Δένδια, έχετε το λόγο για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Κύριε Υπουργέ, επαναλαμβάνουμε εδώ τη συζήτηση που κάναμε και στην επιτροπή με τον Υπουργό Δικαιοσύνης.
Οι τρεις διατάξεις όπου αναφερθήκατε είναι ορθές. Η δική μου διάταξη του ν.3772/09 είναι διευκρινιστική της προηγούμενης διάταξης. Αναφέρεται στα πέντε χρόνια που είχαν ήδη περάσει με το άρθρο 16 του ν.3727/08 και πράγματι διευκρινίζει ότι συμπεριλαμβάνει -ήταν αυτονόητο- και την κάθειρξη. Η δική μου διάταξη ψηφίστηκε τότε διότι υπήρχαν αντικρουόμενες αποφάσεις και έπρεπε να υπάρξει διευκρίνιση για την ενότητα της ερμηνείας και η ενότητα δεν μπορούσε παρά να είναι η επιεικέστερη προς τον κατηγορούμενο. 
Εν πάση περιπτώσει, εγώ είχα πει σαφώς τότε στην Εθνική Αντιπροσωπεία –το  επανέλαβα και στην επιτροπή και σας το επαναλαμβάνω και τώρα- ότι ήταν μία διάταξη, για την οποία ούτε τότε ήμουν υπερήφανος ούτε τώρα είμαι. Ήταν μία διάταξη, η οποία συγχρόνως ψηφίστηκε –λέω ξανά ότι η δική μου ήταν διευκρινιστική προηγούμενης- στο πλαίσιο ενός ευρύτατου κατασκευαστικού προγράμματος, που είχε η Νέα Δημοκρατία «τρέξει» όλα αυτά τα χρόνια και η οποία είχε ως στόχευση να καλύψει όλες τις θέσεις κράτησης μέχρι το 2010, ώστε να μην υπάρχει τέτοια ανάγκη.
Παρά ταύτα, όμως, επιτρέψτε μου να σας πω το εξής: Μην αγνοείτε την απίστευτη ποιοτική διαφορά ανάμεσα στα πέντε και τα δέκα έτη καθείρξεως, έθιξα παραδείγματα συγκεκριμένων αδικημάτων. Σας είπα πώς είναι δυνατόν αυτός ο οποίος καταδικάζεται με το 348 του Ποινικού Κώδικα για παραγωγή παιδικής πορνογραφίας να βγαίνει έξω υπό τις παρούσες συνθήκες; Είναι δυνατόν όλα αυτά να είναι έτσι; 
Δεν σας το λέω για να σας ασκήσω κριτική γιατί δεν έχει ψηφιστεί η διάταξη. Εκτιμήστε το ότι σας προειδοποιώ πριν συζητηθεί η τροπολογία και σε χαμηλούς τόνους όπως έκανα και στο πλαίσιο της επιτροπής, ακριβώς για να μην οδηγηθούμε στην κατάσταση να βρεθούμε εδώ, στην Εθνική Αντιπροσωπεία, όταν έλθει η διάταξη και να αναγκαστούμε να ζητήσουμε πράγματα, για τα οποία στο πλαίσιο της εθνικής συνεννόησης ενός πολύ μεγάλου κινδύνου, δεν θα θέλαμε. Σας παρεκάλεσα στην επιτροπή, σας παρακαλώ και τώρα μην φέρετε τη διάταξη αυτή.
Αν θέλετε, απαλείψτε τουλάχιστον την τρίτη της παράγραφο, αλλάξτε το σύνολο των εξαιρετέων αδικημάτων, διευρύνετέ το. Μην μας φέρετε σε δύσκολη θέση. Μην εκλαμβάνετε την προειδοποίηση ως αρνητική κριτική, αλλά ως ειλικρινή συνεισφορά στην προσπάθεια να νομοθετούμε ορθά. Σας ξαναλέω, όμως, ότι η διάταξη ως έρχεται είναι απαράδεκτη και αν ακόμη επικαλείστε το παρελθόν που δεν είναι όμοιο αλλά και αν δεχθώ το σκεπτικό σας, που δεν είναι αληθές. Παρά ταύτα, το χθεσινό λάθος δεν μετατρέπεται σε ορθό σήμερα.</Speech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, μπορώ να έχω το λόγο μόνο για μισό λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ναι, κύριε Υπουργέ.</ChairmanSpeech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Επαναλαμβάνω ότι θα συζητηθούν όλα αυτά και πρέπει να συζητηθούν. Θα εκφράσει καθένας τις αντιρρήσεις του, τις ενστάσεις του και τις νομικές και τις δογματικές. 
Από εκεί και πέρα, δεν θα πρέπει να τα παραβλέψουμε, γιατί δεν πρέπει να περνάμε την εντύπωση ότι αφήνουμε ναρκωτικά, πορνογραφίες σήμερα έξω. Θα πρέπει να είμαστε προσεκτικοί. Φυσικά, δεν πρέπει να λανθάνει της προσοχής ότι εξαιρέσαμε μια σειρά από ζητήματα που έχουν να κάνουν με την ασφάλεια του πολίτη, όπως είναι οι ληστείες ή με την ιδιαίτερη κοινωνική απαξία, όπως είναι το οικονομικό έγκλημα. Τα εξαιρούμε. Φυσικά, στη συζήτηση της Ολομέλειας θα έχουμε χρόνο και κάθε τρόπο πρόσφορο για να βρούμε την καλύτερη λύση. Δεν πρέπει να φεύγουμε με εντυπώσεις από εδώ.</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Κύριε Πρόεδρε, μπορώ να έχω το λόγο;</Speech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Τώρα, κύριε Πρόεδρε, αν απαντήσει ο κ. Δένδιας, θα απαντήσω και εγώ ξανά…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μισό λεπτό.</ChairmanSpeech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): …για ένα θέμα το οποίο δεν είναι της σημερινής συζήτησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μισό λεπτό. Παρακαλώ, κύριε Δένδια, καθίστε. 
Μην ακυρώσουμε αυτό που πρόκειται να γίνει. Εδώ κάναμε μια συζήτηση για κάτι που πρόκειται να συζητηθεί στην Ολομέλεια. Μην ακυρώνουμε από πριν τη συζήτηση στην Ολομέλεια.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Το ανακοίνωσε ο Υπουργός. Δεν ήρθαμε εμείς εθελοντικά…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Νομίζω ότι δόθηκαν οι αναγκαίες διευκρινίσεις.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Θέλω να παρακαλέσω τον κύριο Υφυπουργό για το εξής: Προχθές στο πλαίσιο της εκτελεστικής επιτροπής της Νέας Δημοκρατίας μετείχαν και δύο μετέχοντες στην Κυβέρνηση Υπουργοί, ο κ. Αβραμόπουλος και ο κ. Δήμας, οι οποίοι και οι δύο δήλωσαν πλήρη άγνοια της συγκεκριμένης τροπολογίας. 
Ερωτώ, λοιπόν, διά του κυρίου Υφυπουργού τον κύριο Υπουργό –δικαιολογημένα απόντα, δεν υπονοώ ότι για κάποιον λόγο δεν βρίσκεται στην Αίθουσα- αν έχει γνώση το υπουργικό συμβούλιο της τροπολογίας αυτής. Καλύπτει η Κυβέρνηση τη βούλησή σας; Καλύπτει –ξαναρωτώ- η Κυβέρνηση τη βούλησή σας ή προχείρως δεσμεύει μια κυβέρνηση η οποία δεν έχει καμμία γνώση αυτού του οποίου λέτε να φέρετε;
Σας παρακαλώ, καταλήγοντας -και ζητώ συγγνώμη από τον αγαπητό συνάδελφο, τον κ. Πλεύρη, που εκμεταλλεύομαι την καλοσύνη του- να μην τη φέρετε. Μην τη φέρετε! Δεν έχετε ούτε καν την κυβερνητική συναίνεση, πόσω μάλλον τη συναίνεση της Βουλής!</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Έγινε κατανοητό.</ChairmanSpeech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Υπουργέ, πείτε μια λέξη μόνο, για να τελειώνουμε.</ChairmanSpeech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Θα ήθελα να πω μόνο κάτι. Το ποια γνώση έχει η Κυβέρνηση –και απαντώ και σε εσάς, κύριε Πλεύρη, που απαντήσατε πολύ εύκολα ότι δεν έχει- είναι θέμα πολύ λεπτό στη σημερινή Κυβέρνηση. Το τι ισορροπίες υπάρχουν και το πώς λαμβάνονται οι αποφάσεις αφήστε να το δούμε στο υπουργικό συμβούλιο ή ας το εκφράσουν κατά τη συζήτηση οι Υπουργοί. Το αν έχει ή δεν έχει γνώση δεν είναι θέμα ακριβώς αυτής της συζήτησης. Αυτό σας είπα προηγουμένως. Μην ακυρώνουμε τίποτα και μην τορπιλίζουμε καταστάσεις τις οποίες πρέπει να σεβόμαστε. Είμαστε εδώ, η Εθνική Αντιπροσωπεία έχει τον τελευταίο λόγο ούτως ή άλλως. Εμείς, εδώ, αυτό το Κοινοβούλιο, αυτή η σύνθεση ψηφίζει ή καταψηφίζει τους νόμους. Με νηφαλιότητα και σοβαρότητα θα δούμε όλα τα ζητήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο κ. Κωνσταντίνος Μουσουρούλης, Βουλευτής της Νέας Δημοκρατίας, για πέντε λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ πολύ, κύριε Πρόεδρε, καθώς και τον κ. Πλεύρη που μου παραχωρεί το Βήμα.
Θα ήθελα, πρώτα από όλα, να συγχαρώ τους συντελεστές της έκθεσης για τη μεθοδολογία, την άρτια τεκμηρίωση και τις συγκροτημένες προτάσεις τους και να τους ευχαριστήσω, γιατί πιστεύω ότι δίνουν τη δυνατότητα να αφυπνισθούν όλοι οι εμπλεκόμενοι στο σωφρονιστικό σύστημα της χώρας σε κάθε επίπεδο. 
Η έκθεση αυτή, κύριε Υπουργέ, συμπίπτει με μία άλλη έκθεση της Ευρωπαϊκής Επιτροπής κατά των βασανιστηρίων που δόθηκε προχθές στη δημοσιότητα, η οποία κάνει δύο διαπιστώσεις σε σχέση με τις ελληνικές φυλακές. Η πρώτη είναι ότι οι συνθήκες διαβίωσης και κράτησης είναι απαράδεκτες και η δεύτερη διαπίστωση είναι η έλλειψη ενός σχεδίου διαχείρισης των φυλακών. Αναγνωρίζει βεβαίως ως ελαφρυντικά, την αύξηση των μεταναστευτικών ροών, καθώς  και την οικονομική κατάσταση της χώρας. 
Στην εικόνα ενός σωφρονιστικού συστήματος αντικατοπτρίζονται πέρα από τον πολιτισμό κατά Ντοστογιέφσκι, και η πρόοδος μιας χώρας. Σε μια χώρα, όμως, που υποβαθμίζεται, που παρακμάζει, όπως η δική μας, δεν θα μπορούσε να εξαιρεθεί το σωφρονιστικό σύστημα. Αυτός, άλλωστε, είναι και ο λόγος για τον οποίο η έκθεση στην οποία προαναφέρθηκα, διαπιστώνει δραματική μεταβολή των συνθηκών κράτησης και διαβίωσης στις ελληνικές φυλακές σε σχέση με το 1997. 
Κύριε Υπουργέ, το σωφρονιστικό σύστημα, όπως και κάθε άλλο σύστημα, είναι πολυπαραγοντικό. Όλοι οι εμπλεκόμενοι σε αυτό οφείλουν να δουλέψουν στους συντελεστές που θα εξασφαλίσουν την ισορροπία του συστήματος. Κατά τη γνώμη μου, τέσσερις είναι οι  βασικοί αυτοί συντελεστές. Το σύστημα απονομής ποινικής δικαιοσύνης το ανθρωπιστικό σκέλος, το ηθικό σκέλος και, τέλος, το κοινωνικό, δηλαδή η εκπαίδευση, η κατάρτιση και, βέβαια, η απασχόληση.
Εδώ θα ήθελα να κάνω μία πρώτη παρατήρηση. Η έκθεση της διακομματικής επιτροπής περιλαμβάνει στην αρχή της, μία καταγραφή των περιπτώσεων μερικής ή μη εφαρμογής του Σωφρονιστικού Κώδικα, τον οποίο ο κ. Παπαϊωάννου χαρακτήρισε ως έναν από τους πιο σύγχρονους στην Ευρώπη.
Θα μπορούσε, λοιπόν, το Υπουργείο να επιμερίσει στους συντελεστές ισορροπίας που προανέφερα –ή και σε άλλους τους λόγους για τους οποίους δεν κατέστη δυνατή η πλήρης εφαρμογή του Σωφρονιστικού Κώδικα και έτσι να θέσει προτεραιότητες. Άλλωστε, ούτε από εσάς κύριε Υπουργέ, αλλά ούτε και από τον κ. Παπαϊωάννου άκουσα για προτεραιότητες. Αν το σύστημα δεν σωφρονίζει και δεν υποστηρίζει αποτελεσματικά την επανένταξη των κρατουμένων, τότε αποτυγχάνει. 
Σε ό,τι αφορά στο σωφρονισμό, μας είπε ο κύριος Υπουργός προηγουμένως το 60% των κρατουμένων είναι υπότροποι. Δεν έχω πρόχειρα στοιχεία σε ό,τι αφορά την κοινωνική επανένταξη, αλλά νομίζω ότι και εκεί τα πράγματα δεν είναι ευχάριστα. Άρα, θα πρέπει να δούμε κάποιες πρακτικές που είναι συνδεδεμένες με το πρόβλημα. Όπως επεσήμαναν αρκετοί συνάδελφοι, η μη ταξινόμηση κρατουμένων κατά ομοειδείς κατηγορίες, είναι γεγονός ότι διευκολύνει τη διάχυση των άγραφων νόμων της φυλακής σε όλο τον πληθυσμό της, αλλά και την εκπαίδευση όλου του πληθυσμού σ’ αυτούς τους άγραφους νόμους. Δεν είναι τυχαίο, λοιπόν, ότι οι φυλακές έχουν μετατραπεί σε σχολές εκπαίδευσης σε ό,τι αφορά το έγκλημα εκτός από κέντρα διακίνησης ναρκωτικών. Τα πτυχιακά γίνονται στις φυλακές ανηλίκων και τα μεταπτυχιακά στις φυλακές ενηλίκων. Νομίζω ότι αυτήν την εικόνα έχει ο καθένας που ασχολείται, έστω και επιδερμικά, με το θέμα.
Υπάρχουν και οι άλλες πολιτικές που είναι έμμεσα συνδεδεμένες με το πρόβλημα; Όλοι οι συνάδελφοι αναφέρθηκαν στον υπερπληθυσμό. Είναι αλήθεια ότι οι φυλακές ξεχειλίζουν κυρίως λόγω των αλλοδαπών. Αυτό το θέμα συνδέεται με το μεταναστευτικό, αλλά και με το θέμα της απονομής ιθαγένειας; Άρα θα πρέπει να δούμε με στοιχεία αυτές τις πολιτικές και να αναλάβουμε τις κατάλληλες νομοθετικές πρωτοβουλίες. Η Νέα Δημοκρατία έχει δεσμευτεί ότι θα αλλάξει τον νόμο για την ιθαγένεια.
Υπάρχουν όμως και άλλα τεχνικά μέσα για την αποσυμφόρηση των φυλακών που δεν έχουμε αξιοποιήσει, όπως για παράδειγμα, η ηλεκτρονική παρακολούθηση σύμφωνα με μοντέλα των Ηνωμένων Πολιτειών, της Σουηδίας, της Μεγάλης Βρετανίας. Η ηλεκτρονική παρακολούθηση θα μπορούσε να ήταν πιο αποτελεσματική απ’ ό,τι η αποσυμφόρηση των φυλακών με νομικές ρυθμίσεις. Θα μπορούσε επίσης να δοθεί μεγαλύτερη έμφαση στην πρόληψη, με επισκέψεις σχολείων στις φυλακές. Σχετικά με την αξιοποίηση των κοινοτικών κονδυλίων. Η εκπαίδευση των σωφρονιστικών υπαλλήλων είναι κάτι πάρα πολύ σημαντικό και ειδικά των σωφρονιστικών υπαλλήλων που υπηρετούν στις φυλακές ανηλίκων. Δεν μπορεί να είναι ίδιου τύπου η εκπαίδευση που παρέχεται στους μεν και στους δε. Επίσης, υπάρχουν και λειτουργούν προγράμματα επιχειρηματικότητας για τους αποφυλακισθέντες, τα οποία θα πρέπει να ενισχυθούν, όπως και προγράμματα εργασίας στις φυλακές.
Ας μιλήσουμε επίσης για τις υποδομές, κύριε Υπουργέ. Η «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.» πολιτικά υπάγεται πλέον στο Υπουργείο Υποδομών και Μεταφορών. Όμως, εδώ θέλω να σταθώ λίγο στο θέμα του θεσμοθετημένου ειδικού χωροταξικού για τις φυλακές, το οποίο βρίσκεται υπό αναθεώρηση. Είναι γεγονός και το λένε όλες οι μελέτες ότι τα κόστη διατήρησης και συντήρησης μίας υφιστάμενης φυλακής είναι μεγαλύτερα από το κόστος κατασκευής μίας καινούργιας φυλακής. 
Θα πρέπει, λοιπόν, το κριτήριο αυτό να ληφθεί υπ&apos; όψιν σε σχέση με την αναθεώρηση του χωροταξικού και να μπουν προτεραιότητες εκεί όπου οι υποδομές είναι πεπαλαιωμένες. Αναφέρομαι συγκεκριμένα στη φυλακή, η οποία υπάρχει και λειτουργεί στην πόλη της Χίου, εντός του αστικού της ιστού και στις πραγματικά άθλιες συνθήκες που επικρατούν εκεί. Την έχω επισκεφτεί και έχω δει κρατουμένους να κοιμούνται σε στρώματα στο πάτωμα. Ας μην περιγράψω καλύτερα τις συνθήκες γιατί αποτελούν ντροπή.
Κλείνοντας, κύριε Πρόεδρε, θέλω να σταθώ σε κάποιες από τις προτάσεις που αποτυπώθηκαν στην έκθεση και πιστεύω πως είναι πολύ σημαντικές. Ποιες ξεχωρίζω απ’ αυτές; Πρώτα απ’ όλα, στο γενικό επίπεδο σωφρονιστικής πολιτικής, ξεχωρίζω την πρόταση για την σε βάθος μελέτη της μη προσωρινής κράτησης χρηστών ναρκωτικών ή τη λελογισμένη χρήση αυτής της διάταξης ιδίως όταν αφορά σε ανηλίκους. Αυτό το θέμα είναι πάρα πολύ σημαντικό, για να αποφύγουμε δυσάρεστες συνέπειες αργότερα, στο επόμενο βήμα της επανένταξης.
Θέλω επίσης να σταθώ στην ενεργοποίηση της εκκλησίας, των τοπικών φορέων και των εθελοντικών οργανώσεων και, βέβαια, στην ίδρυση και λειτουργία πειραματικής φυλακής προτύπου, προκειμένου να μελετηθούν όλες οι νέες, σύγχρονες μορφές σωφρονιστικής πολιτικής. Μάλιστα, προτείνω ως παραλλαγή αυτής της πρότασης την επιλογή μίας υφιστάμενης φυλακής και τη μετατροπή της σε πειραματική, προκειμένου να εξετάσουμε άμεσα όσα προτείνονται στην έκθεση.
Τώρα, σε ό,τι αφορά τους ανήλικους κρατουμένους είναι πολύ σημαντικό το θέμα. Έχουμε μη εξαρτημένους από ναρκωτικά κι εδώ πρέπει να δώσουμε μεγάλη προσοχή. Η έκθεση έχει σημαντικά στοιχεία. Θα προσέθετα σε αυτά –γιατί έχω μία πρόσφατη εμπειρία στη Χίο από εξάρθρωση ενός κυκλώματος που είχε εμπλέξει πάνω από εκατό ανήλικους στα ναρκωτικά, οι οποίοι τώρα βρίσκονται σε φυλακές ανηλίκων σε όλη την Ελλάδα- υποστήριξη σε γονείς και διάκριση σε σχέση με την αντιμετώπιση των ανήλικων αυτών, αν προέρχονται από το κέντρο ή από την περιφέρεια. Διότι στην περιφέρεια -γνωρίζετε πάρα πολύ καλά- οι κοινωνίες είναι κλειστές και χρειάζεται μία εξειδικευμένη αντιμετώπιση. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος  του Λαϊκού Ορθόδοξου Συναγερμού, κ. Αθανάσιος Πλεύρης.</ChairmanSpeech> 
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Κύριοι συνάδελφοι, κατ’ αρχάς είναι σημαντικό ότι ο Υφυπουργός Δικαιοσύνης είναι από τους ανθρώπους, που λόγω και του γνωστικού του αντικειμένου, αλλά και του ότι έχει εντρυφήσει ως πρόεδρος δικηγορικού συλλόγου και ως μάχιμος δικηγόρος, γνωρίζει πολύ καλά αυτά τα θέματα που έχουν να κάνουν με τα σωφρονιστικά καταστήματα. Μάλιστα υπάρχει μία συνεργασία σε επίπεδο συζητήσεων για προτάσεις και λύσεις που μπορούν να βρεθούν για το πολύ μεγάλο πρόβλημα που υπάρχει στις ελληνικές φυλακές αναφορικά με τη συμφόρηση. 
Η σημερινή συζήτηση συνδέεται άμεσα με αυτό που έθεσε και ο Υπουργός αλλά και ο Κοινοβουλευτικός Εκπρόσωπος της Νέας Δημοκρατίας, κ. Δένδιας, διότι η αποσυμφόρηση των φυλακών δεν μπορεί, κατά την άποψη τη δική μας, να γίνεται απλώς και μόνο επειδή οι συνθήκες στις φυλακές δεν είναι καλές ή επειδή είναι πολλοί οι κρατούμενοι. Η όποια απεγκληματοποίηση ή η όποια δυνατότητα να βγει κάποιος έξω μπορεί να συνδέεται με χίλια δύο θέματα, αλλά, κατά την άποψή μας, δεν μπορεί επ’ ουδενί να συνδέεται με το θέμα ότι «κύριοι, έχω κάποιον εγκληματία μέσα κι επειδή δεν μπορώ να τον κρατήσω, τον αφήνω έξω». 
Αυτή, λοιπόν, έχουμε ως βασική αρχή. Δεν πιστεύουμε, δηλαδή, στην απεγκληματοποίηση ως μέσο αποσυμφόρησης της φυλακής. Το να κάνουμε μία γενικότερη συζήτηση στο πλαίσιο του Ποινικού Κώδικα, εξορθολογισμό πραγμάτων, είναι άλλο θέμα, αλλά το βασικό μας επιχείρημα να είναι το ότι επειδή υπάρχει πολύς κόσμος στις φυλακές, πρέπει να βγει έξω, κατά την άποψή μας, είναι κάτι που δεν μπορούμε να το ακολουθήσουμε και δεν το ακολουθήσαμε σε καμμία από τις τροπολογίες στις οποίες είχαν έρθει. 
Θα ξεκινήσω μ’ αυτό και θα μπω στα άλλα θέματα, διότι αυτήν τη στιγμή έρχονται από το Υπουργείο Δικαιοσύνης δύο κατευθύνσεις: ο κώδικας περί ναρκωτικών και το θέμα που έχει να κάνει με την τροπολογία. Κατά την άποψή μας, υπάρχει ένα θέμα εδώ, διότι ειδικά ο κώδικας περί ναρκωτικών πέρασε από άλλο Υπουργικό Συμβούλιο, δεν έχει περάσει απ’ αυτό το Υπουργικό Συμβούλιο, αλλά και η τροπολογία δεν έχει συζητηθεί. 
Κύριοι συνάδελφοι, να ξέρουμε τι λέμε, γιατί διάβαζα στις εφημερίδες «αποποινικοποίηση των ναρκωτικών για το χρήστη, βαρύτερες ποινές για τους εμπόρους» και κι ήταν ένα επικοινωνιακό τρικ, που δεν ξέρω από πού έχει βγει. Κάθισα και διάβασα τον κώδικα περί ναρκωτικών κι όλες οι ποινές των εμπόρων μειώνονται, όλες το λέω για να ξέρουμε τι γίνεται. 
Συγκεκριμένα, από τη μία πλευρά έχουμε μία αποποινικοποίηση του χρήστη, που εκεί διαφωνούμε και πταισματοποίηση της δημόσιας χρήσης ναρκωτικών, που διαφωνούμε, αλλά ας πούμε ότι αυτή είναι μία συζήτηση που ανήκει στον κώδικα. Δεν μπορούμε όμως να διαβάζουμε από τις εφημερίδες για βαρύτερες ποινές για τους εμπόρους, όταν η κάθειρξη τουλάχιστον δεκαπέντε ετών γίνεται κάθειρξη τουλάχιστον δέκα ετών, όταν η ισόβια κάθειρξη για τις διακεκριμένες περιπτώσεις γίνεται πρόσκαιρη ή ισόβια κάθειρξη, όταν αυτός που πουλάει ναρκωτικά στον ανήλικο ή χρησιμοποιεί ανήλικο εκεί που ήταν ισόβια, έρχεται τώρα και λέει «κάθειρξη τουλάχιστον δέκα ετών». 
Να πει, λοιπόν, το Υπουργείο ότι όχι μόνο συμπεριφέρομαι επιεικώς στο χρήση αλλά μειώνω και τις ποινές για τους εμπόρους. Κατά την άποψή μας, αυτήν τη λογική δεν μπορούμε να την παρακολουθήσουμε. 
Ως προς την τροπολογία η οποία έρχεται, εμείς διαφωνούμε στην ουσία της. Οφείλω να πω -για να μην αδικήσω το Υπουργείο- ότι στην πραγματικότητα- ο κόσμος δεν το ξέρει αυτό, εγώ θα το πω απ’ αυτό εδώ το Βήμα- όπως είναι το ποινικό οπλοστάσιο, έχει κάποιος τη δυνατότητα να βγει με τα 3/5 ή με τα 2/5. 
Ουσιαστικά μ’ αυτήν την τροπολογία κατά κάποιο τρόπο ευνοούνται όσοι δεν έχουν μεροκάματα. Το χρονικό πλαίσιο που θα κάνουν πάνω-κάτω είναι αυτό ή λίγο περισσότερο. Όμως, πάνω-κάτω αυτό είναι. Δεν θέλω δηλαδή, από εδώ να εκμεταλλευτώ και να δώσω την εικόνα…</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Αίρει το συμβούλιο, όμως!</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Ναι, έχει συμβούλια και χίλια δύο. Αυτά θα πω τώρα αμέσως. 
Όμως, το βασικότερο για εμάς είναι ο συμβολισμός. Το βασικότερο δηλαδή, είναι τι λες σε μια κοινωνία που πλήττεται από την εγκληματικότητα. Λες ότι εγώ επειδή δεν μπορώ να έχω τις υλικές υποδομές ή επειδή φοβάμαι την εξέγερση των κρατουμένων, μπαίνω στη λογική να βγουν. Αλλά τότε μπαίνω και στα κακουργήματα και τι εξαιρώ; Το λέω διότι έρχεται και λέει μια κουβέντα. Λέει ότι εξαιρεί για λόγους συμβολικούς το οικονομικό έγκλημα -βέβαια, στην πορεία μπήκαν και άλλα εγκλήματα, αλλά στην αρχική μορφή δεν υπήρχαν- και ότι μένουν μέσα πάλι τα βαριά αδικήματα, όπως είναι τα ναρκωτικά και οι έμποροι λαθρομεταναστών που ενδεχομένως να μην έχουν ποινή πάνω από δέκα χρόνια. Αν και το πλαίσιο είναι αυστηρό, μπορεί με κάποια ελαφρυντικά να έχουν λίγα χρόνια. Επίσης, αναφέρεται ότι μένει μέσα, όπως ειπώθηκε, η παιδική πορνογραφία. 
Δεν μπορούμε να παρακολουθήσουμε αυτήν τη λογική. Θα συμφωνήσουμε και συμφωνούμε όλοι στο να πούμε ότι πρέπει να κάνουμε ένα ποινικό οπλοστάσιο στο οποίο να μη μιλάμε για θεωρητικές ποινές, αλλά για ποινές πραγματικές. Μάλιστα, έτσι οι ποινές μπορεί να είναι και εξορθολογισμένες, διότι κάποιος σου λέει «μα, γι’ αυτό το αδίκημα τα οκτώ χρόνια δεν είναι πολλά;». Όμως, για όσους είμαστε νομικοί, μπορεί να πούμε ότι δεν είναι και πολλά, διότι με το πλαίσιο το οποίο υπάρχει στο ποινικό δίκαιο αυτά τα οκτώ χρόνια στην πραγματικότητα μπορεί να είναι τρία. 
Άρα, εάν πάμε στη λογική ότι φτιάχνουμε μεν τις ποινές, αλλά αυτές οι ποινές θα εκτελούνται και δεν θα έχουμε τους όρους της υφ’ όρον απόλυσης, να συζητήσουμε για καλύτερες ποινές. Όμως, θα πρέπει να ξέρουμε ότι εκτελούνται. Όσο παραμένει η υφ’ όρον απόλυση κατά τέτοιο τρόπο που τελικά φτάνει να είναι στο 1/5 και στα 2/5 σε μια πραγματική έκδοση, δεν μπορούμε να παρακολουθήσουμε τη μείωση ποινών για τα βαριά αδικήματα ή από την άλλη πλευρά, την πριμοδότηση ατόμων, ώστε να βγουν έξω, έστω και αν αυτή η πριμοδότηση δεν αφορά το σύνολο, αλλά ένα κομμάτι που έχει να κάνει ενδεχομένως με κάποιους μήνες και με την παροχή εργασίας στις φυλακές. Και παράλληλα, γίνεται και τελείως άκριτα. 
Και ερχόμαστε στο μείζον θέμα που αφορά το τι γίνεται στις ελληνικές φυλακές. Θα πρέπει να πούμε ευθέως ότι το πρόβλημα είναι οι αλλοδαποί κρατούμενοι, διότι κύριοι συνάδελφοι, αυτήν τη στιγμή, όπως ειπώθηκε, το 60% στις φυλακές είναι αλλοδαποί οι οποίοι έχουν μεγαλύτερο ποσοστό εγκληματικότητας από αυτό που τους αναλογεί. Εύλογα θα βγουν κάποιοι και θα πουν «μήπως είναι άνθρωποι που δεν μπορούν να πληρώσουν την ποινή τους;». Έχω ζητήσει από το Υπουργείο τα στοιχεία –βρίσκονται στον κοινοβουλευτικό έλεγχο- τα οποία δείχνουν ότι στην πραγματικότητα αυτά τα ποσοστά αφορούν τη βαριά εγκληματικότητα. Δεν πρόκειται, δηλαδή, γι’ αυτό που πάει να παρουσιάσει η Αριστερά, ότι δηλαδή κάποιος καημένος λαθρομετανάστης μπαίνει φυλακή επειδή δεν έχει να πληρώσει. Πρόκειται για βαριά εγκληματικότητα και στα πέντε με δέκα χρόνια και στις ληστείες και στα ναρκωτικά και στις ανθρωποκτονίες και στους βιασμούς. Τα νούμερα είναι σ’ αυτό το πλαίσιο. Εκεί, λοιπόν, είναι το μεγάλο πρόβλημα. 
Το μεγάλο πρόβλημα είναι ότι επειδή δεν έχει ελεγχθεί η ροή των λαθρομεταναστών και επειδή παρουσιάζεται αυξημένη εγκληματικότητα σ’ αυτά τα τμήματα του πληθυσμού, έχουμε και συμφόρηση στις ελληνικές φυλακές. Άρα, δεν θα έπρεπε επ’ ουδενί να υπήρχε μείωση ποινών σε ό,τι αδίκημα συνδέεται με τη λαθρομετανάστευση και θα έπρεπε να εξαιρείται τουλάχιστον και από τις όποιες ευεργετικές διατάξεις μπορεί να υπάρξουν. 
Εδώ πέρα, λοιπόν, ερχόμαστε και λέμε τι κάνουμε. Θα σας πούμε ευθέως τι θα κάνουμε. 
Κύριοι συνάδελφοι, ο σωφρονισμός ο οποίος πρέπει να γίνεται στις φυλακές είναι ένα μεγάλο θέμα. Όμως, θα πρέπει να δούμε την πραγματικότητα με ειλικρίνεια. Μικρό κομμάτι μόνο μπορεί να σωφρονιστεί. Και η εγκληματική απαξία έχει μια ουσία. 
Όταν, λοιπόν, τα κονδύλια είναι λίγα, θα πρέπει να υπάρχει τέτοιος διαχωρισμός στις φυλακές –υπάρχει σε ένα πλαίσιο ανάλογα με την πτέρυγα, αλλά εγώ λέω και σε επίπεδο φυλακών πλέον- ώστε να δούμε και να στοχεύσουμε είτε σε χαμηλής φύσεως εγκληματικότητα είτε σε εγκληματικότητα που είχε άλλης μορφής απαξία και ό,τι κονδύλιο υπάρχει, να πέσει εκεί για να σώσουμε τον κόσμο. 
	Εγώ πιστεύω ότι υπάρχουν αδικήματα τα οποία δεν θα σωφρονιστούν. Για ένα κατά συρροή μαστροπό ή έναν παιδεραστή ή ένα βιαστή, πιστέψτε με, κάντε ό,τι θέλετε, σωφρονισμός δεν θα υπάρχει. Πρέπει, λοιπόν εγώ να μαζέψω αυτά τα κονδύλια και να δω αν μπορώ να έχω ένα πρόγραμμα για να σωφρονίσω τον ανήλικο δράστη. Να κάνω έναν αγώνα εκεί. Μπορώ για κάποιον που έχει μία χαμηλής φύσεως εγκληματικότητα, που έχει ενδεχομένως και εγκληματικότητα που συνδέεται με την οικονομική του διαβίωση, να δώσω έναν αγώνα; Να τον δώσω εκεί. Κάτι μπορεί να πετύχω. Πρέπει να κάνουμε τον ουσιαστικό διαχωρισμό για να μην υπάρχει ο έλεγχος του οργανωμένου εγκλήματος μέσα από τις φυλακές, για να μην μπορούν οι ισχυροί που βρίσκονται εκεί μέσα να φτάνουν στο σημείο ουσιαστικά να διοικούν τις φυλακές. Θα πρέπει να γίνει ο ουσιαστικός διαχωρισμός και να δει η πολιτεία πώς θα κάνει τον αγώνα σ’ αυτά τα στρώματα. Αυτό αντίστοιχα έχει σχέση και με τους αλλοδαπούς κρατούμενους. 
Ερωτώ: Ο σωφρονισμός ποια σημασία έχει; Έχει τη σημασία ότι ο άλλος θα βγει να επανενταχθεί στην ελληνική κοινωνία. Ερώτηση: Για κάποιον ο οποίος έχει απέλαση μαζί με την ποινή του, συνεπώς ο στόχος είναι ότι «κύριε, θα κάνεις την ποινή σου και θα σηκωθείς να φύγεις έξω»; Ποια πρέπει να είναι η στόχευση; Βλέπω ότι η επιτροπή εδώ λέει να τους μαθαίνουν ελληνικά, να τους κάνουν το ένα, το άλλο. Μα, η ποινή συνοδεύεται με μία απέλαση. Αυτός δεν θα βρεθεί στην ελληνική κοινωνία. Ποιος ο λόγος να προσπαθεί ένα σωφρονιστικό σύστημα να δημιουργήσει όρους επανένταξης κάποιου που θέλει να απελάσει; Πρέπει να δούμε, λοιπόν, εκείνο το πλαίσιο. Ας γίνουν συμφωνίες και οι αλλοδαποί που τιμωρούνται να εκτελούν τελικά την ποινή τους στη χώρα προέλευσής τους. Δεν μπορεί να αντέξει αυτό το βάρος η ελληνική κοινωνία που είναι κυρίως βάρος το οποίο δεν της αναλογεί βάσει της εγχώριας εγκληματικότητας. Είναι μία εισαγόμενη εγκληματικότητα που επιβαρύνει αυτό το πλαίσιο των φυλακών.
	Θεωρώ, λοιπόν, κύριε Υπουργέ, ότι πρέπει να στοχεύσουμε πραγματικά στα εγκλήματα τα οποία μπορούν να σωφρονιστούν, στους ανθρώπους οι οποίοι μπορούν να σωφρονιστούν. Για την προστασία της κοινωνίας πρέπει να υπάρχει και ένας διαχωρισμός. Εγώ τολμώ να πω ακόμη και αυτό: Άλλη είναι η απαξία της οικονομικής εγκληματικότητας και άλλη η απαξία της βαριάς, βίαιης εγκληματικότητας. Θα μου πείτε: «Δεν πρέπει να τιμωρηθούν;». Προφανώς πρέπει να τιμωρηθούν αλλά η προστασία της κοινωνίας έχει να κάνει κυρίως με την πάταξη της βίαιης εγκληματικότητας. Άλλη η απαξία του απατεώνα –να το πω απλά- και άλλη η απαξία του ληστή που κρατάει ένα μαχαίρι ή έχει ένα όπλο και παράλληλα με την πράξη του μπορεί να δημιουργήσει και σοβαρό πρόβλημα βιαιότητας στην ελληνική κοινωνία.
	Εμείς, λοιπόν, λέμε ότι πρέπει να χτυπηθεί και το κομμάτι της λαθρομετανάστευσης προκειμένου να μην υπάρχει αυτή η ροή. Δεν πρέπει επ’ ουδενί σε μία κοινωνία που μαστίζεται από εγκληματικότητα –εδώ συμφωνώ απόλυτα μ’ αυτά που είπε ο κ. Δένδιας- να δίνουμε το οποιοδήποτε κίνητρο. Να καταλάβουν εδώ πέρα ότι αυτή η κοινωνία δεν μπορεί να αντέξει άλλο, ο κάτοικος ο οποίος πλήττεται να μην ακούει ότι αυτοί που έχουν κακούργημα, έστω και χαμηλής μορφής αλλά κακούργημα, θα βγουν προνομιακά έξω. Να κάνουμε ένα σωστό διαχωρισμό στο κομμάτι των φυλακών και επ’ ουδενί να μη δεχθούμε στο όνομα της αποσυμφόρησης και μόνο μείωση ποινών ιδιαιτέρως σε αδικήματα υψηλότατης απαξίας, όπως είναι αυτά της εμπορίας των ναρκωτικών, των διακεκριμένων περιπτώσεων των ναρκωτικών. Με το νομοσχέδιο-κώδικα περί ναρκωτικών που φέρνει το Υπουργείο Δικαιοσύνης μπορεί να λέει από τη μία πλευρά ότι προστατεύουμε το χρήστη αλλά στην ουσία μειώνει και τις ποινές σε όλες τις μορφές εμπορίας, μη εξαιρουμένων και των διακεκριμένων περιπτώσεων, δηλαδή των περιπτώσεων, όπου μπορεί να επέλθει θάνατος στο θύμα, όπου μπορεί να είναι πάρα πολλά τα κιλά, όπου μπορεί να είναι πολύ μεγάλο το οικονομικό όφελος. Εκεί υπήρχε ο νόμος που έλεγε μόνο ισόβια και τώρα έρχεται η δυνατότητα για πρόσκαιρη κάθειρξη ή ισόβια.
	Εμείς πιστεύουμε, κύριε Υπουργέ, ότι και εσείς και οι συνεργάτες σας γνωρίζετε το πρόβλημα των φυλακών. Έχετε ιδέες προς την κατεύθυνση τού να λειτουργήσει αυτό το πλαίσιο που είπατε αλλά εμείς δεν μπορούμε να παρακολουθήσουμε τη λογική που έχει να κάνει με την «απεγκληματοποίηση» ως λόγο αποσυμφόρησης των φυλακών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και τρεις εκπαιδευτικοί από το 3ο Γυμνάσιο Λαμίας, 2ο τμήμα. 
Η Βουλή τους καλωσορίζει.
(Χειροκροτήματα από  όλες τις πτέρυγες της Βουλής)
Στην Αίθουσα βρίσκεται ο πατριώτης σας, συνάδελφος Βουλευτής και πρώην Υπουργός, κ. Αθανάσιος Γιαννόπουλος. Τα χειροκροτήματα ήταν πιο έντονα για τους πατριώτες. 
Το λόγο έχει η κ. Μαρία Κυριακοπούλου, Βουλευτής του ΠΑΣΟΚ.</ChairmanSpeech> 
<Speech><Parlmember>ΜΑΡΙΑ ΚΥΡΙΑΚΟΠΟΥΛΟΥ</Parlmember>: Ευχαριστώ πολύ, κύριε Πρόεδρε.
Κυρία και κύριοι συνάδελφοι, οι ανορθόδοξες συνθήκες διαβίωσης εντός των φυλακών, η ανεπάρκεια των καταστημάτων κράτησης και η αδυναμία των φυλακών να επιτελέσουν το στόχο τους είναι πρόβλημα διεθνές και διαχρονικό και συνδέεται άμεσα με τη ραγδαία αύξηση της εγκληματικότητας, που είναι μάλιστα εντονότερη σε περιόδους οικονομικής κρίσης και ιδίως σε χώρες, όπως η δική μας,  όπου εισχωρεί καθημερινά μεγάλος αριθμός μεταναστών. 
Όταν εμφανίστηκε ο θεσμός των φυλακών στα τέλη του 18ου αιώνα ο σκοπός ήταν αποκλειστικά και μόνο η τιμωρία του δράστη και η αποκοπή του από την κοινωνία με στόχο την προστασία των υπολοίπων πολιτών. 
Ο θεσμός μετεξελίχθηκε και μόλις έναν αιώνα μετά επικράτησε η αντίληψη ότι οι φυλακές πρέπει να αποτελούν πρωτίστως κέντρα σωφρονισμού των κρατουμένων, κοιτίδες της ομαλής επανόδου τους στην κοινωνία. Η αντίληψη αυτή επικρατεί μέχρι και σήμερα σε πολλές χώρες του κόσμου και συνιστά το γνώμονα σχεδίασης αντεγκληματικών πολιτικών με στόχο τη βελτίωση του παραβάτη και την ολοκληρωμένη επανένταξή του στην κοινωνικοπολιτική ζωή της χώρας. 
Η θεωρία, βέβαια, παρασάγγας απέχει από την πράξη. Η χώρα μας συγκεκριμένα έχει επανειλημμένως δεχθεί σχόλια και κριτικές από διεθνείς οργανισμούς για τις συνθήκες διαβίωσης στις φυλακές και τη μεταχείριση των κρατουμένων. 
Μόλις πριν ελάχιστες μέρες δεχθήκαμε τις έντονες επικρίσεις της επιτροπής του Συμβουλίου της Ευρώπης για την πρόληψη των βασανιστηρίων και της απάνθρωπης ή ταπεινωτικής μεταχείρισης ή τιμωρίας για την κατάσταση στις φυλακές και στα κέντρα κράτησης της χώρας μας.
Στην έκθεση γίνεται λόγος για μη τήρηση των αναγκαίων όρων υγιεινής για απουσία εθνικού στρατηγικού σχεδίου, για τη διαχείριση των φυλακών, για «αποθήκευση» κρατουμένων. Η πλέον ανησυχητική, όμως, είναι η διαπίστωση ότι σήμερα βρισκόμαστε σε χειρότερη κατάσταση από το 1977. Επομένως, περιμένουμε, όπως είπε και ο Υπουργός, το νέο σωφρονιστικό κώδικα. 
Η οικονομική κρίση και το μεταναστευτικό πρόβλημα είναι σίγουρα δύο παράγοντες που δυσχεραίνουν κάθε προσπάθεια αντιμετώπισης του προβλήματος. Όμως σίγουρα αυτό δεν μπορεί να αποτελέσει και δικαιολογία. 
Βασική αιτία της αποτυχίας συγκρότησης ενός λειτουργικού σωφρονιστικού συστήματος είναι η απουσία ολοκληρωμένου σχεδίου δράσης από πλευράς πολιτείας και η έλλειψη ευαισθητοποίησης της κοινής γνώμης που έγκειται κυρίως στην απουσία ενημέρωσης και οδηγεί στο στιγματισμό και την περιθωριοποίηση των αποφυλακισθέντων. 
Η αντιμετώπιση του προβλήματος χρειάζεται πολυεπίπεδη προσέγγιση εντός και εκτός των καταστημάτων κράτησης, όπως πολύ σωστά επισημαίνεται και στην έκθεση της διακομματικής επιτροπής. 
Το πρώτο βασικό πρόβλημα, είναι η συμφόρηση των φυλακών και η αύξηση του αριθμού των ξένων κρατουμένων. Το ίδιο πρόβλημα αντιμετωπίζουν σε αυξημένο βαθμό δεκατρία κράτη-μέλη στην Ευρωπαϊκή Ένωση. Τα υψηλότερα ποσοστά συνωστισμού συναντώνται στη Βουλγαρία, την Ιταλία, την Κύπρο, την Ισπανία και βέβαια στη χώρα μας. Η Ελλάδα είναι και μεταξύ των χωρών που έχουν τα υψηλότερα ποσοστά ξένων κρατουμένων. 
Συνολικά σε όλες τις χώρες της Ευρωπαϊκής Ένωσης το σύνολο των φυλακισμένων ανέρχεται σε εξακόσιους τριάντα χιλιάδες περίπου. Τα καταστήματα κράτησης δεν επαρκούν. Οι συνθήκες διαβίωσης χειροτερεύουν διαρκώς όσο στοιβάζονται υπεράριθμοι κρατούμενοι στα κελιά, δεν τηρούνται οι όροι υγιεινής, δεν υποστηρίζονται με τη δέουσα ψυχολογική και ψυχιατρική βοήθεια οι κρατούμενοι. Όπως είναι γνωστό  έχουν αυξηθεί οι θάνατοι και οι αυτοκτονίες μέσα στις φυλακές. 
Δεύτερο βασικό ζήτημα, είναι οι συνθήκες κράτησης από πλευράς προστασίας των ανθρωπίνων δικαιωμάτων των κρατουμένων, της σωματικής τους ακεραιότητας, της τιμής και της αξιοπρέπειάς τους και από πλευράς τήρησης ή μη της νομιμότητας σε ένα χώρο που προορίζεται να βελτιώσει τους παραβάτες και όχι να τους καταστήσει υπότροπους.
Κατά καιρούς έχουν δει το φως της δημοσιότητας δημοσιεύματα σχετικά με ξυλοδαρμούς, εξευτελισμό της ανθρώπινης αξιοπρέπειας, συμμορίες εντός των φυλακών, διακίνηση ναρκωτικών. Όλα αυτά, βέβαια, σε συνδυασμό με κρούσματα διαφθοράς σωφρονιστικών υπαλλήλων.
Ενώ, λοιπόν, πρέπει να γίνουν λιγότερο αυστηρές ορισμένες ποινές και να αναζητηθούν εναλλακτικές τιμωρίες, ώστε να μειωθεί ο όγκος των κρατουμένων στις φυλακές, πρέπει, παράλληλα, να είναι και παραδειγματική η τιμωρία εκείνων των υπαλλήλων που δεν καταστέλλουν ή, ακόμη περισσότερο, που υποθάλπουν τέτοιες συμπεριφορές.
Ήδη το Σώμα Επιθεώρησης και Ελέγχου των Καταστημάτων Κράτησης που συστάθηκε το 2002, διενεργεί τακτικές και έκτακτες επιθεωρήσεις, ενώ δυνατότητα επίσκεψης στα καταστήματα κράτησης έχει και η διακομματική επιτροπή της Βουλής για το σωφρονιστικό σύστημα της χώρας και ο Συνήγορος του Πολίτη.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Παρ’όλα αυτά, αποδεικνύεται ότι ο έλεγχος δεν αποδίδει και πρέπει να εντατικοποιηθεί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Κύριε Πρόεδρε, θα ήθελα για λίγο την ανοχή σας.
Εφόσον επιτύχουμε να εξασφαλίσουμε στους κρατούμενους στις φυλακές βασικές συνθήκες ασφαλούς και ανθρωπιστικής διαβίωσης και αφού καταστήσουμε τις φυλακές χώρο ασφάλειας και όχι χώρο όπου ανθεί η εγκληματικότητα σε όλες τις μορφές, μόνο τότε μπορούμε να έχουμε τις βάσεις για το επιθυμητό σωφρονιστικό σύστημα για ανάπτυξη εκπαιδευτικών προγραμμάτων εντός των φυλακών. Τότε μπορούμε να προσβλέπουμε σε επανένταξη των κρατουμένων μετά την αποφυλάκισή τους, πάντοτε, βέβαια, με τη μέριμνα της πολιτείας, την παροχή κινήτρων σε εργοδότες για απασχόληση των ανθρώπων αυτών, την απορρόφησή τους σε ειδικά προγράμματα του ΟΑΕΔ, τη δωρεάν ψυχολογική τους στήριξη και παρακολούθηση και μετά την αποφυλάκιση.
Είναι σαφές ότι η αναδιάρθρωση του σωφρονιστικού συστήματος πρέπει να είναι στις άμεσες προτεραιότητές μας, δεδομένου ότι απαιτείται χρόνος, ώστε τα όποια μέτρα ληφθούν να μπορούν να αποδώσουν, ανατρέποντας μία παγιωμένη επί χρόνια κατάσταση, ενώ ταυτόχρονα η εγκληματικότητα αυξάνεται με ταχύ ρυθμό.
Στην έκθεση της διακομματικής επιτροπής της Βουλής υπάρχουν πολύ εύστοχες παρατηρήσεις, προτάσεις που μπορούν να αξιοποιηθούν, ώστε οι ελληνικές φυλακές να αλλάξουν πρόσωπο και η έννοια του σωφρονισμού να λάβει σάρκα και οστά.
Παράλληλα, είναι θετικό ότι μέτρα προωθούνται και από την Ευρωπαϊκή Ένωση για την άμεση θέσπιση κοινών προτύπων για τις συνθήκες κράτησης σε όλα τα κράτη – μέλη, ύστερα από τη δημοσίευση τον Ιούνιο του 2011 της «πράσινης βίβλου» για την εφαρμογή της ενωσιακής ποινικής νομοθεσίας στον τομέα της κράτησης.
Ευχαριστώ πολύ, κύριε Πρόεδρε. Και ευχαριστώ και για την ανοχή σας.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε την κ. Μαρία Κυριακοπούλου, Βουλευτή Αχαΐας του ΠΑΣΟΚ.
Παρακαλούμε τον κ. Αθανάσιο Γιαννόπουλο, Βουλευτή Φθιώτιδος της Νέας Δημοκρατίας, να λάβει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΓΙΑΝΝΟΠΟΥΛΟΣ</Parlmember>: Κατ’ αρχάς, χρόνια πολλά και καλή χρονιά σε όλους.
Κύριε Πρόεδρε, πήρα την πρωτοβουλία να μιλήσω σήμερα έχοντας μία άλλη αίσθηση επί του θέματος του σωφρονισμού όλων των εγκλείστων. Βέβαια, δεν θα μιλούσαμε για μειώσεις ποινών και νομοσχέδιο καινούργιο που κυοφορείται, αν είχαμε συγκεκριμένα καταστήματα σωφρονιστικά αυτής της ποιότητας, ώστε να μην ντρέπεται κανείς και να μη βασανίζεται η ανθρώπινη ύπαρξη. 
Σωφρονισμός ναι, αλλά όχι, όμως, συνθήκες οι οποίες είναι τραγικές σε πάρα πολλές, κύριε Υπουργέ, εκ των φυλακών που διαθέτει η πατρίδα μας. Μπορούμε να διορθωθούμε νομίζω.
Άκουσα τον κ. Πλεύρη που είπε ότι οι ποινές δεν θα μπορούσαν ποτέ να έχουν αν όχι κάποια έκπτωση, ας τη χαρακτηρίσουμε μείωση, διότι δεν πρόκειται αυτός ο οποίος έχει πάρει την ποινή, να έχει στοιχεία σωφρονισμού. 
Δεν ισχύει αυτό που λέμε στην πατρίδα μας για τους ανθρώπους, ότι παλιός γάιδαρος, καινούργια περπατησιά δεν βγάζει. Πιστεύω ότι και ο εγκληματίας, οποιοδήποτε έγκλημα και να έχει διαπράξει, έχει δυνατότητα -και υπάρχουν προϋποθέσεις παιδευτικές τέτοιες- να σωφρονιστεί μέσα στη φυλακή και να γίνει, τέλος πάντων, ένας άνθρωπος  που θα μπορέσει τον υπόλοιπο βίο του να έχει κάποια δραστηριότητα.
Πηγαίνω, όμως, σε μία άλλη πτυχή:
Κύριε Υπουργέ, οι συνθήκες που επικρατούν στο χώρο της υγείας μέσα στις φυλακές μας είναι τραγικές. Ο ν.3772, άρθρο 13, δίνει τη δυνατότητα -και ήταν μία διαχρονική απαίτηση που είχαμε- όλο το σύστημα αυτό να ενταχθεί στο Εθνικό Σύστημα Υγείας. Να ενταχθούν, δηλαδή, όλα τα νοσοκομειακά συγκροτήματα των φυλακών και κυρίως το Νοσοκομείο «Άγιος Παύλος» στον Κορυδαλλό, όπου εκεί υπήρξαν και πολύ καλοί γιατροί παλαιότερα. Θυμάμαι γινόντουσαν και χειρουργικές επεμβάσεις. Τότε διευθυντής στον ιατρικό χώρο ήταν ο χειρουργός Ιθακίσιος. Σήμερα εάν πάτε –και θα σας παρακαλούσα να δείτε τι ακριβώς συμβαίνει μέσα- θα δείτε ότι είναι ένα νοσοκομείο-κολαστήριο.
Μπορεί να έχουν καταδικαστεί, μπορεί να είναι εγκληματίες, μπορεί να έχουν τις οποιεσδήποτε ποινές πάρει, αλλά δεν είναι δυνατόν να νοσηλεύονται σε αυτό το νοσοκομείο υπό αυτές τις τραγικές συνθήκες. Θα πρέπει η πολιτεία να λάβει συγκεκριμένες θέσεις. 
Έστειλα μια επιστολή στον Πρόεδρο της Βουλής, τον κ. Πετσάλνικο, αλλά δεν έτυχα απαντήσεως. Είχαμε πάει μια επιτροπή, η επιτροπή υγείας της Νέας Δημοκρατίας, ο κ. Γιακουμάτος, ο κ. Βαγιωνάς, ο κ. Τσιάρας, η κ. Τσουμάνη Ευγενία και είδαμε τις συνθήκες που επικρατούσαν. 
Κύριε Υπουργέ, άνθρωποι, οι οποίοι βρίσκονται στο τελικό στάδιο καρκίνου, είναι έγκλειστοι. Άνθρωποι ακρωτηριασμένοι, οι οποίοι έχουν κάποιες ποινές, είναι και αυτοί φυλακισμένοι. Άνθρωποι, οι οποίοι είναι ημίπληκτοι, είναι μέσα και συγχρωτίζονται σε θαλάμους πολύκλινους των δεκαέξι ασθενών. Άνθρωποι, οι οποίοι πάσχουν από φυματίωση, είναι εκεί και  περιφέρονται. Άνθρωποι, οι οποίοι είναι φορείς του AIDS, είναι και αυτοί μέσα χωρίς να λαμβάνεται καμμία ιδιαίτερη πρόνοια γι’ αυτούς. Άνθρωποι με καρκίνο δεν τους είχε δώσει κανείς σημασία. 
Δεν έχω την επιστολή που μου έστειλε κάποιος ονόματι Λαμπρόπουλος, έγκλειστος, με καρκίνο της ουροδόχου κύστεως, που πήρα εγώ τη διάγνωση την ιστολογική για να τύχει μιας θεραπείας. 
Άρρωστοι με νοσογόνο παχυσαρκία και με ελεφαντίαση διακόσια ογδόντα κιλά είναι έγκλειστοι. Αυτοί πρόκειται να σωφρονιστούν; Αυτή είναι η πολιτική υγείας που έχει η κυβέρνηση τώρα του ΠΑΣΟΚ και οι κυβερνήσεις διαχρονικά που πέρασαν γι’ αυτούς τους ανθρώπους; Δεν υπάρχει δυνατότητα στο δικαιακό μας σύστημα να είναι έγκλειστοι στο σπίτι τους κατ’ αυτόν τον τρόπο; 
Τι υπάρχει όμως; Και το αναγνωρίζω. Υπάρχει το Συμβούλιο Εφετών βάσει των αιτήσεων που κάνουν για να αποφυλακιστούν αυτό το χρονικό διάστημα που τους μένει στη ζωή. Σας λέω για ανθρώπους με τελικό στάδιο καρκίνου, με καρκίνο της ουροδόχου κύστεως και μόνιμες ειλεοστομίες, με καρκίνο του παχέος εντέρου με μόνιμες κολοστομίες, που σ’ αυτήν την τραγική κατάσταση παραμένουν έγκλειστοι. Παρακαλώ πολύ να πάρετε για τα Πρακτικά την επιστολή αυτή, η οποία δεν έτυχε απαντήσεως.
(Στο σημείο αυτό ο Βουλευτής κ. Αθανάσιος Γιαννόπουλος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Θα έλεγα, κύριε Πρόεδρε ότι θα έπρεπε -και θα πρέπει, γιατί όχι εσείς- να πάρετε την πρωτοβουλία να συστήσετε μια επιτροπή διακομματική, να δούμε τα περιστατικά αυτά και κατ’ αυτόν τον τρόπο να δώσουμε τη δυνατότητα στο Συμβούλιο Εφετών, που δίνουν όλες αυτές τις νομικές αποφάσεις και να τους οπλίσουμε και αυτούς με τέτοια δύναμη, ώστε να μην κατηγορηθούν αύριο για προνομιακή ενδεχομένως ή καταχρηστική συμπεριφορά για κάποιους, οι οποίοι έχουν αυτό το τεράστιο πρόβλημα.
Αυτό που θα πρέπει να δείτε, κύριε Υπουργέ, είναι άμεσα να βγει το προεδρικό διάταγμα και τα νοσοκομεία αυτά να ενταχθούν στο Εθνικό Σύστημα Υγείας. Ούτε γιατροί υπάρχουν ούτε ψυχίατροι. Στο ψυχιατρικό κατάστημα μέσα δεν υπάρχουν ψυχίατροι, υπάρχουν μόνο επισκέπτες ψυχίατροι-γιατροί. Αυτά πρέπει να τα δείτε και νομίζω ότι μπορούμε να λειτουργήσουμε πιο ανθρώπινα για αυτήν την κατηγορία των πολιτών.</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Θα ήθελα το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κύριος Υφυπουργός έχει το λόγο για λίγο.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ζητάω συγγνώμη για την παρέμβαση από τους Βουλευτές συναδέλφους που περιμένουν, αλλά δεν ήσασταν, κύριε Γιαννόπουλε, εδώ πέρα. Εγώ συντάσσομαι κατά ένα μεγάλο μέρος με όσα είπατε. Συναισθηματικά αν πάει κάποιος, αυτό θα δει. Λογικά και ρεαλιστικά σαφώς αυτή είναι η κατάσταση στο Νοσοκομείο Κορυδαλλού. Και αυτό είπα ότι δεν έχει μόνιμους γιατρούς. Το ψυχιατρείο δεν έχει μόνιμους ψυχιάτρους. Αυτή είναι δυστυχώς μια κατάσταση, η οποία δεν παλεύτηκε όταν μπορούσε να παλευτεί. 
Από εκεί και πέρα, αντιλαμβάνομαι την ευαισθησία σας και ως γιατρού και ως πρώην Υφυπουργού Υγείας, αλλά το να πάμε να βλέπουμε και να ονοματίζουμε συγκεκριμένες περιπτώσεις, πολλές φορές αδικεί και το όλο σύστημα. Πρώτα απ’ όλα, οι ασθενείς-κρατούμενοι, οι οποίοι πάσχουν από ανήκεστο βλάβη της υγείας τους, έχουν τη δυνατότητα μέσω αυτών των συμβουλίων και μέσω των δικαστικών σχηματισμών…</Speech>
<Speech><Parlmember>ΑΘΑΝΑΣΙΟΣ ΓΙΑΝΝΟΠΟΥΛΟΣ</Parlmember>: Κύριε Υφυπουργέ…</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κοιτάξτε αυτό είναι θέμα δικαστηρίων, δεν είναι θέμα του Υπουργείου Δικαιοσύνης. Να σας πω ότι τα δικαστήρια με την πολύ μεγάλη σπουδαιότητα που δίνουν σε έγγραφα, διαγιγνώσκουν καταστάσεις. Φυσικά, δεν μπορεί να διανοηθεί κανείς ότι πιστεύουμε αυθαίρετα ότι όποιος δεν μπορεί να σωφρονιστεί λόγω κάποιου προβλήματος υγείας, θα πρέπει να βγαίνει έξω. Πρέπει, δηλαδή, να υπάρχουν δικλίδες. Πολλοί από αυτούς στους οποίους αναφερθήκατε, μένουν στα νοσοκομεία γιατί δεν έχουν σπίτια για να πάνε. Θέλω να πω ότι αν προσεγγίσει κάποιος ατομικά τις περιπτώσεις, μπορεί η γενική εικόνα να είναι αυτή η οποία αναφέρετε -και συντάσσομαι ως προς αυτό- αλλά κατά περίπτωση υπάρχουν και άλλα ζητήματα τα οποία δεν μπορούν να προβλεφθούν νομοθετικά και να αντιμετωπιστούν με γενικές αναφορές.
Εμείς αυτό που έχουμε να κάνουμε, είναι, πραγματικά, να σταματήσουμε αυτήν την απαράδεκτη τάση που υπάρχει. Όπως ξέρετε αυτό που συμβαίνει στα δημόσια νοσοκομεία –και αυτό το γνωρίζετε καλύτερα από μένα, γιατί ήσασταν Υφυπουργός Υγείας- το να στοιβάζονται άνθρωποι σε πολλές περιπτώσεις στα ράντζα αφορά και μη έγκλειστους ανθρώπους. Αυτήν την ευαισθησία θα πρέπει να τη δείχνουμε προς όλους. Δεν συμφωνώ στο ότι ανθρώπους με καρκίνο ή ανθρώπους με AIDS τους έχουμε εγκαταλελειμμένους και παρατημένους. Σαφώς και θα έπρεπε να υπάρχει καλύτερη περίθαλψη, αλλά παρατημένοι και εγκαταλελειμμένοι άνθρωποι δεν υπάρχουν στα νοσοκομεία.</Speech> 
<Speech><Parlmember>ΑΘΑΝΑΣΙΟΣ ΓΙΑΝΝΟΠΟΥΛΟΣ</Parlmember>: Να πάτε να δείτε…</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Έχω πάει, κύριε Γιαννόπουλε. Δεν περίμενα εσάς να μου το πείτε. Ξέρω πολύ καλά πως είναι, δεν πρέπει, όμως, να βλέπουμε τα πράγματα επιφανειακά.
Ως προς το προεδρικό διάταγμα, που αναφερθήκατε, είναι έτοιμο. Υπάρχει σχέδιο προεδρικού διατάγματος με επίσπευση του Υπουργείου Δικαιοσύνης και του Υπουργείου Υγείας. Αυτό, όμως, αφορά το Νοσοκομείο Κορυδαλλού και το Ψυχιατρείο Κορυδαλλού. Σωφρονιστικό σύστημα στην Ελλάδα δεν είναι μόνο ο Κορυδαλλός. Και επειδή μόνο για τον Κορυδαλλό μιλάμε εδώ, αδικούμε όλη την υπόλοιπη Ελλάδα. Υπάρχουν πολλά καταστήματα κράτησης. Εμείς αυτό που κάνουμε –δεν ήσασταν προφανώς μέσα στην Αίθουσα όταν το ανέφερα για να το  πληροφορηθείτε- είναι να αντιμετωπίσουμε το θέμα αυτής της χύμα και της πανάκριβης περίθαλψης και της χύμα συνταγογράφησης που βρήκαμε τον Οκτώβριο του 2009 με συγκεκριμένα βήματα και με αποτελέσματα που θα έχουμε άμεσα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε, κύριε Υφυπουργέ.
Το λόγο έχει η κ. Αθανασία Μερεντίτη Βουλευτής Τρικάλων του ΠΑΣΟΚ.</ChairmanSpeech>
<Speech><Parlmember>ΑΘΑΝΑΣΙΑ ΜΕΡΕΝΤΙΤΗ</Parlmember>: Ευχαριστώ, κύριε Πρόεδρε.
Κατ’ αρχάς και εγώ θέλω να συγχαρώ την αρμόδια επιτροπή της Βουλής για την έκθεση που αφορά την κατάσταση που υπάρχει στο σωφρονιστικό σύστημα της χώρας μας, διαπιστώσεις που είτε τις γνωρίζουμε είτε τις έχουμε διαβάσει ή κάποιοι από εμάς που προερχόμαστε από περιοχές που υπάρχουν σωφρονιστικά καταστήματα τις έχουμε ζήσει. 
Όπως είπατε, κύριε Υπουργέ, σωφρονιστικό σύστημα της Ελλάδας δεν είναι μόνο ο Κορυδαλλός. Σωφρονιστικό σύστημα της Ελλάδας είναι και όλες οι άλλες φυλακές οι οποίες, όμως, έχουν προβλήματα. Πήρα το λόγο για να κάνω κάποιες προτάσεις συγκεκριμένες.
Χαίρομαι που βρίσκεται αυτήν τη στιγμή μέσα στην Αίθουσα ο τωρινός Πρόεδρος της Βουλής, ο κ. Φίλιππος Πετσάλνικος -γιατί όλοι μας κάποια στιγμή πρέπει να αναγνωρίζουμε και να επικροτούμε σωστές συμπεριφορές και παρουσίες- ο οποίος είχε ξεκινήσει ένα πολύ μεγάλο πρόγραμμα για να χτίσουμε φυλακές στη χώρα, γιατί έγκαιρα και σωστά είχε δει ότι το πρόβλημα σε λίγο θα ήταν μη αντιμετωπίσιμο. Έγιναν τα καταστήματα και παρά ταύτα, έχουμε την υπερπληθώρα που έχουμε, γιατί η εγκληματικότητα αυξάνεται αλλά και για άλλους λόγους. Εγώ θα ήθελα να αναφερθώ στο 60% των αλλοδαπών. Άρα, μόνο από εκεί θα έχουμε προβλήματα. Σε κάποια καταστήματα –κύριε Υπουργέ, το γνωρίζετε καλύτερα από εμένα-  μπορεί οι ισορροπίες που υπάρχουν να είναι και ισορροπίες τρόμου. Άρα, πρέπει έγκαιρα να αντιμετωπίσουμε το πρόβλημα πριν κληθούμε να είμαστε απέναντί του.
Με την υπάρχουσα οικονομική κατάσταση της χώρας ένα από τα μέτρα που προτείνει η επιτροπή, το να δημιουργηθούν δηλαδή και νέες φυλακές, είναι για μένα ουτοπία. Αυτό δεν μπορούμε να το προτείνουμε. Δεν έχει τέτοιες δυνατότητες η χώρα. Ας έρθουμε, λοιπόν, να δούμε στα σωφρονιστικά καταστήματα που υπάρχουν, πώς μπορεί να υπάρξει μια αποσυμφόρηση για να βελτιώσουμε τις συνθήκες. Διότι όλα τα προβλήματα που υπάρχουν είτε οι συνθήκες διαβίωσης των κρατουμένων είτε των εργαζομένων –γιατί και οι εργαζόμενοι έχουν προβλήματα, κύριε Υπουργέ, τα ξέρετε και τα αντιμετωπίζετε κάθε μέρα- είτε επειδή κουράζονται πολύ είτε επειδή δεν παίρνουν τις αργίες τους και τα ρεπό τους είτε επειδή δεν αμείβονται για τις υπερωρίες τους, έχουν σαν κύριο λόγο, σαν κύρια αιτία, το μεγάλο αριθμό των φυλακισμένων.
Όταν έγινε το καινούργιο σωφρονιστικό κατάστημα των Τρικάλων, το οποίο πραγματικά ήταν πολύ τολμηρό βήμα τότε, με πολύ καλές συνθήκες των κρατουμένων, για τριακόσιους εβδομήντα κρατουμένους και αυτήν την ώρα πλέον οι κρατούμενοι είναι πέραν των επτακοσίων, σίγουρα τα προβλήματα είναι πολλαπλά και πρέπει να τα αντιμετωπίσουμε.
Κύριε Υπουργέ, θέλω να σας κάνω δύο συγκεκριμένες προτάσεις, παίρνοντας αφορμή απ’ αυτό που γράφει και η επιτροπή στην έκθεσή της, ότι η δικαιοσύνη βρίσκεται ανάμεσα στην υπερβολική επιείκεια και στην απάνθρωπη σκληρότητα. Για οικονομικά εγκλήματα ή, για να είμαι πιο σαφής, για ποινές και αδικήματα που προβλέπουν χρηματική ποινή και φυλάκιση εγώ, κύριε Υπουργέ, σας προτείνω άμεσα να προχωρήσετε στην αλλαγή και να μετατραπεί αυτή σε χρηματική ποινή και κοινωφελή εργασία. 
Με την οικονομική κατάσταση της χώρας και με την αλλαγή του νόμου για τις οφειλές στο δημόσιο, οι οποίες ποινικοποιούνται κ.λπ., αυξάνονται συνεχώς οι άνθρωποι που τιμωρούνται, που είναι έγκλειστοι στις φυλακές για οικονομικές οφειλές στο δημόσιο και όχι μόνο. Εγώ σας προτείνω άμεσα η οποιαδήποτε τέτοιου είδους ποινή να μετατρέπεται σε κοινωφελή εργασία, διότι θα έχουμε δύο θετικές επιπτώσεις. Το κυρίαρχο, βέβαια, θα είναι η αποσυμφόρηση των φυλακών. 
Ο ανήμπορος πολίτης που για χίλιες αιτίες χρωστά στο δημόσιο και δικάζεται για χρέη, εάν τιμωρηθεί με κοινωφελή εργασία, ευχαρίστως θα προσφέρει την κοινωφελή εργασία και δεν θα τιμωρηθεί με την απάνθρωπη εμπειρία της φυλάκισης. Αντιθέτως, τον πονηρό που αποκρύπτει τα οικονομικά του δεδομένα και επικαλείται δήθεν αδυναμία εκπλήρωσης των υποχρεώσεών του στο δημόσιο, που επειδή έχει δυνατότητες και άκρες βγαίνει έξω, αν και είναι υπόδικος, αλλά τον βλέπουμε ακόμα και στις τηλεοράσεις, κύριε Υπουργέ, όταν θα τον καλέσει η πολιτεία να παράσχει κοινωφελή εργασία είτε στο πεζοδρόμιο του δήμου είτε σε άλλο χώρο, δεν θα το κάνει γιατί δεν θέλει και τότε θα πληρώσει. Έτσι, θα έχουμε δύο πιο δίκαιες αντιμετωπίσεις και ένα κυρίαρχο και άμεσο αποτέλεσμα, την αποσυμφόρηση των φυλακών.
Κύριε Υπουργέ, γίνεται πολλή συζήτηση για την παραγραφή ποινών, για την τροπολογία κ.λπ.. Εγώ θέλω εδώ με πολλή προσοχή και σεβασμό στην ιδιαιτερότητα του θέματος να σας πω δύο πράγματα. Πρώτον, εμπεριέχει μια αδικία. Κάποιος που έκανε το ίδιο αδίκημα πριν από ένα χρόνο θα έχει πιο ευνοϊκή μεταχείριση απ’ αυτόν που θα κάνει σήμερα το αδίκημα. Άρα, πρέπει να μιλήσουμε άμεσα για επαναπροσδιορισμό των ποινών με πιο δίκαιο μάτι.
Επίσης, σε καμμία μα καμμία περίπτωση, κύριε Υπουργέ, τα αδικήματα που για εμένα δεν πρέπει να αντιμετωπιστούν με οποιαδήποτε έστω και στο ελάχιστο ευνοϊκότερη ρύθμιση είναι τα αδικήματα που έχουν να κάνουν με ναρκωτικά, με βία ή βιασμό ανηλίκων ή πορνογραφία κ.λπ.. Εκεί πρέπει να είμαστε απόλυτοι και –επιτρέψτε μου να πω- σκληροί, για να μπορέσουμε να φτιάξουμε μια δίκαιη και υγιή κοινωνία, μια κοινωνία που σέβεται τα δικαιώματα των πολιτών είτε αυτοί έχουν πέσει σε μικρό ή μεγάλο παράπτωμα, για να προστατεύσουμε τους χρήστες των ναρκωτικών, αλλά να τιμωρούμε με τον πιο σκληρό τρόπο –και εδώ επιτρέπεται να το πω- τους εμπόρους ναρκωτικών, να προστατεύσουμε τα θύματα της παιδοφιλίας, της βίας και του βιασμού των ανηλίκων, αλλά να είμαστε σκληροί και άτεγκτοι σε αυτούς που τολμούν να βιαιοπραγήσουν ή να βιάσουν την ψυχή και το σώμα των παιδιών μας. 
Αυτά τα μέτρα, κύριε Υπουργέ, ήθελα να σας παραθέσω, να αναλύσω την άποψή μου και ταυτόχρονα να σας παρακαλέσω να πάρετε την πρωτοβουλία και άμεσα να προχωρήσετε στις νομοθετικές ρυθμίσεις που θα απαλύνουν τους συμπολίτες μας και τα σωφρονιστικά καταστήματα της χώρας και κυρίως θα έχουν να κάνουν με την άμεσα καλύτερη λειτουργία της κοινωνίας μας. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):   Ευχαριστούμε την κ. Μερεντίτη, Βουλευτή Τρικάλων του ΠΑΣΟΚ. 
Παρακαλείται ο κ. Δημήτρης Παπουτσής, Βουλευτής Καβάλας του ΠΑΣΟΚ να πάρει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΟΥΤΣΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε της Βουλής, κυρίες και κύριοι συνάδελφοι, ομιλώντας τελευταίος για το τόσο σημαντικό ζήτημα, αλλά και ως μέλος της επιτροπής της Βουλής για το σωφρονιστικό σύστημα, θεωρώ πως έχω καλυφθεί σε πολλά σημαντικά θέματα και κυρίως σε θέσεις που έχουν διατυπωθεί καθ’ όλη τη συζήτηση σήμερα και αναδεικνύουν την ανάγκη να ασκείται η πολιτική σωφρονισμού σε μια χώρα, λαμβάνοντας υπ&apos; όψιν την ανθρωπιστική διάσταση που θα πρέπει να διέπει ένα σύγχρονο σύστημα σωφρονισμού σε μια προηγμένη κοινωνία, όπως θέλουμε και τη δική μας.
Κατά την άποψή μου, λοιπόν, το σωφρονιστικό σύστημα μιας χώρας αντικατοπτρίζει το πραγματικό πολιτισμικό της υπόβαθρο. Γιατί το πολιτισμικό υπόβαθρο μιας χώρας θεωρώ ότι δεν κρίνεται μόνο από το πλήθος των εκθεμάτων, τη διασπορά ή την αρχιτεκτονική των μουσείων της, δεν κρίνεται ούτε καν στις ενημερωμένες και καλά φυλασσόμενες κατά κανόνα πινακοθήκες ούτε στα προβεβλημένα και πολυάνθρωπα πολιτισμικά γεγονότα και φεστιβάλ.
Πιστεύω ότι ο πολιτισμός μιας κοινωνίας πολλές φορές κρίνεται και από τον τρόπο με τον οποίο είναι δομημένη η πίσω, η αθέατη αυλή της. Σε μέρη, όπως οι φυλακές, τα ψυχιατρεία ή τα κέντρα αποτοξίνωσης, εκεί δηλαδή όπου φυλάσσονται ή αποθηκεύονται οι ψυχές των απόκληρων, των οικονομικά ή κοινωνικά αδύναμων ή και των άτυχων, αν θέλετε, εκεί κατά τη γνώμη μου, κρίνεται το πολιτισμικό υπόβαθρο μιας κοινωνίας. 
Κατά τον τελευταίο ενάμιση χρόνο που και λειτούργησε η συγκεκριμένη διακομματική επιτροπή της Βουλής για την εξέταση του σωφρονιστικού συστήματος, νομίζω ότι όλοι ανεξαιρέτως οι συνάδελφοι διαπιστώσαμε ότι δυστυχώς η Ελλάδα χωλαίνει σε αυτόν το χώρο του σωφρονισμού, όπως άλλωστε παρουσιάζει μεγάλες αδυναμίες και σε άλλους παρεμφερείς και αλληλοσυνδεόμενους με το σωφρονισμό στη χώρα μας, όπως είναι παραδείγματος χάριν η πολιτική του ασύλου για τους μετανάστες.
Οι επισκέψεις μας σε αρκετά συγκεκριμένα καταστήματα κράτησης, τόσο των ενηλίκων όσο και των ανηλίκων, των ανδρών, αλλά και των γυναικών, φαντάζομαι ότι εντυπώθηκαν βαθιά στο νου μας, ανεξαρτήτως παραταξιακής συνείδησης και ιδεολογικών πρισμάτων αντίληψης της πραγματικότητας. Θα τολμήσω να πω μάλιστα ότι οι εκθέσεις -κόλαφος που συχνά πυκνά κάνουν την εμφάνισή τους στα Μέσα Μαζικής Ενημέρωσης και συνήθως προέρχονται και από ανεξάρτητες αρχές του εξωτερικού ή ακόμα και από αυτά τα ίδια τα θεσμικά όργανα της Ευρωπαϊκής Ένωσης δεν αποτελούν κατά κανόνα υπερβολές ούτε συνιστούν προπαγάνδα εξωθεσμικών ή ανθελληνικών κέντρων. Χαρακτηριστική είναι πρόσφατα η απόφαση του Ευρωπαϊκού Δικαστηρίου, μόλις στις 22 Δεκεμβρίου, που δικαιολόγησε αίτημα αιτούντων άσυλο στη Μεγάλη Βρετανία και την Ιρλανδία για τη μη επιστροφή τους στην Ελλάδα κατόπιν ερώτησης των αρμοδίων δικαστηρίων των δύο χωρών. Κατ’ ουσία το Ευρωπαϊκό Δικαστήριο αποφάνθηκε ότι οι κατηγορούμενοι δεν έπρεπε να μεταφερθούν στην Ελλάδα, με το αιτιολογικό ότι θα διέτρεχαν κίνδυνο για να υποστούν μια απάνθρωπη μεταχείριση. Είναι και αυτή φοβάμαι δυστυχώς η πραγματική πλευρά της Ελλάδας.
Εκτός από τον Παρθενώνα, λοιπόν, και την περήφανη ιστορία μας, είμαστε και με αυτόν τον τρόπο γνωστοί στο διεθνή χώρο. Είμαστε η Ελλάδα του υπερπληθυσμού, των κρατουμένων, δηλαδή, σε σχέση με τις υφιστάμενες υπαρκτές υποδομές της υποστελέχωσης σε αναφορά με το εξειδικευμένο σωφρονιστικό προσωπικό και των ανθρωπιστικών ειδικοτήτων στις φυλακές, όπως είναι οι δάσκαλοι, οι καθηγητές, οι κοινωνικοί λειτουργοί, οι ψυχολόγοι, οι ιατροί των άθλιων συνθηκών διαβίωσης και της έλλειψης όλων των αναγκαίων για την ατομική υγιεινή και καθαριότητα μέσων, των κρατουμένων οι οποίοι υφίστανται ακόμη και σωματικές ποινές και εγκλεισμούς σε σκοτεινά κελιά, ενώ παράλληλα μεγάλο μέρος τους είναι άποροι και δεν έχουν ακόμη ούτε καν τα αναγκαία για τον ιματισμό. Εκεί ωστόσο που, πραγματικά, διαπιστώνουμε μεγάλη απόκλιση  με τις άλλες χώρες της Ευρωπαϊκής Ένωσης είναι οι πολιτικές εκπαίδευσης μέσα στο πλαίσιο του εγκλεισμού σε ένα σωφρονιστικό κατάστημα. 
Πάσχουμε, λοιπόν, στην εντός των τειχών της φυλακής εκπαίδευση. Δηλαδή στο μοναδικό εκείνο μέσο, το οποίο στο πλαίσιο του σωφρονισμού διασφαλίζει ότι ο κρατούμενος, θα ενταχθεί στο κοινωνικό σύνολο, όχι ως και πάλι ένας εν δυνάμει μελλοντικός κρατούμενος, αλλά ως ένας μεταμελημένος και χρήσιμος για τον εαυτό του, αλλά και για την κοινωνία, πολίτης.
 Παραθέτω αυτούσιο το συμπέρασμα του εγκληματολόγου, κ. Τσιγκρή, από το βιβλίο «Αντιεγκληματική πολιτική για την Ελλάδα του 21ου αιώνα». Τα αποτελέσματα των ερευνών της σωφρονιστικής επιστήμης οδηγούν στο συμπέρασμα ότι ο θεσμός της φυλακής στην Ελλάδα έχει χρεοκοπήσει και κάθε άλλο παρά συντελεί στην επανακοινωνικοποίηση των κρατουμένων. 
Σημειολογικά θα πρέπει να σημειωθεί ότι αυτό γράφτηκε το έτος 2003, μία χρονιά κατά την οποία η οικονομική κατάσταση της χώρας σε τίποτε δεν θύμιζε την σημερινή κατάσταση. 
Το έργο της πολιτείας εν έτη 2012, σε σχέση με τη βελτίωση των συνθηκών κράτησης και της παροχής όλων εκείνων των μέσων που σωφρονίζουν και δεν τιμωρούν τον υπό κράτηση πολίτη, θεωρώ ότι είναι πολύ δυσκολότερο από το έργο της πολιτείας τότε πριν από επτά  ή οκτώ χρόνια, το τόσο κοντινό χρονικά αλλά και τόσο διαφορετικό σε συνθήκες, μέσα και δυνατότητες, όπως προείπα, που ήταν το 2003. Μέσα σε αυτές τις συνθήκες καλούμαστε ως πολιτική και θεσμική έκφραση αυτής της χώρας, αλλά και ο κάθε ευαισθητοποιημένος πολίτης χωριστά, να προτείνουμε και να εφαρμόσουμε λύσεις οι οποίες ξεφεύγουν από τα στεγανά, δεδομένου ότι οι πόροι της πολιτείας σήμερα είναι περιορισμένοι. 
Δεν θα πρέπει να ξεχνάμε ότι μεγάλο μέρος του πληθυσμού των κρατουμένων, περίπου το 34% επί του συνόλου, φυλακίστηκε για παραβάσεις σε σχέση με την ξεπερασμένη σε κάποιες περιπτώσεις, όπως προαναφέρθηκε, κείμενη νομοθεσία για τα ναρκωτικά και της οποίας επίκειται μία σχετική τροποποίηση σε θετική κατεύθυνση.
Κυρίες και κύριοι συνάδελφοι, θα κλείσω με την τοποθέτησή μου με το απόφθεγμα του αειμνήστου καθηγητή ποινικού δικαίου και Υπουργού, Γεωργίου-Αλέξανδρου Μαγκάκη, ο οποίος κάποτε έγραψε ότι ως κοινωνία χτίζουμε τείχη αδιαφορίας δίπλα στις μάντρες των φυλακών. Νομίζω ότι θα συμφωνήσουμε όλοι πως αν μη τι άλλο η διακομματική επιτροπή για την εξέταση του σωφρονιστικού συστήματος της Βουλής με το πόρισμα της και την ευαισθητοποίηση των μελών της, όπως επίσης και η συνδράμουσα Επιστημονική Επιτροπή της Βουλής υπό τον καθηγητή κ. Ιωάννη Πανούση, τον κ. Τσιγκρή και άλλες εξέχουσες προσωπικότητες του επιστημονικού χώρου της χώρας μας, αλλά και η συζήτηση σήμερα ενώπιον της Ολομέλειας, γκρέμισε έστω ένα μικρό κομμάτι αυτού του τείχους της αδιαφορίας γύρω από το ευαίσθητο θέμα της διαβίωσης των κρατουμένων. Ωστόσο θα συμφωνήσουμε όλοι ότι απομένει ακόμη πολλή δουλειά.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
  ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Παπουτσή, Βουλευτή Καβάλας του ΠΑΣΟΚ. 
Το λόγο έχει ο τελευταίος αγορητής, ο Κοινοβουλευτικός Εκπρόσωπος του ΣΥΡΙΖΑ, κ. Θοδωρής Δρίτσας, Βουλευτής Α΄ Πειραιά.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε. 
Θέλω κι εγώ να προσθέσω και τη δική μου κατάθεση, όσο και λίγη σημασία ενδεχομένως να έχει αυτό, για την ποιότητα της δουλειάς της διακομματικής επιτροπής. Όντως η επιτροπή αυτή έκανε πολύ καλή δουλειά η οποία  αποτυπώνεται σε αυτήν την έκθεση αναφορικά με την εξέταση του σωφρονιστικού συστήματος και των συνθηκών διαβίωσης των κρατουμένων. 
Έχοντας ένα πολύ καλό κείμενο στα χέρια μας, αυτή η έκθεση είναι πάρα πολύ χρήσιμη και ίσως να βρεθεί ένας τρόπος να κοινοποιηθεί και προς το Δικαστικό Σώμα και προς κάθε άλλο εμπλεκόμενο κοινωνικό και επαγγελματικό χώρο γύρω από αυτά τα ζητήματα, εκείνο που πρέπει να δει τώρα κανείς, αναφορικά με τις ευθύνες του ελληνικού Κοινοβουλίου είναι ο έλεγχος της εφαρμογής των πορισμάτων αυτής της έκθεσης. 
Είπε κι ο συνάδελφος κ. Νεράντζης όταν μίλησε ως εισηγητής από την πλευρά της Νέας Δημοκρατίας, ότι ούτως ή άλλως ακόμη κι αν δεν υλοποιηθούν άμεσα τα πορίσματα που διατυπώνει αυτή η έκθεση, είναι βέβαιο ότι έστω και εμμέσως συνδιαμορφώνουν τις πολιτικές του μέλλοντος. Σωστό είναι αυτό αλλά υπεραισιόδοξο. Δεν μηδενίζω τη δράση και τις θετικές συνέπειες που θα έχει η έκθεση αυτή ούτως ή άλλως αλλά πιστεύω ότι ο έλεγχος εφαρμογής αυτών των πορισμάτων είναι δουλειά της Βουλής. Χαίρομαι που ο κύριος Πρόεδρος της Βουλής ανήγγειλε ήδη την πρόθεσή του και την απόφασή του να συνεχιστεί η λειτουργία αυτής της επιτροπής.
Ο κοινοβουλευτικός έλεγχος μπορεί να πάρει πολύ ουσιώδη χαρακτήρα, περισσότερο απ’ ό,τι οι επίκαιρες ερωτήσεις και οι άλλες, που στο πλαίσιο του κοινοβουλευτικού ελέγχου καταθέτουν Βουλευτές με τέτοιου είδους ευθύνες που μπορεί να αναλάβει αυτή και κάθε άλλη παρόμοιου χαρακτήρα επιτροπή.
Χρειάζεται, όμως, και κάτι άλλο: η συνέπεια λόγων και έργων. Υπάρχει διακομματικός χαρακτήρας σ&apos; αυτό το πόρισμα με επισημάνσεις, με διαφοροποιήσεις, αλλά λίγο ή πολύ υπάρχει. Την ίδια στιγμή βλέπουμε ότι σε αυτήν εδώ την Αίθουσα αρχίζει μία συζήτηση που αμφισβητεί τα ίδια τα πορίσματα αυτής της επιτροπής. Αρχίζει να θέτει πάλι ζήτημα αυστηροποίησης ποινών, αυταρχικοποίησης του ποινικού συστήματος ή φοβικών συνδρόμων, μήπως και χαλαρώσει λίγο και φιλελευθεροποιηθεί το ποινικό σύστημα. Ήδη, ακούστηκαν και σήμερα τέτοιου είδους φωνές και όχι μόνο από μία πλευρά. 
Απ’ αυτήν την άποψη, κυρίες και κύριοι συνάδελφοι, πρέπει να καταλήξουμε και σε κάποιες πολύ συγκεκριμένες σταθερές που να αντέχουν στο χρόνο. Οι φυλακές και το σωφρονιστικό σύστημα είναι καθρέφτης των παθογενειών του κοινωνικού και του πολιτικού συστήματος. Δεν είναι κάτι έξω απ’ αυτό. Αφορά όλη την κοινωνία είτε μιλάμε για ανθρώπους που μπαίνουν στις φυλακές είτε για τις οικογένειές τους. Όλοι αυτοί δεν είναι αποδιοπομπαίοι. Αλλά ακόμα και το πώς λειτουργεί το σωφρονιστικό σύστημα, επηρεάζει και καθορίζει τη ζωή όλων.
Με λίγα λόγια το σωφρονιστικό σύστημα και οι φυλακές εντάσσονται σ&apos; αυτό που λέμε εν ευρεία έννοια κράτος πρόνοιας και μόνο έτσι μπορούμε να το δούμε. Διαφορετικά θα λειτουργήσει ως υποκριτικό άλλοθι, ως φύλλο συκής, ως μετάθεση της ευθύνης και του πολιτικού και του κοινωνικού συστήματος. Έτσι, συμβαίνει εν πολλοίς σε συμπεριφορές που αναπτύσσονται και γίνονται ηγεμονικές και κυρίαρχες και στον τόπο μας και σε άλλες χώρες. 
Η ποινή της στέρησης της ελευθερίας πρέπει να το κατανοήσουμε ότι είναι μία πάρα πολύ σοβαρή ποινή. Δεν μπορούμε να στεκόμαστε σαν να μη συμβαίνει τίποτα. Ένας άνθρωπος που μπαίνει έστω και για μία μέρα φυλακή, υφίσταται μία ποινή, η οποία είναι πολύ σημαντική και αυτό πρέπει να το έχουμε μπροστά μας. 
Εγγενής συνέπεια της στέρησης της ελευθερίας -και αυτό είναι κεντρικό ζήτημα- είναι η αποδόμηση της κοινωνικότητας. Όσα μέτρα και εάν ληφθούν, όσο ιδανικά και εάν λειτουργεί το σωφρονιστικό σύστημα και οι φυλακές, η αποδόμηση της κοινωνικότητας, της ανθρώπινης προσωπικότητας, είναι εγγενές στοιχείο του εγκλεισμού, της φυλάκισης, της στέρησης, της ελευθερίας. 
Απ’ αυτήν την άποψη, η υποχρέωση και του νομοθετικού πλαισίου και του συστήματος όλου, είναι να μη συμβεί αυτό ή να συμβεί στο λιγότερο δυνατό βαθμό, διότι αποδομημένες κοινωνικές συγκροτήσεις, αποδομημένη κοινωνικότητα στους ανθρώπους σημαίνει υποψήφιος εγκληματίας ανά πάσα στιγμή. Αυτή είναι, λοιπόν, η ευθύνη όλων μας: να μην επιτρέψουμε την αποδόμηση της κοινωνικότητας του κάθε ανθρώπου που δικαίως ή αδίκως, εν πάση περιπτώσει, υφίσταται την ποινή και εγκλείεται στις φυλακές.
Ήδη, το ποσοστό που αναφέρθηκε ως ποσοστό υποτροπής, της τάξης του 65% έως 75%, τι αποδεικνύει; Αποδεικνύει ακριβώς αυτό: ότι δεν πετυχαίνει το σύστημα ούτε της τιμωρίας ούτε της επανένταξης βέβαια πολύ περισσότερο ούτε του ρόλου ενός δημοκρατικού σωφρονιστικού συστήματος. Είναι το καμπανάκι, ο αριθμός που αποδεικνύει την αποτυχία του. 
Μάλιστα είμαστε σε εποχή, όπου προ των πυλών έχουμε το μεγάλο κίνδυνο ποινικοποίησης της φτώχειας, γιατί περί αυτού πρόκειται. Αυτά που ζούμε πια στις συνθήκες της κρίσης διαμορφώνουν έντονα τον κίνδυνο να ποινικοποιηθεί αυτή καθ’ αυτή η φτώχεια όχι ως αιτία παραγωγής εγκληματικών πράξεων, αλλά ως απόλυτα άρρηκτα δεμένες κοινωνικές και άλλες προσωπικές συμπεριφορές εξαιτίας της φτώχειας. 
Απ’ αυτήν την άποψη, κάθε συζήτηση πρέπει να στοχεύει, κατά τη γνώμη μας, τουλάχιστον σε μέτρα άρσης αυτής της αποδόμησης της κοινωνικότητας του ανθρώπινου χαρακτήρα. Διαφορετικά, όχι μόνο δρα ως πρόσθετη ποινή αλλά δημιουργεί και εκρηκτικές καταστάσεις. 
Γι’ αυτό δεν μπορούμε να μιλάμε για αποσυμφόρηση των φυλακών ευκαιριακά, γιατί η αποσυμφόρηση δεν σημαίνει ότι επειδή δεν χωράνε, να βγάλουμε μερικούς. Αυτό, πράγματι, θα ήταν καιροσκοπικό και θα ήταν και χωρίς συνέπεια. Υπάρχουν όμως τα ζητήματα της προφυλάκισης, της προσωρινής κράτησης όπου γίνεται κατάχρηση. Υπάρχουν τα ζητήματα της αυστηρότητας των ποινών όπου γίνεται κατάχρηση. Υπάρχουν τα ζητήματα του εγκλεισμού στις φυλακές αλλοδαπών οι οποίοι σε μεγάλο βαθμό εγκλείονται, επειδή είναι αλλοδαποί και επειδή δεν μπορούμε να είμαστε βέβαιοι ότι δεν θα το σκάσουν. Δεν εγκλείονται για το αδίκημα που έκαναν αλλά επειδή είναι αλλοδαποί. Εγκλείονται στις φυλακές άνθρωποι ως έμποροι ναρκωτικών που είναι αυταπόδεικτο ότι οι περισσότεροι από αυτούς είναι χρήστες ναρκωτικών και δευτερευόντως εμπλέκονται στο εμπόριο. Απ’ αυτήν την άποψη, διαμορφώνεται, πράγματι, μια συμφόρηση των φυλακών όχι γιατί είναι λίγες οι φυλακές και πολλοί οι εγκληματίες, αλλά γιατί το ποινικό σύστημα λειτουργεί με αυτόν τον τρόπο που λειτουργεί. Και φτάνει και στο ακραίο φαινόμενο κρατούμενοι να παραμένουν στις φυλακές μετά την έκτιση της ποινής ακριβώς επειδή είναι αλλοδαποί. Ε, δεν γίνονται αυτά τα πράγματα. Είναι εγγενής παθογένεια στον πυρήνα του συστήματος. Επομένως, κάθε συζήτηση για αποσυμφόρηση των φυλακών πρέπει να περιλαμβάνει όλα αυτά τα συστήματα.
Επίσης, μέτρα άρσης της αποδόμησης της κοινωνικότητας και άρα προσέγγισης σ’ ένα σωφρονιστικό σύστημα που, πραγματικά, θα επιτελεί το ρόλο του είναι οι άδειες. Καταστρατηγείται αυτός ο θεσμός βάναυσα από τον τρόπο με τον οποίο λειτουργεί και από τις αλλαγές που έκανε στη νομοθεσία ο κ. Δένδιας. 
Απεξάρτηση: Είναι δυνατόν να έχουμε αυτήν τη στιγμή κάποιες υποδειγματικές λειτουργίες απεξάρτησης και να είναι νησίδες, και από το ΚΕΘΕΑ και από τον ΟΚΑΝΑ και να μη γενικεύονται και την ίδια στιγμή οι κρατούμενοι που συμμετέχουν σ’ αυτές τις δραστηριότητες να επιστρέφουν το απόγευμα στα κελιά τους και να μην έχουν μια διαβίωση χωριστή και να εντάσσονται πάλι στις διαδικασίες του πειρασμού να ξανακάνουν χρήση ναρκωτικών, ενώ είναι σε πρόγραμμα απεξάρτησης; 
Τα νοσοκομεία των φυλακών: Αξίζει τον κόπο, όπως είπα και στον κύριο Υπουργό πρόσφατα σε μια επίσκεψή μας στο Υπουργείο. Αυτό όμως, κυρίως, αναφέρεται και στην ανάγκη που υπάρχει να επισκεφθούν οι δικαστές τις φυλακές, όσο γίνεται πιο συχνά. Ένας κατάδικος που αρρωσταίνει, αν πάει στο νοσοκομείο φυλακών του Κορυδαλλού και άλλων φυλακών, εκεί απαξιώνεται πλήρως, πολύ περισσότερο απ’ ό,τι εάν είναι στο κελί του. Αντιλαμβάνεστε ότι αυτά τα πράγματα δεν βοηθούν καθόλου.
Εναλλακτικοί τρόποι έκτισης της ποινής: Η κοινωφελής εργασία πρέπει να γενικευτεί, να οργανωθεί, να μεθοδευτεί. 
Επισκεψιμότητα: Περιορισμοί τεράστιοι. Ακόμη και οι Βουλευτές για να μπουν στις φυλακές χρειάζονται ειδικές προϋποθέσεις και στη χάση και στη φέξη. 
Τέλος, τα κενά που αναφέρθηκαν. Τα στοιχεία του κ. Λιντζέρη ήταν εντυπωσιακά αναφορικά με τα κενά στους εργαζομένους ή για τις συνθήκες ζωής των εργαζομένων. 
Αυτά είναι τα ελάχιστα, άμεσα και υπερώριμα ζητήματα, τα οποία, αν θέλει η ελληνική Βουλή να δικαιωθεί αναφορικά με τη συνέπεια που έχει για την υλοποίηση των πορισμάτων αυτής της έκθεσης, δεν μπορεί να τα αποφύγει. Από εκεί και πέρα, υπάρχουν τεράστια ζητήματα για την πρόληψη, για τους ανήλικους κρατούμενους, για τους νέους ανθρώπους, που εκεί είναι ένα ιδιαίτερο και πολύ ευαίσθητο ξεχωριστό κεφάλαιο που πρέπει σε αυτό να σταθούμε πάρα πολύ έντονα. 
Ευχαριστώ και για την ανοχή σας, κύριε Πρόεδρε. Θέλησα να μιλήσω, γιατί νομίζω ότι αυτή η έκθεση αξίζει τον κόπο να μη μείνει ως ένα ιντερμέτζο της κοινοβουλευτικής διαδικασίας, αλλά να μπει στο κέντρο των ζητημάτων που αφορούν το Υπουργείο Δικαιοσύνης και όχι μόνο το Υπουργείο Δικαιοσύνης.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον κ. Θεόδωρο Δρίτσα, Κοινοβουλευτικό Εκπρόσωπο του ΣΥΡΙΖΑ.
Ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Γεώργιος Πεταλωτής έχει το λόγο να κλείσει τη συνεδρίαση με την τελική παρέμβασή του.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Απευθυνόμενος στον κ. Δρίτσα που μόλις κατέβηκε, στον κ. Δημήτρη Παπουτσή, την κ. Κυριακοπούλου και τον κ. Παπαδόπουλο, οι οποίοι φαίνεται ότι το θέμα του σωφρονισμού τούς ελκύει πάρα πολύ και η συμβολή τους είναι και με τη φυσική τους παρουσία εδώ πέρα, θα ήθελα εν κατακλείδι να πω δύο πράγματα τα οποία είπα και στην αρχή. Πολλά τα προβλήματα, τεράστια τα ζητήματα. Συντάσσομαι σε συντριπτικό ποσοστό και συντριπτικό βαθμό με τους συναδέλφους οι οποίοι και συμμετείχαν στην επιτροπή και διαμόρφωσαν αυτήν την πολύ σημαντική και σε απόψεις και σε προτάσεις και σ’ ένα μεγάλο μέρος ρεαλιστική πρόταση-έκθεση της διακομματικής επιτροπής, αλλά φυσικά και με τους συναδέλφους οι οποίοι σήμερα μίλησαν και τοποθετήθηκαν όλη την ημέρα εδώ πέρα. Και πάλι θέλω να πω ότι είναι σημαντικά τα ζητήματα, να μην αδικούμε όμως και το τι γίνεται με τα μέσα που έχουμε, με τα χρήματα που έχουμε, με τη δουλειά των σωφρονιστικών υπαλλήλων και των υπαλλήλων της εξωτερικής φρουράς, με τους ανθρώπους που προσφέρουν υγειονομική, φαρμακευτική περίθαλψη, με τους ανθρώπους που προσφέρουν σημαντικό έργο. 
Είπε πολύ σωστά ο κ. Δημήτριος Παπουτσής ότι είμαστε εκτεθειμένοι διεθνώς πολλές φορές και σε πολλά ζητήματα και μία έκθεση, η οποία κυκλοφόρησε από έναν διεθνή οργανισμό, πραγματικά βάζει τα ζητήματα σ’ ένα βαθμό έτσι όπως είναι. Να πω ότι εδώ πέρα εμείς κάναμε μία επιλογή πολύ συγκεκριμένη στο Υπουργείο Δικαιοσύνης: να μην κρύβουμε τίποτε, εν αντιθέσει με ό,τι γίνεται σε άλλα κράτη που φαίνεται ή που λένε ότι έχουν καλύτερο σωφρονιστικό σύστημα ή που θεωρούμε αυτονόητο, ενώ δεν είναι ότι έχουν καλό σωφρονιστικό σύστημα. Εν αντιθέσει με αυτήν τους την πρακτική και με την πρακτική που ίσχυε και μέχρι πριν από δύο χρόνια και στη χώρα μας, εμείς λέμε: Διαφάνεια -στο μέτρο που δεν θίγονται προσωπικά δεδομένα φυσικά- στα καταστήματα κράτησης. Τα ανοίξαμε στα μέσα, προσπαθούμε να τα ανοίξουμε στους κοινωνικούς φορείς και είναι πολύ σημαντικό και φυσικά συνεργαζόμαστε με κάθε διεθνή ή εθνικό φορέα που ασχολείται με το σωφρονιστικό μας σύστημα και δηλώνει και τη βούλησή του και την παρουσία του. Έχουμε ως τακτική να δημοσιοποιούμε κάθε αναφορά αυτών των φορέων, αυτών των μέσων και γι’ αυτό ακριβώς βγαίνει και στη δημοσιότητα αυτή η έκθεση την οποία χρησιμοποιούμε, εκμεταλλευόμαστε και αξιοποιούμε.
Θα ήθελα να πω δύο-τρία πράγματα για τα οποία έγινε συζήτηση σήμερα, πέρα απ’ όσα είπα στην ομιλία μου, που απαντάνε και σε κάποια ζητήματα που τίθενται. Πρέπει να λέμε και τις δράσεις που γίνονται. Δεν πάνε όλα σαν μία μηχανή, η οποία δεν δουλεύει καλά εν κατακλείδι αλλά γίνονται πράγματα. Υπάρχουν ζητήματα που αντιμετωπίζονται. Από τον Οκτώβριο του 2009, λοιπόν, μέχρι σήμερα αναλήφθηκαν σημαντικές νομοθετικές πρωτοβουλίες, όπως για τους όρους προσωρινής κράτησης των υποδίκων, για να μην πηγαίνουν όλοι μέσα, για τους εναλλακτικούς τρόπους έκτισης των ποινών. 
Και εδώ θα πρέπει να θυμηθούμε -όσοι έχουμε κάνει νομικές πράξεις- ότι παρ’ όλο που ίσχυε ο νόμος, χρησιμοποιούνταν ως πρακτική στα δικαστήρια το να ζητείται η έκτιση εναλλακτικής ποινής, δηλαδή παροχή κοινωφελούς εργασίας. Έρχονταν, λοιπόν, τα δικαστήρια χωρίς να υπάρχει καμμία συνεννόηση -γιατί δεν υπήρχε και κάποιος να ενδιαφερθεί, δεν υπήρχε έκδηλο ενδιαφέρον- και έλεγαν ότι απορρίπτει, άρα δοσοποιεί, γιατί υπήρχε αυτή η δυνατότητα. Ζητούσαμε την παροχή κοινωφελούς εργασίας ακριβώς για να πετύχουμε μια δοσοποίηση. 
Αυτό συμβαίνει τουλάχιστον από το 2009 και σήμερα περισσότερο, γιατί γίνεται πράξη και συνείδηση πλέον και των φορέων, όπως είναι οι Οργανισμοί Τοπικής Αυτοδιοίκησης, ότι όχι απλώς δεν κινδυνεύουν από ανθρώπους που μπορούν να εκτίσουν μια εναλλακτική ποινή ή μικρές ποινές που δεν έχουν κοινωνική απαξία ιδιαίτερη, αλλά γίνονται δέκτες υπηρεσιών παροχής κοινωφελούς εργασίας. 
Είναι πολύ σημαντικό για ένα δήμο να χρησιμοποιεί ανθρώπους, που δεν είχαν να πληρώσουν και θα πήγαιναν στη φυλακή -με το συγχρωτισμό που γίνεται- για δουλειές, εξωτερικές εργασίες, για κήπους, έτσι ώστε η εναλλακτική ποινή να γίνει συνείδηση και στη χώρα μας. 
Επίσης, υπήρχαν σημαντικές νομοθετικές πρωτοβουλίες για τον ανήλικο παραβάτη που αποδίδουν αποτελέσματα. Από το 2009 μέχρι σήμερα ενεργοποιήσαμε τον εθελοντισμό επιστημονικών επαγγελματικών και συλλογικών φορέων, καθώς και θέματα ιατρικής υποστήριξης, εκπαίδευσης, επιμόρφωσης, ψυχαγωγίας, ομαλής κοινωνικής επανένταξης. Το τι σημαίνει, βέβαια, επανένταξη είναι ένα ζήτημα στο οποίο και οι επιστήμονες και εμείς βάζουμε ένα ερωτηματικό, ποιων και σε ποια κοινωνία. Όλα αυτά ήταν βασικοί άξονες ενός διετούς συγκεκριμένου προγράμματος που θέσπισε το Υπουργείο Δικαιοσύνης. 
Υπήρχαν δράσεις για την ψυχιατρική υποστήριξη που υπάρχουν, τρέχουν. Καλλιεργούμε μια συνείδηση και στην επιστημονική κοινότητα πως το να έχουμε προγραμματικές συμβάσεις με καταστήματα κράτησης, για παροχή ιατρικής ή ψυχολογικής, ψυχιατρικής υποστήριξης, είναι πολύ σημαντικό, όχι γιατί το κράτος γλιτώνει χρήματα αλλά γιατί είναι πολύ σημαντικό να έρχονται οι κρατούμενοι σε επαφή με ανθρώπους της ακαδημαϊκής κοινότητας. Φυσικά και για τα ίδια τα πανεπιστήμια είναι εξαιρετικά σημαντικό να κάνουν έρευνα, να κάνουν πράξη όλα αυτά που θεωρητικά πολλές φορές μένουν στα χαρτιά. 
Έχουμε συγκεκριμένα υπογράψει προγραμματικές συμβάσεις, σύμφωνα συνεργασίας με την Γ΄ Ψυχιατρική Κλινική του Αριστοτελείου, την Ψυχιατρική Κλινική του Πανεπιστημίου των Ιωαννίνων, τη Β΄ Ψυχιατρική Κλινική του Πανεπιστημιακού Νοσοκομείου «ΑΤΤΙΚΟΝ», την Ψυχιατρική Κλινική του Δημοκρατείου Πανεπιστημίου Θράκης, την ΜΗΚΥΟ κλίμακα για τη δωρεάν παροχή ψυχιατρικών υπηρεσιών, παρακολουθήσεις, επισκέψεις σε κρατούμενους σε τακτική ή σε εβδομαδιαία βάση, θεραπεία, ψυχιατρική αξιολόγηση κ.λπ. για πολλά καταστήματα, όπως είναι το κατάστημα κράτησης των Ιωαννίνων, της Θεσσαλονίκης, το Ψυχιατρείο Κορυδαλλού, το τμήμα ανδρών του Κορυδαλλού, της Κομοτηνής, του Ελαιώνα Θηβών και την Παιδοψυχιατρική Κλινική του Νοσοκομείου Παίδων «Αγία Σοφία» για τα παιδιά των κρατουμένων γυναικών στον Ελαιώνα Θηβών. 
Επίσης, υπάρχει ιατρική υποστήριξη με την Ελληνική Αντικαρκινική Εταιρεία, τον «Άγιο Σάββα» για δωρεάν διενέργεια τεστ Παπανικολάου, την Ελληνική Πνευμονολογική Εταιρεία για δωρεάν εξέταση, εθελοντικές εξετάσεις για AIDS, για φυματίωση στο Μαλανδρίνο και με τους Γιατρούς του Κόσμου πλήρη δωρεάν ιατρικό έλεγχο από γιατρούς διαφόρων ειδικοτήτων στο κατάστημα κράτησης Γρεβενών.
Προωθούμε για πρώτη φορά αυτό που είπα για το ΕΣΠΑ, αυτό το βαλτωμένο ΕΣΠΑ, το μοναδικό χρηματοδοτικό εργαλείο. Επίσης τελειώνουμε και θα παρουσιαστεί από το Υπουργείο Δικαιοσύνης το Πρόγραμμα e-justice, που είναι η on line διασύνδεση, οριζόντια διασύνδεση όλων των καταστημάτων κράτησης της χώρας, κάτι που ήταν αδιανόητο μέχρι σήμερα, αν και θα έπρεπε να ήταν αυτονόητο.
Δίνουμε βήμα στους κρατουμένους με συγκεκριμένη πράξη, με συγκεκριμένη γραμμή, έτσι ώστε οι κρατούμενοι και να εκφράζουν τα παράπονά τους, αλλά και να υπάρχει ψυχική ηρεμία στους κρατούμενους. Θα εκφράζουν τα παράπονα προς το Υπουργείο Δικαιοσύνης με συγκεκριμένη τηλεφωνική γραμμή. 
Ως προς την εκπαίδευση υποστηρίχθηκαν οκτώ λειτουργούντα σχολεία δεύτερης ευκαιρίας. Είχαμε επιτυχίες. Έχουμε το Ίδρυμα Νιάρχος που συνεργάζεται με συγκεκριμένα σχολεία.
Έχουμε για πρώτη φορά το 2012 πιλοτική λειτουργία τριών ΙΕΚ σε ισάριθμα καταστήματα κράτησης. Έχουμε προγράμματα απεξάρτησης, δεκαεπτά προγράμματα του ΚΕΘΕΑ με εξαιρετικά σημαντική δουλειά, όπως και μία απόφαση, που υπέγραψα πρόσφατα, προγραμματικής σύμβασης με τον ΟΚΑΝΑ. Είναι η πρώτη φάση ενός πιλοτικού προγράμματος, έτσι ώστε στην πρώτη φάση να γίνουν εξετάσεις για λοιμώδη νοσήματα και για AIDS μέσα στις φυλακές και να συνεχίσει με θεραπευτική συνεργασία ο ΟΚΑΝΑ. 
Αυξήσαμε κατά εξακόσιες ογδόντα τις θέσεις εργασίας στα καταστήματα κράτησης. 
Μας ενδιαφέρει η αξιοπρέπεια και η προστασία των κρατουμένων. Με απόφαση του κ. Σκανδάμη δημιουργήθηκε από τον Ιούνιο του 2011 το Μητρώο Τραυματισμού Κρατουμένων σε όλα τα καταστήματα κράτησης -και μ’ αυτό απαντάμε και στις διεθνείς αιτιάσεις και αναφορές- ώστε να καταγράφεται και να ελέγχεται από εισαγγελείς κάθε περιστατικό βίας σε κρατούμενους -και είναι πρόσκληση προς τους κρατούμενους να το αξιοποιούν αυτό-, καθώς και Μητρώο Ενδοσωματικών Ελέγχων στα καταστήματα κράτησης γυναικών, ώστε να ελέγχεται η πιστή τήρηση του νόμου, με άδεια από εισαγγελέα, έλεγχο από γιατρό και μόνον, κ.λπ.. 
Θεσμοθετήθηκαν δηλαδή τα μητρώα σε μια προσπάθεια να αντιστραφούν οι πάγιες -όπως η συγκεκριμένη έκθεση και αναφορά- παρατηρήσεις της επιτροπής για τα βασανιστήρια, του Συμβουλίου της Ευρώπης, περί μη ύπαρξης συστήματος καταγραφής βιαιοπραγιών και λοιπών ελέγχων γιατί γι’ αυτό μας κατηγορούσαν. Τα έχουμε πλέον αυτά. 
Επίσης, προβλέφθηκε ο ευεργετικός υπολογισμός των ποινών, ώστε μία ημέρα έκτισης να ισούται με δύο μέρες ποινής για ευπαθείς ομάδες κρατουμένων, όπως είναι οι μητέρες ανηλίκων, τα άτομα με ποσοστά αναπηρίας 80% και άνω κ.λπ..
Δίνουμε σημασία στην άσκηση των θρησκευτικών καθηκόντων όλων των θρησκειών, με παροχές και βοήθειες που προσφέρουμε. 
Επίσης, γίνονται πολυάριθμες εκδηλώσεις σε καταστήματα. Δεν θα τα αναφέρω φυσικά. 
Μας ενδιαφέρει, σε αντίθεση με τις λογικές του παρελθόντος, ο κοινωνικός έλεγχος των καταστημάτων κράτησης, γιατί όταν υπάρχουν θεσμοθετημένοι φορείς που επισκέπτονται και έχουν άμεση διασύνδεση με τα καταστήματα κράτησης, υπάρχει και έλεγχος. 
Μας ενδιαφέρει επίσης, η επιστημονική έρευνα. 
Αυτά τα λέω για να καταγράφονται και τα θετικά. Και πραγματικά κάνω και μια έκκληση εδώ να μην τα βλέπουμε όλα μαύρα, γιατί δεν είναι. 
Πολλές φορές έχω απαντήσει σε συναδέλφους Βουλευτές για τα καταστήματα κράτησης. Θέλω να πω εδώ ότι μπορεί μεν το πρόγραμμα των κτηριακών υποδομών κατά διαστήματα να παίρνει μπρος και να σταματάει, όμως με καταστήματα κράτησης, όσα και να κάνουμε, δεν διασφαλίζεται το σωφρονιστικό σύστημα. Παρά τη δημοσιονομική δυσκολία που διέρχεται η χώρα μας, με δική μου απόφαση, δόθηκε σε λειτουργία άλλη μία πτέρυγα από το Κατάστημα Κράτησης στη Νιγρίτα Σερρών. Με την παροχή επιπλέον υπαλλήλων τα προβλήματα που υπήρχαν τα λύσαμε χθες. Όμως, είναι ζητήματα που θα πρέπει να τα δούμε όλοι. Όταν όμως, στέλνουμε υπαλλήλους και από τους πέντε οι τέσσερις την επόμενη ημέρα με φαρδιές υπογραφές Υπουργών και κρατικών νοσοκομείων βγαίνουν σε αναρρωτικές άδειες για να μην πάνε, θα πρέπει να προβληματιστούμε όλοι μας: κι εμείς και η Βουλή και οι συνδικαλιστές των σωφρονιστικών υπαλλήλων, όλοι. Θα πρέπει να έχουμε σωφρονιστικά καταστήματα για τα οποία φροντίζουμε όλοι κι όχι απλώς με επιτροπές σε υπουργικές αποφάσεις. Είναι, λοιπόν, ευθύνη όλων μας. 
Ακόμη δώσαμε μία πτέρυγα πενήντα ατόμων στο Κατάστημα Κράτησης Λάρισας. Μέσα στο 2012 έχουμε δρομολογημένο να δώσουμε το Κατάστημα Κράτησης του Νικηφόρου Δράμας –ο βιολογικός καθαρισμός λείπει μόνον- καθώς και των Χανίων -για εξακόσιες θέσεις το κάθε κατάστημα- όπως και νέα πτέρυγα στο Κατάστημα Κράτησης Θεσσαλονίκης και νέο ειδικό θεραπευτικό κατάστημα. Και φυσικά έχουμε και άλλα, που είναι δρομολογημένα το 2013, όπως στη Νεάπολη. 
Προσπαθούμε ως πολιτεία να βάλουμε προτεραιότητες. Προσπαθούμε ως Υπουργείο Δικαιοσύνης να δώσουμε το στίγμα και στα υπόλοιπα υπουργεία, κυρίως στα οικονομικά και αναπτυξιακά, με τα τεράστια προβλήματα που παρουσιάζουν, έτσι ώστε να αναδείξουμε ότι προτεραιότητα για μας είναι το σωφρονιστικό σύστημα με όποιες προσεγγίσεις -ιδεολογικές, πολιτικές ή ρεαλιστικές- μπορεί να έχει κανείς πάνω σ’ αυτό.
Ευχαριστώ πολύ τους συναδέλφους και πάλι συγχαρητήρια στην επιτροπή και στους συναδέλφους που μίλησαν σήμερα. Ελπίζω ότι σε επόμενες συζητήσεις για το σωφρονιστικό σύστημα, ζητήματα τα οποία σήμερα θεωρούνται δεδομένα και παγιωμένα να έχουν λυθεί. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε, κύριε Υφυπουργέ, όπως και όλους τους συναδέλφους που μίλησαν πριν σε αυτήν τη σημαντική συνεδρίαση για το σωφρονιστικό σύστημα. 
Κυρίες και κύριοι συνάδελφοι, ολοκληρώθηκε η συζήτηση επί της Εκθέσεως της Διακομματικής Επιτροπής «για την εξέταση του σωφρονιστικού συστήματος της χώρας και των συνθηκών διαβίωσης των κρατουμένων» σύμφωνα με το άρθρο 45 παράγραφος 2 του Κανονισμού της Βουλής. 
Έχουν διανεμηθεί τα Πρακτικά των συνεδριάσεων της Πέμπτης 3 Νοεμβρίου 2011, Τετάρτης 9 Νοεμβρίου 2011, Τρίτης 15 Νοεμβρίου 2011, Τρίτης 22 Νοεμβρίου 2011, Δευτέρας 28 Νοεμβρίου 2011, Τρίτης 29 Νοεμβρίου 2011, Τετάρτης 30 Νοεμβρίου 2011, Πέμπτης 1 Δεκεμβρίου 2011 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόρης Νιώτης</Parlmember>): Συνεπώς τα Πρακτικά των συνεδριάσεων της Πέμπτης 3 Νοεμβρίου 2011, Τετάρτης 9 Νοεμβρίου 2011, Τρίτης 15 Νοεμβρίου 2011, Τρίτης 22 Νοεμβρίου 2011, Δευτέρας 28 Νοεμβρίου 2011, Τρίτης 29 Νοεμβρίου 2011, Τετάρτης 30 Νοεμβρίου 2011, Πέμπτης 1 Δεκεμβρίου 2011 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.02΄ λύεται η συνεδρίαση για αύριο ημέρα Παρασκευή 13 Ιανουαρίου 2012 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 11/4/7-12-2011 επίκαιρης επερώτησης Ανεξάρτητων Βουλευτών προς τον Υπουργό Προστασίας του Πολίτη, σχετικά με την εγκληματικότητα στο κέντρο της Αθήνας, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	18/1/2012 1:18:00 μμ	Από:	A.trachana
Εκτυπώθηκε:	12/1/2012 11:11:00 πμ</body>
</html>