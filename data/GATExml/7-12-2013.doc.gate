<html><head><meta name="cp:revision" content="2"><meta name="date" content="2013-12-21T10:35:00Z"><meta name="Company" content="OTS"><meta name="meta:word-count" content="90647"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-12-20T17:30:00Z"><meta name="Word-Count" content="90647"><meta name="dcterms:created" content="2013-12-21T10:35:00Z"><meta name="dcterms:modified" content="2013-12-21T10:35:00Z"><meta name="Last-Modified" content="2013-12-21T10:35:00Z"><meta name="Last-Save-Date" content="2013-12-21T10:35:00Z"><meta name="meta:character-count" content="489500"><meta name="Template" content="Normal"><meta name="meta:save-date" content="2013-12-21T10:35:00Z"><meta name="Application-Name" content="Microsoft Office Word"><meta name="modified" content="2013-12-21T10:35:00Z"><meta name="Edit-Time" content="6000000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-12-21T10:35:00Z"><meta name="Last-Printed" content="2013-12-20T17:30:00Z"><meta name="meta:last-author" content="p.riga"><meta name="Creation-Date" content="2013-12-21T10:35:00Z"><meta name="xmpTPg:NPages" content="456"><meta name="resourceName" content="7-12-2013.doc"><meta name="Last-Author" content="p.riga"><meta name="Character Count" content="489500"><meta name="Page-Count" content="456"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="456"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 07-12-2013		ΣΕΛ.6
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΜΣΤ΄
Σάββατο 7 Δεκεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 1ο Γενικό Λύκειο Βέροιας, το 31ο Γυμνάσιο Θεσσαλονίκης, το 1ο Γενικό Λύκειο Καβάλας, το Γυμνάσιο Κλεινών Φλώρινας, το 1ο Γενικό Λύκειο Θεσσαλονίκης και το Β΄ ΚΑΠΗ Ηλιούπολης, σελ. 
3. Συλλυπητήρια αναφορά για το θάνατο του Νέλσον Μαντέλα, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί του σχεδίου νόμου του Υπουργείου Οικονομικών: &quot;Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014&quot;, σελ. 
2. Ονομαστική ψηφοφορία επί του σχεδίου νόμου του Υπουργείου Οικονομικών: &quot;Κύρωση του Κρατικού Προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014&quot;, σελ. 
3. Επιστολικές ψήφοι επί της ονομαστικής ψηφοφορίας, σελ. 
4. Ψηφοφορία επί του προϋπολογισμού των δημοσίων επενδύσεων και των προσαρτημένων προϋπολογισμών, επί του προϋπολογισμού περιφερειακών υπηρεσιών, καθώς και επί των προϋπολογισμών των ειδικών ταμείων και υπηρεσιών οικονομικού έτους 2014


ΠΡΟΕΔΡΟΣ
ΜΕΪΜΑΡΑΚΗΣ Ε. , σελ. 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΔΡΙΒΕΛΕΓΚΑΣ Ι. , σελ. 
ΚΑΛΑΝΤΖΗΣ Γ. , σελ. 
ΚΟΛΛΙΑ – ΤΣΑΡΟΥΧΑ Μ. , σελ. 
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί της συλλυπητήριας αναφοράς:
ΠΑΝΑΓΙΩΤΟΠΟΥΛΟΣ Ν. , σελ.

Β. Επί του σχεδίου νόμου του Υπουργείου Οικονομικών:
ΑΘΑΝΑΣΙΟΥ Χ. , σελ.
ΑΝΔΡΙΑΝΟΣ Ι. , σελ.
ΑΥΓΕΝΑΚΗΣ Ε. , σελ.
ΑΥΓΕΡΙΝΟΠΟΥΛΟΥ Δ. , σελ.
ΒΕΝΙΖΕΛΟΣ Ε. , σελ.
ΒΟΥΤΣΗΣ Ν. , σελ.
ΒΡΟΥΤΣΗΣ Ι. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΓΙΑΝΝΑΚΑΚΗ Μ. , σελ.
ΔΕΝΔΙΑΣ Ν. , σελ.
ΔΡΑΓΑΣΑΚΗΣ Ι. , σελ.
ΖΑΧΑΡΙΑΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΛΟΓΕΡΗ Α. , σελ.
ΚΑΜΜΕΝΟΣ Π. , σελ.
ΚΑΡΑΓΚΟΥΝΗΣ Κ. , σελ.
ΚΑΣΙΔΙΑΡΗΣ Η. , σελ.
ΚΑΤΣΑΦΑΔΟΣ Κ. , σελ.
ΚΕΦΑΛΛΟΓΙΑΝΝΗΣ Ε. , σελ.
ΚΟΥΒΕΛΗΣ Φ. , σελ.
ΚΟΥΙΚ Τ. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΩΝΣΤΑΝΤΟΠΟΥΛΟΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΑΝΙΑΤΗΣ Ι. , σελ.
ΜΑΝΤΑΣ Χ. , σελ.
ΜΗΤΑΡΑΚΗΣ Π. , σελ.
ΜΙΧΕΛΑΚΗΣ Ι. , σελ.
ΜΠΑΡΚΑΣ Κ. , σελ.
ΜΠΕΖΑΣ Α. , σελ.
ΜΠΟΛΑΡΗ Μ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΝΑΓΟΥΛΗΣ Ε. , σελ.
ΠΑΝΤΖΑΣ Γ. , σελ.
ΠΑΠΑΔΟΠΟΥΛΟΣ Μ. , σελ.
ΠΑΠΑΡΗΓΑ Α. , σελ.
ΠΑΡΑΣΤΑΤΙΔΗΣ Θ. , σελ.
ΣΑΛΤΟΥΡΟΣ Δ. , σελ.
ΣΑΜΑΡΑΣ Α. , σελ.
ΣΙΟΥΦΑΣ Π. , σελ.
ΣΤΑΥΡΟΓΙΑΝΝΗΣ Ν. , σελ.
ΣΤΟΥΡΝΑΡΑΣ Ι. , σελ.
ΤΖΑΒΑΡΑΣ Κ. , σελ.
ΤΡΑΓΑΚΗΣ Ι. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΑΥΤΑΡΗΣ Α. , σελ.
ΤΣΙΠΡΑΣ Α. , σελ.
ΧΑΤΖΗΔΑΚΗΣ Κ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΜΣΤ΄
Σάββατο 7 Δεκεμβρίου 2013
Αθήνα, σήμερα στις 7 Δεκεμβρίου 2013, ημέρα Σάββατο και ώρα 12.33΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του B΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ . 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί του σχεδίου νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014».
Το λόγο έχει η Βουλευτής του ΣΥΡΙΖΑ κ. Αγνή Καλογερή.</ChairmanSpeech> 
<Speech><Parlmember>ΑΓΝΗ ΚΑΛΟΓΕΡΗ</Parlmember>: Ευχαριστώ, κύριε Πρόεδρε. 
Συζητάμε, αυτές τις ημέρες για τον προϋπολογισμό του 2014, έναν προϋπολογισμό φανερά αντιλαϊκό και απολύτως ταξικό, έναν προϋπολογισμό που τίθεται υπό την αίρεση της τρόικας. 
Είναι χαρακτηριστική η δήλωση του κ. Ρεν λίγες ώρες μετά την κατάθεσή του, ο οποίος είπε τα εξής: «Η γνώμη μας είναι ότι απαιτούνται περαιτέρω συζητήσεις πριν μπορέσουμε να πούμε ότι εγκρίνουμε απολύτως τον προϋπολογισμό. Αν προκύψει ανάγκη για περαιτέρω προσαρμογή, τότε η ελληνική Κυβέρνηση έχει δηλώσει πρόθυμη να υποβάλει συμπληρωματικό ή τροποποιημένο προϋπολογισμό». Αυτή και μόνο η δήλωση είναι άλλη μια απόδειξη της εκχώρησης κυριαρχίας της πατρίδας μας, μια ακόμη προσβολή για το Κοινοβούλιο και τον λαό μας. 
Οι Βουλευτές της Πλειοψηφίας προσπαθούν να μας πείσουν ότι πιάνουμε τους στόχους, γιατί φέτος έχουμε πρωτογενές πλεόνασμα. Ξέρουμε, όμως, όλοι ότι όταν η ύφεση βρίσκεται στο 4%, όταν γίνονται περικοπές πρωτογενών δαπανών, όταν δεν γίνονται πληρωμές για επιστροφή φόρων, τότε στα χαρτιά, ναι, μπορεί να προκύπτει πλεόνασμα. Πλεόνασμα, όμως, σε μια κοινωνία σε απόγνωση, με την ανεργία μόνιμο πια εφιάλτη, με την εργασία δυσεύρετη και φθηνή, με επιχειρήσεις που κλείνουν κάθε μέρα, με χιλιάδες συμπολίτες μας ανασφάλιστους, χωρίς πρόσβαση στο δημόσιο σύστημα υγείας, με ένα νέο κύμα μετανάστευσης ολοένα αυξανόμενο -αυτήν την φορά νέων επιστημόνων- με μια κοινωνική γενοκτονία που συντελείται γύρω μας.
Στα νησιά -και, μάλιστα, στα πιο απομακρυσμένα- καταλαβαίνουμε από πρώτο χέρι τι σημαίνει περικοπή κατά 18 εκατομμύρια των δαπανών που αφορούν την επιδότηση των άγονων γραμμών. 
Σημαίνει λιγότερα δρομολόγια, γερασμένα πλοία, μεγαλύτερη απομόνωση, μεγαλύτερη ανασφάλεια ειδικά το χειμώνα. 
Καταλαβαίνουμε με το δικό μας τρόπο τι σημαίνει 1 δισεκατομμύριο λιγότερο στους προϋπολογισμούς του Υπουργείου Υγείας. Σημαίνει μεγαλύτερη αγωνία για τον αγροτικό γιατρό που δεν θα έρθει, για το νοσοκομείο που δεν θα έχει τα απαραίτητα για τη λειτουργία του, ήτοι σημαίνει 1,4 δισεκατομμύρια λιγότερα από το Υπουργείο Εργασίας και Κοινωνικής Ασφάλισης. Σημαίνει λιγότερο επίδομα ανεργίας για τους εργαζόμενους στον τουρισμό, δηλαδή ένα δύσκολο χειμώνα. Σημαίνει ΕΚΑΣ σε λιγότερους συνταξιούχους και δικαιούχους -θα καταθέσω μετά για τα Πρακτικά την κραυγή αγωνίας των νεφροπαθών για το κόψιμο του ΕΚΑΣ- σημαίνει διαλυμένες δομές Πρόνοιας. 
Καταλαβαίνουμε, λοιπόν, εμείς στα νησιά ότι 300 εκατομμύρια ευρώ λιγότερα στον προϋπολογισμό του Υπουργείου Παιδείας σημαίνει δυσεύρετους δασκάλους και νηπιαγωγούς, σημαίνει τα τεχνικά λύκεια και οι σχολές σε μεγαλύτερη υποβάθμιση, σημαίνει όλο και πιο ταξικό σχολειό. 
Και όλα αυτά γιατί; Για το πρωτογενές πλεόνασμα ή γιατί η Κυβέρνηση εχθρεύεται, μάχεται τον ελληνικό λαό και θέλει να τον εκδικηθεί; Δεν είναι αυτός ο βαθύτερος λόγος. Είναι γιατί αυτή η Κυβέρνηση είναι υποταγμένη και εξαρτημένη σε συγκεκριμένα συμφέροντα και πολιτικές. 
Είναι συμφέροντα που ξέρουν πολύ καλύτερα από εμάς τον πλούτο της πατρίδας μας και τη δύναμη του λαού μας. Ξέρουν πολύ καλά την αξία της δημόσιας αλλά και της ιδιωτικής περιουσίας. Ξέρουν πολύ καλά τις δυνατότητες και τα συγκριτικά μας πλεονεκτήματα. 
Γι’ αυτό, πρέπει να μας πείσουν ότι το ξεπούλημα μέσω του ΤΑΙΠΕΔ των λιμανιών και των αεροδρομίων και όλης της δημόσιας περιουσίας, είναι δήθεν επενδύσεις. Γι’ αυτό πρέπει να μας πείσουν ότι δεν χρειάζεται να έχει ο Έλληνας το δικό του σπίτι και ακόμα και τη διαχείριση των δανείων και των κατασχέσεων να μην την έχουν καν οι τράπεζες, αλλά οι διεθνείς τοκογλύφοι, δηλαδή οι ίδιοι. Διότι θέλουν να πιστέψουμε ότι είμαστε λίγοι, μικροί και ανίκανοι να ζήσουμε χωρίς προστάτες. 
Εμείς, όμως, ξέρουμε και μέρα με τη μέρα όλος ο ελληνικός λαός καταλαβαίνει καλύτερα και βρίσκουμε το βηματισμό μας ενωμένοι στην κοινή ανάγκη. Ξέρουμε ότι χωρίς πλούτη μπορούμε να ζήσουμε, χωρίς αξιοπρέπεια ποτέ. Αυτό είναι που φοβάστε, κύριοι της Κυβέρνησης, και αυτό είναι που θα βρείτε μπροστά σας! 
Θα ήθελα στον υπόλοιπο χρόνο να σχολιάσω το κομμάτι του προϋπολογισμού που αφορά το Υπουργείο Άμυνας. Και αυτό γιατί όταν ζεις στα σύνορα, η έννοια της περιφρούρησης της εδαφικής ακεραιότητας, της αμυντικής θωράκισης, της διατήρησης του αξιόμαχου του στρατεύματος, δεν είναι μια ακόμα πρόταση. Αποκτά άλλες διαστάσεις. Γίνεται καθημερινή έννοια και καμμιά φορά και αγωνία. 
Βλέπουμε, λοιπόν, άλλον έναν προϋπολογισμό μειωμένο κατά 20% στο ιστορικό χαμηλό των 3,1 δισεκατομμυρίων ευρώ. Είναι μία μείωση που αναπαράγει το ίδιο αναποτελεσματικό, μνημονιακό μοντέλο δραστικών περικοπών, κυρίως στις ανελαστικές δαπάνες των Ενόπλων Δυνάμεων. 
Φέτος, δηλαδή, το ΓΕΣ πρέπει να καλύψει τις λειτουργικές του ανάγκες με 268 εκατομμύρια, το ΓΕΝ με 111,5 εκατομμύρια ευρώ και το ΓΕΑ με 193 εκατομμύρια ευρώ. Διατηρούμε σοβαρές αμφιβολίες για η συνέχιση της λειτουργίας των Ενόπλων Δυνάμεων χωρίς προβλήματα. 
Για εμάς είναι δεδομένο ότι η προστασία της μαχητικής ικανότητας και η αποτελεσματικότητα των Ενόπλων Δυνάμεων δεν είναι διαπραγματεύσιμες υπό οποιοδήποτε δημοσιονομικό καθεστώς. Αυτό δεν σημαίνει υποχρεωτικά αύξηση των αμυντικών δαπανών ούτε και επιστροφή στους υπέρογκους προϋπολογισμούς του παρελθόντος, οι οποίοι τελικά δεν εξυπηρέτησαν τίποτε περισσότερο από επιχειρηματικά συμφέροντα και την εξάρτηση της χώρας.
Σημαίνει, όμως, ότι σήμερα χρειάζεται επανακαθορισμός των προτεραιοτήτων και της ιεράρχησης των δαπανών και μία ρεαλιστική αποτύπωση της απειλής και αντίστοιχη διάταξη των δυνάμεων στο χώρο. Χρειάζεται διαμόρφωση διακλαδικών κέντρων εφοδιασμού, αλλά και διακλαδικών επισκευαστικών κέντρων. Χρειάζεται ενίσχυση της διακλαδικότητας στο πρόγραμμα προμηθειών. 
Κάποια από αυτά τα πράγματα σήμερα έχουν προχωρήσει, αλλά με πολύ αργούς ρυθμούς.
Σήμερα ο ελληνικός λαός απαιτεί μηδενική ανοχή στο πάρτι διαπλοκής των εξοπλιστικών προμηθειών, με μέτρα διαφάνειας και ελέγχου, αναβάθμιση του ρόλου της αντίστοιχης επιτροπής της Βουλής. 
Στην εποχή μιας πολυδιάστατης κρίσης δεν μπορούμε να αφήνουμε τα σχεδόν τελειωμένα και πληρωμένα υποβρύχια να σαπίζουν στον Σκαραμαγκά. Δεν μπορούμε να αφήνουμε τη ναυπηγοεπισκευαστική βιομηχανία της χώρας να γίνει ένα άδειο κουφάρι, «σάπια κορμιά, σιδερικά, παιδιά και ελάσματα», όπως έλεγε ο ποιητής, την αμυντική βιομηχανία να βρίσκεται στον κίνδυνο της ιδιωτικοποίησης και του ξαφνικού θανάτου χωρίς δημόσιο έλεγχο. Να αφήνουμε, δηλαδή, μερικά από τα πιο σημαντικά εργαλεία της παραγωγικής ανασυγκρότησης κάτω από την μπότα των δανειστών, σε πολιτικές αντιλαϊκές και εξαρτημένες. 
Αυτά μπορούν να γίνουν ο μοχλός για το ξεπέρασμα της κρίσης, εργαλεία για μία καλύτερη και ελεύθερη πατρίδα, που μας χρειάζεται. Και αυτό για εμάς είναι δέσμευση.
Ευχαριστώ πολύ.
(Στο σημείο αυτό η Βουλευτής κ. Αγνή Καλογερή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ το συνάδελφο, Βουλευτή Καρδίτσης της Νέας Δημοκρατίας κ. Παύλο Σιούφα να πάρει το λόγο.</ChairmanSpeech>
<Speech><Parlmember>ΠΑΥΛΟΣ ΣΙΟΥΦΑΣ</Parlmember>: Αγαπητοί συνάδελφοι, κύριε Πρόεδρε, καλημέρα σας.
Η μεγάλη προσπάθεια για την ανασυγκρότηση της ελληνικής οικονομίας, που ξεκίνησε τον περασμένο Ιούνιο από την Κυβέρνηση της μεγάλης εθνικής προσπάθειας, φαίνεται σήμερα ολοκάθαρα ότι αρχίζει να αποδίδει αποτελέσματα. 
Αυτό οφείλεται κατ’ αρχάς στη μεγάλη απαντοχή και ωριμότητα που έδειξε και δείχνει ο ελληνικός λαός, αλλά και στη συνεχή, αδιάλειπτη και αποτελεσματική προσπάθεια της Κυβέρνησης.
Η εφαρμογή του προγράμματος οικονομικής πολιτικής αποτυπώθηκε κατά το έτος 2012 στη μεγάλη μείωση των ελλειμμάτων του δημοσίου και του ισοζυγίου τρεχουσών συναλλαγών, μειώσεις που συνεχίστηκαν σε σημαντικό βαθμό και το έτος 2013.
Τα στοιχεία της γενικής κυβερνήσεως δείχνουν με βεβαιότητα ότι στο τέλος του έτους 2013 θα υπάρξει πρωτογενές πλεόνασμα, το οποίο εκτιμάται ότι θα ανέλθει στο 4,2% του ΑΕΠ, ένα ποσοστό που είναι το υψηλότερο στην Ευρωπαϊκή Ένωση.
Σημαντική, επίσης, είναι η διαπίστωση ότι και το ισοζύγιο τρεχουσών συναλλαγών θα παρουσιάσει σημαντικό πλεόνασμα, αφού στο πρώτο εννιάμηνο του απερχομένου έτους παρουσίασε πλεόνασμα, περίπου, 2,6 δισεκατομμύρια ευρώ.
Είναι ολοφάνερο ότι επιτυγχάνεται η βαθμιαία σταθεροποίηση της ελληνικής οικονομίας, ενώ ταυτόχρονα έχει ανακοπεί η εκρηκτική πορεία της αύξησης του δημοσίου χρέους. Αυτά δημιουργούν μία αχνή ελπίδα για το ξεπέρασμα της κρίσης και την είσοδο της οικονομίας μας σε αναπτυξιακούς ρυθμούς.
Ερχόμενος τώρα σε ειδικά θέματα που προκύπτουν από τον προϋπολογισμό και ενδιαφέρουν έντονα τον ελληνικό λαό, θα αναφερθώ στη φορολόγηση των ακινήτων και στη θέσπιση του ενιαίου φόρου ακινήτων από τον οποίο, όπως εκτιμάται κατά τον προϋπολογισμό, θα συγκεντρωθεί συνολικά ποσό 2.650 δισεκατομμυρίων ευρώ. 
Τα στοιχεία του υπό κατάρτιση νόμου, που έχουμε πληροφορηθεί, καταδεικνύουν χωρίς καμμία αμφιβολία ότι ο νόμος αυτός είναι άδικος. 
Για πρώτη φορά υπάρχει σε τόσο μεγάλο βαθμό φορολόγηση της περιουσίας, κάτι που, από προσωπική εμπειρία έχω διαπιστώσει, δεν υπάρχει ούτε στην Κομμουνιστική Λαϊκή Δημοκρατία της Κίνας, χώρα που πλέον υπάρχει πλήρης ελευθερία στην κτήση ακίνητης περιουσίας.
Αυτή τη φορολογική αντιμετώπιση της ακίνητης περιουσίας μπορώ να τη δεχθώ μόνο σαν μια έκτακτη εισφορά στην εθνική μάχη που δίνεται για να σώσουμε την οικονομία μας. Και έχει υποχρέωση το Υπουργείο να δηλώσει προς τους Έλληνες φορολογουμένους ότι αυτό γίνεται για αυτό το σκοπό και μόνο για φέτος και πως από το επόμενο έτος θα υπάρξει φορολογική επιβάρυνση των ακινήτων αντίστοιχη με το παρελθόν, δηλαδή σαφώς ελαφρότερη.
Η φορολόγηση αυτή δείχνει πιο άδικη αφού φορολογείται πλασματική περιουσία και αυτό γιατί η αξία των ακινήτων υπολογίζεται με τις αντικειμενικές αξίες του έτους 2008, που δεν έχουν καμμία σχέση με τη σημερινή πραγματικότητα, αφού οι αξίες των ακινήτων έχουν στην κυριολεξία συνθλιβεί. 
Και πρέπει κάποτε να αντιληφθούμε ότι τέτοιοι φόροι κάνουν αποκρουστική την αγορά του ακινήτου, με αποτέλεσμα τη νέκρωση της οικονομικής δραστηριότητας με την οποία ασχολούνται εκατόν τριάντα και πλέον επαγγέλματα. Ας μην ξεχνάμε ότι από τα 100 ευρώ της οικοδομής τα 50 ευρώ και πλέον μπαίνουν απευθείας στα ταμεία του κράτους. Ελπίζω το σχέδιο νόμου, που θα κατατεθεί στη Βουλή για επεξεργασία και ψήφιση, να μην έχει το περιεχόμενο που πληροφορούμεθα. 
Θέλω επίσης να αναφερθώ και σε μια άλλη μεγάλη ανάγκη της οικονομίας και της πατρίδας μας. Επιτέλους, κύριε Υπουργέ, πότε θα αποκτήσει η χώρα μας εθνικό σχέδιο οικονομικής ανάπτυξης; Κατ’ επανάληψη ο αξιότιμος Υπουργός Οικονομικών έχει μιλήσει γι’ αυτό, αλλά μέχρι σήμερα δεν έχουμε δει τίποτα. 
Όταν μάλιστα θυμηθούμε ότι η μόνη φορά που στην Ελλάδα καταρτίστηκε πενταετές πρόγραμμα οικονομικής ανάπτυξης ήταν το 1958, δηλαδή επί πρωθυπουργίας του αειμνήστου Κωνσταντίνου Καραμανλή και επί υπουργίας του επίσης αειμνήστου Παναγή Παπαληγούρα, μας καταλαμβάνει θλίψη και η θλίψη αυτή γίνεται μεγαλύτερη, αν θυμηθούμε ή αν μελετήσουμε τα εκπληκτικά αναπτυξιακά αποτελέσματα αυτού του οικονομικού προγράμματος.
Η Κυβέρνηση οφείλει στην πατρίδα μας ένα σύγχρονο, εφικτό και αποτελεσματικό οικονομικό εθνικό σχέδιο. Η Κυβέρνηση οφείλει να δώσει ένα νέο σύγχρονο μήνυμα προς τους Έλληνες και τους ξένους. Η Κυβέρνηση οφείλει να δώσει, προς τους επιχειρηματίες και τους Έλληνες και ξένους επενδυτές, ένα νέο σύγχρονο και πρωτίστως σταθερό, για μια τουλάχιστον πενταετία, φορολογικό σύστημα.
Κανείς δεν θα έρθει να επενδύσει στην Ελλάδα σε ασταθές και θολό φορολογικό τοπίο. Μην περιμένουμε ανάπτυξη χωρίς επενδύσεις, όπως είπε και ο Πρωθυπουργός στην προχθεσινή του ομιλία στο Ελληνοαμερικανικό Επιμελητήριο. 
Πιστεύω ακράδαντα ότι η Κυβέρνηση, που και εγώ στηρίζω και η οποία είναι η μόνη επιλογή για τον τόπο, είναι σε θέση να δώσει μόνιμη και σταθερή κατεύθυνση στην αναπτυξιακή πορεία της πατρίδας μας προς όφελος όλου του ελληνικού λαού.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε, που ήσασταν και ακριβέστατος στην ώρα σας.
Το λόγο έχει ο συνάδελφος κ. Παναγούλης.</ChairmanSpeech>
<Speech><Parlmember>ΕΥΣΤΑΘΙΟΣ ΠΑΝΑΓΟΥΛΗΣ</Parlmember>: Κύριε Πρόεδρε, ο προϋπολογισμός που συζητάμε σήμερα ο ιστορικός σε λίγα χρόνια θα γράψει ότι ήταν ότι ήταν ο Προϋπολογισμός της φτώχειας και της δυστυχίας, ότι ήταν ο προϋπολογισμός που επαναφέρει την πατρίδα μας στην εποχή των μαγκαλιών και των λυχναριών. 
Η σημερινή κυβερνητική πλειοψηφία, που στην πραγματικότητα σήμερα είναι μειοψηφία στον ελληνικό λαό, έχει οδηγήσει τη χώρα μας, κύριε Πρόεδρε, στη δεκαετία του 1930 και στην Κατοχή, που υπήρχαν τα μαγκάλια και τα λυχνάρια και ο κόσμος πέθαινε στους δρόμους από την πείνα.
Τριακόσιες πενήντα χιλιάδες νοικοκυριά δεν έχουν ρεύμα σήμερα στα σπίτια τους και εχθές, προχθές αισθάνθηκαν την ευαισθησία ο κύριος Πρωθυπουργός και ο κ. Βενιζέλος να συζητήσουν γι’ αυτό το σοβαρό θέμα, ενώ εσείς, κύριοι της Νέας Δημοκρατίας, στα γραφεία σας στη Συγγρού έχετε να πληρώσετε τη ΔΕΗ από τον Δεκέμβριο του 2012. Αυτή είναι η ωμή πραγματικότητα. Το είχα καταγγείλει ξανά πριν δεκαπέντε είκοσι ημέρες. 
Κάνατε ένα διακανονισμό για εικοσιτέσσερις δόσεις. Δεν πληρώσατε ούτε μία δόση. Μετά κάνατε καινούργιο διακανονισμό για σαράντα δόσεις πριν δύο τρεις μήνες. Δεν πληρώσατε ούτε μία δόση. Ξέρετε πόσα χρωστάτε κύριοι; Περισσότερο από μισό εκατομμύριο ευρώ. Για την ακρίβεια 560.000 ευρώ χρωστάτε στη ΔΕΗ. Και κόβετε του άνεργου, του μικροσυνταξιούχου το ρεύμα που ζει στο Κερατσίνι, το Πέραμα και τις φτωχογειτονιές της Αττικής. Αυτή είναι η πραγματικότητα. 
Πού είναι η ευαισθησία σας, κυρίες και κύριοι συνάδελφοι της Νέας Δημοκρατίας; Εσείς, λοιπόν, είσαστε αυτοί που ισχυρίζεστε ότι θα σώσετε τη χώρα; Δεν μπορείτε να σώσετε τα γραφεία σας στην οδό Συγγρού και θα σώσετε τη χώρα;
Κύριε Πρόεδρε, η Κυβέρνηση κατέθεσε έναν προϋπολογισμό, στον οποίο ξεδιάντροπα ομολογείτε ότι από τα 116 δισεκατομμύρια ευρώ που θα είναι οι συνολικές δαπάνες για το 2014, τα 74 δισεκατομμύρια ευρώ, δηλαδή ποσοστό περίπου 64%, θα πάνε στους τοκογλύφους.
Γι’ αυτό συνεχίζεται ο φαύλος κύκλος των νέων δανείων που θα φέρουν νέα δάνεια, νέους τόκους κοκ. Γι’ αυτό δεν υπάρχουν λεφτά για την υγεία, για την παιδεία, για τα άτομα με ειδικές ανάγκες, για κοινωνική πολιτική, για συνταξιούχους και μισθωτούς.
Ζητάτε από τον ελληνικό λαό να ζήσει με ψίχουλα. Εκδίδετε οδηγίες για το πώς θα παραδίδουν οι απελπισμένοι Έλληνες τα χρυσαφικά τους στα, πλέον, χίλια ενεχυροδανειστήρια που έχουν δημιουργηθεί τα δύο τελευταία χρόνια ή για το πώς θα τρέφονται με ληγμένα τρόφιμα. 
Ετοιμάζετε πλειστηριασμούς και διαπραγματεύεστε με την τρόικα για τα καταλύματα των αστέγων. Επιδιώκετε να κάνετε τη συντριπτική πλειοψηφία των Ελλήνων μισθωτούς σκλάβους, για να ζούνε με 500 ευρώ μισθό και 300 ευρώ σύνταξη. 
Έχετε φυσικά και τους αβανταδόρους σας, που χρωστάνε εκατοντάδες εκατομμύρια, ορισμένους καναλάρχες χρωστάνε εκατοντάδες εκατομμύρια στην εφορία και στα ασφαλιστικά ταμεία, οι οποίοι με κατευθυνόμενους δημοσιογράφους, που αποτελούν μία μικρή μειοψηφία της «σαπίλας», έχουν αναλάβει εργολαβικά την ενημέρωση. 
Ποιος από εσάς, κύριοι συνάδελφοι -κι εγώ εχθές το έμαθα- ήξερε ότι εδώ και επτά μήνες γίνεται η δίκη για το Χρηματιστήριο; Κανένας απολύτως. Εχθές, αγορεύοντας ο εισαγγελέας, πρότεινε ποινές-σοκ για πολλούς κυρίους με κολάρα και γραβάτες, που έφαγαν τα λεφτά του ελληνικού λαού. 
Ακούσατε καμμιά τηλεόραση να πει τίποτα, κύριοι συνάδελφοι; Ακούσατε κανέναν να πει τίποτε; Θυμόμαστε όλοι το φιάσκο, τη μεγάλη κομπίνα του Χρηματιστηρίου, που την έστησαν ορισμένες δεκάδες επιχειρηματίες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θέλω να τελειώσω με το εξής: Χθες ο κύριος Υπουργός Υγείας που ο κύριος Πρωθυπουργός έφερε όλη του την παρέα για να ακούσει, δεν μας είπε τίποτα γι’ αυτό που γράφει το «HOT DOC». Δεν μας είπε τίποτα, που θα έπρεπε από την πρώτη στιγμή να έχει υποβάλει μηνύσεις: «Έψαχνε νύχτα φαρμακοβιομήχανο, πριν την τροπολογία». Και εξιστορεί μέσα με λεπτομέρειες τι έγινε. Αυτόν τον φαρμακοβιομήχανο τον εγνωρίζουμε όλοι μας. Είναι αυτός που έχει σώσει πολλές φορές με το βαλάντιό του και το κόμμα της Νέας Δημοκρατίας και του ΠΑΣΟΚ.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Ο λαλίστατος, λοιπόν, κ. Γεωργιάδης εδώ και τέσσερις μέρες που κυκλοφορεί αυτό το περιοδικό, γιατί δεν έχει απαντήσει;</Speech>
<Speech><Parlmember>ΔΗΜΗΤΡΙΟΣ ΧΡΙΣΤΟΓΙΑΝΝΗΣ</Parlmember>: Την απάντηση την έδωσε από την τροπολογία ο Υπουργός σε αυτά.</Speech>
<Speech><Parlmember>ΕΥΣΤΑΘΙΟΣ ΠΑΝΑΓΟΥΛΗΣ</Parlmember>: Τελειώνω, κύριε Πρόεδρε. Είσαστε και φίλος μου, αλλά με διακόπτετε συνέχεια!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, ξέρω ότι κρατάτε το χρόνο για να μπορέσουν να μιλήσουν όλοι οι συνάδελφοι.</ChairmanSpeech>
<Speech><Parlmember>ΕΥΣΤΑΘΙΟΣ ΠΑΝΑΓΟΥΛΗΣ</Parlmember>: Τελειώνοντας, κύριοι συνάδελφοι της Νέας Δημοκρατίας ή μάλλον, καλύτερα, της κυβερνητικής Πλειοψηφίας, επειδή με πολλούς από εσάς συνδεόμαστε πάρα πολύ πολλά χρόνια και έχουμε κοινωνικές σχέσεις, πέρα από την πολιτική αντιπαλότητα, θέλω να σας παρακαλέσω να ετοιμαστείτε ψυχολογικά, γιατί σε λίγους μήνες θα πρέπει να καθίσετε στα έδρανα της Αντιπολίτευσης.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Παναγούλη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και δύο εκπαιδευτικοί από το 1ο Γενικό Λύκειο Βέροιας.
Καλώς ήλθατε!
(Χειροκροτήματα από όλες τις πτέρυγες της Βουλής)
Παρακαλώ να πάρει το λόγο ο Κοινοβουλευτικός Εκπρόσωπος της Νέας Δημοκρατίας και Βουλευτής Ηρακλείου κ. Μανώλης Κεφαλογιάννης.
Ξέρω ότι, αν και Βουλευτής Κρήτης, κύριε Υπουργέ, έχετε ιδιαίτερες σχέσεις και αγάπη με τη Μακεδονία. Σας παρακολουθεί η Μακεδονία τώρα.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Μας ενώνουν οι Μακεδονικοί Αγώνες, κύριε Πρόεδρε.
Κυρίες και κύριοι συνάδελφοι, δύο παρατηρήσεις θα ήθελα να κάνω. Πρώτα από όλα, σήμερα στα έδρανα της Αντιπολίτευσης βρίσκεται ο ΣΥΡΙΖΑ. Προσέξτε, με την τακτική που ακολουθείτε να μην καείτε στο ζέσταμα, περιμένοντας να έρθετε στην κυβέρνηση.
Δεύτερον, δεν έχει ανάγκη ο κ. Γεωργιάδης να τον υπερασπιστώ. Για όσους γράφουν ό,τι γράφουν για όλους μας -και για εσάς και για μας- μία είναι η πραγματικότητα: Μπορούν να γράφουν και να λένε ό,τι θέλουν, αρκεί στο τέλος του δρόμου να είναι καλοπληρωτές.
Κυρίες και κύριοι συνάδελφοι, σήμερα βιώνουμε τη μεγαλύτερη κρίση που έζησε η Ελλάδα από τον Β΄ Παγκόσμιο Πόλεμο. Είναι η κρίση μιας ολόκληρης γενιάς. Υποχρέωση όλων μας είναι να κάνουμε αυτή τη μεγάλη κρίση ευκαιρία για την πατρίδα μας και τη νέα γενιά. Όλα αυτά τα χρόνια στην Ελλάδα δεν δείξαμε την επιμέλεια του καλού και συνεπή οικογενειάρχη και γι’ αυτό, η ιστορία θα μας κρίνει και θα μας κρίνει, μάλιστα, πολύ αυστηρά.
Η κρίση, αγαπητοί συνάδελφοι, έχει ονοματεπώνυμο και έχει τις ρίζες της στη χαμένη δεκαετία και την οικονομία του 1980, στις νοοτροπίες διοικούντων και διοικουμένων, στο λαϊκισμό, στο εύκολο κέρδος, στην αντιστροφή του κώδικα αξιών της ελληνικής κοινωνίας.
Κυρίες και κύριοι συνάδελφοι, η Ελλάδα το 1980, παρ’ ότι είχαμε περάσει δύο πετρελαϊκές κρίσεις, όπως περνάμε την κρίση του 2008 τώρα, δεν χρωστούσε τίποτα. Τα ελληνικά νοικοκυριά, οι Έλληνες πολίτες είχαν 80% ιδιοκατοίκηση.
Σχετικά με το κράτος και τα ασφαλιστικά μας ταμεία –και αυτά που σας λέω δεν είναι στοιχεία δικά μου, είναι στοιχεία που κατέθεσε στον τότε προϋπολογισμό ο Μανώλης Δρεττάκης, διακεκριμένο στέλεχος του ΠΑΣΟΚ και μετά του ΣΥΡΙΖΑ- ο Μανώλης Δρεττάκης, πρώτος Υπουργός Οικονομικών εκείνης της εποχής, έλεγε ότι στα ασφαλιστικά ταμεία και στο δημόσιο χρωστάμε 10.000.000.000 ευρώ. 
Ποια είναι η κατάσταση σήμερα; Σας την περιέγραψε με ένα νούμερο ο κ. Λαφαζάνης. Τριακόσια είκοσι δισεκατομμύρια ευρώ είναι τα χρέη του δημοσίου –παρ’ ότι μας χαρίστηκαν 100.000.000.000 ήδη, 200.000.000.000 ευρώ των επιχειρήσεων και των νοικοκυριών (καταναλωτικά, στεγαστικά, επιχειρηματικά δάνεια) και 400.000.000.000 ευρώ αναλογιστικό έλλειμμα των ασφαλιστικών μας ταμείων, κυρίως λόγω του δημογραφικού προβλήματος -να βρω και ένα θέμα να συνεννοηθώ με τη Χρυσή Αυγή, όπως ανέφερε χθες ο εισηγητής της- σύνολο, δηλαδή, πάνω από 900.000.000.000 ευρώ. Αυτή είναι η κατάσταση της ελληνικής οικονομίας σήμερα. 
Οι προϋπολογισμοί, κυρίες και κύριοι συνάδελφοι, στην Ελλάδα της ανάπτυξης, στην Ελλάδα που έγινε πρότυπο φαινόμενο οικονομικής ανάπτυξης σε όλο τον κόσμο και μπήκε πρώτη από όλες τις χώρες του ευρωπαϊκού Νότου στην Ευρωπαϊκή Οικονομική Κοινότητα, ήταν ισοσκελισμένοι. Μέχρι τα τέλη του 1980 οι προϋπολογισμοί στην Ελλάδα ήταν ισοσκελισμένοι, δηλαδή, όσα ήταν τα έσοδα του κράτους, τόσες ήσαν και οι δαπάνες. Το μόνο χρέος που υπήρχε ήταν το χρέος του Προγράμματος Δημοσίων Επενδύσεων, δηλαδή αυτό που πήγαινε στην ανάπτυξη. 
Τα χρόνια που μεσολάβησαν, δυστυχώς, η κατάσταση ξέφυγε από το λαϊκισμό και την τεχνητή ευημερία με δανεικά. Είναι χαρακτηριστικό ότι με τους εκλογικούς κύκλους -στις εκλογές του 1984, του 1990, του 1993, του 1996 κ.ο.κ.- δυστυχώς για την Ελλάδα, προστίθεντο στο χρέος της Ελλάδας 8.000.000.000 ευρώ κάθε φορά. 
Είχα την ευκαιρία να πω πριν από μερικά τέρμινα -έτσι μετράμε τις εκλογικές διαδικασίες και τις εκλογές μας, με τέρμινα- στα μέσα της δεκαετίας του 1990, ότι κυρίως για τη δεκαετία του 1980, αν ο Υπουργός των Οικονομικών ήταν ο οικονομικός διευθυντής μιας εταιρείας και ο αρμόδιος Υφυπουργός για τον προϋπολογισμό ήταν ο λογιστής της, η εταιρεία, δηλαδή το κράτος, θα έπρεπε να έχει κλείσει και του Υπουργού Οικονομικών και του Υφυπουργού -δηλαδή του οικονομικού διευθυντή και του λογιστή αντίστοιχα- έπρεπε να τους πάρουν το δίπλωμα. Αυτή η είναι η πραγματικότητα.
Σήμερα, όμως, αγαπητοί συνάδελφοι, από το 2012, όχι μόνο λόγω των υποχρεώσεων που έχουμε απέναντι στους πιστωτές μας, αλλά και των συμφωνιών που είμαστε αναγκασμένοι να ακολουθήσουμε σε μια κοινή οικονομική και νομισματική πολιτική που όλοι φιλοδοξούμε ότι θα γίνει στην Ευρώπη, οι προϋπολογισμοί μας είναι πραγματικοί και για πρώτη φορά οι προϋπολογισμοί του 2013 και 2014 είναι ισοσκελισμένοι. Δηλαδή, το μόνο έλλειμμα το οποίο θα υπάρξει πραγματικά –γι’ αυτό λέτε και εσείς από το ΣΥΡΙΖΑ ότι πρέπει να υπάρχουν συμπληρωματικοί προϋπολογισμοί και έτσι θα γίνει σε όλα τα κράτη και έτσι κάνουν τα σοβαρά κράτη σε όλο τον κόσμο- θα είναι του Προγράμματος Δημοσίων Επενδύσεων.
Κυρίες και κύριοι συνάδελφοι, για να βγούμε από την κρίση χρειάζονται γιγαντιαίες δημόσιες και ιδιωτικές επενδύσεις. Χρειάζονται συμπράξεις δημόσιου και ιδιωτικού τομέα. Χρειάζεται αξιοποίηση της κρατικής περιουσίας. Χρειάζονται ξένες επενδύσεις και μάλιστα σε συνάλλαγμα, όπως αυτές που έχουμε φέρει εμείς -π.χ. την «COSCO», μιας και βλέπω τον κ. Κατσαφάδο εδώ- που αλλάζει τη μορφή του Πειραιά, o «TAP», δηλαδή τα πετρέλαια και η αγορά του αερίου, τα ταξίδια του Πρωθυπουργού σε όλα τα μήκη και τα πλάτη της γης. Αυτά θα φέρουν θέσεις εργασίας, αυτά θα φέρουν ανάπτυξη. Και έτσι δεν θα κλαίμε γι’ αυτούς που φεύγουν -και έχουμε δίκιο και εμείς και η ελληνική οικογένεια να κλαίμε- και κυρίως για όλους αυτούς του ανθρώπους που βρίσκονται κάτω από το όριο της φτώχειας. 
Πώς μπορούμε, όμως, να προσελκύσουμε και να κάνουμε επενδύσεις, κυρίες και κύριοι συνάδελφοι, όταν υπάρχει αυτή η γραφειοκρατία που υπάρχει στην Ελλάδα, με τις προσφυγές στο Συμβούλιο της Επικρατείας, με τα ασφαλιστικά μέτρα, με τις καθυστερήσεις που υπάρχουν ακόμα και για είκοσι χρόνια για οποιαδήποτε επένδυση ξεκινάει στην Ελλάδα; 
Αγαπητοί συνάδελφοι, στην Ελλάδα χρεοκόπησε το κράτος. Και πώς να μη χρεοκοπήσει το κράτος, όταν, κυρίες και κύριοι συνάδελφοι, η ελληνική διοίκηση διαθέτει είκοσι τρεις χιλιάδες αρμοδιότητες; 
Από το 1974 και μετά έχουμε ψηφίσει περισσότερους από τέσσερις χιλιάδες νόμους, είκοσι πέντε χιλιάδες προεδρικά διατάγματα, εκατόν σαράντα μία χιλιάδες κοινές υπουργικές αποφάσεις. Μπορεί αυτό το κράτος να προχωρήσει; Πώς μπορεί να μη χρεοκοπήσει ένα κράτος όταν χρειαζόμαστε τριάντα εκατομμύρια επικυρώσεις εγγράφων το χρόνο; Αυτό μας είπε χθες ο αρμόδιος Υπουργός Διοικητικής Μεταρρύθμισης κ. Μητσοτάκης. Μπορεί αυτό το κράτος να πάει μπροστά; 
Κυρίες και κύριοι συνάδελφοι, πώς μπορεί ένα κράτος να μη χρεοκοπήσει όταν το δημόσιο έχει πενήντα πέντε χιλιάδες τερματικά και χρειάζεται δύο χιλιάδες δομές, δηλαδή servers, για να λειτουργήσει; Μπορεί να λειτουργήσει αυτό το κράτος; Πώς μπορεί να λειτουργήσει ένα κράτος όταν υπάρχουν τριακόσιες τριάντα βάσεις δεδομένων; Ακούστε, όμως, εσείς που στηρίζετε το δημόσιο, τους δημοσίους υπαλλήλους, τα συμβούλια και όλα αυτά που κάνει ο συνδικαλισμός: Έχουμε μόνο δεκατέσσερις χιλιάδες ηλεκτρονικές διευθύνσεις, δηλαδή e-mails. Αυτό το κράτος μπορεί να προχωρήσει; 
Για τους θιασώτες του κρατισμού και του κράτους θα πω ότι το κράτος χρεοκόπησε γιατί η Ελλάδα έχει εξήντα εννέα νομικά πρόσωπα δημοσίου δικαίου για εκπαίδευση και κατάρτιση, έχει πενήντα τέσσερα νομικά πρόσωπα δημοσίου δικαίου για επιχειρηματικότητα και απασχόληση, δεκαεννέα για χωροταξικό σχεδιασμό και έλεγχο δόμησης, πενήντα έξι για έρευνα και τεχνολογία και διακόσια εννέα για πολιτισμό και ψυχαγωγία. Αυτή είναι η Ελλάδα του σήμερα. Τα συμπεράσματα για τη χρεοκοπία του κρατισμού δικά σας, κυρίες και κύριοι συνάδελφοι.
Αγαπητοί συνάδελφοι, θέλω να κάνω μία έκκληση κυρίως στα στελέχη του ΣΥΡΙΖΑ να μη δημιουργούν προβλήματα σε οποιαδήποτε επένδυση προσπαθεί να έλθει στην Ελλάδα, να μην «σκοτώνουν» τα στελέχη του κυρίως με προσφυγές και δικονομικά τερτίπια στο Συμβούλιο της Επικρατείας με 200 ευρώ κάθε επένδυση, γιατί η Ελλάδα έχει καταντήσει να πληρώνει τα δημόσια έργα μέχρι και τέσσερις φορές παραπάνω, να καθυστερούν για δεκαετίες και να μη γίνεται καμμία επένδυση στο εσωτερικό. Πώς θα λύσουμε το πρόβλημα της ανεργίας; 
Τον Ιούλιο του 2013 είχα την ευκαιρία να καταθέσω μία πρόταση νόμου στον Υπουργό Δικαιοσύνης για την ίδρυση 7ου Τμήματος στο Συμβούλιο της Επικρατείας -θα σας κάνουμε εμείς της Νέας Δημοκρατίας καμμιά πρόταση, μιας και η Αντιπολίτευση δεν την κάνει- όπου οι υποθέσεις να εκδίδονται μέσα σε τεσσερισήμισι μήνες, να καταργείται η διαδικασία αναστολής με ασφαλιστικά μέτρα μέχρι τη συζήτηση της συγκεκριμένης υπόθεσης, η αναστολή να ισχύει για ένα και μόνο τρίμηνο μέχρι την οριστική απόφαση και, αν ο προσφεύγων δεν δικαιωθεί, δηλαδή αν απορριφθεί η προσφυγή του, να πληρώνει, όπως γίνεται στο εξωτερικό, το ένα τοις χιλίοις με παράβολο για την καθυστέρηση που υπήρχε στη συγκεκριμένη επένδυση. Ας βάλουμε και ένα όριο, αυτό να μην ξεπερνά τα 25.000 ευρώ.
Αγαπητοί συνάδελφοι, ακούσαμε τελευταία από την Αξιωματική Αντιπολίτευση ότι λεφτά υπάρχουν. Πού υπάρχουν αυτά τα χρήματα; Μήπως υπάρχουν στην ακίνητη περιουσία ή στο ελληνικό δημόσιο; Βρήκα το περιουσιολόγιο των Ελλήνων πολιτών. Επειδή πολλοί συμφωνούν ότι το αφορολόγητο πρέπει να είναι γύρω στις 300.000 ευρώ, θα σας πω ότι μέχρι 300.000 ευρώ με βάση το περιουσιολόγιο το οποίο υπάρχει είναι το 95% των Ελλήνων ιδιοκτητών. Ας πούμε, λοιπόν, ότι δεν φορολογούμε τίποτε απ’ αυτό και εκεί θα συμφωνήσουν πολλοί απ’ όλες τις πτέρυγες. Για το υπόλοιπο 5% που με βάση τις αντικειμενικές αξίες από το περιουσιολόγιο η αξία τους δεν ξεπερνά τα 130 δισεκατομμύρια, ακόμα κι αν εσείς το δημεύσετε, μιας και είναι πολύ κοντά στην ιδεολογία σας, με τις πραγματικές αξίες και όχι τις αντικειμενικές δεν πρόκειται να μαζέψετε ούτε τα μισά. 
Λεφτά, λοιπόν, δεν υπάρχουν και δεν υπάρχουν χρήματα, κυρίες και κύριοι συνάδελφοι, ούτε στο κράτος, διότι αυτή η συζήτηση έγινε και παλιότερα. Για τα 31 δισεκατομμύρια ευρώ οφειλές προς το δημόσιο που ήταν το περίφημο «λεφτά υπάρχουν» -όπου κι εσείς εσχάτως προσχωρείτε σ’ αυτή την άποψη- ο αγαπητός συνάδελφος Παντελής Οικονόμου έκανε έρευνα.
Και τι βρήκε; Βρήκε ότι τα μισά ήταν χρήματα που χρωστούσε το ελληνικό δημόσιο στο ελληνικό δημόσιο, δηλαδή οι ΔΕΚΟ στο ελληνικό δημόσιο και στα ασφαλιστικά ταμεία. Τα περισσότερα χρήματα ήταν από εταιρείες που είχαν κλείσει από δεκαετίες. Μιας και βλέπω τον κ. Αθανασίου, θα αναφέρω την αλήστου μνήμης εταιρεία του κ. Κοσκωτά, τη «ΓΡΑΜΜΗ ΑΕ». Αυτή χρωστούσε και κάτι άλλες τέτοιες εταιρείες. Και πόσα κατάφερε να εγγράψει στους δύο προϋπολογισμούς; Τριακόσια εκατομμύρια ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Παρακαλώ, κύριε Πρόεδρε, να μου δώσετε ένα, δύο λεπτά από τη δευτερολογία μου.
Άρα, κυρίες και κύριοι συνάδελφοι, λεφτά δεν υπάρχουν. 
Όμως, μπορεί η Ελλάδα να θρέψει το λαό της; Αν βγούμε από την Ευρωπαϊκή Ένωση, αν οι εταίροι μας, μας βγάλουν από την πρίζα, η Ελλάδα θα περάσει από επισιτιστικό πρόβλημα. 
Γνωρίζετε, κύριοι συνάδελφοι του ΣΥΡΙΖΑ και των άλλων παρατάξεων, ότι η Ελλάδα σήμερα δεν μπορεί να καλύψει ούτε το 30% από τις ανάγκες που έχει για βοδινό κρέας, ούτε το 35% για χοιρινό;</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Εκεί την καταντήσατε!</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Δεν καλύπτει τις ανάγκες της για πουλερικά. Χρειάζεται 4 δισεκατομμύρια ευρώ το χρόνο για εισαγωγή κτηνοτροφικών προϊόντων. Για το γάλα καλύπτουμε μόνο το 50%. 
Φαντάζεστε μια χώρα σε υποτίμηση 400%, όπως είναι η Αργεντινή που είναι το όραμά σας, τι θα μπορεί να εισάγει από όλα αυτά τα προϊόντα; Η Ελλάδα μόνο σε ελαιοκομικά και σε φρούτα έχει επάρκεια. Θα περάσουμε επισιτιστική περιπέτεια. 
Αγαπητοί συνάδελφοι, με το κόμμα της Αξιωματικής Αντιπολίτευσης μας χωρίζει άβυσσος. Είναι η σύγκρουση δύο κόσμων. Εμείς αγωνιζόμαστε για την παραμονή της Ελλάδας στην Ευρωπαϊκή Ένωση και στο ευρώ. Εσείς, με τις μονομερείς ενέργειες, το μόνο που μπορείτε να επιτύχετε είναι να διαπραγματευτείτε την έξοδο της Ελλάδας από την Ευρωπαϊκή Ένωση και το ευρώ.
Και προσέξτε, κύριοι συνάδελφοι, το εξής: Εάν αυτό το κάνετε χωρίς τη συνεννόηση με τους εταίρους μας στην Ευρωπαϊκή Ένωση, τότε αυτόματα να είστε σίγουροι ότι θα βγούμε και από την Ευρωπαϊκή Ένωση. Και τότε, με τις υποτιμήσεις οι οποίες θα ακολουθήσουν η μία την άλλη, θέλω να δω -γιατί θα αναγκαστείτε, όπως γίνεται κάθε φορά με αυτές τις χώρες- πώς θα αγοράσουμε φάρμακα, πώς θα αγοράσουμε τρόφιμα, πώς θα αγοράσουμε καύσιμα.
Οι μεγάλοι σε ηλικία άνθρωποι των οικογενειών μας, όπως οι δικοί μου γονείς και οι δικοί σας, χρειάζονται φάρμακα. Αυτά τα φάρμακα με 400% υποτίμηση θα φτάσουν από 20 και 30 ευρώ περίπου στα 100 ευρώ. Οι μισθοί με 400% υποτίμηση θα πάνε στα 100 ευρώ. Μόνο ασπιρίνη! 
Πείτε μου ποιος θα χειρουργείται στην Ελλάδα όταν σήμερα μέσα στην εντατική χρειάζεται 200.000 ευρώ και 300.000 ευρώ, δηλαδή ένα εκατομμύριο τότε. Ποιος άνθρωπος πάνω από πενήντα χρονών θα εγχειριστεί; Θα φτάσουμε στην αλήστου μνήμης σοβιετική εποχή τότε που τους χειρουργούσαν με τα μαχαίρια και όχι με τα νυστέρια.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αυτά δεν τα λέει ούτε η Χρυσή Αυγή.</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Μετά την κατάρρευση λέω. Όχι πριν.
Άρα, κυρίες και κύριοι συνάδελφοι, η Ελλάδα με αυτήν την τακτική, την εφηβική τακτική του ’80…</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Γι’ αυτό πήγαιναν στη Βουλγαρία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, το διευκρίνισε, κύριε Παφίλη. Είπε, «Μετά την κατάρρευση».</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): «Μετά την κατάρρευση» είπε.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: …που μετακόμισε σήμερα σύσσωμη στο ΣΥΡΙΖΑ, η Ελλάδα κινδυνεύει να περάσει εθνική, κοινωνική και επισιτιστική περιπέτεια.
Κυρίες και κύριοι συνάδελφοι, θέλω να απευθυνθώ και στο οικονομικό επιτελείο. Και αυτό το κάνω μιας και ο ΣΥΡΙΖΑ δεν σας βάζει δύσκολα. Και δεν σας βάζει δύσκολα, γιατί δεν σας κάνει καμμία πρόταση για να σας δυσκολέψει. Θέλω, λοιπόν, να καταθέσω ορισμένες σκέψεις σε προτάσεις που ήδη…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι, αλλά πρέπει να ολοκληρώσετε, κύριε συνάδελφε.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Δώστε μου δύο λεπτά, κύριε Πρόεδρε, από τη δευτερολογία μου. 
(Διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Τα δεκαέξι λεπτά για το ΣΥΡΙΖΑ είναι…</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κυρίες και κύριοι συνάδελφοι, σας έχω δώσει προτάσεις για την προστασία της πρώτης κατοικίας των οφειλετών και των δανειοληπτών. 
Πρώτα από όλα, πρέπει να έχουν οι συμπολίτες μας το δικαίωμα να αγοράζουν τα δάνειά τους σε χαμηλότερη τιμή, αν οι τράπεζες αποφασίσουν να τα πουλήσουν σε τρίτους, στα λεγόμενα distressed funds, δηλαδή στα funds αυτά που διαχειρίζονται τις επισφάλειες των τραπεζών.
 Δεύτερη πρόταση: Το ελληνικό δημόσιο να υποχρεούται να αγοράζει την ακίνητη περιουσία των Ελλήνων πολιτών και μάλιστα στην αντικειμενική της αξία για οφειλές στο δημόσιο.
Έτσι, θα έχουμε αντικειμενικές αξίες πραγματικές και όχι φτιαγμένες μόνο στα χαρτιά. Και αν περισσεύει και κάτι, αυτό να κρατείται από το Υπουργείο Οικονομικών ως καταπίστευμα για μελλοντικές υποχρεώσεις των πολιτών.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Η τρίτη πρόταση αφορά την υποχρέωση του δημοσίου να δεχθεί εγγυητικές επιστολές τραπεζών και υποθήκη πρώτης κατοικίας, για να μη χρειάζεται να πληρώνει ο πολίτης το 50% για να έχει το δικαίωμα να κάνει προσφυγή στα διοικητικά δικαστήρια. Και έτσι όποιος έχει δίκιο, θα δικαιωθεί. 
Η τέταρτη πρόταση αφορά την κατάργηση της προσωποκράτησης. Δεν υπάρχει χώρα στον κόσμο –και αυτό είναι κάτι που γνωρίζουν οι εγκεκριμένοι νομικοί που είναι σε αυτήν την Αίθουσα- στην οποία να υπάρχει προσωποκράτηση, παρά μόνο σε εξαιρετικές περιπτώσεις και μόνο προς το δημόσιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Τελειώνω, κύριε Πρόεδρε, απλά θα ήθελα να πω κάτι για την περιφέρεια. Προτείνω να καταργηθούν οι ασφαλιστικές εισφορές στον ΟΑΕΕ –πρώην ΤΕΒΕ- για ασφαλισμένους σε περιοχές κάτω από δύο χιλιάδες κατοίκους. Πρόκειται για μία διάταξη η οποία υπήρχε, για μία διάταξη η οποία δεν δημιουργεί τεράστιο δημοσιονομικό κόστος και μία διάταξη η οποία θα βοηθήσει τους συμπολίτες μας και κυρίως αυτούς της μεγάλης ηλικίας, τους συνταξιούχους, να μείνουν στις εστίες τους. 
Κλείνω, κύριε Πρόεδρε, λέγοντας το εξής: Πέρα από αναλύσεις –και ακούσαμε πολλές αναλύσεις, κυρίες και κύριοι συνάδελφοι, σε αυτήν την Αίθουσα και δυστυχώς από την Αξιωματική Αντιπολίτευση που πρέπει να έχει προτάσεις- χρειάζονται και λύσεις τις οποίες πρέπει να δώσουμε όλοι μαζί σε ένα μεγάλο πρόβλημα, γιατί ζούμε έναν πόλεμο. 
Κλείνοντας, θέλω να αναφερθώ σε μία ρήση του Καζαντζάκη από την «Ασκητική,» η οποία λέει το εξής: «Ν’ αγαπάς την ευθύνη να λες εγώ, εγώ μονάχος μου θα φτιάξω τον κόσμο. Κι αν χαθεί, εγώ θα φταίω». 
Σας ευχαριστώ για την προσοχή σας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε συνάδελφε.
Το λόγο έχει ο Βουλευτής του ΣΥΡΙΖΑ κ. Κωνσταντίνος Μπάρκας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ πολύ, κύριε Πρόεδρε.
Οφείλω να πω ότι σκανδαλίστηκα λιγάκι από τον προηγούμενο ομιλητή, γιατί όταν περιέγραφε τα νούμερα για το δημόσιο, κοιτούσε την πλευρά του ΣΥΡΙΖΑ, λες και ο ΣΥΡΙΖΑ άσκησε εξουσία από το ’74 μέχρι σήμερα και έφτιαξε όλα αυτά που περιέγραψε ο κύριος. Αυτοί είναι που διόριζαν, όπως στο Υπουργείο Πολιτισμού, αυτοί είναι που έφτιαχναν πράγματα και έβαζαν «ημετέρους» και τώρα κατηγορούμαστε εμείς για υπερδιογκωμένο δημόσιο. 
Επίσης, μίλησε για χρήματα και για ρήσεις που αναφέρονται σε πρώην Πρωθυπουργούς. Αυτό που δημιούργησε η συγκεκριμένη Κυβέρνηση, κύριοι συνάδελφοι του ΣΥΡΙΖΑ, τα τελευταία τέσσερα χρόνια, είναι να δημιουργηθούν οκτώ χιλιάδες νέοι εκατομμυριούχοι. Και αυτό δεν το λέει ο ΣΥΡΙΖΑ, αλλά η UBS, η Τράπεζα στην Ελβετία, στην οποία είναι δηλωμένοι οκτώ χιλιάδες νέοι εκατομμυριούχοι. Ξέρετε πόσοι είναι δηλωμένοι στην Ελλάδα; Πενήντα! Οι επτά χιλιάδες εννιακόσιοι πενήντα δεν υπάρχουν και δεν λέει κανένας τίποτε γι’ αυτό, όπως επίσης και για το γεγονός ότι οι υπερπλούσιοι στην Ελλάδα αύξησαν την περιουσία τους από 50-60 δισεκατομμύρια. Γι’ αυτά δεν λέει κανένας κουβέντα και αναφέρονται μονίμως στη γενιά των πιτσιρικάδων, την Κοινοβουλευτική Ομάδα του ΣΥΡΙΖΑ, που μας έστειλε εδώ η γενιά του Γρηγορόπουλου, του άρθρου 16, της Γένοβα, για να τα ακούτε κύριοι!
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεν απευθύνομαι σε εσάς, αλλά απευθύνομαι μόνο σε αυτή τη γενιά και σας λέω το εξής. Είμαστε η πρώτη γενιά που το μόνο πράγμα που έχει εξασφαλίσει είναι ότι δεν έχουμε απολύτως τίποτε εξασφαλισμένο. Είναι σαφές και σίγουρο ότι είναι εξαιρετικά δύσκολο να ανατρέψουμε αυτήν την κατάσταση, γιατί αφήνετε καμένη γη. Όμως, είναι πολύ κρίσιμο και αναγκαίο. 
Παρ’ όλα αυτά, μέσα από τη δική μας ανάλυση για το πώς θα ξεπεράσουμε την κρίση, έχουμε αρχίσει να βάζουμε εμείς τους δικούς μας όρους για να δημιουργήσουμε μία άλλη αντίληψη, την οποία εσείς προφανώς και δεν καταλαβαίνετε. Πρόκειται για μία αντίληψη που στηρίζεται σε ένα σύνθημα το οποίο και παραμένει πάντα επίκαιρο: «Ένας άλλος κόσμος είναι εφικτός και άρα μπορούμε να ζήσουμε και αλλιώς». Αυτή είναι η βασική μας θέληση, να δημιουργήσουμε ένα ρήγμα συνολικής ανατροπής. 
Ένα ακόμη σύνθημα που χρησιμοποίησε ο ΣΥΡΙΖΑ, είναι «ανατροπή στην Ελλάδα, μήνυμα στην Ευρώπη» και όχι το αντίθετο. Αυτή είναι η επιδίωξή μας. Μιλάμε δηλαδή για μία πλήρη αλλαγή, για μετασχηματισμό ολόκληρης της Ευρώπης από τη νεοφιλελεύθερη προοπτική που εσείς υπηρετείτε σε μία σοσιαλιστική Ευρώπη των λαών. Είμαστε ο άλλος δρόμος, κάτι που ξέρετε πάρα πολύ καλά.
Επειδή γίνεται μεγάλη κουβέντα για το πρόγραμμα του ΣΥΡΙΖΑ και επειδή ο συγκεκριμένος προϋπολογισμός έχει μετατραπεί σε δικές μας προγραμματικές δηλώσεις, ακούστε: 
Δεσμευόμαστε να ανυψώσουμε την ασπίδα κοινωνικής προστασίας που θα αποσοβήσει την ανθρωπιστική κρίση, να μην υπάρχει πολίτης χωρίς το αναγκαίο για την επιβίωσή του ελάχιστο εισόδημα, χωρίς περίθαλψη και κοινωνική προστασία, χωρίς πρόσβαση στα βασικά αγαθά, να μην υπάρχει παιδί που πεινάει, να μην υπάρχει νοικοκυριό που χάνει το σπίτι του, να μην υπάρχει άνεργος χωρίς επίδομα ανεργίας. 
Δεσμευόμαστε να ακυρώσουμε τα μνημόνια και τους εφαρμοστικούς τους νόμους στη Βουλή, που ψηφίστηκαν από εσάς, και να τα αντικαταστήσουμε με ένα εθνικό σχέδιο οικονομικής και κοινωνικής ανόρθωσης και παραγωγικής ανασυγκρότησης, με ενίσχυση επιλεγμένων βιομηχανικών τομέων και της επιστημονικής αγροτικής καλλιέργειας. 
Δεσμευόμαστε να επαναδιαπραγματευθούμε τις δανειακές συμβάσεις, με βασικό δεδομένο ότι το ζήτημα του δημοσίου χρέους συνιστά πανευρωπαϊκό και όχι στενά ελληνικό πρόβλημα. 
Δεσμευόμαστε να επιτύχουμε μια αποτελεσματικά και κοινωνικά δίκαιη αντιμετώπιση των ελλειμμάτων. Προς αυτήν την κατεύθυνση πρέπει να μη μειώνονται, αλλά σταδιακά να αυξάνονται οι μισθοί και οι κοινωνικές αποδοχές. 
Δεσμευόμαστε να δημιουργήσουμε τις προϋποθέσεις για την παραγωγική και οικολογική ανασυγκρότηση της χώρας. 
Δεσμευόμαστε να θέσουμε το τραπεζικό σύστημα υπό την ιδιοκτησία και τον έλεγχο του δημοσίου, να ιδρύσουμε δημόσιες τράπεζες ειδικού σκοπού με αντικείμενο την αγροτική πίστη, τη μικρή και μεσαία επιχείρηση και τη λαϊκή στέγη και τη συνεταιριστική οικονομία. 
Δεσμευόμαστε να αναστείλουμε τις ιδιωτικοποιήσεις και τη λεηλασία του δημοσίου πλούτου. 
Δεσμευόμαστε να αποκαταστήσουμε και να ενισχύσουμε το κοινωνικό κράτος, την προστασία της εργασίας, των ανέργων, της κοινωνικής ασφάλισης, της περίθαλψης, της πρόνοιας, να εγγυηθούμε τη λειτουργία των δημόσιων νοσοκομείων, να εγγυόμαστε τη λειτουργία των δημόσιων σχολείων και πανεπιστημίων. 
Δεσμευόμαστε να αλλάξουμε ριζικά τον τρόπο λειτουργίας της Δημόσιας Διοίκησης και της τοπικής αυτοδιοίκησης, καθιερώνοντας τη δημοκρατία, τη διαφάνεια και την αξιοκρατία, ανεξαρτήτως ιδεολογικών και πολιτικών φρονημάτων. 
Δεσμευόμαστε να αντιμετωπίσουμε το μεταναστευτικό ζήτημα υπό τον σύνθετο χαρακτήρα του σε όλες του τις διαστάσεις. 
Δεσμευόμαστε να ανασυγκροτήσουμε τη χώρα σε νέα βάση και με έναν νέο τρόπο, έτσι ώστε το εθνικό και πατριωτικό να λογίζεται ως γνήσια λαϊκό. 
Αυτές, κύριοι, είναι λίγες μόνο από τις δεσμεύσεις που περιέχονται στο πρόγραμμα του ΣΥΡΙΖΑ για τη λύση.</Speech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Λεφτά δεν υπάρχουν.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κύριε Κεφαλογιάννη, ξεχάσατε το βασικό κανόνα της πολιτικής και θεωρείστε και έμπειρος. 
Μπορείτε, κύριε Κεφαλογιάννη, να λέτε ψέματα για πολύ καιρό σε λίγους. Μπορείτε, κύριε Κεφαλογιάννη, να λέτε ψέματα για λίγο καιρό σε πολλούς. Για πάντα ψέματα, κύριε Κεφαλογιάννη, σε όλους, δεν μπορείτε να λέτε.</Speech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Αυτά τα λέμε εμείς, όχι εσείς.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ζούμε τις τελευταίες ημέρες της Πομπηίας σας. Το καθεστώς σας καταρρέει. Βυθίζεστε στην ανυποληψία. Κάθε ημέρα που περνάει, φέρνει όλο και πιο κοντά τη μεγάλη ανατροπή, την κυβέρνηση του ΣΥΡΙΖΑ. 
Μοιραίοι και άβουλοι, εκτός τοπικής κοινωνίας, πιάνεστε από τα μαλλιά σας. Μπορεί να μη βλέπετε το ηφαίστειο, αλλά είναι σίγουρο ότι θα εκπλαγείτε από τη λάβα. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε. 
Παρακαλώ τον συνάδελφο Βουλευτή Φθιώτιδας της Νέας Δημοκρατίας κ. Κουτσογιαννακόπουλο να πάρει το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
Αναζητώντας ,λοιπόν, τον σοσιαλισμό, αφού τον ανακαλύψαμε το 1917, θεωρήσαμε ότι τον τσακώσαμε για εβδομήντα χρόνια και μετά από εβδομήντα χρόνια ξαναανακαλύψαμε ότι δεν τον είχαμε ή ότι τον χάσαμε. 
Αν πειραματιστούμε υπό τις εκδοχές του ΣΥΡΙΖΑ, δεν ξέρω πόσες δεκαετίες θέλουμε για τις δεκατρείς εναλλακτικές λύσεις που προτείνετε. Γι’ αυτό ας πάμε σε συνθήκες ρεαλισμού, πραγματικότητας ή στα κατά φύση. 
Δύο είναι οι κανόνες. Ο πρώτος είναι, το κράτος, η κυβέρνηση, οι κρατούντες να θέλουν να κάνουν ευτυχή τον πολίτη και να του προσφέρουν τα πάντα. Ο άλλος είναι αυτό που έλεγε και ο Αριστοτέλης και ο Γκαίτε και που το είπε στη συνέχεια και ο Κάνινγκ, ότι το κράτος, η κυβέρνηση, πρέπει να δημιουργεί τις συνθήκες για να γίνονται οι πολίτες ευτυχείς, ευδαίμονες κατά τον Αριστοτέλη. Είναι αυτό που είπαν οι μαοϊκοί, ότι πρέπει να μάθουμε να πιάνουμε ψάρια. Δείτε πώς συναντώνται. 
Κυρίες και κύριοι, το έχασα αυτό, αλλά άξιζε νομίζω. 
Την 1-8-2008, ένας φωτισμένος άνθρωπος, βαθιά πραγματιστής, αλλά και με λογισμό, ο καθηγητής Χρήστος Γιανναράς, ανάμεσα στα άλλα σωστά είχε γράψει: «Η οργάνωση του κράτους μιμητική, ριζικά άσχετη με τοπικές ιδιαιτερότητες, επιχώριους ιστορικούς εθισμούς, ντόπιες ανάγκες. Οι ίδιοι άνθρωποι συγκροτούμε και την κοινωνία και το κράτος. Και όμως πάσχουμε από ένα είδος σχιζοφρένειας. Νιώθουμε το κράτος ξένο, αντίπαλο, άμεση απειλή. Ακόμη και ο δημόσιος υπάλληλος μπροστά στο γραφείο άλλου δημοσίου υπαλλήλου διαφορετικής υπηρεσίας αισθάνεται απειλούμενος, φοβάται. Δεν το ζει για δικό του το κράτος ο Ελλαδίτης, υπηρέτη των αναγκών του, να συντρέχει στην αδυναμία του. Το νιώθει επίβουλο, δόλιο, γι’ αυτό και προσπαθεί όσο μπορεί να κρυφθεί από το κράτος, να το ξεγελάσει, να το κλέψει. Είναι σίγουρος κάθε Ελλαδίτης ότι το κράτος τού οφείλει περισσότερα από όσα ο ίδιος στο κράτος, γι’ αυτό και το κλέβει όταν μπορεί και δίχως τύψεις. 
Σχεδόν δύο αιώνες δεν έχουμε προκόψει ούτε μια γραμμή στα ουσιώδη και πρωταρχικά της συλλογικής μας ύπαρξης, ούτε ένα βήμα. Αν δε, βυθιστούμε και για λίγο στον Κοραή, θα δούμε ότι όσα εκείνος προειδοποιούσε, είναι ακόμη και σήμερα επίκαιρα». 
Και συνέχιζε: Κράτος στην Ελλάδα σημαίνει -κι εδώ διαβαθμίζει την πρόκλησή του- να διαδέχονται οι Υπουργοί Υγείας και Πρόνοιας ο ένας τον άλλον δεκαετίες ολόκληρες και να μην έχει ποτέ κανένας τους ζητήσει να πληροφορηθεί πόσους μόνιμους δημοσίους υπαλλήλους μισθοδοτεί ο «Ευαγγελισμός» σαν συνοδούς ασανσέρ, πόσες δεκάδες κηπουρών η «Σωτηρία». Να υπουργούν τη Δημόσια Διοίκηση και να μην έχουν ποτέ διερευνήσει πόσοι εκατοντάδες συντηρητές κτηρίων μισθοδοτούνται ως μόνιμοι υπάλληλοι σε νοσοκομεία και είναι μονίμως άφαντοι στις εργάσιμες ώρες, αλλά με χτυπημένη κάρτα προσέλευσης το πρωί». 
Ίσως και μόνο με την πειθαρχική αυτονόητη απόλυση όσων παρανομούν στα νοσοκομεία και με τον έλεγχο της ιλιγγιώδους διαφθοράς που συνοδεύει τις προμήθειες -φαρμακευτικές και άλλες- των νοσηλευτικών ιδρυμάτων, θα μπορούσαν να εξοικονομηθούν χρήματα που να περιορίσουν όσες πτυχές απανθρωπιάς εκεί ενδημούν, τουλάχιστον από έλλειψη προσωπικού. 
Αλλά, τέτοιας τόλμης τομές προϋποθέτουν κράτος που να υπηρετεί την κοινωνία. Και τέτοιο κράτος είναι πια αδύνατο να υπάρξει στην Ελλάδα. Μην τρέφουμε ψευδαισθήσεις. Εδώ είναι η κορύφωση της προκλήσεως. 
Αλλά, ω του θαύματος και της αποκοτιάς μας, η χώρα ξέρει πλέον και πόσους υπαλλήλους έχει και πού τους έχει και ποιων κατηγοριών και ποιων ειδικοτήτων και ποιων καθηκόντων είναι, αλλά βρίσκει και άλλα πράγματα, πού περισσεύουν και που λείπουν και ανακάλυψε λέξεις, έννοιες και πρακτικές, ώστε με τη διαθεσιμότητα και την κινητικότητα να αναδιανείμει και να κατανείμει το προσωπικό αυτό. Κι εδώ οι επιχώριοι λυσσούν και βυσσοδομούν. Ωρύονται και αντιμάχονται. Οι δυνάμεις της συνδικαλιστικής ολιγαρχίας ακόμη και της γκανγκστερικής συντεχνιακής εκδοχής, με τη μορφή οπισθοφυλακών, υπό την επιχώρια διαφόρων πάσης φύσεως, κατά σύμπτωση αριστερής προελεύσεως προσώπων, οντοτήτων και λοιπών μορφωμάτων. 
Ο τολμηρός και σκληρός αγώνας στο Υπουργείο Υγείας για τον έλεγχο της ιλιγγιώδους διαφθοράς και την εξοικονόμηση πολύτιμων και αναγκαιούντων πόρων αποδίδει καρπούς. Αλλά, δείτε τι γίνεται με τη συνασπισμένη φθήνια της αντιπαραθέσεως, των μεθοδεύσεων και των επιχειρημάτων. Αλλά κι εκεί το νοικοκυριό και η τάξη μπαίνει. 
Αλλά, εκεί που διαπρέψαμε, αγαπητές φίλες και φίλοι και αγαπητέ μου κύριε καθηγητά, είναι στο Εργασίας. Δείτε θαύματα. Εκεί χωρίς κόστος, με τη δουλειά των έντιμων και φιλότιμων υπαλλήλων του Υπουργείου στήθηκαν πληροφορικά συστήματα κι έγιναν έλεγχοι και απογραφές. 
Εκεί να δείτε κλαυθμός και οδυρμός. Χιλιάδες έντιμοι συμπολίτες μας -από αυτούς που επίσης δεν φταίνε σε τίποτα και για τίποτα και για όλα φταίνε οι άλλοι, και κυρίως οι πολιτικοί- συνελήφθησαν με τας κλεμμένας οπώρας ανά χείρας, όχι υπό την εκδοχή του Μίμη Φωτόπουλου ως αόμματου, αλλά με νέες πρακτικές. Αν και είσαι οδηγός ταξί, παίρνεις ένα επίδομα τυφλότητος. Αν και είσαι ποδοσφαιριστής, παίρνεις ένα επίδομα αναπηρίας ότι δεν έχεις πόδια. Πέθανε η μητέρα, η γιαγιά, ο πατέρας, ο παππούς κ.λπ., ζωή σε λόγου σου! 
Επειδή, όμως, είσαι στεναχωρημένος, το στοργικό κράτος της παρασιτικής γραφειοκρατίας, αν δεν τα εισπράττει το ίδιο, σου εκχωρεί το δικαίωμα να εισπράττεις τη σύνταξή τους. Έτσι, για να μην τους λησμονείς! Πόσα ήταν αυτά; Όχι πολλά. Περίπου 1 δισεκατομμύριο. Αλλά ποιος νοιαζόταν; Να, όμως, που αρχίζουμε και νοιαζόμαστε. Να που αρχίζουμε και κάνουμε ελέγχους. Να που αναδεικνύονται πλέον λέξεις, έννοιες και συμπεριφορές πάστρας, καθάρσεως. 
(Στο σημείο αυτό την Προεδρική Έδρα καταλαμβάνει η ΣΤ’ Αντιπροέδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ ) 
Δυστυχώς, πρέπει να «κόψω» εδώ, γιατί θέλω και εγώ να μπω στον πειρασμό να προτείνω μέσω της αντιπροσωπείας δυο, τρία πράγματα, έτσι για να μη μας λένε ότι δεν έχουμε κανένα πρότυπο και καμμία πρόταση αναπτυξιακού μοντέλου. Είναι αυτά που είτε τα ετοιμάζουμε είτε είναι έτοιμα και θα έρθουν. 
Το πρώτο που φαντάζομαι και που έχω προτείνει –και θα πάει και καλά- είναι να κάνουμε ένα εθνικό στρατηγικό σχέδιο, σύμφωνα με το οποίο θα ξεκινήσουμε την αξιοποίηση των επιφανειακώς ρεόντων υδάτων της χώρας, με παράλληλα αρδευτικά υπόγεια δίκτυα, σε ευρέως φάσματος γεωγραφικές περιοχές και όπου χρειάζεται με παράλληλα υδρευτικά, ούτως ώστε θα αξιοποιήσουμε τα νερά μας, θα γκρεμίσουμε το κόστος παραγωγής και για πολλά χρόνια θα απασχολήσουμε χιλιάδες προσωπικού, από τον απλό εργάτη και τεχνίτη μέχρι τους εξειδικευμένους επιστήμονες. 
Θα οργανώσουμε σε συστάδα τα ερευνητικά κέντρα, ινστιτούτα, πανεπιστήμια και λοιπά ιδρύματα, τα οποία θα τα προσανατολίσουμε ασφυκτικά, με σύγχρονο, όμως, λειτουργικό πλαίσιο στην έρευνα για την καινοτομία του πρωτογενούς τομέα. Και θα στηρίξουμε ,βέβαια, πάση θυσία και πάση δυνάμει αυτό που ετοιμάζεται και θα έρθει, από έναν άνθρωπο ο οποίος δείχνει να έχει και αυτός συνείδηση της ιστορικής αποστολής, τον Γενικό Γραμματέα Έρευνας Τεχνολογίας, το νέο θεσμικό πλαίσιο για την έρευνα, την τεχνολογία, την καινοτομία και την ανάπτυξη. Είναι πολλά που θα ήθελα να πω, αλλά δυστυχώς ο χρόνος τής ακριβής δημοκρατίας μας είναι περιορισμένος. 
Κλείνοντας, όμως, θέλω να πω στον ελληνικό λαό πως ό,τι και να γίνει, όσα και αν σας τάξουμε, κρατήστε τα λιγότερα, τα ακριβότερα, γιατί τα πολλά είναι φθηνά. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο Βουλευτής του ΣΥΡΙΖΑ κ. Γεώργιος Πάντζας.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Κυρίες και κύριοι Βουλευτές, τις τελευταίες ημέρες ακούμε περίεργα πράγματα, πολύ περίεργα. Ακούμε Βουλευτές της Νέας Δημοκρατίας και του ΠΑΣΟΚ σε ρόλο Αξιωματικής Αντιπολίτευσης να στρέφονται ενάντια στον κ. Στουρνάρα, ο οποίος βέβαια είναι άφαντος, ενώ συζητιέται ο προϋπολογισμός της χώρας.
Ακούμε τον κ. Βενιζέλο να λέει ούτε λίγο ούτε πολύ ότι φταίει η τρόικα για την κατάσταση της χώρας. Ακούμε, όμως, παράλληλα ότι διαπραγματευόσαστε σκληρά, ότι θα έχουμε πρωτογενή πλεονάσματα, ότι θα βγούμε στις αγορές το 2014. 
Τι γίνεται, κύριοι της συγκυβέρνησης; Βρίσκεστε σε απόλυτη σύγχυση. Αποφασίστε. Ή σώσατε τη χώρα ή πείτε ανοικτά αυτό που λέμε εμείς: ότι ο κ. Σαμαράς με τον κ. Βενιζέλο, την τρόικα και τον κ. Στουρνάρα πάνε να την αποτελειώσουν.
Ό,τι και να λέτε, η πραγματικότητα είναι μία. Κάνετε τα πάντα προκειμένου να μετατρέψετε το κράτος σε εμπορικό προϊόν για λίγους και απόδειξη αυτού είναι ο προϋπολογισμός που συζητάμε σήμερα, ο οποίος θα μπορούσε να είναι το καλύτερο συμβόλαιο. Η καλύτερη σύμβαση μεταξύ κράτους και ιδιωτικής κερδοσκοπίας. 
Όλες τις κρατικές δομές, όλες τις δημόσιες υπηρεσίες, τις δίνετε στο έλεος των συμφερόντων. Αγαθά που σήμερα είναι κατοχυρωμένα από το Σύνταγμα πασχίζετε να τα καταγράψετε σε ισολογισμούς εταιρειών. Σύμμαχός σας σε όλα αυτά η διαπλοκή, η ληστεία στις κοινωνικές δαπάνες, οι απολύσεις στη Δημόσια Διοίκηση, οι νέοι φόροι, η ισοπέδωση της παιδείας από τον κ. Αρβανιτόπουλο, η επίθεση του Υπουργού Γεωργιάδη στην υγεία, η πρωτοφανής ανεργία, τα νέα μέτρα ύψους 6 δισεκατομμυρίων, τα κοράκια των ξένων funds που πετάνε πάνω από την πρώτη κατοικία και που ήδη αγοράζουν τα δάνεια που έχουν συνάψει οι πολίτες με τις τράπεζες.
Αυτός είναι ο προϋπολογισμός που παρουσιάζετε. Προϋπολογισμός λιτότητας, απαξίωσης και ξεπουλήματος! Σε αυτό το τρίπτυχο και ο αθλητισμός, τον οποίο θέλετε να μετατρέψετε σταδιακά από κοινωνικό αγαθό σε προϊόν παροχής υπηρεσιών για λίγους. Απόδειξη; 
Πρώτον: Τις αθλητικές υποδομές τις παραχωρήσατε στην τοπική αυτοδιοίκηση, γνωρίζοντας ότι οι δήμοι, εξαιτίας του «Καλλικράτη», δεν έχουν τους πόρους και το προσωπικό να συντηρήσουν και να λειτουργήσουν στοιχειωδώς τα γήπεδα.
Δεύτερον: Τις αθλητικές ομοσπονδίες τις αξιολογείτε υπό την ντιρεκτίβα των συγχωνεύσεων και των καταργήσεων. Αγνοείτε το διεθνές πλαίσιο, τους αθλητές και το κύρος της χώρας, φτάνει να δημιουργηθούν ομοσπονδίες με έναν υπάλληλο.
Τρίτον: Τους εποπτευόμενους φορείς της Γενικής Γραμματείας Αθλητισμού άλλους τους ξεπουλήσατε και άλλους τους παραχωρήσατε στο ΤΑΙΠΕΔ, όπως σύντομα θα κάνετε και με το ΕΣΚΑΝ.
Και, τέταρτον: Υποβαθμίζετε τη Γενική Γραμματεία Αθλητισμού σε Διεύθυνση με το νέο εγκεκριμένο οργανόγραμμα.
Γιατί όλα αυτά; Γιατί θέλετε να δημιουργήσετε μια Γενική Γραμματεία Αθλητισμού χωρίς επιτελικό ρόλο και αρμοδιότητες, χωρίς αντικείμενο, φτάνει να διεκπεραιώνει και να νομιμοποιεί τις δράσεις της ιδιωτικής κερδοσκοπίας. Διότι θέλετε να δημιουργήσετε μια υπηρεσία-σφραγίδα, έναν αθλητισμό σε ξαφνικό θάνατο την ίδια ώρα που το σάπιο σύστημα του επαγγελματικού αθλητισμού επιβιώνει αυθαιρετώντας και εξακολουθεί να απομυζά δεκάδες εκατομμύρια ευρώ από τον πλούτο του ελληνικού λαού και του ερασιτεχνικού αθλητισμού.
Σας λέμε, λοιπόν, ότι η τροϊκανή σας συγκυβέρνηση τελειώνει. Η ώρα μιας άλλης πολιτικής για τον αθλητισμό πλησιάζει. Σας λέμε –και δεσμευόμαστε γι’ αυτό- ότι στη χώρα σύντομα θα εφαρμοστεί ένα ενιαίο κοινωνικό και δημοκρατικό σύστημα φυσικής αγωγής και αθλητισμού με σαφή πολιτικά, κοινωνικά και ανθρωποκεντρικά χαρακτηριστικά, ένα σύστημα που θα ενισχύσει τα αθλητικά προγράμματα στην τοπική αυτοδιοίκηση. Θα ενισχύσει τη φυσική αγωγή σε όλες τις βαθμίδες της εκπαίδευσης και θα δώσει προτεραιότητα στον ερασιτεχνικό αθλητισμό και τη μαζική άθληση, χωρίς διακρίσεις και αποκλεισμούς. Ένα σύστημα, στο οποίο η Γενική Γραμματεία Αθλητισμού θα έχει επιτελικό ρόλο.
Αυτή είναι η δική μας πρόταση. Αυτό ακριβώς έχουμε σκοπό να κάνουμε. Αυτό που κάνουν ήδη ,άλλωστε, πολλές ευρωπαϊκές χώρες, ακόμη και χώρες που προέρχονται από το ανατολικό μπλοκ, οι οποίες στην πλειοψηφία τους έχουν τον αθλητισμό ως σημείο αναφοράς.
Κυρίες και κύριοι της συγκυβέρνησης, καθημερινά πηγαίνετε σε όλα τα κανάλια και παρουσιάζεστε με ένα πρόσωπο συμπόνιας και κατανόησης για τη δυστυχία του λαού μας. Χύνετε δάκρυα και σπαραγμούς πάνω στα συντρίμμια που εσείς δημιουργήσατε. Σας λέω, λοιπόν, ότι είναι αργά για δάκρυα. Ο ελληνικός λαός δεν πρέπει να ξεχνά ότι εσείς, ΠΑΣΟΚ και Νέα Δημοκρατία, οδηγήσατε τη χώρα στην καταστροφή και τη χρεοκοπία. Φέρατε όλα αυτά τα δεινά και όλη αυτήν τη δυστυχία. Οδηγήσατε το λαό στην εξαθλίωση και στην απομόνωση. Είσαστε εσείς οι κύριοι υπεύθυνοι που σήμερα ξεπουλάτε τον «Αστέρα» Βουλιαγμένης. Είστε εσείς που θα βάλετε 60% αύξηση στα διόδια για να τα χαρίσετε στους εργολάβους φίλους σας. Είσαστε εσείς που σε λίγες ώρες από τώρα θα ψηφίζετε και με τα δυο σας τα χέρια αυτό το έκτρωμα, που ονομάζετε «προϋπολογισμό».
Είσαστε οι ίδιοι, οι οποίοι θα ψηφίσετε και με τα δυο σας χέρια τους πλειστηριασμούς και την «υπερΦΑΠα», υπερσφαλιάρα στα ακίνητα. Αυτοί είστε!
Κύριοι και κυρίες της Συμπολίτευσης, ο λαός δεν θέλει άλλη σωτηρία από εσάς. Ο λαός χόρτασε. Νισάφι! Δεν πάει άλλο! Τελεία και παύλα!
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δέκα πέντε μέλη από το Β΄ ΚΑΠΗ Ηλιούπολης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Υφυπουργός Υγείας κ. Αντώνιος Μπέζας.</ChairmanSpeech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Κυρίες και κύριοι Βουλευτές, τα πενήντα με εξήντα «δεσμευόμαστε» του καθ’ όλα συμπαθούς και πατριώτη μου από την Ήπειρο συναδέλφου τού ΣΥΡΙΖΑ που μίλησε προηγουμένως, εγώ τα συμπυκνώνω σε μια δέσμευση: Δεσμευόμαστε ότι λεφτά υπάρχουν. 
Αυτές, όμως, είναι νοοτροπίες και πρακτικές λανθασμένες, πρακτικές από το παρελθόν, διότι ορισμένοι από εμάς δεν έχουμε ακόμη αντιληφθεί ότι η χώρα βρίσκεται ήδη σε μια νέα περίοδο. 
Λεφτά υπήρχαν όταν μπορούσαμε να κάνουμε αναδιανομή με δανεικά. Τώρα, όμως έχουμε περάσει από την περίοδο που μπορούσαμε να κάνουμε αναδιανομή με δανεικά σε μια άλλη περίοδο, στην περίοδο της αναδιανομής των πλεονασμάτων, τα οποία όμως μπορεί να δημιουργηθούν μόνο μέσα από την ανταγωνιστική παραγωγή. 
Πέρσι τέτοιο καιρό, στη συζήτηση του προϋπολογισμού, οι συνάδελφοι της Αξιωματικής Αντιπολίτευσης είχατε αμφισβητήσει ότι θα υπάρχει πρωτογενές πλεόνασμα, το οποίο είναι το βασικό χαρακτηριστικό αυτής της νέας περιόδου στην οποία βρίσκεται η χώρα. 
Τώρα που για πρώτη φορά, μετά από πολλά χρόνια, το πρωτογενές πλεόνασμα για το 2013 φαίνεται ξεκάθαρα από την εκτέλεση του προϋπολογισμού ότι είναι μια πραγματικότητα και που το 2014 θα υπάρχει ακόμη μεγαλύτερο πρωτογενές πλεόνασμα, οι «οικονομολόγοι της Αριστεράς» -θα μου επιτρέψετε να πω- έχετε ανακαλύψει μια νέα σοφιστεία, τη σοφιστεία ότι το πρωτογενές πλεόνασμα δεν είναι ικανός και επαρκής όρος για να βγούμε από κρίση. 
Το πρωτογενές πλεόνασμα, όμως, είναι ο καλύτερος τρόπος για να βγούμε από το μνημόνιο και τον κίνδυνο της χρεοκοπίας. Διότι αν έχεις πρωτογενή πλεονάσματα, δεν χρειάζεσαι ούτε τους δανειστές ούτε τα δανεικά τους. 
Δεν αμφισβητούν, επομένως, οι «οικονομολόγοι της Αριστεράς» την ανάγκη να υπάρχουν πλεονάσματα. Αυτό, το οποίο αμφισβητούν στην ουσία είναι τη νέα εποχή στην οποία βρίσκεται η χώρα και την ανάγκη να υπάρχουν παντού -και στην οικονομία και στη Δημόσια Διοίκηση και στο χώρο της υγείας- αλλαγές και μεταρρυθμίσεις που θα κάνουν την οικονομία πιο ανταγωνιστική και το κράτος πιο αποτελεσματικό και πιο φιλικό προς τους πολίτες. 
Έρχομαι στο χώρο της υγείας: Στο χώρο της υγείας βρισκόμαστε όχι μπροστά σε μια κατάσταση όπου διαχειριζόμαστε μεγάλα και σημαντικά προβλήματα, αλλά μπροστά σε μια κατάσταση όπου διαχειριζόμαστε, κυριολεκτικά, μια κρίση. 
Γιατί το λέω αυτό; Το λέω διότι στα παλιά και υπαρκτά προβλήματα που υπήρχαν στο δημόσιο σύστημα υγείας -ανορθολογική, χωροταξική κατανομή των δομών, πυκνό δίκτυο δομών, έλλειψη προσωπικού παρά τον μεγάλο αριθμό ειδικευμένων, χαμηλό επίπεδο παροχής υπηρεσιών- έχουν έρθει και έχουν προστεθεί νέα και μεγάλα, όπως η μειωμένη χρηματοδότηση λόγω της ύφεσης και των δημοσιονομικών περιορισμών και μια σειρά από κοινωνικούς και οικονομικούς παράγοντες, οι οποίοι επιδρούν αρνητικά στο εισόδημα και επομένως στην υγεία των πολιτών. Όλα αυτά μαζί συνιστούν ένα εκρηκτικό τοπίο, το οποίο καλούμαστε να διαχειριστούμε. 
Σε αυτήν τη διαχείριση δεν υπάρχουν συνταγές από το παρελθόν, διότι δεν υπήρξε ανάλογη κατάσταση στο παρελθόν. Επομένως ο μόνος τρόπος να αντιμετωπίσουμε αυτήν την εκρηκτική κατάσταση είναι η φυγή προς τα εμπρός με την υλοποίηση μεταρρυθμίσεων, αξιοποιώντας, βέβαια, όλα τα θετικά, διότι έχουν υπάρξει και θετικά τα προηγούμενα χρόνια. 
Δεν ανακαλύψαμε, επομένως, ξαφνικά εμείς τις μεταρρυθμίσεις, ούτε για να κερδίσουμε τη δόξα της δημοσιότητας, ούτε για να πετύχουμε τους στόχους της κινητικότητας. Οι μεταρρυθμίσεις στο χώρο της υγείας είναι ο μόνος τρόπος για να δώσουμε ένα φιλί ζωής, για να δώσουμε μια πνοή ζωής στο γερασμένο εθνικό δημόσιο σύστημα υγείας. Κι αυτό κάνουμε. 
Μεταρρύθμιση στο φάρμακο για τον εξορθολογισμό της φαρμακευτικής δαπάνης, την εισαγωγή καινοτόμων φαρμάκων και την αύξηση της διείσδυσης των γενοσήμων προς όφελος πάντα των ασφαλισμένων. 
Η απάντησή μας ως Υπουργείο Υγείας στα δημοσιεύματα του τύπου «κάποιος πήγε να βρει κάποιον βιομήχανο» κ.λπ., κύριοι συνάδελφοι της Αξιωματικής Αντιπολίτευσης, είναι πολύ συγκεκριμένη. Η απάντησή μας είναι η τροπολογία την οποία φέραμε προς ψήφιση στη Βουλή για τη νέα τιμολογιακή πολιτική στο φάρμακο, η οποία μειώνει συνολικά τη φαρμακευτική δαπάνη στη χώρα κατά 480 εκατομμύρια και επομένως μειώνει και όλες τις τιμές των φαρμάκων για τους Έλληνες πολίτες. Αυτήν την τροπολογία, το μόνο κόμμα που καταψήφισε ήταν ο ΣΥΡΙΖΑ, δηλαδή ο ΣΥΡΙΖΑ ψήφισε να μη μειωθούν οι τιμές των φαρμάκων για τους Έλληνες πολίτες.
Μεταρρύθμιση στη δευτεροβάθμια φροντίδα υγείας, για τη διαμόρφωση ενός νέου χάρτη υγείας με λειτουργικές συνενώσεις τμημάτων νοσοκομείων, με αλλαγές σκοπού και χαρακτήρα μονάδων, με τη δημιουργία εναλλακτικών δομών δευτεροβάθμιας περίθαλψης.
Μεταρρύθμιση στην ψυχική υγεία, για τον εκσυγχρονισμό της δημόσιας ψυχιατρικής περίθαλψης και το πέρασμα από την ασυλική ψυχιατρική σε μια διαφορετική προσέγγιση γι’ αυτούς οι οποίοι είναι ψυχικά πάσχοντες.
Μεταρρύθμιση στην πρωτοβάθμια φροντίδα υγείας -που είναι και στην επικαιρότητα αυτήν την περίοδο- για τη διαμόρφωση ενός ενιαίου δημόσιου συστήματος καθολικής κάλυψης και την υπαγωγή όλων των δημόσιων δομών -κέντρα υγείας, περιφερειακά ιατρεία του ΕΣΥ, μονάδες υγείας του ΕΟΠΥΥ- σε έναν ενιαίο φορέα, ο οποίος θα είναι υπεύθυνος για τη διαχείριση, για τη χρηματοδότηση και για τη λειτουργία τους.
Μεταρρύθμιση στον ΕΟΠΥΥ για να αποτελέσει ο ΕΟΠΥΥ έναν μεγάλο ασφαλιστικό οργανισμό υγείας, έναν μεγάλο, δηλαδή, αγοραστή υπηρεσιών υγείας, και από το δημόσιο και από τον ιδιωτικό τομέα, και επίσης να αποκτήσει διοικητική αυτοτέλεια και οικονομική βιωσιμότητα και να είναι αποτελεσματικός στην καταπολέμηση της σπατάλης στη δημόσια υγεία.
Όλα, δηλαδή, τα μέτωπα ανοιχτά με μεγάλη προσοχή και εξαντλητικό διάλογο, γιατί θέλουμε να υπάρχει συναίνεση και θέλουμε να μην επηρεαστεί η λειτουργικότητα του συστήματος υγειονομικής περίθαλψης και πρόληψης και κυρίως να μην επιβαρυνθούν οι πολίτες. 
Και όλα αυτά γιατί ο στόχος είναι ένας: Παρά τις δυσκολίες οι πολίτες πρέπει να γνωρίζουν ότι σε λίγο καιρό θα έχουν καλύτερες υπηρεσίες υγείας, πολύ καλύτερες από αυτές που τους παρέχονται μέχρι σήμερα.
Θα πω δύο λόγια και για τον προϋπολογισμό του ΕΟΠΥΥ και των νοσοκομείων: Έχει γίνει κριτική από πολλούς συναδέλφους ότι το 2014 έχουμε μεγάλες περικοπές στον τομέα της υγείας. Δεν είναι, όμως, αυτή η πραγματικότητα. Το 2013, τόσο ο ΕΟΠΥΥ όσο και τα νοσοκομεία έλαβαν ειδική χρηματοδότηση για την εκκαθάριση των ληξιπρόθεσμων οφειλών τους, 1,77 δισεκατομμύρια ευρώ ο ΕΟΠΥΥ και 1,3 δισεκατομμύρια ευρώ, τα νοσοκομεία. Αυτή η ειδική χρηματοδότηση δεν υπάρχει το 2014. Και αυτός είναι ο βασικός λόγος που τα έσοδα του ΕΟΠΥΥ φαίνονται μειωμένα κατά 29% ή 2,2 δισεκατομμύρια ευρώ και των νοσοκομείων κατά 26% ή 820 εκατομμύρια ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα χρειαστώ δύο ακόμα λεπτά, κυρία Πρόεδρε.
Η επιχορήγηση του ΕΟΠΥΥ από τον κρατικό προϋπολογισμό για το 2014 έχει προϋπολογιστεί στα 774 εκατομμύρια ευρώ, όταν το αντίστοιχο ποσό το 2013, αν αφαιρέσει κανείς την έκτακτη χρηματοδότηση των 300 εκατομμυρίων, ήταν 808 εκατομμύρια. Άρα η πραγματική μείωση είναι της τάξης των 34 εκατομμυρίων ευρώ.
Η μείωση της φαρμακευτικής δαπάνης το 2014 είναι της τάξης των 350 εκατομμυρίων και θα καλυφθεί από τη συγκεκριμένη τροπολογία με την οποία ρυθμίζεται η νέα τιμολογιακή πολιτική για το φάρμακο, ενώ οι παροχές ασθένειας του οργανισμού -ιδιωτικές κλινικές, διαγνωστικά κέντρα, συμβεβλημένοι ιατροί, δαπάνες για τους ασφαλισμένους -το 2014 σε επίπεδο προϋπολογισμού κινούνται στα ίδια επίπεδα με εκείνες του 2013.
Όσον αφορά τα νοσοκομεία, η επιχορήγηση από τον κρατικό προϋπολογισμό είναι όντως μειωμένη κατά 32% ή 530 εκατομμύρια ευρώ, αλλά αυτή θα υπερκαλυφθεί από τις αυξημένες μεταβιβάσεις από τον ΕΟΠΥΥ προς τα νοσοκομεία. Ειδικά οι δαπάνες για αγορές, όπως φάρμακα, υγειονομικό και ορθοπεδικό υλικό, θα είναι το 2014 αυξημένες κατά 14% ή 188 εκατομμύρια ευρώ. Αυτή είναι η πραγματικότητα.
Δηλαδή, και στα νοσοκομεία και στον ΕΟΠΥΥ ο προϋπολογισμός για το 2013 θα εκτελεστεί εντός των στόχων και ο προϋπολογισμός του 2014, έτσι όπως έχει σχεδιαστεί, δεν θα δημιουργήσει προβλήματα στη λειτουργικότητα και την αποτελεσματικότητα του συστήματος.
Ολοκληρώνω επαναλαμβάνοντας -διότι για εμάς είναι σημαντικό αυτό το οποίο γίνεται αυτήν την περίοδο στο χώρο της υγείας- ότι αυτό το οποίο γίνεται είναι η προώθηση σοβαρών μεταρρυθμίσεων που πολλοί είχαν εξαγγείλει στο παρελθόν και είχαν σχεδιάσει, αλλά δεν είχαν προχωρήσει. 
Για εμάς, λοιπόν, αυτές οι μεταρρυθμίσεις είναι ο μόνος δρόμος –πιστέψτε το, κύριοι συνάδελφοι- για να πορευτούμε στην κατάσταση που είμαστε.
Είναι σαν τον ποδηλάτη, που αν δεν κινηθεί, θα πέσει. 
Υπάρχουν στο πολιτικό μας σύστημα αυτοί οι οποίοι νοσταλγούν επίμονα και μονότονα το παρελθόν και αυτοί οι οποίοι εργάζονται για το μέλλον. Υπάρχουν αυτοί που μιλούν με ειλικρίνεια, προκαλώντας πολλές φορές αντιδράσεις και μάλιστα σφοδρές αντιδράσεις, αλλά υπάρχουν και αυτοί που δεν μιλούν καθόλου, επενδύοντας στην τακτική του ώριμου φρούτου ή που μιλούν την εύπεπτη γλώσσα του λαϊκισμού. Υπάρχουν αυτοί που αγωνίζονται για να αλλάξουν τα πράγματα και υπάρχουν και αυτοί που λένε ότι θα τα αλλάξουν όλα, αλλά στην ουσία δεν θέλουν ν’ αλλάξουν τίποτα. Υπάρχουν και αυτοί που μιλούν την κοινή γλώσσα της λογικής και εκείνοι οι οποίοι προσαρμόζουν τη λογική στο κομματικό τους συμφέρον.
Αυτές είναι οι πραγματικές διαχωριστικές γραμμές στην Ελλάδα του σήμερα, κυρίες και κύριοι συνάδελφοι, και αυτήν την κοινή λογική χρειαζόμαστε και στον χώρο της υγείας.
Σεβόμαστε το προσωπικό που έχουμε στον χώρο της υγείας, και το ιατρικό και το διοικητικό και το νοσηλευτικό προσωπικό. Αναγνωρίζουμε τη μεγάλη του προσφορά και τον κοινωνικό του ρόλο κάτω από αντίξοες, πραγματικά, συνθήκες. Αναγνωρίζουμε τις όποιες γεωγραφικές και άλλες ιδιαιτερότητες υπάρχουν στο Εθνικό μας Σύστημα Υγείας. Δεν είμαστε, όμως, εμείς διαφορετικοί ασθενείς από τους ασθενείς στην υπόλοιπη Ευρώπη, όπως δεν μπορεί πράγματα, τα οποία στην υπόλοιπη Ευρώπη γίνονται εδώ και χρόνια, στην Ελλάδα να συναντούν θυελλώδεις αντιδράσεις. 
Το Υπουργείο Υγείας προχωρεί σε μεταρρυθμίσεις. Δεν εκβιάζει κανέναν. Οι μεταρρυθμίσεις θα προχωρήσουν. Και σ’ αυτήν την προσπάθεια προς όφελος των πολιτών θέλουμε τη στήριξη όλων των πτερύγων της Βουλής, γιατί, επαναλαμβάνω, στον τομέα της υγείας χρειαζόμαστε συναίνεση και συναντίληψη και συμφωνίες και συγκλήσεις.
Σας καλώ, λοιπόν, να στηρίξετε αυτήν την προσπάθεια. Το Υπουργείο Υγείας και η Κυβέρνηση δεν εκβιάζουν κανέναν, αλλά το Υπουργείο Υγείας και η Κυβέρνηση δεν εκβιάζονται και από κανέναν στην πορεία προς τις μεταρρυθμίσεις και πολύ περισσότερο δεν εκβιάζονται απ’ αυτούς οι οποίοι λειτουργούν με πρακτικές και νοοτροπίες τού παρελθόντος, τις οποίες η Ελλάδα και ο λαός μας τις έχει αφήσει πλέον στο περιθώριο.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Μαντάς Χρήστος από τον ΣΥΡΙΖΑ.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Κυρίες και κύριοι Βουλευτές, οι κύριοι Υπουργοί Παιδείας και Υγείας, φίλα προσκείμενοι στους Ομίλους «ΑΚΜΗ» και «ΞΥΝΗ» αντίστοιχα, επιχείρησαν στη διάρκεια της συζήτησης του αθέατου προϋπολογισμού του 2014, να μας πείσουν για το μεγάλο μεταρρυθμιστικό τους οίστρο. Ας θυμίσω ότι είναι οι δύο τομείς του κυβερνητικού έργου, στους οποίους εμφανίζονται με ακραίο τρόπο οι συνέπειες του νεοφιλελεύθερου προγράμματος στο επίπεδο της καθημερινής ζωής των ανθρώπων στη χώρα μας και αυτή η βιωματική εμπειρία δεν μπορεί να αναστραφεί όσα επιχειρήματα και αν επινοήσουν τα επικοινωνιακά τους επιτελεία.
Επιχαίρετε, κύριε Υπουργέ Παιδείας, γιατί ισχυρίζεστε ότι μετατρέψατε το λύκειο σε χώρο γενικής μόρφωσης, ενώ το κάνατε εξεταστικό κέντρο από την Α΄ λυκείου και όλοι το γνωρίζουν. Διαλύσατε τις ζωές χιλιάδων εκπαιδευτικών και, ταυτόχρονα, αποδιαρθρώσατε την τεχνική επαγγελματική εκπαίδευση -σας το επεσήμαναν, άλλωστε, και οι συνεργάτες σας του ΠΑΣΟΚ- αφήνοντας χιλιάδες μαθητές μετέωρους στο βωμό των ιδιωτικών ΙΕΚ. Αρνηθήκατε την πρόταση του ΣΥΡΙΖΑ για υποχρεωτικό ενιαίο λύκειο θεωρίας και πράξης και ελεύθερη πρόσβαση στην ανώτατη εκπαίδευση, καθώς και την ανάπτυξη δημόσιας μεταλυκειακής τεχνικής εκπαίδευσης, τη μόνη πρόταση που δίνει ανάσα και ουσιαστική προοπτική σε εκατοντάδες χιλιάδες εφήβους και στις οικογένειές τους που υποφέρουν, αποκαθιστώντας ταυτόχρονα και τον ουσιαστικό ρόλο του λυκείου.
Επιχαίρετε, κύριε Υπουργέ Παιδείας, για τα επιτεύγματά σας στα ανώτατα εκπαιδευτικά ιδρύματα, που αφού τα συρρικνώσατε χωρίς καμμιά ακαδημαϊκή λογική και ετοιμάζεστε τώρα για το δεύτερο σχέδιο «Αθηνά», κάνετε πως δεν καταλαβαίνετε για τις δραματικές περικοπές στους προϋπολογισμούς τους μετά το «κούρεμα» και των αποθεματικών τους.
Επιτεθήκατε με σφοδρότητα στους διοικητικούς υπαλλήλους, στην ίδια τη βάση της λειτουργίας των ανώτατων εκπαιδευτικών ιδρυμάτων, με σειρά απίστευτων ενεργειών, όπως η περίφημη ηλεκτρονική πλατφόρμα αυτοσυμπλήρωσης και κορυφώσατε την επίθεσή σας στο συνταγματικό πυρήνα της λειτουργίας των ανώτατων εκπαιδευτικών ιδρυμάτων, στέλνοντας στο πειθαρχικό τον πρύτανη του Πανεπιστημίου Αθηνών, παρά την ομόφωνη απόφαση της συγκλήτου.
Εύγε! Όσο και αν προσπαθείτε τώρα να τα μαζέψετε, έχετε εξασφαλίσει σίγουρα μια θέση στη «μαύρη βίβλο» της ιστορίας της εκπαίδευσης. 
Αρνηθήκατε, βεβαίως, την πρόταση του ΣΥΡΙΖΑ για ενιαίο χώρο ανώτατης εκπαίδευσης και έρευνας, το σχέδιο νόμου που σας καταθέσαμε με τις μεταβατικές διατάξεις για τη λειτουργία της ανώτατης εκπαίδευσης με τήρηση των συνταγματικών επιταγών.
Πόσο άραγε σας χαροποιεί το γεγονός ότι γίνεται πανηγύρι και πάρτι των ιδιωτικών κολεγίων, που έβαλαν πια γερό πόδι στην μπίζνα της ανώτατης εκπαίδευσης; Πόσο άραγε σας χαροποιεί το γεγονός των απολύσεων -το υπονοήσατε σαφώς στην ομιλία σας χθες- στο χώρο της εκπαίδευσης χάριν, όπως είπατε, της συμβολής σας στην εθνική προσπάθεια; 
Επιχαίρετε και εσείς, κύριε Υπουργέ Υγείας, καθώς χρησιμοποιείτε προσχηματικά τις κατευθύνσεις της Άλμα Άτα μετά το πρόσφατο ταξίδι σας στο Καζακστάν -κάπως καθυστερημένα θα σημείωνα- προκειμένου να διαλύσετε τις δημόσιες δομές της πρωτοβάθμιας περίθαλψης και να απολύσετε για να μη σας πάρει τη δόξα ο Τόμσεν. 
Κάνετε πως δεν καταλαβαίνετε τις προτάσεις του ΣΥΡΙΖΑ για μια ριζική αλλαγή στην πρωτοβάθμια περίθαλψη, με μια άλλη λειτουργία, συμμετοχική και δημοκρατική της διεπιστημονικής ομάδας υγείας που θα εξασφαλίζει την καθολική κάλυψη για όλους σε υψηλής ποιότητας υπηρεσίες και από μια σύνθεση γιατρών που πραγματικά δεν θα επιβαρύνει τη δευτεροβάθμια περίθαλψη με μεταβατικό στάδιο χωρίς καμμιά απόλυση, ώστε το σύστημα να ενταχθεί πλήρως στη δημόσια κοινωνική περίθαλψη με ενιαίες εργασιακές σχέσεις. 
Χρησιμοποιήσατε όλα τα μέσα για να ταυτίσετε τον εαυτό σας με τις μεγάλες δήθεν αλλαγές στο φάρμακο και να παρουσιάσετε τον εαυτό σας πάλι ότι δήθεν συγκρούεστε με τα μεγάλα συμφέροντα στο χώρο της υγείας. 
Ποιος θα σας πιστέψει, κύριε Υπουργέ, εσάς που είστε ο μετρ της πολιτικής κωλοτούμπας, αφού ταυτόχρονα κλείνετε το μάτι στην επέλαση των μεγάλων πολυεθνικών, που σε συνεργασία με τις μεγάλες ιδιωτικές ασφαλιστικές εταιρίες, ιδιαίτερα στο χώρο της πρωτοβάθμιας φροντίδας υγείας, θα υπαλληλοποιήσουν το μεγάλο μέρος και των ελεύθερων επαγγελματιών και θα βάζετε τον ΕΟΠΥΥ –αγοραστή πλέον- να αγοράζει πακέτα υγείας, αφού το βασικό πακέτο υγείας που θα προσφέρει η πολιτεία θα είναι οριακό;
Αγνοήσατε επιδεικτικά τις προτάσεις του ΣΥΡΙΖΑ για αναβάθμιση του ΕΟΦ, ώστε να μπορούμε να ελέγξουμε ουσιαστικά την ασφάλεια και την αποτελεσματικότητα των φαρμάκων, καθώς και τις προτάσεις για την αποφασιστική μείωση της συμμετοχής των συμπολιτών μας που έχει φτάσει σε δυσθεώρητα ύψη. Αγνοήσατε επιδεικτικά τις προτάσεις για την τιμολόγηση. Τέλος, αγνοήσατε τις προτάσεις για τη δημιουργία των προϋποθέσεων για άμεση λειτουργία εθνικής φαρμακαποθήκης, που θα δώσει ασφάλεια στους Έλληνες πολίτες. 
Τέλος, κύριε Υπουργέ, τολμάτε να κάνετε πειράματα στον ευαίσθητο χώρο της ψυχικής υγείας, διαμελίζοντας χωρίς σχέδιο τα τρία μεγαλύτερα ειδικά ψυχιατρικά νοσοκομεία της χώρας. Αυτό δεν έχει καμμία σχέση με την μεταρρύθμιση. Είναι ευθεία βολή στις δημόσιες δομές, που θα έχει ως συνέπεια να κινδυνέψει με κατάρρευση η ψυχιατρική εφημερία, καθώς αυτά τα νοσοκομεία καλύπτουν ανάγκες από όλη την Ελλάδα. Επίσης, με τη βίαιη «απονοσοκομειοποίηση» θα προστεθούν νέοι άστεγοι και εξαθλιωμένοι, βαριά ψυχικά πάσχοντες στην ήδη εκρηκτική κατάσταση. 
Κωφεύετε στις προτάσεις των φορέων της ψυχικής υγείας και στις προτάσεις του ΣΥΡΙΖΑ για τις απαραίτητες προϋποθέσεις με τη δημιουργία εναλλακτικών δομών στην κοινότητα. Τα μισά κέντρα ψυχικής υγείας έχουν δημιουργηθεί από αυτά που προβλέπονται και με την πραγματική τομεοποίηση και την εξασφάλιση της συνέχισης της φροντίδας του ασθενή και κυρίως με την αλλαγή παραδείγματος στην ψυχιατρική φροντίδα, που δεν έχει καμμία σχέση ούτε με μεταφορές και μετακινήσεις ασθενών που θυμίζουν άλλες εποχές σε μια περίοδο που η ψυχική οδύνη που προκαλεί το νεοφιλελεύθερο πείραμά σας έχει τραγικά αποτελέσματα. 
Είστε Κυβέρνηση περιορισμένης ευθύνης απέναντι στο λαό αλλά και ορισμένου χρόνου. Η κοινωνία είναι απέναντί σας και το γνωρίζετε. Οι δυνάμεις της εργασίας –οι πραγματικά δημιουργικές δυνάμεις- έχουν την ικανότητα και την αυτοπεποίθηση να σας ανατρέψουν μαζί με τα πολυπλόκαμα συμφέροντά σας και να ανοίξουν καινούργιους δρόμους στη χώρα μας που μπορεί ως εμβρυουλκός να λειτουργήσει για κρίσιμες αλλαγές και στην Ευρώπη. 
Η αλήθεια, η δικαιοσύνη, η ισότητα και η ελευθερία θα νικήσουν. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μαντά. 
Το λόγο έχει ο κ. Κατσαφάδος Κωνσταντίνος από τη Νέα Δημοκρατία.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Ευχαριστώ, κυρία Πρόεδρε. 
Κύριοι Υπουργοί, κυρίες και κύριοι συνάδελφοι, είναι ο δεύτερος προϋπολογισμός ο οποίος κατατίθεται από αυτήν την Κυβέρνηση. Αν ο περσινός ήταν προϋπολογισμός σταθερότητας, ο φετινός δίνει ελπίδα και προοπτική. 
Η χώρα έκανε και συνεχίζει και κάνει μια πολύ μεγάλη προσπάθεια. Πέτυχε μία δημοσιονομική προσαρμογή τέτοιου μεγέθους που καμμία άλλη χώρα δεν την έχει πετύχει στο παρελθόν. Απομάκρυνε τον εφιάλτη της χρεοκοπίας και της εξόδου από το Ευρώ. 
Αποκαθιστά συνεχώς το κύρος της εντός και εκτός της Ευρωπαϊκής Ένωσης. Η έξοδος στις αγορές δεν αποτελεί πλέον μία μακρινή προοπτική αλλά τοποθετείται μέσα στο 2014. Η μείωση του ελλείμματος της γενικής κυβέρνησης από έξι εκατοστιαίες μονάδες πέρσι, φέτος είναι στο 2,4% του ΑΕΠ. Η ύφεση βρίσκεται σε φθίνουσα πορεία. Πριν από έναν χρόνο ήταν στο 6,5%. Πέρσι την είχαμε υπολογίσει στο 4,5%, έκλεισε στο 4% και για πρώτη φορά μετά από πέντε χρόνια επιστρέφουμε στην ανάπτυξη υπολογίζοντάς την στο 0,6%. 
Η ανεργία, ενώ δυστυχώς έφτασε στο τρομακτικό ποσοστό του 26%, έχει επιτέλους φρενάρει και υπολογίζουμε ότι σιγά-σιγά θα αρχίσει να μειώνεται. Το ισοζύγιο τρεχουσών συναλλαγών έχει επιτέλους πλεόνασμα. Ο τουρισμός κάθε χρόνο σημειώνει όλο και μεγαλύτερη αύξηση. Οι διεθνείς οίκοι αξιολόγησης πλέον αναβαθμίζουν την οικονομία της χώρας μας και όλοι μιλάνε για μία χώρα που ενώ πριν από ενάμιση χρόνο ήταν αμφίρροπη η παραμονή της στην ευρωζώνη, σήμερα έχει κάνει τη μεγαλύτερη δημοσιονομική προσαρμογή. 
Το πιο σημαντικό, όμως, είναι ότι επιτέλους μέσα από τις πολύ σκληρές θυσίες της ελληνικής κοινωνίας καταφέραμε η χώρα μας να αποκτήσει πρωτογενές πλεόνασμα 812 εκατομμυρίων ευρώ για φέτος και 3 δισεκατομμυρίων για του χρόνου, από το οποίο, όπως έχει δηλώσει και ο ίδιος ο Πρωθυπουργός, το 70% θα κατανεμηθεί σε αυτούς που έχουν πραγματικά ανάγκη. Πλεόνασμα που θα είναι το σημαντικότερο όπλο που θα έχουμε την άνοιξη, τότε που θα δώσουμε τη μητέρα των μαχών για τη μείωση του χρέους της χώρας μας. Πρωτογενές πλεόνασμα που δείχνει ότι επιτέλους, όπως κάνουν όλα τα σοβαρά κράτη, ξοδεύουμε λιγότερα από όσα παράγουμε, γεγονός που ανεβάζει την αξιοπιστία μας και δίνει ελπίδα για το μέλλον, όσο και εάν κάποιοι συνεχίζουν να το αμφισβητούν. 
Αυτοί που το αμφισβητούν είναι οι ίδιοι που στηρίζουν τη ρητορεία τους στην καταστροφή της χώρας, στην ταλάντευση για το εάν πρέπει να μείνουμε ή όχι στην Ευρωπαϊκή Ένωση, στο χάος, στην πόλωση, στις ακραίες συμπεριφορές και στον μηδενισμό οποιουδήποτε θετικού γίνεται τον τελευταίο ενάμιση χρόνο, αλλά που, κυρίως, το μόνο που κάνουν είναι να καλούν σε λαϊκούς ξεσηκωμούς με μόνο σκοπό την κατάληψη της εξουσίας, αδιαφορώντας και μη δείχνοντας ίχνος σεβασμού απέναντι σε όλες αυτές τις θυσίες που έχει κάνει ο λαός.
Κυρίες και κύριοι συνάδελφοι, είμαι ένας από αυτούς που δεν συμμερίζονται ότι οι Έλληνες υποφορολογούνται. Η Κοινοβουλευτική Ομάδα όμως της Νέας Δημοκρατίας, ως ένας ζωντανός οργανισμός, αφουγκράζεται τα προβλήματα της ελληνικής κοινωνίας και γι’ αυτό πιέζει, προτείνει και προσπαθεί να δώσει λύσεις σε ζητήματα μείζονος σημασίας, όπως είναι αυτό του φόρου ακινήτων. Βάζει κόκκινες γραμμές σε σχέση με το ζήτημα του πλειστηριασμού της πρώτης κατοικίας, κάτι το οποίο από πολύ πιο νωρίς το έχει ξεκαθαρίσει και ο ίδιος ο Πρωθυπουργός. 
Η Κυβέρνηση, όμως, διαπραγματεύεται -και διαπραγματεύεται σκληρά- με τους δανειστές μας. Αυτό πλέον είναι ξεκάθαρο όσο και εάν προσπαθούν κάποιοι να το ευτελίσουν. Η δήλωση του Πρωθυπουργού ότι δεν θα υπάρξουν νέα οριζόντια μέτρα είναι πλέον μία απτή πραγματικότητα. Οι Βουλευτές της Νέας Δημοκρατίας δεν είναι «τζάμπα μάγκες», όπως λίγο ή πολύ πήγε να τους χαρακτηρίσει ο κ. Παπαδημούλης, καθώς έχουν αποδείξει ότι αδιαφορούν για το βαρύ πολιτικό κόστος, το οποίο έχουν αναλάβει, μπροστά στο να κρατηθεί η πατρίδα όρθια και δυνατή στα πόδια της. Αυτούς μπορείτε να τους αναζητήσετε πολύ εύκολα στους Βουλευτές των κομμάτων της Αντιπολίτευσης, οι οποίοι το μόνο που κάνουν είναι να τάζουν τα πάντα στους πάντες, που μία είναι με το ευρώ και μία δεν είναι με το ευρώ. Ακόμα και ο κ. Γλέζος έχει αναρωτηθεί πού θα βρούμε τα λεφτά, όπως είχε σημειώσει σε πρόσφατες δηλώσεις του «γιατί δεν μπορούμε να πείσουμε». Αλλά δυστυχώς συνεχίζουν να υπάρχουν σοβαρά στελέχη του κόμματος της Αξιωματικής Αντιπολίτευσης που ακόμα και σήμερα έχουν το θράσος να λένε ότι λεφτά υπάρχουν. 
Κυρίες και κύριοι συνάδελφοι, υπάρχουν πάρα πολλά προβλήματα στην ελληνική κοινωνία και εμείς τα βιώνουμε, γιατί ζούμε μέσα στην ελληνική κοινωνία. Οφείλουμε όμως να μην ξεχωρίζουμε και να μην προσπαθούμε να διαχωρίσουμε σε μικρούς ή μεγάλους τους παραβάτες που έχουν σχέση είτε με την εισφοροδιαφυγή είτε με τη φοροδιαφυγή. Οφείλουμε να ξεκαθαρίσουμε ότι το μέλλον είναι κάτι διαφορετικό από το παρελθόν. Δυστυχώς, όμως, το κόμμα της Αξιωματικής Αντιπολίτευσης το μόνο που τάζει είναι η επιστροφή στο παρελθόν. Αλλά όπως όλοι βλέπουμε, το παρελθόν είναι ο εφιάλτης που όλοι ζούμε σήμερα. 
Εμείς στη Νέα Δημοκρατία και στην Κυβέρνηση οφείλουμε και πρέπει να κάνουμε πάρα πολλά: να καταπολεμήσουμε τη γάγγραινα της ανεργίας, να φέρουμε επενδύσεις στη χώρα, όσο και αν κάποιοι μας απειλούν και γι’ αυτό, να χτυπήσουμε επιτέλους καίρια τη φοροδιαφυγή, όπου και εάν βρίσκεται, να φέρουμε τον σεβασμό στους νόμους του κράτους από όλους και να κάνουμε ένα παραγωγικό, σύγχρονο και ευέλικτο δημόσιο που δεν θα ζει παρασιτικά εις βάρος του πολίτη, αλλά θα είναι επιτέλους ωφέλιμο.
Κυρίως, όμως, πρέπει να δώσουμε ελπίδα και η ελπίδα θα δοθεί μέσα από ένα κλίμα δικαιοσύνης απέναντι σε όλους. Αυτή η παράταξη, κυρίες και κύριοι συνάδελφοι, το έχει αποδείξει και στο παρελθόν, αλλά καλείται να το αποδείξει και σήμερα. 
Εμείς καλούμαστε, αψηφώντας το βαρύ πολιτικό κόστος, να οδηγήσουμε τη χώρα στον εκσυγχρονισμό, την ανάπτυξη και την πρόοδο, σε μία αλλαγή νοοτροπίας. Αυτό, αν θέλετε, είναι και το πατριωτικό καθήκον που έχουμε απέναντι σε όλους αυτούς τους πατριδοκάπηλους που εκμεταλλεύονται αυτήν τη δύσκολη συγκυρία του σήμερα. Γι’ αυτόν το λόγο, λοιπόν, υπερψηφίζω τον προϋπολογισμό και συνεχίζω να στηρίζω την προσπάθεια της χώρας και του Πρωθυπουργού, μια προσπάθεια που έχει αποτέλεσμα, αποδίδει και αξίζει.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει η κ. Γεωργοπούλου Ευσταθία από τον ΣΥΡΙΖΑ.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, κύριε Υπουργέ, ο κρατικός προϋπολογισμός είναι γνωστό ότι συνιστά τη βραχυχρόνια υλοποίηση του δημοσιονομικού προγράμματος κάθε κυβέρνησης.
Μέσα από τις σελίδες του προϋπολογισμού μπορεί να γίνει άμεσα αντιληπτό το ταξικό ισοζύγιο ενός κοινωνικού σχηματισμού και ο βαθμός ελευθερίας με την οποία λειτουργεί μια χώρα μέσα στο διεθνές περιβάλλον και το ιδεολογικό, πολιτικό πρόταγμα της κυβερνητικής πολιτικής. 
Στη χώρα μας το δημοσιονομικό πρόγραμμα από το 2010 σχεδιάζεται με βάση το μνημόνιο και τα μεσοπρόθεσμα πλαίσια δημοσιονομικής στρατηγικής του 2012-2015 και του 2013-2016, τα οποία συντάσσει η τρόικα με την εκάστοτε κυβέρνηση. 
Στον φετινό προ Eurogroup προϋπολογισμό προσπαθείτε επικοινωνιακά να πείσετε για το αντίθετο, ότι δηλαδή διαπραγματεύεστε. Τα δεδομένα, όμως, καταδεικνύουν ότι ακολουθείτε πλήρως τη λογική της εσωτερικής υποτίμησης του μεσοπρόθεσμου του 2012-2016 και απλώς τροποποιείτε κάποιες προβλέψεις για να προκύψει το πρωτογενές πλεόνασμα. 
Συγκεκριμένα, πρώτον, η πολιτική της λιτότητας συνεχίζεται στον προϋπολογισμό με βάση το τρέχον μεσοπρόθεσμο, όπου προβλέπεται ότι η ιδιωτική κατανάλωση θα μειωθεί το 2014 κατά μείον 1,6%. 
Δεύτερον, τα πράγματα είναι ακόμη χειρότερα για τη δημόσια κατανάλωση που, ενώ μειώνεται κατά 3,1% στο μεσοπρόθεσμο του 2013-2016, στον προϋπολογισμό προβλέπεται μεγαλύτερη μείωση ίση με 4%. 
Τρίτον, οι εισαγωγές, ενώ μειώνονται κατά 0,4% στο μεσοπρόθεσμο του 2013-2016, στον προϋπολογισμό προβλέπεται μεγαλύτερη μείωση, της τάξης του 1,3%, χωρίς όμως να προβλέπεται μεγαλύτερη αύξηση των εξαγωγών. Επιλέγετε, όμως, να παρουσιάζετε στον προϋπολογισμό αύξηση στις δημόσιες επενδύσεις κατά συν 5,3% έναντι 3,1% που αναφερόταν στο μεσοπρόθεσμο του 2013-2016 και συνεπακόλουθα μια μεγαλύτερη αύξηση του ΑΕΠ. 
Αυξομειώνετε, δηλαδή, τα εργαλεία που χρειάζεστε κατά το δοκούν για να σας προκύψει το πρωτογενές πλεόνασμα. Συνεχίζετε τη φτωχοποίηση της ελληνικής κοινωνίας, τη συρρίκνωση των δημοσίων δαπανών και προσπαθείτε να επιβάλλετε το δόγμα του «success story», παρουσιάζοντας το 2014 μία ελληνική οικονομία που θα κερδίσει δέκα ποσοστιαίες μονάδες στον τομέα των επενδύσεων.
Για λόγους ηθικής τάξεως και διεθνούς αξιοπιστίας θα υπάρξει ολοκληρωμένος οικονομικός λογιστικός έλεγχος από τους αρμόδιους φορείς, όταν σύντομα στην εξουσία αυτού του τόπου θα βρίσκεται η κυβέρνηση κοινωνικής σωτηρίας του ΣΥΡΙΖΑ. 
Η τακτική του ΣΥΡΙΖΑ θα εστιάσει σε μία δημοσιονομική πολιτική που, μετά το άμεσο σταμάτημα της ανθρωπιστικής κρίσης, θα διαθέτει στοχευμένους και σημαντικούς πόρους του κρατικού προϋπολογισμού για τους τομείς του κράτους-πρόνοιας, ώστε να συγκλίνουν με τους μέσους ευρωπαϊκούς όρους. Όπως έχουμε επανατοποθετηθεί, διεκδικούμε την πραγματική συνοχή και σύγκλιση σε πανευρωπαϊκό επίπεδο απέναντι στο νεοφιλελεύθερο ολοκληρωτισμό που υλοποιείται. 
Ένας από τους τομείς που έχουν μπει στο στόχαστρο της Κυβέρνησης, μέσω των διαρθρωτικών μεταρρυθμίσεων, είναι και ο τομέας της παιδείας. Έτσι, διαρθρωτικές μεταρρυθμίσεις βαφτίζονται η ενδοκινητικότητα τεσσάρων χιλιάδων εννιακοσίων εκπαιδευτικών, η επέκταση του ωραρίου, οι συγχωνεύσεις χιλίων εξακοσίων εβδομήντα έξι σχολικών μονάδων, η μη πρόσληψη αναπληρωτών και ωρομισθίων και η ένταξη σε διαθεσιμότητα δύο χιλιάδων εκατό εκπαιδευτικών της δευτεροβάθμιας εκπαίδευσης.
Έχουμε δει τα αποτελέσματα στις διαρθρωτικές μεταρρυθμίσεις που έχουν υλοποιηθεί σε όλη τη χώρα. Παραδείγματος χάριν, στο Νομό Ηλείας καταγράφονται σημαντικότατα επιμέρους κενά στα ενιαία λύκεια. Το ΤΕΙ Πύργου, μετά τις συγχωνεύσεις του σχεδίου «Αθηνά», υπολειτουργεί. Τα ΕΠΑΛ-ΕΠΑΣ κάνουν ελάχιστες ώρες μετά την κατάργηση των ειδικοτήτων υγείας. Υπάρχουν εκατοντάδες χαμένες ώρες για το μουσικό σχολείο στα ειδικά μαθήματα, ενώ το δημόσιο ΙΕΚ του νομού δεν λειτουργεί καθόλου.
Οι παραπάνω διαρθρωτικές μεταρρυθμίσεις, λοιπόν, από τη μία πλευρά συρρικνώνουν και υποβαθμίζουν τη δημόσια παιδεία και από την άλλη πλευρά, επιβάλλουν μέτρα για την αναγνώριση των επαγγελματικών προσόντων των διπλωμάτων που χορηγούνται από τα κολέγια και την απλοποίηση της διαδικασίας έκδοσης άδειας για ιδιωτικά εκπαιδευτικά κέντρα.
Με απλά λόγια, το δημόσιο εκπαιδευτικό σύστημα γι’ αυτήν την Κυβέρνηση θεωρείται εμπόδιο για την επίτευξη του πρωτογενούς πλεονάσματος και πρέπει να αντικατασταθεί με ένα ιδιωτικό παρασιτικό εκπαιδευτικό σύστημα. 
Δεν πρέπει να θεωρηθεί τυχαίο γεγονός ότι αυξήθηκε υπέρμετρα το ποσοστό των μαθητών με χαμηλές επιδόσεις και η χώρα μας πέφτει από την τεσσαρακοστή δεύτερη θέση στην εικοστή πέμπτη που βρισκόταν το 2009 σε σύνολο εξήντα πέντε χωρών, σύμφωνα με έκθεση του ΟΟΣΑ. 
Για εμάς η πλήρης στελέχωση των δημόσιων εκπαιδευτικών μονάδων και η οικονομική στήριξή τους είναι αδιαμφισβήτητη προϋπόθεση για τη σύγχρονη παροχή δημόσιας και δωρεάν παιδείας. 
Όσον αφορά τον πολιτισμό, ο προϋπολογισμός προβλέπει επιπλέον μείωση κατά 8,4% του τακτικού προϋπολογισμού για τον πολιτισμό στο Υπουργείου Πολιτισμού και Αθλητισμού και περικοπές των κονδυλίων για τον πολιτισμό κατά 22 εκατομμύρια ευρώ. 
Ενδεικτικό των προθέσεων της Κυβέρνησης είναι ότι ενώ αυξήθηκε σημαντικά η επισκεψιμότητα στα μουσεία και τους αρχαιολογικούς χώρους, αφήνει υποστελεχωμένους τους φορείς του Υπουργείου, προωθεί συγχωνεύσεις και απειλεί εργαζόμενους του Υπουργείου Πολιτισμού και Αθλητισμού ότι θα τεθούν σε διαθεσιμότητα. 
Η κατάσταση είναι τραγική σε μία σειρά κλάδων του πολιτισμού, όπως των εικαστικών, όπου η συνεχώς μειούμενη τακτική επιχορήγηση του Επιμελητηρίου Εικαστικών Τεχνών και η μηδενική πλέον έκτακτη επιχορήγηση έχουν επιφέρει τεράστια λειτουργικά προβλήματα. 
Στο Εικαστικό Επιμελητήριο με πεντέμισι χιλιάδες μέλη και πρόβλεψη για δεκαοκτώ οργανικές θέσεις εργάζονται μόνο τέσσερις διοικητικοί υπάλληλοι, με συνέπεια να μην μπορεί να ανταποκριθεί στις υποχρεώσεις του ως νομικό πρόσωπο δημοσίου δικαίου και ούτε καν να υλοποιεί το εγκεκριμένο πρόγραμμα του ΕΣΠΑ. 
Για να πάψει ο εικαστικός καλλιτέχνης να απαξιώνεται ως δημιουργός θα πρέπει να αντικατασταθεί το υφιστάμενο νομοθετικό πλαίσιο από μία κυβέρνηση της Αριστεράς που εδώ και πολλά χρόνια δείχνει την ευαισθησία της και την αγάπη της για τον πολιτισμό. 
Τέλος, ένα άλλο θέμα που θα θίξω, είναι τα σημαντικότητα προβλήματα που έχουν τα φεστιβάλ, όπως το Διεθνές Φεστιβάλ Κινηματογράφου Ολυμπίας για παιδιά και νέους, που πραγματοποιείται εδώ και δεκαέξι χρόνια σε πόλεις του Νομού Ηλείας αλλά και σε όλη τη δυτική Ελλάδα, το οποίο δεν τυγχάνει ουσιαστικής στήριξης για την απρόσκοπτη λειτουργία του κάθε χρόνο. Η θεσμοθέτησή του είναι μία ελάχιστη αναγνώριση της απήχησης που έχει σε μικρούς και μεγάλους μαθητές.
Ένας άλλος πάλι φορέας του πολιτισμού που οδηγείται από την κυβερνητική πολιτική στη συρρίκνωση, απαξίωση και ιδιωτικοποίηση, είναι και το Κρατικό Ωδείο Θεσσαλονίκης, με επιχορήγηση μειωμένη κατά 44% σε σχέση με το 2009. 
Απαιτείται άμεση οικονομική και διοικητική υποστήριξη του δημόσιου και δωρεάν χαρακτήρα του Κρατικού Ωδείου Θεσσαλονίκης, του μοναδικού κρατικού ωδείου σημειωτέον από το 1957, με την τοποθέτηση του απαραίτητου εκπαιδευτικού προσωπικού και της επίλυσης του στεγαστικού ζητήματος. 
Συνολικά εκτιμούμε ότι και στον τομέα του πολιτισμού οι διαρθρωτικές μεταρρυθμίσεις που προωθούνται, αποσκοπούν στην αποπληρωμή του ελληνικού χρέους μέσω της τιτλοποίησης των ακινήτων του ελληνικού δημοσίου, της παραχώρησης σε ιδιώτες των αρχαιολογικών ανασκαφών και της περαιτέρω συρρίκνωσης των δημόσιων λειτουργιών του Υπουργείου. 
Κλείνοντας, θα ήθελα να πω, ότι αυτός ο προϋπολογισμός είτε ο σε λίγες ημέρες ελαφρώς αλλαγμένος, θα μείνουν στα χαρτιά καθώς η κοινωνία έχει πάψει προ πολλού να εμπιστεύεται αυτούς που την οδήγησαν στην χρεοκοπία και την εξαθλίωση και περιμένει από τον ΣΥΡΙΖΑ να πάρει ανάσα και να κοιτάξει και πάλι το μέλλον με ελπίδα. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Το λόγο έχει ο κ. Κουίκ Τέρενς-Σπένσερ-Νικόλαος από τους Ανεξάρτητους Έλληνες.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κυρία Πρόεδρε, ευχαριστώ πάρα πολύ. 
Θέλω να ευχαριστήσω και προσωπικά τον συνάδελφο κ. Μαρίνο Ουζουνίδη, ο οποίος μου παραχώρησε τη θέση του. Ελπίζω το Προεδρείο να του δώσει την ευκαιρία να μιλήσει, γιατί έπρεπε να είμαι χθες -και ήμουν ο μοναδικός εκπρόσωπος από το ελληνικό Κοινοβούλιο- σε εκδηλώσεις που έγιναν στη Σύρο στη μνήμη του Αγίου Νικολάου. Δεν ήταν εκεί κανείς από κανένα άλλο κόμμα. 
Ξεκινώντας θα ήθελα να πω σε ποιους δώσαμε 1 εκατομμύριο ευρώ στον ΟΟΣΑ, για να μας πει ποια είναι η τιμή του γάλακτος. Είναι ο κύριος αυτός ο οποίος έχει εντυπωσιαστεί, όπως δήλωσε, από τον κ. Ευάγγελο Βενιζέλο. 
Αναφέρομαι στον Γενικό Γραμματέα του ΟΟΣΑ, ο οποίος με δημοσίευμα που έχω στα χέρια μου του 2011 από την εφημερίδα «ΤΟ ΒΗΜΑ», λέει ότι το 2012 επιστρέφουμε στην ανάπτυξη, στην ύφεση 3,5% από το 2010, ανεργία 16% και 16,4% το 2012. Είναι ο κύριος αυτός στον οποίο δώσαμε 1 εκατομμύριο! Διότι όταν μιλάμε για απάτες, μιλάμε και για απάτες σε παγκόσμιο επίπεδο, που τις χρηματοδοτεί η ελληνική Κυβέρνηση.
Πάμε τώρα -αφού σκεφθούμε ότι άλλος ένας άνθρωπος πέθανε σήμερα από αναθυμιάσεις από κεριά στη Σπάρτη, ογδόντα τριών ετών και ότι χθες κηδέψαμε τη Σάρα- στα θέματα τα δικά μου, καθώς είμαι Τομεάρχης Εξωτερικών των Ανεξάρτητων Ελλήνων.
Φέτος, κυρίες και κύριοι συνάδελφοι, ο προϋπολογισμός του Υπουργείου Εξωτερικών μειώνεται κατά άλλα 22 εκατομμύρια. Πρέπει να σας πω ότι είναι ένας προϋπολογισμός που πέρυσι ήταν αντίστοιχος με εκείνον της ΕΡΤ, ένας προϋπολογισμός μιας μεσαίας βιομηχανικής επιχείρησης -αυτά έχει το ΥΠΕΞ- όπου, αν από αυτά αφαιρέσουμε και τα 30 εκατομμύρια ευρώ τα οποία πάνε για την Ελληνική Προεδρία, αντιλαμβάνεσθε ότι ο προϋπολογισμός του ΥΠΕΞ για να δουλέψει με τις συμπληρωματικές υπηρεσίες, έχει μειωθεί κατά 50%, δηλαδή, πάνω από 10%, μόλις 0,12% του προϋπολογισμού για το Υπουργείο Εξωτερικών.
Επίσης, πρέπει να σας πω ότι στην επιτροπή της Βουλής ο κ. Κούρκουλας μας είχε ζητήσει να εγκρίνουμε 50 εκατομμύρια για την Ελληνική Προεδρία, όταν ήδη στη χρήση του 2013 καταγράφεται ότι έχουν ξοδευτεί 27 εκατομμύρια συν τα 30, πάμε στα 57, χωρίς να μας έχει δώσει, παρ’ όλο που το έχουμε ζητήσει, τους κωδικούς, την ανάλυση πού θα πάνε τα λεφτά της Ελληνικής Προεδρίας. Πού είναι οι κωδικοί; Δεν μας τους φέρνουν. Δηλαδή, τι; Οικογενειακή υπόθεση; Δεν θέλω να το πιστεύω. Πάντως, πολύ σοβαρή παράλειψη.
Επίσης, ως προς το θέμα του ΙΣΤΑΜΕ, περιμένω την επίσημη απάντηση από το ΠΑΣΟΚ και από το Υπουργείο Εξωτερικών, διότι την απάντηση την πήρα από το Γραφείο Τύπου του ΠΑΣΟΚ, που εδρεύει κάπου στην οδό Μιχαλακοπούλου, σε δημοσιογραφικά γραφεία.
Απλά λέω στον Δημήτρη το εξής: «Εγώ τουλάχιστον κάνω δημοσιογραφικό έργο. Εσύ, με την ιστορία που έχεις, μπορείς να μετατρέπεσαι σε γραφίδα του ΠΑΣΟΚ; Περίμενε να βγει η ανακοίνωση».
Όμως, δεν μας λέει τίποτε έστω και αυτή η εξ αντανακλάσεως απάντηση του ΠΑΣΟΚ για την απόφαση της «Διαύγειας», αν χρώσταγε το ΠΑΣΟΚ στον ιδιοκτήτη του ΙΣΤΑΜΕ, αν θα ανακαινίσουμε επί της ουσίας αυτόν τον όροφο που παράτησε ρημαγμένο το ΠΑΣΟΚ, ούτε και το γεγονός ότι εδώ και ένα χρόνο δεν χρησιμοποιούνταν αυτά τα γραφεία. Δεν κατάλαβα γιατί ένα χρόνο. Έξι μήνες κρατάει η Προεδρία και μας έχουν διαβεβαιώσει ότι άλλον ένα μήνα μετά το τέλος θα χρειαστεί για να κλείσουν τα βιβλία μας. Γιατί ένα χρόνο ακόμα; Μη μας λέει τώρα ότι η Εταιρεία του Δημοσίου το έδωσε.
Στρέφομαι τώρα προς την πλευρά της Νέας Δημοκρατίας, στο κόμμα που ίδρυσε ο Κωνσταντίνος Καραμανλής, εκείνος ο οποίος στο αεροδρόμιο της Θεσσαλονίκης δάκρυσε και ξέσπασε σε λυγμούς ένα μεσημέρι, όταν αναφέρθηκε στο όνομα της Μακεδονίας.
Έχετε αντιληφθεί ότι ο Υπουργός Εξωτερικών Ευάγγελος Βενιζέλος έχει ανακοινώσει επίσημα ότι δώσαμε επίσημα στον κ. Νίμιτς για διαπραγμάτευση τη σύνθετη ονομασία με γεωγραφικό προσδιορισμό; Οι Βουλευτές του κόμματος που ίδρυσε ο Κωνσταντίνος Καραμανλής θα το αποδεχθούν; Οι Βουλευτές του κόμματος που και ο ανιψιός του πήγε στο Βουκουρέστι και έδωσε μία μάχη, θα το αποδεχθούν; Θα γίνετε ένα με τον ΣΥΡΙΖΑ, ο οποίος δεν ενδιαφέρεται αν λέγεται Μακεδονία ή όχι και ξέρετε πολύ καλά ότι οι συνιστώσες του αυτό λένε; Μέχρι πού; Σας ερωτώ.
Παρακαλώ τον κ. Ευάγγελο Βενιζέλο να φέρει το θέμα στη Βουλή να το συζητήσουμε, να πάρει έγκριση από τη Βουλή αν και εφόσον πρέπει να δώσουμε και ποιο όνομα σε Σκοπιανούς, στη Βαρδάσκα, σε αυτόν τον γελωτοποιό των Βαλκανίων, τον Γκρουέφσκι. Και δεν έρχεται να το φέρει. Ποιος τον εξουσιοδότησε να δώσει αυτήν την εκχώρηση του ονόματος; Ποιος; Γιατί δεν αντιδρά κανείς, όταν εδώ μέσα πραγματικά διακυβεύονται σημαντικά εθνικά θέματα, στη Θράκη, στα Δωδεκάνησα, στην Κύπρο, όπου πάμε τάχιστα για την ΑΟΖ, για το Ανάν 2; Πού έχουμε αφήσει την εξωτερική μας πολιτική; Η Άγκυρα αλωνίζει.
Κυρίες και κύριοι, θα μπορούσαμε να πούμε πολλά, αλλά βλέπετε ο χρόνος σε μια κατάθεση προϋπολογισμού για έναν τομεάρχη είναι απειροελάχιστος. Όμως, οφείλω να σας πω πως μέσα σε όλα τουλάχιστον εμείς οι Ανεξάρτητοι Έλληνες θα προχωρήσουμε μόνοι μας σε θέματα, όπως για παράδειγμα αυτό της Θράκης, παρ’ όλο που οφείλω να πω, γιατί μου αρέσει να είμαι και δημοσιογραφικά και πολιτικά έντιμος, ότι ως Ανεξάρτητοι Έλληνες βοηθήσαμε την τροπολογία που κατέθεσε η Νέα Δημοκρατία για το θέμα των διδασκάλων και την υπερψηφίσαμε. Και θυμόσαστε πολύ καλά την κόλαση που γινόταν επί είκοσι τέσσερις ώρες για να περάσει αυτό το νομοσχέδιο, το τόσο σημαντικό, για να μη μας κάνει κουμάντο το τουρκικό προξενείο. 
Τα θέματα της Θράκης τα χειρίζομαι όσο μπορώ πιο υπεύθυνα και με τη συνεργασία συναδέλφων -γιατί αυτό λέει το εθνικό και το πατριωτικό μου καθήκον- που δεν ανήκουν στο δικό μας τον χώρο, αλλά που δεν κάνουν και τα καμώματα του ΣΥΡΙΖΑ, να φωτογραφίζονται κάτω οι Βουλευτές τους ή τα στελέχη τους ή και του ΠΑΣΟΚ ακόμα κάτω από την πράσινη σημαία. Δυστυχώς έχει γίνει αυτό, κύριε Χατζή Οσμάν. Κι έχω ρωτήσει επανειλημμένα και δημόσια γιατί και δεν μου απαντά κανείς σας, ούτε ο δικός σας Αρχηγός ούτε των άλλων ο Αρχηγός.</Speech>
<Speech><Parlmember>ΑΧΜΕΤ ΧΑΤΖΗ ΟΣΜΑΝ</Parlmember>: Μα τι λέτε; Δώσαμε απάντηση γι’ αυτό!</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Τι να μου απαντήσει; Ότι φωτογραφίζεται κάτω από την πράσινη σημαία; Και ότι έχετε επιβάλει και την τουρκική γλώσσα στο νοσοκομείο της Κομοτηνής, όταν παίρνει κάποιος το ιστορικό ασθενών; Κατέθεσα και γι’ αυτό ερώτηση, κύριε Χατζή Οσμάν. Αφήστε τα αυτά, ξέρουμε πάρα πολύ καλά τι γίνεται!
Κι ένα τελευταίο, για να κλείσω, κυρία Πρόεδρε. Κι ευχαριστώ για την ανοχή σας. 
Ο Πρόεδρος του κινήματος, κ. Καμμένος ήταν στις Ηνωμένες Πολιτείες, εκεί όπου σαράντα επτά Γερουσιαστές έχουν βάλει την υπογραφή τους και ανακαλούν πλέον την υπόθεση Glass Steagal του 1933. Φαντάζομαι ότι τη θυμάστε εκείνοι που ασχολείστε με τα οικονομικά. Το 1933 βγήκαν από τη μέση οι εμπορικές τράπεζες, να μην μπλέκονται στα επενδυτικά σχήματα, διότι εκείνες οι πέντε χιλιάδες εμπορικές τράπεζες είχαν δημιουργήσει ένα χάος στην ύφεση της αμερικανικής οικονομίας με τον κερδοσκοπικό τους χαρακτήρα. Και αυτό πρέπει να επανέλθει, διότι η κρίση πάει να γίνει παγκόσμια. 
Υπάρχουν πρωτοβουλίες και στην Ευρώπη, που θα τις στηρίξουν οι Ανεξάρτητοι Έλληνες. Γιατί ξέρετε πολύ καλά ότι αν είμαστε εδώ που είμαστε, είμαστε μέσα σε όλα και από κερδοσκοπία των καιροσκόπων εμπορικών τραπεζών του ευρωπαϊκού συστήματος, του μερκελικού και όχι μόνο. 
Κυρία Πρόεδρε, ως Βουλευτής Επικρατείας κι έχοντας αναλύσει και τις θέσεις μου και στα εθνικά θέματα, πρέπει να σας πω ότι δεν πρόκειται να ψηφίσω τον προϋπολογισμό, τον καταψηφίζω. 
Στρέφομαι, όμως, για μια ακόμη φορά απέναντι σε εκείνους οι οποίοι υπάρχουν στο κόμμα που ίδρυσε ο Κωνσταντίνος Καραμανλής. Μην ξεπουλήσετε τη Μακεδονία, μην ξεπουλήσετε την Ελλάδα! 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουίκ.
Ο κ. Γεώργιος Κωνσταντόπουλος από τη Νέα Δημοκρατία έχει το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</Parlmember>: Ευχαριστώ κυρία Πρόεδρε. 
Κύριοι Υπουργοί, κυρίες και κύριοι συνάδελφοι, τις τελευταίες μέρες ζούμε εδώ στο Κοινοβούλιο μια αντιπαράθεση, η οποία εστιάζεται κυρίως γύρω από την αξιοπιστία των υποθέσεων, επί των οποίων εδράζεται αυτός ο προϋπολογισμός, γύρω από την αξιοπιστία των στοιχείων που δίδει το Υπουργείο Οικονομικών και γύρω από το γεγονός εάν αυτός ο προϋπολογισμός έχει αναπτυξιακή τροχιά και εάν θα είναι πλεονασματικός.
Όσον αφορά τα στοιχεία του προϋπολογισμού, αρκεί και μόνο η πρόσφατη συνέντευξη του Υπουργού Οικονομικών στην έγκυρη γαλλική εφημερίδα «LIBERATION», που βασίστηκε στην αξιοπιστία των στοιχείων που έδωσε σε αυτήν τη Βουλή. Είδαμε έναν άλλο Υπουργό Οικονομικών, ο οποίος απελευθερωμένος πλέον, μέσα απ’ αυτά τα οποία πέτυχε και για τα οποία είναι περήφανος, να τα λέει, όχι μόνο εδώ μέσα στη Βουλή αλλά εις επήκοον όλων αυτών οι οποίοι κοιτούν προς την Ελλάδα, για το αν θα μπορέσουν να επενδύσουν εδώ και αν θα μπορούν να την υπολογίζουν πλέον μέσα στον σκληρό πυρήνα της Ευρωζώνης ή όχι, δηλώνει -και μας κάνει υπερήφανους γι’ αυτό- ένας άλλος Στουρνάρας πλέον, ότι η τρόικα πρέπει να καταλάβει ότι δεν μπορούμε πλέον να αυξάνουμε φόρους και να μειώνουμε συντάξεις. 
Ο ίδιος Υπουργός πάλι δηλώνει στην ίδια συνέντευξη ότι η ιδανική λύση θα ήταν το «κούρεμα» πλέον στο 50% του χρέους. Επί λέξει ζητάει την επανέναρξη μιας ευαίσθητης συζήτησης για ένα νέο «κούρεμα» μετά το «κούρεμα» του 2012, μια συζήτηση που θα έπρεπε να γίνει, όπως υπογράμμισε, μόνο στο πλαίσιο της Ευρωζώνης. Τα λέει όλα αυτά ξέροντας και πιστεύοντας την αξιοπιστία των αριθμών που ο ίδιος παρουσίασε πριν από λίγες μέρες στο Κοινοβούλιο. 
Εδώ, όμως, δεν κρίνεται μόνο η δική μας αξιοπιστία. Κρίνεται και η αξιοπιστία των ομιλητών και ιδιαίτερα της Αξιωματικής Αντιπολίτευσης. Χθες στις 22.30΄ είδαμε ομιλητή του ΣΥΡΙΖΑ, τον κ. Κοδέλα, να απαντά στον Υπουργό Υγείας με ύφος εκατό τουλάχιστον καθηγητών παιδιατρικής και να δηλώνει ότι η βρεφική θνησιμότητα στη χώρα μας αυξάνεται τα τελευταία χρόνια. Το ανέφερε αυτό ως δείκτη της κατάστασης στην οποία έχουν περιέλθει και το Εθνικό Σύστημα Υγείας και η κατάσταση της υγείας της χώρας, αλλά και η κατάσταση των Ελλήνων.
Εγώ θα του απαντήσω όχι ως τακτικός καθηγητής αλλά ως επίκουρος καθηγητής παιδιατρικής, γιατί έτσι με βρήκε η πολιτική το 2000. Είναι τα side effects της πολιτικής αυτά. Θα καταθέσω τα στοιχεία της Ελληνικής Στατιστικής Αρχής με δελτίο τύπου 1ης Αυγούστου 2013 γύρω από τη βρεφική θνησιμότητα, για να δείξω και την αξιοπιστία των στοιχείων που μας παρουσιάζουν οι Βουλευτές του ΣΥΡΙΖΑ. Τα στοιχεία είναι στη διάθεσή σας. Η βρεφική θνησιμότητα από 3,35‰ πέρσι, έπεσε στο 2,91‰ με στοιχεία 2012. Σας υπενθυμίζω ότι η βρεφική θνησιμότητα κατά τη δεκαετία του 1930 ήταν 140‰. Όλα αυτά δεν έγιναν με μαγικό ραβδί όλα αυτά τα χρόνια. Μήπως έκανε λάθος; Μήπως εννοούσε τη νεογνική θνησιμότητα; Νεογνική θνησιμότητα είναι οι θάνατοι που έχουμε στον πρώτο μήνα της ζωής. Και εκεί όμως τα στοιχεία είναι ότι πέρσι είχαμε 2,19‰ και φέτος έχουμε 1,87‰ και αυτά σ’ όλη τη χώρα, όταν και το ιδιωτικό μαιευτήριο «ΜΗΤΕΡΑ» δίνει παρόμοια νούμερα, 2,1‰ και 1,75‰ αντίστοιχα. Το λέω αυτό για να μην υπάρχουν αποκλίσεις μεταξύ ιδιωτικών μαιευτηρίων και μαιευτηρίων του ΕΣΥ και της επαρχίας. 
(Στο σημείο αυτό ο Βουλευτής κ. Γεώργιος Κωνσταντόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, βλέπουμε λοιπόν ότι η αξιοπιστία είναι κάτι το οποίο είναι αμφιλεγόμενο, γι’ αυτό και δεν πρέπει να γίνεται «καραμέλα». Θα μπορούσαμε να αναφέρουμε και άλλους δείκτες. 
Πάρα πολλοί κατηγόρησαν το Εθνικό Σύστημα Υγείας για την κατάσταση που βιώνει ο Έλληνας σήμερα. Θέλετε να πάρουμε το προσδόκιμο επιβίωσης τη στιγμή της γέννησης; Το 2007, προ της κρίσης στην Ελλάδα, ήταν τα 82 χρόνια. Το 2011 είναι τα 83,1 χρόνια, όταν στη Γερμανία είναι 83,2 και 82,7 για τις γυναίκες. Για τους άντρες είναι λίγο διαφορετικά. 
Ο πατριωτισμός εδώ δεν μετριέται μόνο με κορώνες, κύριε Κουίκ. Θα αναφερθώ ιδιαίτερα και στον κ. Καπερνάρο. Θέλω να του πω το εξής: Αν ήταν νομικός σύμβουλος μιας εταιρείας, η οποία ήθελε μετά από τρία χρόνια απραξίας, εκτός αγορών, να μπει στις αγορές, θα έλεγε αυτά που είπε χθες εδώ, στη Βουλή; Θα έδινε την εικόνα των εταιρειών της χώρας οι οποίες είτε έχουν πτωχεύσει είτε έχουν φύγει στο εξωτερικό, προκειμένου να ζητήσουμε να ξαναπούμε στις αγορές και να ζητήσουμε δάνεια; Αυτό θα έκανε αν ήταν νομικός σύμβουλος μιας εταιρείας που θα διαπραγματευόταν για να ξαναμπεί στις αγορές, ή θα μιλούσε για τις εταιρείες που βραβεύτηκαν πριν από λίγους μήνες για την παραγωγικότητά τους, για την εξωστρέφειά τους, για την κερδοφορία τους; 
Επειδή ο κ. Καπερνάρος ανέφερε χθες δεκάδες εταιρείες τέτοιου είδους, έχω υποχρέωση να αναφέρω και την άλλη Ελλάδα, τις εταιρείες που «πολεμάνε», που ανέβασαν το δείκτη εξαγωγών μόνο το τελευταίο δεκάμηνο κατά 5% και κατά 58% τα τελευταία πέντε χρόνια, εταιρείες όπως η «ISOMAT», η «PALAPLAST», η «ΚΡΙ ΚΡΙ», η «ΛΟΥΞ», η «BIMONDI», η «FOLLI FOLLIE», η «ΚΑΡΕΛΙΑ», η «ΚΑΠΝΙΚΗ», η «ΙΩΝΙΚΗ ΣΦΟΛΙΑΤΑ», η «AGRINO», η «CRETAFARM», τα μάρμαρα «ΠΑΥΛΙΔΗ-ΚΥΡΙΑΚΙΔΗ», το κτήμα «ΓΕΡΟΒΑΣΙΛΕΙΟΥ», η «ΚΛΙΜΑΝ», εταιρείες που κυρίως δραστηριοποιούνται εκτός Αττικής, στην ελληνική περιφέρεια, με αντίξοες συνθήκες, που έχουν κερδίσει το στοίχημα της ανταγωνιστικότητας, που κάνουν εξαγωγές, που τρέχουν σ’ όλον τον κόσμο, όπου υπάρχει έκθεση και που είναι υπερήφανες για τα προϊόντα τους.
Αυτήν την άλλη Ελλάδα υπερασπιζόμαστε. Αυτήν την άλλη Ελλάδα θέλουμε. Κι αυτήν την άλλη Ελλάδα πονάμε. 
Κύριοι συνάδελφοι, εμείς, οι κυβερνητικοί Βουλευτές που στηρίζουμε αυτήν την Κυβέρνηση και θα ψηφίσουμε σήμερα το βράδυ υπέρ του προϋπολογισμού, πιστεύουμε ότι βγήκαμε από την υφεσιακή φάση, πιστεύουμε ότι το πρωτογενές πλεόνασμα σύντομα θα το γυρίσουμε πίσω σ’ αυτούς που τους χρωστάμε. Και χρωστάμε στις ευαίσθητες κοινωνικές ομάδες. Θα το γυρίσουμε, για να υλοποιήσουμε τη δέσμευσή μας για ελάχιστο εγγυημένο εισόδημα το 2015 και την πιλοτική του εφαρμογή το 2014. Θα το γυρίσουμε σε όλους αυτούς οι οποίοι πραγματικά πόνεσαν και έβαλαν πλάτη όλα αυτά τα χρόνια, κυρίως οι αδύνατες ομάδες και τα λαϊκά στρώματα κι όχι οι πλούσιοι, οι οποίοι ελάχιστα συνέβαλαν σε αυτή την προσπάθεια. 
Τελειώνω με τη δήλωση του κ. Στουρνάρα ότι οι προσπάθειές του θα είναι και προς την κατεύθυνση αυτών οι οποίοι δεν πλήρωσαν αυτά που τους αναλογούσαν να πληρώσουν. Είμαι σίγουρος ότι θα το κάνει.
Κλείνοντας θέλω πραγματικά να ευχηθώ καλή επιτυχία τόσο στον Πρωθυπουργό όσο και στους Υπουργός του, εν όψει της Ελληνικής Προεδρίας -μια πετυχημένη Ελληνική Προεδρία- μιας που όλοι οι Υπουργοί της Ευρώπης θα είναι εδώ στα άτυπα συμβούλια Υπουργών, μιας που εδώ θα είναι ένας ολόκληρος κόσμος, ο οποίος θα μας παρακολουθεί βήμα-βήμα. Και έχουμε υποχρέωση απέναντι στο συναίσθημα ευθύνης και στο πατριωτικό μας καθήκον, να δείξουμε μια άλλη Ελλάδα. Πρέπει να δείξουμε μια Ελλάδα που μπορεί, μια Ελλάδα που αγωνίζεται. Πρέπει να δείξουμε ό,τι καλύτερο έχουμε. 
Αποδείξαμε ότι με λιγότερα μπορούμε να κάνουμε περισσότερα. Μένει να κερδίσουμε και το στοίχημα του μέλλοντος χωρίς μιζέριες, χωρίς οπορτουνισμούς, χωρίς να κοιτάμε πίσω, χωρίς δεσμεύσεις με το παρελθόν. Το αύριο είναι μπροστά μας και δεν περιμένει.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Κωνσταντόπουλε.
Το λόγο έχει ο Υφυπουργός Αθλητισμού κ. Ιωάννης Ανδριανός.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Κυρίες και κύριοι συνάδελφοι, για πρώτη φορά από το ξέσπασμα της κρίσης συζητάμε έναν προϋπολογισμό σε περιβάλλον δημοσιονομικής σταθερότητας. Βρισκόμαστε πράγματι σε ένα σημαντικό πλατύσκαλο, στο δύσκολο ανήφορο που οδηγεί την πατρίδα μας στην έξοδο από την κρίση. Είναι οι θυσίες των Ελλήνων, θυσίες βαρύτατες και συχνά άδικες, που κατέστησαν εφικτό αυτόν τον προαπαιτούμενο στόχο για τη δημοσιονομική σταθεροποίηση.
Η κοινωνία μας έχει προ πολλού ξεπεράσει τα όριά της και τις αντοχές της. Παρ’όλα αυτά, όμως, δεν υποκύπτει στον λαϊκισμό και στις συνταγές της καταστροφής, γιατί έχει την ωριμότητα και, βεβαίως, δεν έχει πειστεί ότι υπάρχει αυτή τη στιγμή άλλη ρεαλιστική πρόταση. 
Κυρίες και κύριοι συνάδελφοι, οι Έλληνες εξέλεξαν αυτήν την Κυβέρνηση ακριβώς για να οδηγήσει τη χώρα έξω από την κρίση όσο το δυνατόν γρηγορότερα, με το μικρότερο δυνατό κοινωνικό κόστος και χωρίς να κινδυνεύσει ο ευρωπαϊκός προσανατολισμός και τα εθνικά μας δίκαια. Σε αυτήν τη συνθήκη το ζητούμενο παραμένει σταθερά το ίδιο, όπως ήταν και στο ξεκίνημα της κρίσης. Οι πολίτες απαιτούν από όλοι όσους έχουν δημόσιο ρόλο τρία ξεκάθαρα πράγματα: 
Πρώτον, απαιτούν αποτελεσματικότητα. Οι πολιτικές και οι επιμέρους δράσεις, και πολύ περισσότερο οι επώδυνες θυσίες, να πιάνουν τόπο. Κι αυτό σήμερα είναι περισσότερο από ποτέ ορατό, αφού αναγνωρίζεται πλέον η δύσκολη πορεία που έχουμε διανύσει και τα στοιχεία επιβεβαιώνουν προοπτική υπέρβασης.
Δεύτερον, απαιτούν δικαιοσύνη. Τα αναπόφευκτα βάρη που, δυστυχώς, υπάρχουν, να κατανέμονται με τρόπο όσο το δυνατόν δίκαιο, με κοινωνική δικαιοσύνη.
Τρίτον, απαιτούν σεβασμό στους θεσμούς. Ιδιαίτερα σε αυτή την κρίσιμη συγκυρία οφείλουμε όλοι όσοι πιστεύουμε στη δημοκρατία, να τη θωρακίσουμε με το παράδειγμά μας έναντι της κάθε είδους και προέλευσης υπονόμευσής της. 
Και στα τρία αυτά πεδία υπάρχει για όλες τις δημοκρατικές πολιτικές δυνάμεις, είτε αυτές ανήκουν στη Συμπολίτευση είτε στην Αντιπολίτευση, σαφές πεδίο βελτίωσης.
Βεβαίως, θα βοηθούσε πολύ στην εθνική προσπάθεια αν η Αντιπολίτευση προσέφερε σ’ αυτήν τη δύσκολη προσπάθεια εποικοδομητικές βελτιωτικές προτάσεις.
Δυστυχώς, αυτό δεν συμβαίνει, αλλά όλοι έχουν το δικαίωμα να επιλέγουν τη στάση τους και όλοι κρινόμαστε από τους πολίτες. 
Σε ό,τι αφορά το πεδίο των αρμοδιοτήτων μου, ξεκινώ με το αυτονόητο. Σε περιόδους κρίσης, όπως αυτή που περνάμε, τόσο ο πολιτισμός γενικά όσο και ο αθλητισμός, δυστυχώς, πλήττονται βαρύτατα. Το δημοσιονομικό πλαίσιο είναι εξαιρετικά σφικτό και μέσα σε αυτό οφείλουμε να κινηθούμε. 
Σε αυτό, λοιπόν, το πλαίσιο η στόχευσή μας είναι συγκεκριμένη: 
Ο πρώτος στόχος μας είναι να διασφαλίσουμε σε όλους τους Έλληνες την πρόσβαση στα κοινωνικά αγαθά του πολιτισμού και του αθλητισμού. Επίσης, προχωρούν σημαντικά έργα ανασκαφών, αναστήλωσης, ανάδειξης και προσβασιμότητας σε χώρους ιστορικούς και πολιτισμού σε ολόκληρη τη χώρα. Η πολιτεία συνεχίζει να στηρίζει τους δημιουργούς του πολιτισμού, αλλά βεβαίως, όπως είπα, στο πλαίσιο του δημοσιονομικώς εφικτού και του δύσκολου συγκεκριμένου πλαισίου που έχει καθοριστεί από τον προϋπολογισμό για το συγκεκριμένο τομέα. 
Συνεχίζουμε να στηρίζουμε τις αθλητικές ομοσπονδίες και για πρώτη φορά το 2008 επιχορηγήσαμε και τα αθλητικά σωματεία, τα κύτταρα του αθλητισμού. Στόχος μας είναι να φτάνουν τα χρήματα στον αθλητή. Στηρίξαμε και στηρίζουμε την τοπική αυτοδιοίκηση και μαζί και με άλλους αθλητικούς φορείς κάναμε τα προγράμματα «Άθληση για όλους».
Ο δεύτερος στόχος μας είναι να συνεχιστεί το νοικοκύρεμα της διαχείρισης με την αποφυγή δημιουργίας νέων ληξιπρόθεσμων χρεών και τη ρύθμιση των εκκρεμοτήτων που έρχονται από χθες. Μέσα σε δύσκολες συνθήκες προχωράμε σε πολιτικές εξορθολογισμού που ήδη αποδίδουν αποτελέσματα τόσο στην αντιμετώπιση της σπατάλης όσο και στην αύξηση της αποτελεσματικότητας. Αναφέρω ενδεικτικά τον αθλητικό χάρτη εγκαταστάσεων και ενεργών συλλόγων, τη ρύθμιση των αυθαίρετων αθλητικών εγκαταστάσεων και την προώθηση δράσεων ενεργειακής αναβάθμισης για την εξοικονόμηση κόστους λειτουργίας ιδίως σε ενεργοβόρες εγκαταστάσεις, όπως είναι τα κολυμβητήρια. 
Τρίτος στόχος είναι η θεσμική θωράκιση. Όπως γνωρίζετε, ήδη έχει συσταθεί νομοπαρασκευαστική επιτροπή για την προετοιμασία του νέο αθλητικού νόμου. Πιστεύω ότι θα έχουμε έναν ειλικρινή και παραγωγικό διάλογο, ώστε να δώσουμε στον αθλητισμό ένα θεσμικό πλαίσιο που θα απαντά αποτελεσματικά στις σύγχρονες προκλήσεις με ενιαία θεώρηση και ενιαία στρατηγική. 
Ταυτόχρονα, θα ήθελα να αναφέρω την ενεργοποίηση σημαντικότατων θεσμών, όπως είναι το Εθνικό Συμβούλιο Αθλητικού Σχεδιασμού.
Κυρίες και κύριοι συνάδελφοι, με δεδομένο τον χρόνο που έχω στη διάθεσή μου, προσπάθησα να παρουσιάσω τους βασικούς άξονες των προτεραιοτήτων μας, αλλά και τους γνώμονες των πολιτικών που εφαρμόζουμε μαζί με τον Υπουργό κ. Πάνο Παναγιωτόπουλο στο Υπουργείο Πολιτισμού και Αθλητισμού και μέσα στο δύσκολο δημοσιονομικό πλαίσιο το οποίο, όπως είπα, καθορίζεται από τον προϋπολογισμό. 
Σε αυτό, λοιπόν, το πλαίσιο επιδιώκουμε μεγαλύτερη αποτελεσματικότητα αλλά και την καλύτερη διασφάλιση της πρόσβασης των πολιτών στα κοινωνικά αγαθά του πολιτισμού και του αθλητισμού, υπευθυνότητα και διαφάνεια στη διαχείριση για κάθε ευρώ που προέρχεται από το υστέρημα του Έλληνα φορολογούμενου. 
Και, βεβαίως, δεν θα συμφωνήσω με τον συνάδελφο του ΣΥΡΙΖΑ και με την κριτική που άσκησε. Πιστεύω ότι είναι άδικος απέναντι στη Γενική Γραμματεία και στο Υπουργείο Πολιτισμού και Αθλητισμού. Πράγματι οι παλιές εποχές με τις ανεξέλεγκτες επιχορηγήσεις έχουν περάσει. Και αυτό είναι κάτι που πρέπει να καταλάβουμε όλοι μας. Δεν υπάρχουν πλέον αυτές οι δυνατότητες. Πρέπει να δίνεται με μεγάλη προσοχή η επιχορήγηση και στις ομοσπονδίες και στα σωματεία. Και με τον επιβαλλόμενο, όπως προείπα, έλεγχο, θα πρέπει ο στόχος μας να είναι το πώς θα ενισχύσουμε τα σωματεία και τον αθλητή και όχι να πηγαίνουν τα χρήματα σε λειτουργικά έξοδα. 
Ως προς όλους αυτούς τους στόχους, προσκαλούμε κάθε δημοκρατική πολιτική δύναμη να συμβάλει με εποικοδομητικές προτάσεις. Η Ελλάδα χάρη στις σκληρές θυσίες των Ελλήνων, χάρη στην ωριμότητα της κοινωνίας και χάρη στην Κυβέρνηση του Αντώνη Σαμαρά και τις δυνάμεις της Συμπολίτευσης φαίνεται να περνά τον κάβο. Έστω και τώρα, στα πεδία που μπορεί αυτό να συμβεί, ας ενώσουμε τις δυνάμεις μας, για να βγούμε από αυτήν την περιπέτεια μια ώρα αρχύτερα με το μικρότερο κόστος για την κοινωνία μας και ιδίως για τους πλέον αδύναμους, με το κεφάλι ψηλά, όπως αρμόζει στον λαό μας. Το υπαγορεύει η συγκυρία και το απαιτούν οι Έλληνες.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο Βουλευτής του ΠΑΣΟΚ κ. Τριαντάφυλλος Κωνσταντίνος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ, κυρία Πρόεδρε. 
Κύριοι Υπουργοί, κυρίες και κύριοι Βουλευτές, συζητούμε σήμερα τον προϋπολογισμό του 2014. Και τον συζητούμε σε ένα ιδιαίτερο πολιτικό περιβάλλον, ένα περιβάλλον, κυρία Πρόεδρε, που διακατέχεται από συγκεκριμένες πολιτικές τοποθετήσεις. 
Τις τελευταίες ημέρες ακούμε εντός του Κοινοβουλίου κάποιους να νοσταλγούν το χάος και το πλιάτσικο του 2008, την παντελή έλλειψη κρατικής ή, αν θέλετε, θεσμικής αντίδρασης εκείνης της εποχής απέναντι στη φθορά της ιδιωτικής και της δημόσιας περιουσίας. Ακούμε κάποιους να κάνουν χρήση αλά καρτ των δηλώσεων διεθνών οργανισμών, αλλά και διεθνών αξιωματούχων, κάποιους να ευαγγελίζονται ξανά και ξανά ότι με ένα άρθρο μπορεί να λυθεί το οικονομικό πρόβλημα της χώρας, ότι με ένα άρθρο μπορεί να καταργηθεί το μνημόνιο και να φύγει η κρίση, να επιστρέψει η εργασία και να φύγει η ύφεση. 
Κυρίες και κύριοι Βουλευτές, από την άλλη μεριά διαπιστώνουμε μια ιδιότυπη ιστορική ανάλυση, η οποία έχει πολλά ’80s, πολλές υποκειμενικές αναφορές για μια δεκαετία που υπήρξε καθοριστική για την πορεία του ελληνικού λαού, της ελληνικής κοινωνίας, όπου πραγματώθηκε η κοινωνική αλλαγή, η κοινωνική αλληλεγγύη και δικαιοσύνη. 
Πρόκειται για μια ιστορική ανάλυση, η οποία έχει πολλά «λεφτά υπάρχουν», αλλά καθόλου αυτοκριτική, ούτε για τη μεταρρυθμιστική αδράνεια της δεκαετίας του 2000, ούτε, όμως, και για τα πολλά «Ζάππεια», τα ισοδύναμα και τον αντιμνημονιακό χώρο, που σήμερα πληρώνει αυτή εδώ η κοινωνία. Πληρώνει σήμερα τον αντιμνημονιακό χώρο, ο οποίος ,βεβαίως, δεν αποτελούνταν μόνο από δυνάμεις του ΣΥΡΙΖΑ, της Χρυσής Αυγής και λοιπών δυνάμεων, αλλά και από άλλες δυνάμεις, οι οποίες διαπίστωσαν το λάθος στη συνέχεια και μπόρεσαν και διαδραμάτισαν διαφορετικό ρόλο. 
Συζητούμε σήμερα έναν προϋπολογισμό, κυρίες και κύριοι Βουλευτές, για το 2014. Και αυτό είναι πάρα πολύ σημαντικό για τον εξής λόγο: Διότι αυτό που πρέπει να ξέρει ο Έλληνας πολίτης, που μας ακούει σήμερα, είναι ότι το πρώτο εξάμηνο του 2014 τελειώνει το μνημόνιο. Δηλαδή, τελειώνει το πρόγραμμα στήριξης της χώρας. Τι σημαίνει αυτό; Σημαίνει ότι η χώρα πρέπει να αναζητήσει πόρους, δανεισμό, είτε μέσα από ένα νέο πρόγραμμα είτε μέσα από μια πρόσβαση στις αγορές. 
Για να βγούμε στις αγορές, κυρίες και κύριοι Βουλευτές του ΣΥΡΙΖΑ, για να πάμε πέρα από το μνημόνιο και πέρα από τα προγράμματα στήριξης, πρέπει να υπάρξει εδώ μια συναίνεση. Πρέπει, δηλαδή, να γίνει ξεκάθαρο ότι αυτή η χώρα δεν κινδυνεύει να βρεθεί σε στάση πληρωμών σε οποιοδήποτε εκλογικό αποτέλεσμα, ότι αυτή η χώρα έχει συνέχεια και ότι εκείνος ο οποίος θέλει να επενδύσει 1.000 ευρώ σε ομόλογα του ελληνικού δημοσίου, δεν θα βρεθεί ξαφνικά με το χαρτί στο χέρι χωρίς αυτό να έχει αξία. 
Για να έχουμε πρόσβαση στις αγορές και να φύγουμε από το πρόγραμμα στήριξης, πρέπει σε αυτό να συμφωνήσουμε όλοι μας. Γιατί το συζητάμε σήμερα; Διότι αυτά που λέμε μέσα στη Βουλή, δεν τα ακούμε μόνο εμείς οι Έλληνες πολίτες. Τα ακούν και τα αναλύουν και όλοι εκείνοι οι οποίοι ενδεχομένως θα επενδύσουν μετά το πρώτο εξάμηνο του 2014. Και, βεβαίως, μία άποψη η οποία λέει, «Εγώ θα κάνω στάση πληρωμών με το που εκλεγώ», κοστίζει στη χώρα ενδεχομένως την αδυναμία να βγει στις αγορές. 
Κυρίες και κύριοι Βουλευτές, συζητάμε έναν προϋπολογισμό ο οποίος για πρώτη φορά τα τελευταία έξι χρόνια έχει δύο σημαντικά στοιχεία: 
Το πρώτο είναι ότι έχει καθαρό πρωτογενές πλεόνασμα. Όσο και να το συζητήσουμε, όσο κι αν κάποιοι το αμφισβητήσουν, ο προϋπολογισμός έχει για πρώτη φορά καθαρό προβλεπόμενο πρωτογενές πλεόνασμα. Αυτό δεν έγινε τυχαία. Δεν έγινε με αυτόματο πιλότο. Έγινε με σκληρή δουλειά και πολιτικό κόστος. Έγινε κάνοντας κάποιοι σε αυτήν την Αίθουσα τους κακούς στις τοπικές μας κοινωνίες, ενώ την ίδια ώρα κάποιοι άλλοι, στην παραδίπλα αίθουσα, έταζαν στους πάντες τα πάντα. Έγινε για να μπορέσει η χώρα σήμερα να συζητάει ότι θα ζήσει για πρώτη φορά το τέλος της περιόδου της μεγάλης ύφεσης. 
Δηλαδή, για πρώτη φορά μετά από έξι χρόνια θα μπούμε σε μια περίοδο -οριακής έστω- ανάπτυξης. Και αυτό το τέλος της μεγάλης ύφεσης είναι κάτι το οποίο δεν βγαίνει μέσα από μια διαδικασία η οποία ήταν χαλαρή, δεν βγαίνει μέσα από ευχολόγια ή συνθήματα ή μότο, αλλά βγαίνει μέσα από συγκεκριμένες πολιτικές αποφάσεις, οι οποίες ήταν δύσκολες και οι οποίες οδήγησαν τη χώρα, στην ανάπτυξη. 
Πρέπει, όμως, κυρίες και κύριοι Βουλευτές, πρέπει, κυρίες και κύριοι Υπουργοί, αυτός ο προϋπολογισμός, ο οποίος σηματοδοτεί αυτό, τη νέα εποχή για τη χώρα, να στηριχθεί, να υποστηριχθεί και να τύχει υπεράσπισης εντός και εκτός των συνόρων από την ελληνική Κυβέρνηση. Κυρίως, όμως, πρέπει να εκτελεστεί. Και πρέπει να εκτελεστεί με τον καλύτερο δυνατό τρόπο, με αυτόν που εκτελέστηκε και ο προηγούμενος προϋπολογισμός και με τον οποίο η χώρα κατάφερε να έχει καλύτερα -για πρώτη φορά τα τελευταία χρόνια- αποτελέσματα από αυτά που προέβλεπε ο προϋπολογισμός που κατατέθηκε και συζητήθηκε εδώ μέσα το 2013. 
Κύριοι Υπουργοί, πρέπει να μπει στο τραπέζι το κύριο θέμα που απασχολεί την ελληνική κοινωνία, που δεν είναι άλλο από τη βαριά ανεργία, την τεράστια ανεργία που θίγει τις ηλικίες των νέων αλλά και των μεγαλυτέρων, δηλαδή των άνω των πενήντα πέντε ετών. Εδώ δεν αρκούν αυτές οι πρωτοβουλίες που διστακτικά παίρνει η Ευρωπαϊκή Ένωση. Απαιτούνται γενναίες αποφάσεις. Απαιτούνται βιώσιμες θέσεις και βιώσιμη ανάπτυξη. Απαιτείται να σπάσουμε πάλι ταμπού προκειμένου να δημιουργήσουμε θέσεις εργασίας, που σημαίνει ότι δεν γίνεται να πάμε με την ίδια γραφειοκρατία, δεν γίνεται να πάμε χωρίς φορολογικά κίνητρα στις μεγάλες επιχειρήσεις, οι οποίες έχουν πολλούς εργαζόμενους, στις επιχειρήσεις οι οποίες έχουν ένταση εργασίας. Εκεί πρέπει, προφανώς, να δοθούν φορολογικά κίνητρα όχι μόνο για τις νέες αλλά και για τις παλιές επιχειρήσεις. Πρέπει, προφανώς, να υπάρξει μείωση ασφαλιστικών εισφορών. 
Κι αν θέλετε, πρέπει για πρώτη φορά να συζητήσουμε εδώ μέσα το ζήτημα της χρηματοδότησης, του δανεισμού των μικρομεσαίων επιχειρήσεων και των μεγάλων εξαγωγικών επιχειρήσεων της χώρας, σε σχέση πρώτον με τα επιτόκια, τα οποία είναι θανάσιμα επιτόκια αυτή τη στιγμή για όλες τις επιχειρήσεις που μπορούν να βρουν χρηματοδότηση και, δεύτερον, σε σχέση με την αναδιάρθρωση του χρέους μικρομεσαίων και εξαγωγικών επιχειρήσεων, αναδιάρθρωση του χρέους, η οποία χρειάζεται. Εκεί πονάει η ελληνική οικονομία. Γι’ αυτό δεν έχουμε εκτίναξη εξαγωγών. 
Προφανώς, κύριοι Υπουργοί, πρέπει να συζητήσουμε κάτι το οποίο είναι απαραίτητο για τις εξαγωγικές μας επιχειρήσεις, που δεν είναι άλλο από την άμεση προκαταβολή του ΦΠΑ που πρέπει να επιστρέφει κάθε φορά το ελληνικό δημόσιο σε αυτές τις επιχειρήσεις, για να υπάρξει ρευστότητα για να μπορέσουν να πληρώνουν οι συγκεκριμένες επιχειρήσεις, που αποτελούν την πρώτη γραμμή της ανάπτυξης, τους εργαζόμενους και να μπορούν και αυτές να επιτυγχάνουν εξαγωγές, οι οποίες είναι πάρα πολύ σημαντικές. 
Ταυτόχρονα -και βλέπω ότι συζητιέται πολύ έντονα και νομίζω ότι θα υπάρξουν ανάλογες παρεμβάσεις, όμως πρέπει να συζητηθούν σήμερα εδώ- πρέπει να δημιουργηθεί ένα πλέγμα προστασίας για τους κοινωνικά αδυνάμους. Δεν είναι δυνατόν, κυρίες και κύριοι Βουλευτές, να υπάρχει αυτός ο τεράστιος αριθμός νοικοκυριών που σήμερα δεν έχει ρεύμα όχι μόνο για να ζεσταθεί, αλλά και για να μπορέσει να αντιμετωπίσει τις βασικές του ανάγκες. Εκεί, προφανώς, η Κυβέρνηση πρέπει να πάρει αποφάσεις. Και πρέπει, προφανώς, αυτές οι αποφάσεις να είναι μέρος ενός κοινωνικού μερίσματος που πρέπει να δοθεί στην ελληνική κοινωνία που έχει υποφέρει τα τελευταία χρόνια. 
Τελειώνω, λέγοντας το εξής: Ένα κομμάτι το οποίο δεν έχει «ανοίξει» στην ελληνική οικονομία και το οποίο θεωρώ ότι είναι πάρα πολύ σημαντικό, είναι το κομμάτι της κοινωνικής οικονομίας. Ένας τομέας ο οποίος μπορεί να χρηματοδοτηθεί, μαζί με τον πρωτογενή τομέα, αλλά και τις καινοτόμες επιχειρήσεις. Αυτοί οι τρεις τομείς είναι τομείς στους οποίους μπορούν να απασχοληθούν πολλοί νέοι άνθρωποι, νέοι επιστήμονες, άνθρωποι οι οποίοι τώρα ξεκινούν την αυτοαπασχόληση. Με γενναίες χρηματοδοτήσεις μπορούν να δώσουν αναπνοή, να δώσουν θέσεις εργασίας και να δημιουργήσουν μια προοπτική που έχει ανάγκη όχι μόνο η νέα γενιά, αλλά το σύνολο της ελληνικής κοινωνίας. 
Για να πετύχουμε, κύριοι Υπουργοί, αυτή η χώρα μέσα στο 2014 να περάσει έξω από τα προγράμματα στήριξης και τα μνημόνια, πρέπει να πετύχουμε τη μεγαλύτερη δυνατή συναίνεση εδώ μέσα, αλλά κυρίως υπευθυνότητα για να καταφέρουμε να έχουμε μια πορεία ανασυγκρότησης και δημιουργίας ενός νέου πλαισίου ευημερίας για όλους τους Έλληνες. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Τριαντάφυλλε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου της Βουλής και τον τρόπο οργάνωσης και λειτουργίας της, τριάντα επτά μαθητές και μαθήτριες και τρεις εκπαιδευτικοί από το 31ο Γυμνάσιο Θεσσαλονίκης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής της Νέας Δημοκρατίας κ. Κωνσταντίνος Καραγκούνης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Κυρίες και κύριοι συνάδελφοι, υπάρχει κάτι το εγγενές παραπλανητικό σε κάθε προσπάθεια να αποτιμήσεις έναν προϋπολογισμό. Οι προϋπολογισμοί έχουν φυσικά την αυτονόητη αξία τους. Όμως, ο προϋπολογισμός από μόνος του δεν αποκαλύπτει την πραγματική κατάσταση της οικονομίας. Η πλέον ενδιαφέρουσα ιστορικά περίπτωση είναι αυτή στην οποία ο προϋπολογισμός λέει κάτι απαισιόδοξο, αλλά η ίδια η οικονομία λέει κάτι το αισιόδοξο.
Στη σημερινή εποχή η πλέον χαρακτηριστική περίπτωση είναι αυτή του προϋπολογισμού των Ηνωμένων Πολιτειών. Δημοσιονομικά ο προϋπολογισμός των Ηνωμένων Πολιτειών είναι ένας προβληματικός προϋπολογισμός, μητέρα των ελλειμμάτων θα μπορούσε να τον χαρακτηρίσει κανείς. Μάλιστα, όλοι έχουμε παρακολουθήσει την κατάσταση παράλυσης στην οποία εισήλθε η κυβέρνηση των Ηνωμένων Πολιτειών, λόγω διαφωνιών γύρω από τον προϋπολογισμό. 
Λίγο καιρό πριν η κυβέρνηση απλώς σταμάτησε να λειτουργεί, λόγω αδυναμίας να συμφωνηθεί η αύξηση των ορίων δαπανών του προϋπολογισμού. Φυσικά, όμως, κανείς δεν έχασε τον ύπνο του, γιατί την ίδια στιγμή οι αγορές έδιναν ψήφο εμπιστοσύνης στην αμερικανική οικονομία. Μητέρα των ελλειμμάτων ο προϋπολογισμός των Ηνωμένων Πολιτειών; Βεβαίως. Δυσθεώρητο το δημόσιο χρέος; Μα, φυσικά. Μόνιμη η αδυναμία να τηρηθεί ο προϋπολογισμός; Ακριβέστατα. Άρα φυσικά οι αγορές όχι απλώς δεν φοβούνται το χρέος αυτό, αλλά συνεχίζουν και θα συνεχίζουν να το χρηματοδοτούν. Δεν είναι εντυπωσιακό; Η παγκόσμια οικονομία κατά κάποιον τρόπο εμπιστεύεται τον μεγάλο δημοσιονομικό ασθενή.
Ρωτήστε τους διαχειριστές των παγκοσμίων κεφαλαίων. Αγοράζουν ομόλογα του αμερικανικού δημοσίου σαν να μην υπάρχει αύριο και να μην ξεχνάμε και την Κίνα η οποία στην ουσία πρωτοστατεί στην αγορά του αμερικανικού χρέους. Ξέρετε γιατί; Μα φυσικά, γιατί, ανεξάρτητα του πόσο προβληματικός είναι ο προϋπολογισμός, υπάρχει στην περίπτωση των Ηνωμένων Πολιτειών αυτό το αύριο. Και το αύριο για αυτούς είναι λαμπρό. Συμπέρασμα; Οι προϋπολογισμοί δεν αποτυπώνουν από μόνοι τους την πραγματική κατάσταση της οικονομίας. Αυτή κρίνεται και προεξοφλείται από τις παγκόσμιες αγορές. 
Γι’ αυτόν ακριβώς τον λόγο αποφάσισα σήμερα, αφού το ξεκαθαρίσω αυτό, να επικεντρωθώ στο σημαντικότερο, που δεν είναι ο προϋπολογισμός αυτός καθεαυτόν, αλλά η οικονομία και να πω στις σειρήνες της καταστροφής από την πλευρά του ΣΥΡΙΖΑ, κύριοι, απλώς δεν καταλαβαίνετε. Μιλήσατε για προϋπολογισμό αποτυχίας. Μόνο που το θέμα δεν είναι αυτό, ακόμα και αν ήταν ακριβές. Γιατί η οικονομία είναι πρωτίστως εμπιστοσύνη. Είναι πρωτίστως ψυχολογία. Είναι πρωτίστως πολιτική υπόθεση. Αυτό που εγώ εισπράττω για την ελληνική οικονομία είναι απολύτως θετικό. Είναι αισιόδοξο, είναι κάτι από το αύριο που θα είναι θετικό. 
Πριν πάω φυσικά εκεί, να πω κάτι για το σήμερα. Χωρίς αμφιβολία αυτό το αύριο εδράζεται πάνω στο περίφημο πρωτογενές πλεόνασμα που κατακτούμε σήμερα. Αναμφίβολα η δημοσιονομική μας προσαρμογή υπήρξε εντυπωσιακή. Το πρωτογενές πλεόνασμα, άθλος, αλλά αυτός ο άθλος οφείλεται στις θυσίες του ελληνικού λαού. Για να κάνουμε αυτό το άλμα προς τα εμπρός που απαιτείται σήμερα και το οποίο μπορεί πράγματι να στηριχθεί στον άθλο του πρωτογενούς πλεονάσματος, οφείλουμε να αναγνωρίσουμε αυτές τις θυσίες σε όλη τους την έκταση και με τον σεβασμό που τους αξίζει. 
Το μήνυμα που θα ήθελα να απευθύνω είναι το εξής: Ναι, ξέρουμε ότι η φορολογική σας επιβάρυνση υπήρξε υπέρογκη. Ναι, ξέρουμε ότι το πλήγμα στην ευημερία σας ήταν μεγάλο, αλλά το μέλλον δεν θα είναι έτσι. Η οικονομία αλλάζει και έτσι θα αλλάξει τελικά και η ζωή σας. Ειδικά για μας, που πιστεύουμε στις ελεύθερες αγορές και στους πολίτες ως τους μόνους διαμορφωτές της ζωής τους, αποτελεί φυσικό να θέλουμε να δούμε μια οικονομία με πολύ λιγότερους φόρους και με το διαθέσιμο εισόδημα να βρίσκεται σε όλο και μεγαλύτερο ποσοστό στα χέρια εκείνου που το δημιουργεί και το παράγει, δηλαδή στα χέρια του ελληνικού λαού.
Αφού κλείσω την παρένθεση αυτή, θα ήθελα να πω στον ελληνικό λαό εκ νέου αυτό που είπα και προηγουμένως. Η οικονομία είναι πρωτίστως εμπιστοσύνη, είναι πρωτίστως ψυχολογία, είναι πάνω απ’ όλα πολιτική υπόθεση.
 Αυτήν την πολιτική διαχείριση αρχίζουμε πλέον να την κερδίζουμε. Αυτό φαίνεται ίσως πλέον καθαρά στο ενδιαφέρον των αγορών για επένδυση στην Ελλάδα, όχι με τη μορφή χρηματοδοτήσεως του χρέους μας, όπως στο παρελθόν, όχι με τη μορφή των δανεικών, αλλά με τη μορφή των επενδύσεων. Διότι τέτοιο ενδιαφέρον υπάρχει και μάλιστα έχει επανακάμψει μεγάλο. 
Καθημερινά η Ελλάδα προβάλλει στο διεθνή οικονομικό Τύπο όχι ως χώρος προς αποφυγή τοποθετήσεως κεφαλαίου, όπως στο παρελθόν, αλλά ως τόπος στον οποίο αξίζει να επενδυθούν τέτοια κεφάλαια. Ακριβώς όπως το είπε ένας φίλος της Ελλάδας, ο Ισραηλινός Πρωθυπουργός Μπέντζαμιν Νετανιάχου: «Όποιος είναι έξυπνος επενδύει στην Ελλάδα σήμερα.». 
Αυτή η αλλαγή του κλίματος και της ψυχολογίας που αποτελεί και το κομβικό σημείο σε κάθε οικονομική θετική ανατροπή, έχει πλέον υπερκεραστεί. Όλοι ξέρουμε πώς έγινε αυτό. Ήταν ο ίδιος ο Πρωθυπουργός που το πήρε πάνω του, προσωπικά, να αλλάξει αυτό το κλίμα. Η ακούραστη προσπάθειά του για επαφές όχι μόνο με κυβερνήσεις, αλλά με παράγοντες της παγκόσμιας αγοράς αποδίδει σήμερα καρπούς και θα αποδώσει καρπούς και στο μέλλον. Η Ελλάδα γυρνάει σελίδα. Το αύριο θα είναι καλύτερο από το σήμερα. 
Με αυτό ακριβώς το πνεύμα υπερψηφίζω τον προϋπολογισμό, με καθαρή τη συνείδηση μου και με εμπιστοσύνη για το μέλλον. Διότι το αφήγημα για την ελληνική οικονομία αλλάζει. Διότι η αισιοδοξία δίνει πλέον τον τόνο. Διότι αυτό συμβαίνει εκεί που μετράει, στους διαμορφωτές των πεποιθήσεων των αγορών, στους ίδιους τους μηχανισμούς που δημιουργούν, αλλά βεβαίως και ξεπερνούν τις οικονομικές κρίσεις. 
Δεν έχω αμφιβολία ότι βρισκόμαστε πλέον σε πορεία αντιστροφής. Σύντομα θα αρχίσουμε να αναγνωρίζουμε στην Ελλάδα τη χώρα που θέλουμε και σίγουρα μας αξίζει. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Κι εμείς ευχαριστούμε. 
Το λόγο έχει ο κ. Τζαβάρας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember>: Ευχαριστώ, κυρία Πρόεδρε.
Κύριοι συνάδελφοι, συζητάμε σήμερα τον κρατικό προϋπολογισμό του 2014. Βέβαια, έχουμε όλες τις προϋποθέσεις και από πλευράς ωρίμανσης κοινοβουλευτικών συνθηκών και από πλευράς ωρίμανσης πολιτικών όρων να βρισκόμαστε μπροστά σε έναν ξεχωριστό προϋπολογισμό, σε έναν προϋπολογισμό ο οποίος στην ιστορία των κοινοβουλευτικών συνεδριάσεων που είχαν τα τελευταία χρόνια το ίδιο αντικείμενο σε αυτήν την Αίθουσα παρουσιάζει κάποια χαρακτηριστικά, τα οποία ούτε και ο πιο κακόπιστος πολιτικός αντίπαλος της Κυβέρνησης δεν μπορεί να τα παραγνωρίζει. 
Ποια είναι αυτά τα χαρακτηριστικά; Το πρώτο και το βασικό είναι ότι αυτός ο προϋπολογισμός, μετά από πολλά χρόνια, είναι ο πρώτος ελληνικός προϋπολογισμός του κράτους που δεν έχει ελλείμματα. Αυτός είναι ο πρώτος μη ελλειμματικός προϋπολογισμός μετά από πολλές θυσίες, πολλούς αγώνες και κυρίως μετά από μεγάλες, ομηρικές, πολιτικές αντιδικίες μεταξύ μνημονιακών και αντιμνημονιακών πολιτικών μερίδων. 
Δεύτερον, αυτός είναι ένας προϋπολογισμός στον οποίο για πρώτη φορά μετά από δεκαετίες υπάρχει πλεόνασμα, υπάρχει ένα πολύ θετικό μέγεθος, το οποίο, όπως και να το εξετάσει κάποιος, από όποια πλευρά και να το δει, είναι ένα οικονομικό μέγεθος που εγγυάται ένα και μόνο πράγμα: για το 2014 το ελληνικό κράτος δεν έχει ανάγκη να δανειστεί για να εξυπηρετήσει τις ανάγκες του. 
Τίθεται εδώ το ερώτημα: Γιατί όλη αυτή η οργανωμένη επίθεση εναντίον ακόμα και αυτών των λογικών αυτονόητων; Γιατί θα πρέπει οπωσδήποτε να καταναλώνεται απ’ αυτού του Βήματος ένας λόγος που ουσιαστικά δεν κάνει καμμία τομή στα ζητήματα του προϋπολογισμού αναφορικά με αυτό που προσδοκά ο Έλληνας πολίτης; Γιατί θα πρέπει απ’ αυτού του Βήματος όλοι να βρισκόμαστε σε μια εικόνα πολεμικής διάταξης τέτοιας μορφής, ώστε ο πολίτης που παρακολουθεί -και πράγματι είναι πολλοί οι πολίτες που μας παρακολουθούν- να συζητάμε σε αυτό εδώ το ιερό τέμενος της δημοκρατίας να καταλαβαίνει ότι εδώ υπάρχουν δύο μερίδες αντιμαχόμενες και οι μεν απευθυνόμενοι προς τους δε λένε το σύνθημα: «ή εσείς ή εμείς»; Δεν είναι έτσι τα πράγματα. 
Στο όνομα ενός στοιχειώδους πολιτικού ανθρωπισμού, ο οποίος είναι κατάκτηση του Διαφωτισμού και όλης της μεγάλης προσπάθειας που έχει κάνει η ανθρωπότητα μέχρι σήμερα να απελευθερωθεί από αγκυλώσεις, από στερεότυπα και από προκαταλήψεις σε όλα τα επίπεδα της κοινωνικής ζωής, εγώ νομίζω ότι και εσείς συμφωνείτε ότι η αληθινή ουσία του ανθρώπου πραγματοποιείται πλήρως μέσα σε μια δημοκρατική κοινωνία και μέσω της ευρείας και όσο γίνεται πιο ενεργού συμμετοχής του πολίτη σ’ αυτήν τη δημόσια ζωή.
Αυτό, λοιπόν, δεν το βλέπουμε σήμερα εδώ, γιατί η μεν Αξιωματική Αντιπολίτευση είναι θύμα κοινοτοπιών, ιδεολογικών αγκυλώσεων, στερεοτύπων, τα οποία τα έχουμε ακούσει και εμείς οι παλαιότεροι να λέγονται δεκαετίες τώρα και όσοι, εν πάση περιπτώσει, είχαμε και την περιέργεια να ασχοληθούμε και ειδικότερα με τα ζητήματα της πολιτικής φιλοσοφίας γνωρίζουμε ότι από το 1848 μέχρι σήμερα η Αριστερά επαναλαμβάνει τα ίδια πράγματα. Έχει αλλάξει πέντε φορές ο κόσμος από τότε και εμείς εξακολουθούμε να περιμένουμε την επανάσταση, λες και δεν έχουμε καταλάβει ότι η επανάσταση έγινε το 1917 και δυστυχώς κατέρρευσε το 1989. 
Αυτά είναι μαθήματα της ιστορίας τα οποία είναι απλά, κατανοητά και βέβαια μας δίνουν το δικαίωμα, ανεξάρτητα σε ποια πολιτική παράταξη βρισκόμαστε, να κατανοούμε απολύτως ότι δεν χρειάζεται σήμερα κάποιος να είναι αριστερός ή να ανήκει στον ΣΥΡΙΖΑ, για να αντιληφθεί ότι οι κοινωνικές και οι οικονομικές ανισότητες που πράγματι προκλήθηκαν από την πρωτοφανή αυτή κρίση, την οποία περνάει ο τόπος, θα αποβούν στο μέγιστο δυνατό βαθμό επ’ ωφελεία των ολιγότερο ευνοημένων πολιτών αυτής της χώρας. Όχι γιατί βεβαίως αυτό το λέει το κομμουνιστικό μανιφέστο, ούτε γιατί το λέει το πρόγραμμα του ΣΥΡΙΖΑ, αλλά γιατί ακριβώς αυτό το επιβάλλει το ίδιο το Σύνταγμά μας, όταν λέει ότι δεν αποτελούν οι θετικές διακρίσεις υπέρ των ολιγότερο ευνοημένων πολιτών μας παραβιάσεις της ισότητας, η οποία αποτελεί θεμελιώδη καταστατική αρχή αυτού του κράτους.
Το λέω, βέβαια, αυτό για να αποταθώ στην Κυβέρνηση και να πω ότι πράγματι, εκτός των άλλων, και από εμάς τους Βουλευτές της Συμπολίτευσης μέχρι στιγμής παίρνετε καθημερινά και μαθήματα και μηνύματα. Κυρίως, όμως, αυτό που εμένα με ενδιαφέρει περισσότερο από όλα -και δυστυχώς δεν το ακούω από εκείνους οι οποίοι έχουν κατά συστηματικό τρόπο «ακονίσει τα σπαθιά τους» εναντίον του μνημονίου, το οποίο χάρη σε αυτήν την Κυβέρνηση στα μέσα του επόμενου έτους, του 2014, θα αποτελέσει παρελθόν, ίσως αυτό να ενοχλεί κάποιους, αλλά είναι μια πραγματικότητα, είναι μια αλήθεια, είναι ότι αυτή η Κυβέρνηση είναι ιστορικά αυτό το υποκείμενο που θα οδηγήσει τη χώρα πέρα και έξω και μακριά από τις μνημονιακές επιτηρήσεις.
Όμως, για να τελειώσω, υπάρχει ένα θέμα με το τραπεζικό σύστημα. Υπάρχουν αδικίες, για τις οποίες, όσο και κάποιος να θέλει να τις αφομοιώσει στο όνομα του ότι δεν υπάρχει, ούτε μπορεί να υπάρξει, οικονομική ανάπτυξη χωρίς να λειτουργεί το πιστωτικό σύστημα με την τραπεζική του εκδοχή, εντούτοις είναι υποχρεωμένος να πει ότι αυτοί που χαρακτηρίζονται τοκογλύφοι από πλευράς ΣΥΡΙΖΑ, και μας δανείζουν με 1%, πώς πρέπει να ονομαστούν στις περιπτώσεις εκείνων που τοκίζουν με 17% και 18% στο εσωτερικό της Ελλάδας; Πώς είναι δυνατόν εμείς, ως Κυβέρνηση, που έχουμε το χρέος να δημιουργούμε προϋποθέσεις για την εμπέδωση της πολιτικής δικαιοσύνης, του κλίματος, δηλαδή, του κοινωνικού κράτους δικαίου, να ανεχόμαστε να υπάρχει κόσμος ο οποίος καλείται να πληρώνει πιστωτικές κάρτες με τόκο 17% και 18%; Δεν είναι τοκογλυφία αυτό;
Χαίρομαι ιδιαιτέρως που εδιάβασα, τουλάχιστον, σήμερα στις εφημερίδες, έστω μετά από πολύ μεγάλη καθυστέρηση, ότι ο Διοικητής της Τράπεζας της Ελλάδος, της εποπτεύουσας αρχής της τράπεζας, εκάλεσε τους τραπεζίτες, τους συστημικούς, να πάρουν μέτρα, προκειμένου να λήξει αυτή η πραγματικά άθλια, η πραγματικά δεινή συνθήκη τού να είναι κάποιος αιχμάλωτος σε τραπεζικά συστήματα στον ίδιο τον τόπο του και, ταυτόχρονα, να του αναγνωρίζεται το δικαίωμα ότι είναι ισότιμος πολίτης με εκείνους οι οποίοι δεν χρωστούν σ’ αυτούς.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Τον λόγο έχει ο κ. Ζαχαριάς Κωνσταντίνος από τον ΣΥΡΙΖΑ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, ο προϋπολογισμός του 2014, ο δεύτερος μετά την εφαρμογή του μεσοπρόθεσμου προγράμματος, μπορεί να προσδοκά πρωτογενές πλεόνασμα, στηρίζει, όμως, τα δημοσιονομικά του αποτελέσματα στην εξαφάνιση και των τελευταίων υπολειμμάτων κοινωνικού κράτους και εξυπηρέτησης των κοινωνικών αναγκών στον τόπο μας. 
Το πρωτογενές πλεόνασμα στηρίζεται σε μεγάλο βαθμό στη συρρίκνωση των δαπανών για την παιδεία, την εργασία, την κοινωνική ασφάλιση και την υγεία, τομείς όπου επικεντρώνεται σήμερα το ταξικό χάσμα. Διακυβεύονται έτσι ανθρώπινα καθολικά δικαιώματα στην εργασία, την παιδεία, την υγεία και τη ζωή ακόμη των εργαζομένων και του λαού μας. 
Ο ΣΥΡΙΖΑ υποστηρίζει ότι όλοι οι κάτοικοι της χώρας πρέπει να βρίσκουν εργασία με αξιοπρεπή μισθό και σύνταξη, πρέπει να έχουν δωρεάν, καθολική, ελεύθερη πρόσβαση σε όλες τις βαθμίδες της παιδείας και της υγείας ισότιμα και αξιόπιστα. Υποστηρίζουμε ακόμη ότι, αν αποκαταστήσουμε την ελεύθερη πρόσβαση σ’ αυτές τις δράσεις, θα αποκαταστήσουμε την αξιοπρέπεια του λαού μας.
Στο καταθλιπτικό περιβάλλον της ανθρωπιστικής κρίσης ο Υπουργός Υγείας ευαγγελίστηκε χθες το τέλος του μνημονίου και της πολιτικής ύπαρξης αντιμνημονιακών δυνάμεων. Ο χειρισμός πολιτικών όρων και συμβάσεων δείχνει τη σύγχυση που επικρατεί, αν όχι τη συνειδητή στρέβλωση που επιχειρείται, στην άσκηση της πολιτικής από τη δικομματική Κυβέρνηση και την ηγεσία του Υπουργείου Υγείας.
Σήμερα στον χώρο της υγείας βυθιζόμαστε ακόμη περισσότερο στα μνημόνια. Μετράμε ήδη τρία, τουλάχιστον, επιμέρους μνημόνια, όχι με τους κύριους εκφραστές της τρόικας αλλά με εκτελεστικά όργανά της. 
Μετράμε, πρώτον, το μνημόνιο με το Γερμανικό Ομοσπονδιακό Υπουργείο Υγείας, που αφορά στην αναμόρφωση τομέων της νοσοκομειακής περίθαλψης, δεύτερον, το μνημόνιο με την Ομάδα Παρέμβασης για την Ελλάδα, την Task Force δηλαδή και το Γραφείο για την Ευρώπη του Παγκόσμιου Οργανισμού Υγείας, που αφορά το σύνολο σχεδόν των μεταρρυθμιστικών δράσεων και, τρίτον, το μνημόνιο με τον Ευρωπαίο Επίτροπο για τις κοινωνικές υποθέσεις, τον κ. Αντόρ, με αντικείμενο την ψυχιατρική μεταρρύθμιση.
Αυτά τα μνημόνια και οι συμφωνίες, οι επιταγές που έχουν πια βυθίσει κάθε πτυχή της δημόσιας υγείας, προσπαθούν πάσει θυσία να εντάξουν τις αλλαγές στην υγεία στους κύριους στόχους του κεντρικού μνημονίου δημοσιονομικής προσαρμογής. Έτσι, θα περικόψουν τους διαθέσιμους οικονομικά πόρους και κυρίως θα νομιμοποιήσουν και θα δώσουν υπόσταση στον διακηρυγμένο στόχο για την εφαρμογή του ελάχιστου αποδεκτού επιπέδου παροχής υγείας στον τόπο μας.
Η σημερινή οικονομική κρίση δεν παράγει μόνο ανεργία και φτώχεια. Έχει μεταβληθεί σε ανθρωπιστική κρίση, που αυξάνει σε όλα τα επίπεδα την ψυχοσωματική νοσηρότητα και την ίδια ώρα αυξάνει και τις ανάγκες υγειονομικής φροντίδας.
Η ίδια η κρίση οδηγεί σε υγειονομική φτώχεια μεγάλες ομάδες του λαού -και κυρίως τις περισσότερο ευάλωτες οικονομικά και κοινωνικά- με την από-ασφάλιση και τον αποκλεισμό, με τις καταστροφικές δαπάνες της υγείας για τα νοικοκυριά. Τα τρία εκατομμύρια των ανασφάλιστων μένουν χωρίς περίθαλψη και φάρμακα, τα παιδιά χωρίς γιατρό και εμβόλια, οι χρόνια πάσχοντες και καρκινοπαθείς με τεράστια οικονομικά βάρη, χωρίς την έγκαιρη ιατρική αντιμετώπιση και φαρμακευτική αγωγή. 
Ο Υπουργός Υγείας επαίρεται ότι με το νέο σύστημα τιμολόγησης των φαρμάκων θα εξοικονομήσει 480 εκατομμύρια ευρώ. Μάλιστα ο κύριος Υφυπουργός είπε προηγουμένως ότι ο ΣΥΡΙΖΑ καταψήφισε αυτήν την τροπολογία που επέβαλε η Κυβέρνηση. 
Θέλω να πω πάνω σε αυτό ότι και ο ΣΥΡΙΖΑ έχει προτάσεις υπέρ της μείωσης των φαρμάκων με μία άλλη τιμολογιακή πολιτική. Όμως, προτείνει αυτά τα χρήματα να μην κατευθυνθούν ούτε στη μαύρη τρύπα του χρέους ούτε σε εικονικά πρωτογενή πλεονάσματα, αλλά να επιμεριστούν στη μείωση της συμμετοχής των ασθενών στις δαπάνες για τα φάρμακα και στους ανασφάλιστους. Και υπενθυμίζει ο ΣΥΡΙΖΑ ότι σε μία διετία, από το 2011 μέχρι το 2013, η συμμετοχή των ασθενών στη δαπάνη των φαρμάκων υπερδιπλασιάστηκε και αγγίζει σήμερα το 1 δισεκατομμύριο.
Κυρία Πρόεδρε, καθημερινά διαρρέουν στα Μέσα Μαζικής Ενημέρωσης ειδήσεις για την τύχη του ΕΟΠΥΥ και της πρωτοβάθμιας υγείας στον τόπο μας. 
Καθημερινά ο Υπουργός, αντί να ενημερώσει τη Βουλή -μίλησε χθες το βράδυ στα κανάλια και δεν είπε τίποτα-, μεταβάλλει απόψεις για την τύχη ενός οργανισμού με δέκα χιλιάδες εργαζόμενους και προάγει την αγωνία και την ανασφάλεια σε δέκα εκατομμύρια ασφαλισμένους, που παραμένουν χωρίς πρωτοβάθμια φροντίδα υγείας. 
Σήμερα είπε ότι όλοι οι ειδικευμένοι γιατροί του ΕΟΠΥΥ μπορούν να ενταχθούν στο Εθνικό Σύστημα Υγείας. Χωρίς να προβλέπει ούτε 1 ευρώ ο παρών συζητούμενος προϋπολογισμός, ο Υπουργός Υγείας εμπαίζει όλον το λαό και κυρίως τους εργαζόμενους στον ΕΟΠΥΥ, οι οποίοι, με μεγάλη ανασφάλεια αυτήν τη στιγμή, κρέμονται στον αέρα. 
Το μέγεθος της υποκρισίας είναι απύθμενο και πρέπει να δώσουμε ένα παράδειγμα. 
Ο Υπουργός μεταφέρει την ευθύνη για την αναστολή των εργασιών των κέντρων πιστοποίησης αναπηρίας στους απεργούς γιατρούς, ενώ την ίδια στιγμή απεργάζεται την απόλυσή τους, ενώ από 1ης Νοεμβρίου έχει διακοπεί η χορήγηση αναπηρικών συντάξεων σε εγκλωβισμένους ασθενείς που περιμένουν αξιολόγηση. 
Η Κυβέρνηση, ο Υπουργός Υγείας και ο Υπουργός Εργασίας δεν προωθούν την υπουργική απόφαση για την παράταση χορήγησης των συντάξεων αναπηρίας, έως ότου κριθούν αυτοί οι ασθενείς και τους αποδοθεί η σύνταξή τους. 
Ο ΣΥΡΙΖΑ προτείνει τη διατήρηση των δομών, των παροχών και των θέσεων προσωπικού στην πρωτοβάθμια φροντίδα υγείας σε αυτήν τη φάση της ανθρωπιστικής κρίσης. Δεν συμφωνεί με τη μείωση της χρηματοδότησης κατά 30% που γίνεται φέτος από τον κρατικό προϋπολογισμό, την ώρα που οι εισροές από τα ασφαλιστικά ταμεία, λόγω ανεργίας και μαύρης εργασίας, συνεχώς μειώνονται. 
Θέλουμε ένα ενιαίο σύστημα πρωτοβάθμιας φροντίδας υγείας, αποκλειστικά δημόσιου χαρακτήρα, με πανελλαδικό δίκτυο δομών, με καθολική κάλυψη των δαπανών, με κοινωνικό έλεγχο, με υπηρεσίες υγείας υψηλής ποιότητας, προσανατολισμένες σε ολιστική αντίληψη για την προαγωγή υγείας, ένα σύστημα που θα κάνει τον ιδιωτικό φορέα υγείας εν τέλει περιττό. 
Η Κυβέρνηση επιλέγει μια καρικατούρα πολιτικής υγείας. Δολιχοδρομεί στις αγορές της υγείας και μάλιστα στις ολίγο και μονοπωλιακές αγορές, αφού θέλει τον ΕΟΠΥΥ αγοραστή υπηρεσιών, με διαδικασία ανταγωνισμού και συστήματος τιμολόγησης όγκου, υπηρεσιών και τιμών, θέλει μονιμοποίηση του μηχανισμού κέρδους και επί της ανθρώπινης ασθένειας και δυστυχίας. 
Κυρίες και κύριοι συνάδελφοι, εμείς στον ΣΥΡΙΖΑ βλέπουμε το κράτος, το δημόσιο, τον προϋπολογισμό -αν θέλετε- σαν εργαλείο εξυπηρέτησης των ανθρώπινων αναγκών. Οι ανάγκες υποστήριξης και του δικαιώματος στην υγεία δεν χωράνε σε αυτόν τον άδικο και ταξικό προϋπολογισμό. Γι’ αυτό τον καταψηφίζουμε και πιστεύουμε ότι ο επόμενος προϋπολογισμός θα είναι προϋπολογισμός της αριστερής διακυβέρνησης της χώρας. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Ζαχαριά. 
Το λόγο έχει ο Βουλευτής της Νέας Δημοκρατίας κ. Παναγιωτόπουλος Νικόλαος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, επειδή συμβαίνουν σπουδαία πράγματα έξω από αυτήν τη χώρα, θεωρώ ότι είναι επιβεβλημένη αυτήν την ώρα μια αναφορά στον μεγάλο ηγέτη που έφυγε χθες, τον Νέλσον Μαντέλα. 
Να πούμε ότι πρόκειται για έναν άνθρωπο, ο οποίος αντιμετώπισε αξεπέραστες φαινομενικά δυσκολίες, τις υπερνίκησε με εσωτερική δύναμη και θάρρος και στηριζόμενος στην ψυχή του λαού του, μεριμνώντας και για τους αδύναμους του λαού του, άλλαξε τη χώρα του, κάνοντας σημαία του, μεταξύ άλλων, και την έννοια της κοινωνικής δικαιοσύνης, η οποία δεν είναι βέβαια δεξιά ή αριστερή πολιτική, αλλά βασικό θεμέλιο κάθε υγιούς δημοκρατίας. 
Επομένως η συζήτηση για το πού πρέπει να πάει από εδώ και πέρα η χώρα πρέπει αναμφίβολα να ενσωματώνει και την έννοια της κοινωνικής δημοκρατίας. Το κοινωνικό συμβόλαιο που εξέπνευσε στο κατώφλι της κρίσης στη χώρα μας πρέπει να αλλάξει.
Πού βασίστηκε αυτό το κοινωνικό συμβόλαιο; Στις δουλειές με το δημόσιο για τους κρατικοδίαιτους καπιταλιστές και από το δημόσιο για τους ψηφοφόρους-πελάτες, στην ανοχή φαινομένων φοροδιαφυγής και παραοικονομίας, στην κατασπατάληση ευρωπαϊκών κονδυλίων και χαμένων ευκαιριών για την πατρίδα, στον εύκολο δανεισμό, ιδίως λόγω και της εισόδου στο Ευρώ, στην υπερκατανάλωση και σε μία σιωπηρή στάση ανοχής σε φαινόμενα κακοδιαχείρισης και διαφθοράς. 
Αυτό το κοινωνικό συμβόλαιο έχει χρεοκοπήσει. Χρεοκόπησε ηθικά, χρεοκόπησε και τη χώρα. Επομένως πρέπει αυτήν τη στιγμή να συμφωνήσουμε όλοι μαζί σε τι ακριβώς πρέπει να μετεξελιχθεί από εδώ και πέρα. 
Κυρίες και κύριοι, αυτή η συζήτηση σαν να έχει χάσει κάπως το νόημά της, εξ ου ίσως και τα άδεια έδρανα των ημερών, γιατί ίσως έχουμε κουραστεί να διαφωνούμε και μάλιστα σε ύφος που πολλές φορές δεν τιμά το αξίωμα που κατέχουμε. Κάποτε πρέπει να συμφωνήσουμε και να συνεννοηθούμε, έστω και στα βασικά, ότι το εθνικό συμφέρον επιβάλλει αυτήν τη στιγμή την από κοινού χάραξη από όλους μίας εθνικής στρατηγικής για την προοπτική και το μέλλον της Ελλάδας, αντί να σπαταλάμε βέβαια πολιτικό κεφάλαιο σε κοκορομαχίες και μικροπολιτικούς τακτικισμούς, που κανένας δεν έχει ενδιαφέρον να ακούσει.
Η Αξιωματική Αντιπολίτευση πρέπει, όμως, να καταλάβει ότι δεν μπορεί να προβάλλει μία μόνιμη άρνηση χωρίς αξιόπιστη και ρεαλιστική εναλλακτική πρόταση. Δεν μπορεί να υπόσχεται τα πάντα, επενδύοντας στη δυσαρέσκεια και στην απελπισία, ενδεχομένως, του χειμαζόμενου πολίτη. Έτσι δεν μπορεί να πείσει ότι όλα θα γίνουν όπως ήταν πριν, στις εποχές της αμεριμνησίας, της ευδαιμονίας με δανεικά, αρκεί αυτή να έλθει στην εξουσία. Γιατί αυτό που προτείνει ως λύση στο πρόβλημα είναι ακριβώς αυτά τα στοιχεία πολιτικής και οι συμπεριφορές και οι νοοτροπίες που δημιούργησαν το πρόβλημα. 
Βάλλεται αυτές τις ημέρες ο Υπουργός Οικονομικών. Να αναγνωρίσουμε όμως κάποια επιτεύγματα αυτού και του επιτελείου του, γιατί πέρυσι τέτοια εποχή η Ευρώπη προεξοφλούσε την έξοδό μας από το Ευρώ και η Αξιωματική Αντιπολίτευση προεξοφλούσε την αδυναμία επίτευξης πρωτογενούς πλεονάσματος. Τίποτα από αυτά δεν συνέβη. 
Πρέπει να αναγνωρίσουμε ότι η θέση του Υπουργείου Οικονομικών στο τιμόνι μίας δύσκολης διαπραγμάτευσης από θέση αδυναμίας είναι εκ των πραγμάτων δύσκολη, γιατί σε θέση αδυναμίας βρίσκεσαι όταν εσύ έχεις την ανάγκη, αλλά οι άλλοι έχουν τα λεφτά.
Πρέπει να αναγνωρίσουμε ότι τώρα αυτή η θέση μεταβάλλεται σε θέση σχετικής –όχι απόλυτης- διαπραγματευτικής ισχύος, λόγω ακριβώς αυτού του πρωτογενούς πλεονάσματος, το οποίο προέκυψε αναμφισβήτητα με σκληρές αλλά απαραίτητες αποφάσεις, με επαχθή μέτρα και φυσικά με θυσίες του κόσμου. Αλλά προέκυψε. Και τώρα αποτελεί άσο στο μανίκι της ελληνικής Κυβέρνησης. 
Τώρα, λοιπόν, που η συζήτηση αλλάζει στην Ευρώπη, τώρα που αναπτύσσεται ο προβληματισμός για την ανάπτυξη χωρίς θέσεις εργασίας ή για το ιδιωτικό χρέος των επιχειρήσεων και των νοικοκυριών, θέματα που δεν υπήρχαν στο τραπέζι μέχρι πρότινος, καλείται η Κυβέρνηση να κάνει χρήση αυτού του όπλου στο πλαίσιο αυτής της διαπραγμάτευσης και να πει στους δανειστές ότι υπάρχουν όρια, να πει στους δανειστές ότι υπάρχουν αντοχές οι οποίες έχουν εξαντληθεί, ότι υπάρχουν αδικίες που πρέπει σταδιακά να διορθωθούν, όπως, για παράδειγμα, οι ανασφάλιστοι υπερήλικες, αυτή η μικρή παροχή που καταργήθηκε και πρέπει να επανέλθει. Άλλωστε αυτό το ζητούν -όσο παράξενο και αν φαίνεται- και οι δανειστές μας. Να πει ότι υπάρχουν και κοινωνικές ρήτρες στο μνημόνιο, οι οποίες κάνουν λόγο για την υποχρέωση της Κυβέρνησης για λήψη μέτρων για τις ευάλωτες κοινωνικές ομάδες και ότι απλά πρέπει εφαρμοστούν με τον ίδιο ζήλο που εφαρμόστηκαν και τα άλλα μέτρα των περικοπών και ότι, εν πάση περιπτώσει, καλή και επιβεβλημένη η δημοσιονομική πειθαρχία, αλλά, εάν στον βωμό του δημοσιονομικού εξορθολογισμού τιναχτεί στον αέρα η κοινωνική συνοχή, τότε αυτή η προσπάθεια κινδυνεύει να ακυρωθεί.
Και τελικά κινδυνεύει με αποσταθεροποίηση η ίδια η δημοκρατία μας και όχι μόνο τα δημόσια οικονομικά μας. Εκεί έγκειται η καλοπροαίρετη κριτική όλων στο Υπουργείο Οικονομικών. Να υπενθυμίσουμε λεπτές ισορροπίες που πρέπει να τηρηθούν, να παρακινήσουμε για την άμβλυνση αδικιών και τη διόρθωση λαθών. 
Μπορεί, λοιπόν –για να το πω και αυτό- μεσοσταθμικά οι Έλληνες να υπερφορολογούνται, αλλά ποιος αμφιβάλλει ότι οι συνεπείς Έλληνες φορολογούμενοι, τα συνήθη υποζύγια, μισθωτοί και συνταξιούχοι, είναι αυτοί που πραγματικά υπερφορολογούνται, όταν το 8% των εργαζομένων πληρώνει –χθεσινά είναι τα στοιχεία που είδαν το φως της δημοσιότητας από τον ΙΟΒΕ- το 70% των φόρων; 
Ποιος αμφιβάλλει ότι οι συνεπείς υπερφορολογούμενοι είναι αυτοί που δέχονται το φορολογικό βάρος, όταν το 2008 με ΑΕΠ 239 δισεκατομμύρια, τα φορολογικά έσοδα ανήλθαν σε 50,1 δισεκατομμύρια, δηλαδή το 21% του ΑΕΠ και το 2014, μετά από πέντε χρόνια ύφεσης, με ΑΕΠ 183 δισεκατομμύρια, τα φορολογικά έσοδα προβλέπονται σε 45,7 δισεκατομμύρια, δηλαδή 25% του ΑΕΠ; 
Πώς μπορεί κανείς να πείσει κάποιον, ο οποίος τον Οκτώβρη του 2013 πλήρωσε τρία ΕΤΑΚ -δηλαδή και παρελθόντων ετών- και μέχρι το τέλος του έτους θα πληρώσει άλλους τέσσερις ή πέντε φόρους, ότι δεν υπερφορολογείται; Πώς μπορεί κανείς να πείσει κάποιον, ο οποίος καλείται να φορολογηθεί για ένα ακίνητο του οποίου είναι ιδιοκτήτης με τις αντικειμενικές αξίες του 2007, όταν το 2013 οι πραγματικές αξίες έχουν καταβαραθρωθεί; Δεν είναι μόνο οι εντυπώσεις, αλλά και η ουσία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όλοι δεχόμαστε ότι η ανάκαμψη και οι νέες θέσεις εργασίας θα προέλθουν μόνο μέσα από επενδύσεις στον ιδιωτικό τομέα. Πώς, όμως, να έρθουν επενδύσεις σε αυτήν τη χώρα, όταν για τα κέρδη των επιχειρήσεων ισχύει συντελεστής 26% για τα μη διανεμόμενα, 33% τελικώς για τα διανεμόμενα, όταν σε γειτονικές βαλκανικές χώρες ισχύουν συντελεστές της τάξης του 10% ή μηδενικοί ακόμα για τα πρώτα χρόνια λειτουργίας μιας επιχείρησης ως κίνητρο επενδύσεων; 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Επομένως να το ξεκαθαρίσουμε ότι η υπερβολική φορολόγηση είναι κίνητρο φοροδιαφυγής. Μειώνει τα έσοδα του κράτους, αντί να τα αυξάνει, μεταφέρει τα βάρη στους συνεπείς, το οποίο ενέχει μία κοινωνική απαξία, αποθαρρύνει και νέες επενδύσεις, το οποίο ενέχει μια αναπτυξιακή απαξία. 
Κύριε Πρόεδρε, ευχαριστώ για την ανοχή.
Κυρίες και κύριοι συνάδελφοι, τελειώνω όπως άρχισα. Είναι επιβεβλημένο αυτήν την ώρα να συνεννοηθούμε μεταξύ μας. Η αλλαγή που περιμένουμε να γίνει στην ουσία είμαστε εμείς. Πρέπει να συνεννοηθούμε μεταξύ μας και μετά να δούμε τι θα κάνουν για εμάς οι ξένοι, γιατί ο Κωνσταντίνος Καραμανλής είχε πει –και το θυμίζω- ότι η Ελλάδα δεν θα μπορούσε να αδικείται από ξένους, αν δεν είχε δώσει λαβή με τα δικά της σφάλματα. 
Πρέπει τώρα ως κοινωνία να τραβούμε εμπρός, όπως είπε και ο ποιητής. Θα ψηφίσω τον προϋπολογισμό, γιατί αυτή η Κυβέρνηση εκτιμώ ότι παραμένει ακόμη η μόνη λύση για τη χώρα και γιατί η χώρα τελικά πρέπει να τραβήξει εμπρός. 
Ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, με την άδειά σας, θέλω να πω το εξής. Η εικόνα που διαμορφώνεται, με βάση τον κατάλογο που έχουμε εδώ, είναι πως έχουν μείνει να μιλήσουν πολλοί λίγοι Βουλευτές. 
Για να μην έχουμε, λοιπόν, το απόγευμα και το βράδυ μία μονότονη παρέλαση Υπουργών και Αρχηγών Κομμάτων, με απόντες τους Βουλευτές, προτείνω να δώσουμε το λόγο σε Υπουργούς –εκτός εάν θέλει κάποιος Βουλευτής να μιλήσει- και, έτσι, να αφήσουμε για λίγο αργότερα τους λίγους Βουλευτές που έχουν απομείνει. 
Το λόγο έχει ο Υπουργός Αγροτικής Ανάπτυξης και Τροφίμων κ. Τσαυτάρης για δώδεκα λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, κυρίες και κύριοι Βουλευτές, συνηθίζεται στις συζητήσεις αυτές, με αφορμή τον προϋπολογισμό, να γίνονται αποτιμήσεις μιας προσπάθειας από οικονομική σκοπιά για τη χρονιά που πέρασε και να συζητείται ο προγραμματισμός για την επόμενη χρονιά. 
Έτσι σκόπευα να κάνω και εγώ και θα πρέπει σίγουρα να αναφέρω ορισμένα από τα θέματα αυτά. Όμως, είχαμε την ευκαιρία λίγες μέρες πριν, με αφορμή τη συζήτηση της πρότασης δυσπιστίας προς την Κυβέρνηση, να κάνουμε ακριβώς το ίδιο πράγμα, περιγράφοντας τις προσπάθειες που έκανε το Υπουργείο Αγροτικής Ανάπτυξης και Τροφίμων τον χρόνο που πέρασε, δίνοντας ορισμένα στοιχεία για τον προγραμματισμό του ως προς τη χρονιά που έρχεται.
Δεν θα το αποφύγω βέβαια, αλλά θα σας πω ορισμένα πράγματα, γιατί αγωνιά ο κόσμος -καθώς κλείνει η χρονιά- να κλείσουμε με επιτυχία την τρέχουσα ΚΑΠ. Σας θυμίζω ότι είναι η τελευταία χρονιά της τρέχουσας ΚΑΠ και από την 1-1-2014 θα αρχίσει η νέα ΚΑΠ.
Άρα θα έχουμε την ευκαιρία να συζητήσουμε πολύ επ’ αυτού, γιατί το ξεκίνημα της νέας ΚΑΠ ξεκινά και με την Ελληνική Προεδρία. Στις πλάτες της ελληνικής πλευράς πέφτει ένα μεγάλο μέρος της οριστικοποίησης αυτής της συζήτησης, ιδιαίτερα για το εφαρμοστικό, το κανονιστικό πλαίσιο για τη νέα ΚΑΠ, όσο επίσης για τις δικές μας προτεραιότητες στο πλαίσιο της νέας ΚΑΠ. 
Θα έχουμε επίσης την ευκαιρία να συζητήσουμε για το νομοθετικό έργο που ετοιμάστηκε από την πλευρά του Υπουργείου στο οποίο θα εντάξουμε το μεγάλο νομοσχέδιο, το κοινοτικό νομοσχέδιο που ρυθμίζει τα θέματα της τροφής, των ζωοτροφών, των ελέγχων, το οποίο έχει ήδη φτάσει στη Βουλή και θέλω να πιστεύω ότι θα ψηφιστεί πριν από τη λήξη του έτους, γιατί έχει μέσα ενσωματωμένες μία σειρά τροπολογιών και ρυθμίσεων που αφορούσαν και στις περσινές κινητοποιήσεις των αγροτών.
Επίσης και το νέο νομοσχέδιο, το οποίο από τη Δευτέρα σχεδόν θα μπει σε διαβούλευση, στο οποίο γίνεται συζήτηση με τους φορείς και αφορά τον τομέα των ιχθυοκαλλιεργειών -όπου για πρώτη φορά ρυθμίζεται αυτός ο τόσο σημαντικός τομέας για τον τόπο μας- τα αντίστοιχα θέματα των συνεταιρισμών, για τα οποία τόση πολλή συζήτηση γίνεται, όπου έχει πλέον οριστικοποιηθεί λίγο πολύ η πρόταση της επιμέρους επιτροπής και γίνονται συζητήσεις με τους φορείς, προκειμένου να οριστικοποιηθεί αυτή μας η παρέμβαση. Και τα αντίστοιχα της έρευνας, τα θέματα δηλαδή του ΕΛΓΟ «ΔΗΜΗΤΡΑ», της τεχνολογίας, της εκπαίδευσης, των συμβουλών κ.λπ.
Θα έχουμε χρόνο να τα συζητήσουμε αυτά. 
Θέλω, όμως, να παρεκκλίνω αυτής της συζήτησης και, αντί να σας μιλώ για το τι κάναμε για τον καθέναν από αυτούς τους τομείς -τι κάναμε δηλαδή για το αμπέλι, τα καπνά, τα βαμβάκια, την κτηνοτροφία, τη χοιροτροφία, τη σηροτροφία, τη μελισσοκομία, την μεταποίηση των προϊόντων αυτών κ.λπ., τα οποία είχαμε την ευκαιρία να τα συζητήσουμε επανειλημμένα εδώ είτε απαντώντας σε επιμέρους ερωτήσεις είτε συζητώντας στην Επιτροπή Παραγωγής και Εμπορίου- και να πω περιληπτικά ένα δύο πράγματα για το καθένα εξ αυτών, δίνοντας μία ελλιπή εικόνα μίας πραγματικότητας, απεφάσισα να συζητήσουμε σήμερα μόνο για έναν τομέα ολοκληρωμένα. Και διάλεξα τη βαμβακοκαλλιέργεια.
Μια και τελειώνει αυτές τις ημέρες η χρονιά, έχουμε επομένως μία σαφή εικόνα για το πώς πήγε αυτός ο τομέας. Με την ευκαιρία αυτή θα έχουμε τον τρόπο να απαντήσουμε σε μία σειρά θεμάτων που τίθενται στο Κοινοβούλιο, όπως ότι οι αγρότες εγκαταλείπουν τη γη, δεν δύνανται πλέον να καλλιεργήσουν, το κόστος είναι τόσο υψηλό, ώστε αφήνουν τα χωράφια τους ακαλλιέργητα και δυσκολεύονται να τα βγάλουν πέρα με τα συγκεκριμένα εισοδήματα. 
Ας έλθουμε, λοιπόν, να δούμε συγκεκριμένα αυτήν την προσπάθεια των βαμβακοκαλλιεργητών, μια και μόλις χθες ολοκληρώθηκε ουσιαστικά ο κόπος τους, ολοκληρώθηκε η συγκομιδή του ιδρώτα τους.
Οι γεωργοί μας, λοιπόν, φέτος καλλιέργησαν δυόμισι εκατομμύρια στρέμματα βάμβακος περισσότερο από άλλες χρονιές. Παρήγαγαν οκτακόσιες χιλιάδες τόνους εξαιρετικής ποιότητας σύσπορο βαμβάκι με έναν μέσο όρο στρεμματικής απόδοσης τριακοσίων είκοσι δύο κιλών. 
Αυτό είναι παγκόσμιο ρεκόρ. Καμμία χώρα στον κόσμο δεν έχει έναν τέτοιο μέσο όρο παραγωγής βάμβακος σύσπορου στον τόπο. Είναι το μεράκι τους, είναι η εμπειρία, είναι η παράδοση σε αυτήν την καλλιέργεια. Φυσικά είναι και οι εδαφοκλιματικές συνθήκες του τόπου. Είναι η δική μας υποστήριξη. Αυτό έκανε τους γεωργούς μας να παραγάγουν αυτές τις χιλιάδες τόνους. 
Τι έκανε ο τόπος γι’ αυτούς; Αν δείτε τις τιμές που έπιασαν φέτος και τις πολλαπλασιάσατε με τα κιλά που σας έδωσα ανά στρέμμα, τα τριακόσια είκοσι δύο κιλά, οι βαμβακοκαλλιεργητές πήραν τετρακόσια εκατομμύρια ευρώ για τη σοδειά τους. Πάνω στον ιδρώτα τους προσετέθη η ενιαία ενίσχυση, η οποία προσφέρει η Ευρωπαϊκή Ένωση για τη βαμβακοκαλλιέργεια, η συνδεδεμένη ενίσχυση η οποία είναι διασφαλισμένη, τόσο η ενιαία όσο και η συνδεδεμένη, και για την επόμενη ΚΑΠ, για τη νέα ΚΑΠ, μια και η συνδεδεμένη του βάμβακος είναι γραμμένη στη συμφωνία σύνδεσης της χώρας μας με την Ευρωπαϊκή Ένωση. 
Άρα ποτέ δεν μπορεί να έχουν ανησυχίες οι αγρότες, οι βαμβακοκαλλιεργητές, αν πραγματικά θα συνεχιστεί η υποστήριξη κ.λπ..</Speech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Για την τιμή με τη διαφορά;</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θα ολοκληρώσω. Θα τα πω όλα αυτά.
Άρα οι βαμβακοκαλλιεργητές, αυτές οι σαράντα πέντε χιλιάδες εξαιρετικοί ηγέτες αυτών των αγροτικών εκμεταλλεύσεων, έφεραν χρήματα της τάξεως άνω των 900 εκατομμυρίων ευρώ.
Ποιες είναι οι προοπτικές που αναπτύσσονται για τον τόπο στο θέμα αυτό; Λαμπρές. Γιατί; Διότι σας είπα τι προβλέπουν οι διεργασίες για τη νέα ΚΑΠ. Τι κάναμε εμείς; Τους βοηθήσαμε σε όλα τα βήματα της παραγωγικής διαδικασίας. Τι θα κάνουμε στο μέλλον για τη συγκεκριμένη καλλιέργεια, αναλογιζόμενοι τις δυνατότητες που δίνει στον πρωτογενή τομέα, αναλογιζόμενοι, όμως, ότι το βαμβάκι αυτό αποτελεί την πρώτη ύλη για τη μεταποιητική βιομηχανία του βάμβακος, αρχίζοντας από τα εκκοκκιστήρια, τα νηματουργεία κ.λπ. και αναλογιζόμενοι ότι το βαμβάκι είναι το ενδέκατο προϊόν στο σύνολο των εξαγωγών του τόπου μας;
Είχα επανειλημμένα από αυτό το Βήμα πει ότι, αν κανείς δει τις εξαγωγές, τα προϊόντα που εξάγει αυτός ο τόπος από όλες τις κατηγορίες προϊόντων, είτε είναι βιομηχανικά προϊόντα είτε είναι ορυκτά προϊόντα είτε οτιδήποτε άλλο, θα δει ότι στα δέκα κορυφαία προϊόντα, τα πέντε είναι γεωργικά προϊόντα. Είναι τα λάδια μας, είναι τα κρασιά μας, είναι τα φρέσκα φρούτα και τα λαχανικά, είναι το τυρί μας, τα ψάρια των ιχθυοτροφείων. Στην ενδέκατη θέση είναι το βαμβάκι.
Επομένως θα υποστηρίξουμε αυτόν τον κλάδο, βέβαια, γιατί όχι μόνο είναι ουσιαστικό κομμάτι του πρωτογενούς τομέα, αλλά είναι ουσιαστική πρώτη ύλη για τη μεταποιητική βιομηχανία και ουσιαστικό στοιχείο των προσπαθειών εξωστρέφειας αυτού του τόπου, η οποία τόση σημασία έχει στις μέρες μας.
Τι θα κάνουμε πιο συγκεκριμένα; Αν αναλογιστεί κανείς όλα τα βήματα της παραγωγικής διαδικασίας, αντιλαμβάνεστε ότι θα κάνουμε παρεμβάσεις σε ό,τι αφορά στον σπόρο και το πολλαπλασιαστικό υλικό. Έχουμε ακόμα μεγαλύτερες ανάγκες να βελτιώσουμε την καλλιέργεια, παρά τα ρεκόρ στο μέσο όρο των αποδόσεων. Πρέπει να βελτιώσουμε ακόμη περισσότερο την αντοχή της καλλιέργειας στις αντιξοότητες του περιβάλλοντος, αναλογιζόμενοι τις κλιματικές αλλαγές. Πρέπει να υποστηρίξουμε την αντοχή της καλλιέργειας στις διάφορες προσβολές από σκουλήκια, άλλα έντομα κ.λπ., προκειμένου να μειώσουμε το κόστος εισροών είτε αυτό είναι νερό, κάνοντας ποικιλίες ανθεκτικότερες στην ξηρασία, είτε ποικιλίες που τα καταφέρνουν με λιγότερα συστήματα νερού. Πρέπει να εφαρμόσουμε καλύτερα συστήματα αξιοποίησης του νερού, να βελτιώσουμε την ποιότητα, ακόμα και για σπόρους που είναι ξένοι, γιατί ο τόπος μας έχει αρκετές και καλές ποικιλίες βάμβακος.
Ήταν λάθος η συρρίκνωση της έρευνας στον τομέα αυτό και είναι τραγικό λάθος, με τόσα χρήματα που πέφτουν στη γεωργία, να είναι σήμερα κλειστό το Ινστιτούτο Βάμβακος και να αγωνίζομαι τώρα να πάρουμε τους πρώτους εκατό ερευνητές μαζί με τους μεταδιδακτορικούς επιστήμονες και τους κατόχους μεταπτυχιακών τίτλων, για να ξαναζωντανέψουμε αυτό το κομμάτι, όχι μόνο για το βαμβάκι, αλλά για όλες τις καλλιέργειες. Και θα το κάνουμε.</Speech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Για το πλεόνασμα βάμβακος…</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θα έρθω σε αυτό.
Δεύτερον, πρέπει να ενισχύσουμε τη σποροπαραγωγή στον τόπο μας, ακόμα και για τις ξένες ποικιλίες, όχι μόνο για τις ελληνικές. Είναι ένας σημαντικός τομέας. Ο τόπος μας εξάγει σπόρους βάμβακος. Μπορεί να μην το γνωρίζετε, δείτε, όμως, τις εξαγωγές σπόρων που γίνονται στην Τουρκία και σε άλλες χώρες. Η Ελλάδα είναι η πρώτη βαμβακοπαραγωγός χώρα στην Ευρώπη.
Επομένως πού πατούν οι ρήσεις ότι δεν παράγουμε τίποτα, ότι όλα εισάγονται σε αυτόν τον τόπο; Γιατί μειώνουμε τον ιδρώτα αυτών των ανθρώπων με τόση ευκολία; Γιατί σβήνουμε το μεράκι τους;
Η νέα ΚΑΠ λέει «πρασινίστε, υποστηρίξτε την αειφορία». Σας είπα τι μπορούμε να κάνουμε για να είμαστε πιο αειφόροι σε ό,τι αφορά στη χρήση του νερού, τον περιορισμό των εισροών σε φάρμακα, να κάνουμε στα αρδευόμενα χωράφια αμειψισπορά. Γι’ αυτό έρχεται η Ευρωπαϊκή Ένωση και λέει «αλλάξτε τις καλλιέργειες, αποφύγετε τη μονοκαλλιέργεια». Έχουμε μεγάλα περιθώρια να ξαναβάλουμε τα όσπρια και ειδικά και τα τριφύλλια στα αρδευόμενα χωράφια, για να εξασφαλίσουμε τροφές για την κτηνοτροφία, ιδιαίτερα πράσινες χορτοτροφές, όπως είναι το τριφύλλι, σώνοντας τα χωράφια με τον τρόπο αυτό.
Να ένας τρόπος να μειώσουμε τις εισροές, για να μην πηγαίνουμε πίσω και ξοδεύουμε άλλα χρήματα, για να διορθώσουμε τα προβλήματα της μονοκαλλιέργειας ή της νιτρορύπανσης στον κάμπο ένεκα της υπερβολικής χρήσης αζωτούχων λιπασμάτων. 
Πρέπει να υποστηρίξουμε την ποιότητα, όπως λέει και ο κύριος Βουλευτής. Να κατοχυρώσουμε ένα ελληνικό σήμα για το ελληνικό βαμβάκι ή να κατοχυρώσουμε και τις επιμέρους ποιότητες. Λίγοι ξέρουν ότι όλο το βαμβάκι δεν πάει να γίνει νήμα. Ναι, μπορεί να γίνει εξαιρετικό νήμα. Όμως, δεν νοιάζονται για το βαμβάκι, για να φτιάξουν μόνο νήμα. Παίρνουν το βαμβάκι για να κάνουν ιατρικό βαμβάκι, να έχει απορροφητικότητα, παίρνουν αντίστοιχο βαμβάκι για να κάνουν πάνες για τα παιδιά και άλλα απορροφητικά προϊόντα. 
Να, λοιπόν, που μπορούμε να ταξινομήσουμε τις ποιότητές μας για τις συγκεκριμένες χρήσεις. Ένα καλό βαμβάκι, που κάνει καλό νήμα, δεν κάνει καλό απορροφητικό βαμβάκι. Μάλιστα, ισχύει ακριβώς το αντίθετο. Θα τις κατηγοριοποιήσουμε αυτές τις ποιότητες. Γι’ αυτό φώναξα στο γραφείο μου προχθές τον ICAP, τον Διεθνή Οργανισμό Βάμβακος. Γι’ αυτό αποφασίσαμε μαζί να κάνουμε μια μεγάλη συνάντηση στη Θεσσαλονίκη, όπου θα έρθουν πεντακόσιοι αντιπρόσωποι από όλες τις χώρες του κόσμου, μαζί με δέκα διεθνείς οργανισμούς. Διότι πρέπει να τα συμφωνήσουμε όλα αυτά, για να μπορούμε να υποστηρίξουμε εκ των υστέρων τα σήματα και την εξωστρέφειά μας για το συγκεκριμένο προϊόν. 
Δεν διάλεξαν τυχαία την Ελλάδα. Ο ICAP ήρθε στην πόρτα μου να δει πώς η Ελλάδα και οι γεωργοί της καταφέρνουν με αυτές τις δυσκολίες να κάνουν τριακόσια είκοσι δύο κιλά σε ένα στρέμμα βάμβακος και να έχει αυτήν την εξαιρετική ποιότητα. 
Δεν θέλω να σας κουράσω, κυρίες και κύριοι. Άλλωστε, έχω υπερβεί τον χρόνο. Νομίζω, όμως, ότι, αν είχα τον χρόνο, θα είχα να σας πω αντίστοιχα τέτοια παραδείγματα για το δύστυχο κριθάρι από το οποίο φτιάχνεται η μπύρα. Δείτε τους διαγωνισμούς, πώς προχωράει η συμβολαιακή του, και τη διαμάχη μεταξύ των εταιρειών, ποιος θα προλάβει να κάνει συμβόλαια κριθαριού για τη ζυθοποιία. 
Θα μπορούσα, επίσης, να σας πω και για άλλα προϊόντα, για τα οποία ήταν εξαιρετική η χρονιά φέτος, όπως για τα σταφύλια, για τα κρασιά και για μια σειρά άλλων προϊόντων. Δεν θέλω, όμως, να σας τρώω το χρόνο. 
Θέλω να πιστεύω ότι σε αυτήν την προσπάθεια είμαστε όλοι στην ίδια πλευρά. Έχουμε όλοι μαζί, με ομόνοια, κάθε λόγο να προσπαθήσουμε να υποστηρίξουμε τον πρωτογενή τομέα και τα προϊόντα του. Η χώρα μας είναι ευλογημένη για την παραγωγή της σε αυτά τα προϊόντα σε αυτήν τη δύσκολη οικονομική συγκυρία. Είπα από αυτό το Βήμα, από την πρώτη μέρα που ανέλαβα το Υπουργείο, ότι κάπου μπορεί να πατήσει ο τόπος. Και ο πρωτογενής τομέας είναι το πιο γερό θεμέλιο. Και σας το εξήγησα με το παράδειγμα του βάμβακος. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, περιμένουμε τον επόμενο Υπουργό 16.00΄. Μέχρι τότε, θα κάνουμε μία σύντομη διακοπή. Παρακαλώ στις 16.00΄ να είμαστε εδώ. 
(ΔΙΑΚΟΠΗ)
(META TH ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Πρώτα θα λάβει τον λόγο ο κ. Μηταράκης και στη συνέχεια ο κ. Αυγενάκης.
Ορίστε, κύριε Μηταράκη, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης και Ανταγωνιστικότητας): Κύριε Πρόεδρε, κυρίες και κύριοι συνάδελφοι, ο προϋπολογισμός του 2014 αποτελεί ορόσημο στη μεγάλη προσπάθεια της χώρας και του ελληνικού λαού για έξοδο από τη βαθύτατη οικονομική και κοινωνική κρίση. Η επιστροφή στην ανάκαμψη της οικονομίας και σε βιώσιμα πρωτογενή πλεονάσματα σηματοδοτεί μία νέα εποχή για τη χώρα μας, εποχή ανάκτησης της οικονομικής μας ανεξαρτησίας και της εθνικής μας αξιοπρέπειας, ανάκτηση βιώσιμη, στηριγμένη στις μεγάλες θυσίες του ελληνικού λαού και στις δυνατότητές μας.
Θυμίζω ότι πριν από δεκαέξι μήνες, όταν ο Αντώνης Σαμαράς ανέλαβε τη διακυβέρνηση της χώρας, είχαμε βρεθεί στο ναδίρ της διεθνούς μας αξιοπιστίας, ενώ η ελληνική οικονομία βρισκόταν εκτός τροχιάς. Με πρώτο τον Πρωθυπουργό εργαστήκαμε και εργαζόμαστε με στόχο και με πρόγραμμα, πρώτον, για να ανακτήσουμε την αξιοπιστία της χώρας, δεύτερον, για να δημιουργήσουμε δημοσιονομικά πλεονάσματα και, τρίτον, για να επανέλθει η οικονομία σε τροχιά βιώσιμης ανάπτυξης και –το πιο σημαντικό- δημιουργίας νέων θέσεων εργασίας.
Τον πρώτο στόχο, την αποκατάσταση της αξιοπιστίας, τον πετύχαμε το 2012, όταν διαλύσαμε τα σενάρια εξόδου από το κοινό νόμισμα. 
Τον δεύτερο στόχο, να ξαναπατήσει η χώρα στα πόδια της, να εξάγουμε περισσότερα από όσα εισάγουμε και το κράτος να καλύπτει τις λειτουργικές του δαπάνες με τα δικά του έσοδα, τον πετυχαίνουμε το 2013. Τα διπλά ελλείμματα του παρελθόντος γίνονται τα διπλά πλεονάσματα του σήμερα. 
Η εικόνα της χώρας αλλάζει και ενισχύει αποφασιστικά τη διαπραγματευτική μας θέση. Η θέση της χώρας μας, λόγω των διαρθρωτικών αλλαγών στους δείκτες ανταγωνιστικότητας, βελτιώνεται συνεχώς.
Τέλος, τον τρίτο και πιο κρίσιμο στόχο, την ανάπτυξη της οικονομίας και τη σταδιακή αντιμετώπιση της μάστιγας της ανεργίας, θα αρχίσουμε να τον πετυχαίνουμε από το 2014. Προσπαθούμε βήμα-βήμα, επένδυση με επένδυση, να αντιμετωπίσουμε το σοβαρότατο αυτό κοινωνικό πρόβλημα. Για πρώτη φορά στη διάρκεια της ύφεσης πετύχαμε φέτος η ύφεση αυτή να αναθεωρηθεί θετικά. 
Κυρίες και κύριοι συνάδελφοι, η επίτευξη του πρωτογενούς πλεονάσματος δικαιώνει τις προβλέψεις της Κυβέρνησης. Ο προϋπολογισμός που καλούμαστε σήμερα να ψηφίσουμε, διαψεύδει τις Κασσάνδρες του ΣΥΡΙΖΑ, που διαρκώς προβλέπουν την καταστροφή. 
Αυτοί που αμφισβητούν την ανάγκη επίτευξης πρωτογενούς πλεονάσματος υποστηρίζουν το ίδιο οικονομικό μοντέλο που μας οδήγησε στην καταστροφή, δηλαδή να δανειζόμαστε περισσότερο, χρεώνοντας τα παιδιά μας, όπως χρεώθηκε η δικιά μας γενιά. 
Ας αντιληφθούμε, επιτέλους, ότι δεν θέλουμε περισσότερα δανεικά, ούτε κανείς θα μας κάνει δώρα. Ακόμα περιμένουμε το φθηνό πετρέλαιο που κάποιοι είχαν προεκλογικά υποσχεθεί. 
Η περαιτέρω ελάφρυνση του χρέους, σε εφαρμογή της απόφασης που έλαβε το Eurogroup τον Νοέμβριο του 2012, θα επέλθει ως αποτέλεσμα αυτού ακριβώς του πρωτογενούς πλεονάσματος. 
Κυρίες και κύριοι συνάδελφοι, σίγουρα υπάρχουν δυσκολίες. Όμως, αρχίζουμε να βλέπουμε τους καρπούς της προσπάθειας του ελληνικού λαού. Ειδικά στον τομέα των επενδύσεων το τελευταίο δεκαεξάμηνο οι νέες στρατηγικές επενδύσεις και τα έργα ΣΔΙΤ –σύμπραξης δημοσίου και ιδιωτικού τομέα,- που εντάχθηκαν στην αδειοδοτική ή στη διαγωνιστική διαδικασία και θα υλοποιηθούν τα επόμενα χρόνια, φτάνουν συνολικά τα 5 δισεκατομμύρια ευρώ, επενδύσεις που θα δημιουργήσουν χιλιάδες νέες θέσεις εργασίας.
Επενδύσεις εισρέουν σήμερα στην ελληνική οικονομία. Παρουσιάσαμε πρόσφατα δεκατέσσερις συγκεκριμένες επενδύσεις άνω του 1 δισεκατομμυρίου ευρώ. Πριν από ένα μήνα σ’ αυτήν ακριβώς την Αίθουσα σας έδωσα συγκεκριμένα ονόματα για τις μεγάλες επενδύσεις που γίνονται στην Ελλάδα. Μόνο τον τελευταίο μήνα να προσθέσω την «COCA COLA», «NOKIA SIEMENS NETWORK», την «DELHAIZE», οι οποίες εμπιστεύτηκαν την Ελλάδα και επενδύουν τώρα στη χώρα μας. 
Αύξηση 57% έχουμε και στις επενδύσεις που γίνονται μέσω του αναπτυξιακού νόμου στο δεύτερο εξάμηνο του 2013, σε σχέση με το προηγούμενο, το πρώτο εξάμηνο του 2013, που ήταν και αυτό αυξημένο κατά 40% σε σχέση με το δεύτερο εξάμηνο του 2012. Επενδύσεις μικρομεσαίες, επενδύσεις ελληνικές.
Οι εξαγωγές, η εξωστρέφεια, αποτελούν σήμερα σημαντικό μοχλό ανάπτυξης της ελληνικής οικονομίας και παρουσιάζουν αύξηση κατά 5% το πρώτο εννιάμηνο του 2013. 
Η επιτυχής έκβαση των διαπραγματεύσεων στον Παγκόσμιο Οργανισμό Εμπορίου στην Ινδονησία, από την οποία επέστρεψα πριν από λίγες ώρες, σηματοδοτεί μια περίοδο ενίσχυσης του παγκοσμίου εμπορίου, αυξάνοντας τις δυνατότητες για τους Έλληνες εξαγωγείς. 
Να τονίσω ότι στην Ινδονησία, στο Μπόε, η Ελλάδα πέτυχε τους τρεις στόχους που είχε θέσει πριν από τη σύσκεψη. Μάλιστα, σήμερα έχω κάνει ήδη σχετική δήλωση. Βέβαια, καθοριστικό ρόλο για τη βελτίωση του επενδυτικού κλίματος θα έχει η μείωση των φορολογικών συντελεστών των επιχειρήσεων στο 15%. Πρόκειται για στόχο που έχει θέσει ο Πρωθυπουργός και θα υλοποιηθεί όταν το επιτρέψουν οι δημοσιονομικές συνθήκες. Η Ελλάδα τα επόμενα χρόνια πρέπει να κινηθεί στην κατεύθυνση της μείωσης των φορολογικών συντελεστών.
Την ίδια ώρα, προχωρούμε με σοβαρές διαρθρωτικές αλλαγές και μεταρρυθμίσεις οι οποίες θα καταστήσουν τη χώρα μας ένα φιλικό επενδυτικό προορισμό. 
Τις επόμενες εβδομάδες ξεκινά ήδη στο Υπουργείο Ανάπτυξης η λειτουργία της κεντρικής αδειοδοτικής αρχής για τις μεγάλες στρατιωτικές επενδύσεις. Πρόκειται για μία τομή στη μάχη κατά της γραφειοκρατίας. 
Στις αρχές του 2014 θα λειτουργήσει η «Ελληνική Εταιρεία Επενδύσεων και Εξωτερικού Εμπορίου», με στόχο να υποστηρίζεται με εξειδικευμένο προσωπικό και επαρκείς πόρους η εξαγωγική δραστηριότητα και το επενδυτικό ενδιαφέρον, με ουσιαστική σύνδεση με την αγορά, με στόχευση σε προϊόντα και αγορές και επίτευξη συνεργειών μεταξύ εξαγωγών και επενδύσεων.
Κυρίες και κύριοι συνάδελφοι, πέρυσι από αυτό εδώ το Βήμα είχα επισημάνει ότι το 2013 θα είναι μία μεταβατική χρονιά, θα έχουμε καλά και κακά νέα. Υπήρχαν επιχειρήσεις που δεν άντεξαν τις επιπτώσεις της εξαετούς ύφεσης. Όμως, υπήρχαν και νέες επενδύσεις που έγιναν στη χώρα μας και ελληνικές και ξένες. Υπήρχαν επιχειρήσεις που αποφάσισαν να επενδύσουν στη χώρα και να επεκτείνουν τις δραστηριότητές τους. Το 2014 αυτά τα θετικά στοιχεία θα πολλαπλασιαστούν. Πολλοί ρωτούν αν αρκούν αυτά για να ανακουφιστούν οι ευαίσθητες κοινωνικές ομάδες, όπως είναι οι μισθωτοί και οι συνταξιούχοι και αν θα νιώσει η ελληνική οικογένεια τις επιπτώσεις της ανάκαμψης της ελληνικής οικονομίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα σας απαντήσω, λοιπόν, ευθέως και θα σας πω την αλήθεια. Τις επιπτώσεις της κρίσης που ξέσπασε το 2008 τις βιώσαμε το 2010. Όπως τότε, έτσι και τώρα, που βγαίνουμε από την κρίση, θα χρειαστεί χρόνος για να αισθανθεί η ελληνική οικογένεια αυτό το οποίο συμβαίνει στην ελληνική οικονομία. Όμως, δεν πρέπει να ξεγελιόμαστε. Μαγικές λύσεις δεν υπάρχουν ούτε θαυματοποιοί, οι οποίοι μπορούν να μοιράσουν χρήματα από το πουθενά. Αυτό που μόνο υπάρχει είναι σκληρή δουλειά, βήμα-βήμα, επένδυση-επένδυση. Με αυτήν τη σκληρή δουλειά μπαίνουμε στη μετα-μνημόνιο εποχή, μπαίνουμε σε μία εποχή δημιουργίας, μία εποχή ανάπτυξης και καινοτομίας. 
Σας καλώ σήμερα να στηρίξετε τη μεγάλη προσπάθεια, να υπερψηφίσετε τον προϋπολογισμό του 2014, διότι σήμερα ,περισσότερο από ποτέ, απαιτείται εθνική ομοψυχία. Δίνουμε με σύνεση και υπευθυνότητα τη μάχη και με τη βοήθεια και τη στήριξη του ελληνικού λαού θα τα καταφέρουμε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, εξήντα πέντε μαθητές και μαθήτριες και πέντε εκπαιδευτικοί τους από το 1ο Γενικό Λύκειο Καβάλας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει τώρα ο Βουλευτής της Νέας Δημοκρατίας κ. Ελευθέριος Αυγενάκης και μετά τον λόγο θα πάρει ο Υφυπουργός Υποδομών, Μεταφορών και Δικτύων κ. Μιχαήλ Παπαδόπουλος.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, σήμερα συζητούμε το σχέδιο νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014». Συζητάμε έναν προϋπολογισμό για το 2014, έχοντας διανύσει τις δυσμενέστερες οικονομικές συνθήκες που θα μπορούσε να έχει μεταπολιτευτικά η ελληνική κοινωνία αλλά και το παγκόσμιο οικονομικό γίγνεσθαι. Θα περίμενε, λοιπόν, κανείς ότι όλες οι πτέρυγες θα είχαν αντιληφθεί τη δυσκολία της κατάστασης που διανύουμε και τη σοβαρότητα που χρειάζεται συζητώντας το θέμα του προϋπολογισμού και θα είχαν αρθρώσει υπεύθυνο πολιτικό λόγο, αναγνωρίζοντας τις προσπάθειες της ελληνικής Κυβέρνησης και του ίδιου του Πρωθυπουργού αλλά και τα αποτελέσματα που έχουν φέρει αυτές οι προσπάθειες. 
Κυρίες και κύριοι συνάδελφοι, είναι αναμφισβήτητο ότι η ελληνική Κυβέρνηση έχει παραγάγει μέχρι σήμερα ένα σημαντικότατο, κατά τη γνώμη μου αλλά και κατά τη γνώμη πολλών, έργο. Δεν είναι ζήτημα υποκειμενικό ούτε ζήτημα κοινής γνώμης. Είναι ζήτημα de facto και δεν το λέμε μόνο εμείς. Το λένε οι διεθνείς οργανισμοί και τα παγκόσμια οικονομικά fora. Δεν είναι κάτι αόριστο και νεφελώδες. Μπορεί κανείς να έχει διαφορετική αξιολόγηση για ορισμένα δεδομένα, αλλά δεν είναι δυνατόν να μην έχει σαφή τοποθέτηση ως προς αυτό.
Μπορεί κανείς να εξηγήσει με διάφορους τρόπους τα αίτια για το πώς φτάσαμε στα δεσμά του μνημονίου, αλλά δεν μπορεί να αρνείται τη σημερινή πραγματικότητα, που είναι δύσκολη μεν, αισιόδοξη δε. Δεν είναι δυνατόν να παραγνωρίζει και να αγνοεί κανείς την πρόοδο η οποία έχει συντελεστεί τον τελευταίο ενάμιση χρόνο διακυβέρνησης της χώρας αυτής και δεν μπορεί να γίνεται λόγος για «φανταστικό πλεόνασμα», τη στιγμή που αυτό δεν είναι ένα τσιτάτο της Κυβέρνησης. Είναι μια πραγματικότητα, η οποία πιστοποιείται από διεθνείς οργανισμούς, και είναι επίτευγμα θυσιών του ελληνικού λαού. Δεν μπορεί να ρίχνει στον κάλαθο των αχρήστων η Αντιπολίτευση τις θυσίες του ελληνικού λαού, επειδή αυτό δεν βολεύει την αντιπολιτευτική ρητορική της και επειδή βρίσκεται σε προφανέστατη αμηχανία. 
Διότι, κυρίες και κύριοι συνάδελφοι, η ύφεση επιβραδύνεται διαρκώς και οι αρχικές εκτιμήσεις για ύφεση 4,5% διαψεύδονται από τις πολύ μικρότερες απ’ αυτές. Η αυξητική δύναμη που παρουσίαζε η ανεργία ανακόπτεται. Αργά, αλλά ανακόπτεται. Ο πληθωρισμός συνεχίζει την καθοδική του πορεία, παραμένοντας ο χαμηλότερος μεταξύ των χωρών της Ευρώπης κι ο χαμηλότερος των τελευταίων σαράντα πέντε ετών, παρά τις υπαρκτές στρεβλώσεις στην αγορά, ενώ παράλληλα μειώνεται και το κόστος δανεισμού. Αρκεί να αναφερθεί ότι η απόδοση του ελληνικού και του γερμανικού δεκαετούς ομολόγου έχει αποκλιμακωθεί ραγδαία από τις 2.739 μονάδες στις 621. 
Η σημερινή Κυβέρνηση υλοποιεί με σθένος ,και, παρά το πολιτικό κόστος, όλες τις αναγκαίες διαρθρωτικές μεταρρυθμίσεις. Η Ελλάδα είναι η χώρα με τον υψηλότερο, μεταξύ των κρατών-μελών του ΟΟΣΑ, ρυθμό προώθησης των μεταρρυθμίσεων και μάλιστα σε πολιτικά εξαιρετικά ευαίσθητους τομείς. 
Επιπλέον, όταν η σημερινή Κυβέρνηση ανέλαβε τη διακυβέρνηση του κράτους, οι ληξιπρόθεσμες οφειλές του δημοσίου ήταν δυσθεώρητες. Σήμερα, οι ληξιπρόθεσμες οφειλές του δημοσίου προς τους ιδιώτες έχουν υποχωρήσει στα 6 δισεκατομμύρια ευρώ. 
Επίσης, η ανταγωνιστικότητα της ελληνικής οικονομίας ενισχύεται. Ήδη, το εννιάμηνο του έτους ήταν πλεονασματικό, ύψους περίπου 2,6 δισεκατομμυρίων, έναντι των 2,8 δισεκατομμυρίων ευρώ την αντίστοιχη περίοδο του 2012, και για δεύτερη συνεχόμενη χρονιά οι στόχοι της δημοσιονομικής πολιτικής επιτυγχάνονται. Σύμφωνα με το πρόγραμμα οικονομικής πολιτικής, το πρωτογενές πλεόνασμα εκτιμάται στα 812 εκατομμύρια ευρώ. 
Κυρίες και κύριοι συνάδελφοι, αυτές είναι μόνο μερικές μικρές, αλλά θετικές εξελίξεις, που δείχνουν την αρχή του τέλους των μνημονίων. Το πρόγραμμα πάει καλά. Πετυχαίνουμε τους στόχους. Έχουμε πρωτογενές πλεόνασμα. Μπαίνουμε σε αναπτυξιακό ρυθμό -αργά, αλλά μπαίνουμε- και πετυχαίνουμε στον τομέα της ανταγωνιστικότητας. Αυτό πιστώνεται κατ’ αρχάς στον ίδιο τον Πρωθυπουργό της χώρας και της Κυβέρνησης αυτής. 
Αυτά τα επιτεύγματα δεν αναιρούν όμως τις τεράστιες δυσκολίες οι οποίες υπάρχουν στην κοινωνία. Το μεγάλο ερώτημα το οποίο απευθύνει η δική μας η παράταξη σε αυτόν που τα βγάζει πέρα με πολλές δυσκολίες, σ’ αυτόν που περιμένει δουλειά, σ’ αυτόν που χρωστά είναι: «Ποιος πιστεύει αλήθεια πως θα δημιουργήσει απασχόληση; Ποιος θα αυξήσει τα εισοδήματά του; Ποιος θα εξασφαλίσει κι άλλες θέσεις εργασίας;». Αυτοί οι οποίοι τάζουν σε όλους τα πάντα και διαρκώς ρίχνουν λάδι στη φωτιά του πόνου των πολιτών, μην έχοντας να αντιπροτείνουν κάτι διαφορετικό, αυτοί οι οποίοι αντιμάχονται την ένταξη της χώρας στη σύγχρονη οικονομική και κοινωνική πραγματικότητα, αυτοί οι οποίοι υπερασπίζονται τα κατεστημένα άνομα συμφέροντα του συνδικαλιστικού εργατοπατερισμού, των γραφειοκρατικών συντεχνιών και των πηγών της διαφθοράς και της ανομίας ή αυτοί οι οποίοι μάχονται για επενδύσεις, σπάνε τα κατεστημένα, βγάζουν τη χώρα από το μνημόνιο με τον πιο ακίνδυνο και ασφαλέστερο μακροπρόθεσμα τρόπο, με την αξιοποίηση των θυσιών του ελληνικού λαού για μια βαθιά αναδιοργάνωση του κράτους; Είμαι βέβαιος ότι ο ελληνικός λαός θα δώσει και δίνει την απάντηση. 
Κυρίες και κύριοι συνάδελφοι, ψηφίζω τον προϋπολογισμό, διότι αποτελεί στοιχειώδες κοινοβουλευτικό μου χρέος και με δεδομένο το γεγονός ότι η ψήφιση του προϋπολογισμού συνιστά, στο πλαίσιο του κοινοβουλευτικού μας πολιτεύματος, μορφή ψήφου εμπιστοσύνης στην Κυβέρνηση, προς αυτήν την Κυβέρνηση, οφείλω να τον υπερψηφίσω και το κάνω με πλήρη τη συνείδηση. 
Σε αυτό το επίπεδο, όμως, καλώ όλες τις πολιτικές δυνάμεις να πράξουν το αυτονόητο ή έστω τους πραγματικούς πατριώτες Βουλευτές, οι οποίοι υπάρχουν –είμαι βέβαιος- σε όλα τα κόμματα, ακόμα και στα κόμματα της Αντιπολιτεύσεως. Σας καλώ να στηρίξετε τον προϋπολογισμό του 2014, διότι είναι και αξιόπιστος και ακριβής προϋπολογισμός, βγάζει τη χώρα από την ύφεση και επιτυγχάνει πρωτογενές πλεόνασμα. 
Καλώ και από το δικό μου μετερίζι όλες τις πολιτικές δυνάμεις να σταθούν στο ύψος των περιστάσεων. Να στηρίξουν και να στηρίξουμε τον προϋπολογισμό, να σεβαστούμε κυρίως -πρώτα από όλα και πάνω από όλα- τους κόπους και τις θυσίες του ελληνικού λαού. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε κι εμείς.
 Το λόγο έχει ο Υφυπουργός Υποδομών, Μεταφορών και Δικτύων κ. Μιχάλης Παπαδόπουλος για επτά λεπτά.</ChairmanSpeech>
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Κυρίες και κύριοι συνάδελφοι, η κατάσταση στην οποία βρίσκεται η χώρα τα τελευταία χρόνια είναι -όπως όλοι γνωρίζουμε- η πιο σοβαρή, η πιο κρίσιμη που έχει αντιμετωπίσει μετά τον Β΄ Παγκόσμιο Πόλεμο.
Μέσα, όμως, σε αυτήν την κρίση μπορούμε πραγματικά να δημιουργήσουμε νέες ευκαιρίες, να πετύχουμε, επιτέλους, ένα μοντέλο βιώσιμης οικονομικής ανάπτυξης με κοινωνική διάσταση. Ο ελληνικός λαός περιμένει να ακούσει την ευημερία της πατρίδας μας και της κοινωνίας και όχι την ευημερία των αριθμών. Περιμένει από εμάς να του δώσουμε ένα ρεαλιστικό όραμα.
Κυρίες και κύριοι συνάδελφοι, ο προϋπολογισμός του 2013 είναι ίσως ο πιο κρίσιμος της νεότερης ιστορίας μας. Είναι ο πιο κρίσιμος της νεότερης ιστορίας μας, γιατί καταρτίστηκε και θα εφαρμοστεί σε μια απολύτως οριακή χρονιά, μια χρονιά στην οποία θα κριθεί αν η Ελλάδα θα παραμείνει στην πρώτη γραμμή της Ευρώπης ή θα αποτελέσει οριστικά και αμετάκλητα το βραδυπορούν τμήμα της.
Επομένως είναι μια πολιτική απόφαση για μια νέα εποχή στη χώρα μας. 
Καλούμαστε, λοιπόν, να αποφασίσουμε για το παρόν, για το μέλλον της πατρίδας μας, για τη συνέχιση της πορείας της Ελλάδας εντός Ευρωπαϊκής Ένωσης, εντός Ευρωζώνης. 
Καλούμαστε να αποφασίσουμε για το αν θα θέσουμε ή όχι τους άμεσους επόμενους μήνες τα θεμέλια της εξόδου της χώρας από την τωρινή οικονομική και κοινωνική κρίση. 
Καλούμαστε να υπερασπιστούμε με περισσότερο, αν είναι δυνατόν, και προσωπικό αλλά και παραταξιακό πολιτικό κόστος ό,τι καταφέραμε τον τελευταίο χρόνο: την ανάκτηση της εθνικής μας αξιοπρέπειας παγκοσμίως, τη μετάλλαξη της εικόνας της χώρας μας μεταξύ των Ευρωπαίων εταίρων μας, τη διατήρηση των πρωτογενών πλεονασμάτων, που ,σημειωτέον, για πρώτη φορά μετά από πολλά χρόνια πετύχαμε.
Καλούμαστε, λοιπόν, να αποφασίσουμε αν κλείνοντας τα αυτιά μας στις σειρήνες του λαϊκισμού προχωρήσουμε μπροστά, αλλάζοντάς τα όλα, ή αν αποτελέσουμε τη συνέχιση του παλαιού που πεθαίνει και θέλει να μας παρασύρει μαζί του.
Επομένως αυτός ο προϋπολογισμός, ακριβώς λόγω της συγκριμένης πολιτικής ιδιαιτερότητας, είναι η αποτύπωση μιας κυρίαρχης ιστορικής ευθύνης, μιας κυρίαρχης ιστορικής στρατηγικής, η οποία, στο κάτω-κάτω, είναι και η εντολή που έχει λάβει η Κυβέρνηση αυτή από τον ελληνικό λαό. Είναι η αποτύπωση της προσπάθειας να παραμείνει η χώρα στο Ευρώ.
Οι θυσίες του ελληνικού λαού το 2013 αρχίζουν να πιάνουν τόπο, διαμορφώνοντας τις πρώτες ενδείξεις για την έξοδο της Ελλάδας από την κρίση. Οι θετικές ενδείξεις ανάστασης της οικονομίας, κυρίες και κύριοι, που αποτυπώνονται σ’ αυτόν τον προϋπολογισμό, αποτελούν επίτευγμα της επιτυχημένης προσπάθειας και των αιματηρών στερήσεων του ελληνικού λαού. Συνιστούν το εφαλτήριο για τη συνέχιση και ολοκλήρωση αυτής της προσπάθειας, την οποία -όπως φαίνεται- η ηγεσία του ΣΥΡΙΖΑ θέλει να ανατρέψει, περιδιαβαίνοντας από το Τέξας και από τα ευρωπαϊκά σαλόνια της σοσιαλδημοκρατίας, κοροϊδεύοντας τον λαό, τάζοντας λαγούς με πετραχήλια, υποσχόμενος παροχές, λύσεις με ένα μαγικό ραβδί, προκειμένου να γυρίσουμε στην εποχή στην οποία το κράτος αναδιένειμε δανεικά και ψευδαισθήσεις. 
Ο κ. Τσίπρας δεν δέχεται το πρωτογενές πλεόνασμα. Απειλεί τους επενδυτές. Με αυτόν τον τρόπο σκοτώνει, στην ουσία, την οικονομία. Είναι ένα πραγματικά θλιβερό γεγονός το ότι σ’ αυτήν την κρίσιμη στιγμή η Αξιωματική Αντιπολίτευση προτιμά να ελεεινολογεί ανευθύνως. Προτιμά να επιλέγει την καταστροφή της χώρας, αρκεί να έχει ελάχιστα, άθλια μικροκομματικά οφέλη. 
Αυτό είναι που πρέπει να καταστεί σαφές και αυτό είναι που πρέπει να τους αποδώσει ο ελληνικός λαός: την απουσία τους από κάθε εθνική προσπάθεια, από κάθε εθνική διεκδίκηση. 
Οι αγαπητοί -κατά τα άλλα- συνάδελφοι της Αντιπολίτευσης, στην πρωτόγνωρη αυτήν κατάσταση που βιώνει η χώρα, επιμένουν να μιλούν με γρίφους, με αινίγματα, να καλλιεργούν ψευδείς ελπίδες και να υπόσχονται μαγικές συνταγές.
Είναι αξιοπερίεργο, πραγματικά, κυρίες και κύριοι, πώς τα κόμματα της Αριστεράς αποδείχθηκαν πρωταθλητές της συντήρησης. Όχι επαναστάτες, αλλά υπερασπιστές της συντήρησης του κακού μας εαυτού, του κακού μας καιρού, όπως έγραφε και ο Βάρναλης. 
Κύριε Πρόεδρε, κυρίες και κύριοι συνάδελφοι, νομίζω ότι όλοι σε αυτήν την Αίθουσα συμφωνούμε ότι αυτό που θα δώσει οριστική λύση για το χρέος και για τα ελλείμματα, για τη μείωση της ανεργίας, είναι μόνο η ανάπτυξη. Ανάπτυξη, όμως, χωρίς κλίμα σταθερότητας δεν μπορεί να υπάρξει σε καμμία οικονομία και σε καμμία χώρα. Μαγικές λύσεις δεν υπάρχουν. Υπάρχει μόνο δουλειά, σχέδιο, βούληση.
Θα μου επιτρέψετε, κύριε Πρόεδρε, τώρα, στον λίγο χρόνο που διαθέτω, επιγραμματικά να αναφερθώ σε δύο-τρία σημεία στο Υπουργείο Υποδομών, Μεταφορών και Δικτύων, στον τομέα με τον οποίο ασχολούμαι. Θα ήθελα να κάνω έναν σχολιασμό. Ο δικός σας σχολιασμός είναι δεκτός, για να μην πω και επιδιωκτέος. Είναι χρήσιμο να σχολιάζετε επί της ουσίας αυτά τα οποία προτείνουμε και κάνουμε. 
Στον τομέα, λοιπόν, της οδικής ασφάλειας ήδη λειτουργεί και βρίσκεται σε πλήρη ανάπτυξη μια επιτροπή στο Υπουργείο, η οποία ασχολείται εντατικά με την αναμόρφωση του ΚΟΚ, ώστε αυτός να εκσυγχρονιστεί και να ανταποκρίνεται στις νέες κυκλοφοριακές δομές. Ο ΚΟΚ είναι ένα βασικό εργαλείο. Είναι ένας κώδικας που θέτει ένα σύγχρονο πλαίσιο αντιμετώπισης της παραβατικότητας με ιδιαίτερα πτωτικό χαρακτήρα, ειδικά όσον αφορά στις παραβάσεις εκείνες που θέτουν σε κίνδυνο την ανθρώπινη ζωή. Δεν είναι ένας κώδικας προστίμων, όπως ορισμένοι τον αποκαλούν. Είναι πραγματικά ένας κώδικας ζωής. 
Αναμορφώθηκε το Εθνικό Συμβούλιο Οδικής Ασφάλειας, ώστε οι άνθρωποι των οποίων η εμπειρία μπορεί να είναι χρήσιμη στο εθνικό αυτό κεφάλαιο να συμμετέχουν. Επίσης, είναι έτοιμο και λειτουργεί το e-Call, ένας διεθνής αριθμός τον οποίο μπορεί να καλεί ο κάθε πολίτης σε περίπτωση βοήθειας στον δρόμο. 
Λειτουργεί το ηλεκτρονικό πανευρωπαϊκό κέντρο για τον εντοπισμό των ξένων παραβατών στη χώρα μας. 
Πρόσφατα υπεγράφη προγραμματική σύμβαση με την κοινωνία της πληροφορίας για χρηματοδότηση μέσω ΕΣΠΑ, με σκοπό τη δημιουργία νέας βάσης δεδομένων για τη συγκέντρωση στοιχείων που αφορούν στην οδική ασφάλεια. 
Κυρίες και κύριοι συνάδελφοι, πέραν των έργων που σας ανέφερα πριν, κεντρικό θέμα στο Υπουργείο είναι η οδική ασφάλεια, γιατί πιστεύω ότι η οδική ασφάλεια αποτελεί την αιχμή του δόρατος για την επανεκκίνηση της οικονομίας. Είναι ένα έργο που έχει την πλήρη στήριξη και υποστήριξη του Πρωθυπουργού Αντώνη Σαμαρά. 
Η χώρα μας, όπως γνωρίζετε, εξακολουθεί να έχει το θλιβερό προνόμιο να βρίσκεται σε μια από τις χειρότερες θέσεις στην Ευρώπη στον τομέα αυτό. Η ανθρώπινη ζωή είναι ανυπολόγιστη, οι κοινωνικές επιπτώσεις είναι σημαντικότατες, αλλά και το κόστος είναι τεράστιο. Γι’ αυτό έχοντας τις απαραίτητες προετοιμασίες, θεωρούμε στο Υπουργείο Υποδομών, Μεταφορών και Δικτύων ότι το 2014 είναι ένα έτος οδικής ασφάλειας. Είναι ένα έτος κατά το οποίο μπορούμε να κάνουμε ένα πολύ σημαντικό βήμα, να σώσουμε ανθρώπινες ζωές, να περιορίσουμε τις επιπτώσεις από τροχαία ατυχήματα, να δημιουργήσουμε μια άλλη νοοτροπία ασφαλούς οδήγησης. Γι’ αυτό άλλωστε το συγκεκριμένο θέμα έχει προταθεί και εδώ έχει γίνει δεκτό ως κεντρικό θέμα για την Ελληνική Προεδρία του πρώτου εξαμήνου του 2014. 
Στον κλάδο της κατασκευής της σιδηροδρομικής υποδομής επιταχύνθηκαν διαδικασίες για την κατασκευή των έργων, με στόχο την ολοκλήρωση της διπλής σιδηροδρομικής γραμμής με ηλεκτροκίνηση. Εντάξαμε στην ατζέντα της Ελληνικής Προεδρίας στην Ευρωπαϊκή Ένωση το ευρωπαϊκό πρόγραμμα «Shift 2 Rail», το οποίο φιλοδοξεί να φέρει τον ευρωπαϊκό σιδηρόδρομο στον 21ο αιώνα. 
Προωθήθηκε άμεσα, σε συνεργασία με το Υπουργείο Ανάπτυξης και την Παγκόσμια Τράπεζα, το νομοθετικό και θεσμικό πλαίσιο σύστασης και λειτουργίας των logistics, με στόχο την προώθηση των συνδυασμένων μεταφορών και τη δημιουργία περιβαλλοντικών κέντρων. Ήδη με πρόσφατο νόμο που ψηφίστηκε στη Βουλή θεσμοθετήθηκε το νέο πλαίσιο για τη οργάνωση των αστικών συγκοινωνιών. 
Με τον ν. 4199/2013 θεσμοθετήσαμε ως καύσιμο για τα αυτοκίνητα, εκτός από το υγραέριο, τη χρήση του φυσικού αερίου. Νομοθετήσαμε όλο το πλέγμα των διατάξεων για τη διάδοση του φυσικού αερίου (ίδρυση πρατηρίων, αντικατάσταση κινητήρων κ.λπ.).
Όσον αφορά στον τομέα των επικοινωνιών, βρισκόμαστε προ των πυλών για την εφαρμογή μιας σημαντικότατης μεταρρύθμισης στον τηλεοπτικό τομέα, με αφορμή την πολυπόθητη μετάβαση στην ψηφιακή τηλεόραση, το τηλεοπτικό φάσμα, δηλαδή τις τηλεοπτικές συχνότητες που χρησιμοποιούν τα ιδιωτικά κανάλια και θα αποτελέσουν πλέον είσοδο για το δημόσιο. Για πρώτη φορά οι συχνότητες αντιμετωπίζονται ως ένα πραγματικό γεγονός, ως εθνικό περιουσιακό στοιχείο, που πρέπει να αξιοποιηθεί και να αποφέρει έσοδα.
Αυτά όλα θα τεθούν σε εφαρμογή με τον διαγωνισμό της ΕΡΤ για τη χορήγηση αδειών σε παρόχους δικτύου, για τον οποίο διαγωνισμό το Υπουργείο μας, σε συνεργασία με την ΕΡΤ, έχει έτοιμα όλα τα προαπαιτούμενα. Έχει εκδώσει δηλαδή, τους χάρτες συχνοτήτων ψηφιακής τηλεόρασης, με γνώμονα τη μέγιστη οικονομία, τη μέγιστη γεωγραφική τηλεοπτική κάλυψη της χώρας. 
Το Υπουργείο έχει προχωρήσει στην έκδοση της αναγκαίας νομοθεσίας για το χρονοδιάγραμμα της παύσης της αναλογικής τηλεόρασης και της έναρξης της ψηφιακής τηλεόρασης. 
Εκτός από τις διαρθρωτικές αλλαγές αυτές στο τηλεοπτικό φάσμα, προχωρήσαμε και στη βελτίωση του θεσμικού πλαισίου αδειοδότησης εγκαταστάσεων ηλεκτρονικών επικοινωνιών. 
Κυρίες και κύριοι συνάδελφοι, το εθνικό παρατηρητήριο για τον έλεγχο της ακτινοβολίας των κεραιών είναι ένα έργο, το οποίο ξεκινάει ήδη. Είναι άλλο ένα παράδειγμα. Προχωράμε σε μια τακτοποίηση και της ραδιοφωνίας, ξεκινώντας με άμεση έκδοση οριστικού χάρτη ραδιοφώνου, η οποία θα συνδυαστεί με αδειοδότηση και ραδιοφωνικών σταθμών. Ήδη, σε συνεργασία με το συναρμόδιο Υπουργείο, έχουμε θέσει ορόσημα για την ,επιτέλους, εφαρμογή κανόνων στον τομέα αυτό. 
Κλείνοντας, κύριε Πρόεδρε, κύριοι συνάδελφοι, θέλω να πω ότι οι φαντασιώσεις για την επάνοδο στην εποχή των παροχών με δανεικά που έχουν κάποιοι και οι οποίες καλλιεργούνται ιδιαίτερα από τα κόμματα της Αντιπολίτευσης, αποτελούν φενάκη. Οι κραυγές και οι απειλές δεν θα μας αποτρέψουν από το να συνεχίσουμε το έργο μας. 
Η Ελλάδα κάνει ένα μεγάλο βήμα για την παραμονή της στο Ευρώ. Είμαστε βέβαιοι ότι θα τηρηθούν τα συμφωνημένα από τους εταίρους και σύντομα θα έχουμε τα πρώτα δείγματα ανάπτυξης. 
Πώς να υπάρχει, όμως, ανάπτυξη, όταν προχωράει το e-παράβολο, ένα πολύ σημαντικό έργο, και ταυτόχρονα διαπιστώνουμε ότι μέχρι σήμερα στο Υπουργείο Μεταφορών υπάρχουν χίλια τετρακόσια παράβολα που πρέπει να πληρώνει ο Έλληνας πολίτης;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε, κύριε Υπουργέ.</ChairmanSpeech> 
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Ολοκληρώνω σε ένα λεπτό, κύριε Πρόεδρε. 
Αυτό είναι απίστευτο νούμερο. Πραγματικά, εντυπωσιάστηκα μόλις το είδα. Δώσαμε ήδη εντολή μέσα στους επόμενους δυο μήνες να έχουν μειωθεί τουλάχιστον κατά 70%. Διότι αυτή είναι η λογική που πρέπει να υπάρχει κατ’αρχάς τουλάχιστον. 
Κλείνοντας, κύριε Πρόεδρε, θα ήθελα να πω ότι με υψηλό αίσθημα εθνικής ευθύνης καλούμαστε να ψηφίσουμε «ΝΑΙ» στο μέλλον του τόπου, στο μέλλον των παιδιών μας.
Με την πεποίθηση αυτή, ότι η ψήφος αυτή θα εξυπηρετεί τα συμφέροντα της χώρας μας και την προοπτική για ευημερία, δουλειά, ανάπτυξη, σας καλώ κι εσάς να ψηφίσετε τον προϋπολογισμό της Ελληνικής Δημοκρατίας του 2014. 
Διότι πιστεύω ότι η προσπάθεια που γίνεται και από τον Πρωθυπουργό και από την Κυβέρνηση αλλά και από την πλειοψηφία των Ελλήνων Βουλευτών πρέπει να φέρει αποτέλεσμα. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Τον λόγο έχει η Βουλευτής του ΣΥΡΙΖΑ κ. Μαρία Μπόλαρη.</ChairmanSpeech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ, κύριε Πρόεδρε.
 «Αν είναι να πέσουμε, να πέσουμε μαχόμενοι» είπε πριν από μερικές μέρες ο Υπουργός Διοικητικής Μεταρρύθμισης κ. Κυριάκος Μητσοτάκης. Δεν είχαμε αμφιβολία. Δεν αναφερόταν στις διαπραγματεύσεις με την τρόικα. Το πιο πιθανό είναι να αναφερόταν στους σχολικούς φύλακες, των οποίων ακριβώς την επόμενη μέρα έστειλε τα ΜΑΤ για να αντιμετωπίσουν την απλή, δική τους διαδήλωση, που έλεγε το εξής: Η κινητικότητα δεν εφαρμόζεται. Και προφανώς δεν θα εφαρμοζόταν. Οι σχολικοί φύλακες, όπως και πολλοί άλλοι οι οποίοι είναι στη διαθεσιμότητα, θα πάρουν το δρόμο της απόλυσης. 
Υπάρχουν χειρότερα, όμως. Χθες, ζήσαμε στο κέντρο της Αθήνας –και όχι μόνο- ένα όργιο καταστολής. Δεκατριάχρονα και δεκαεξάχρονα παιδιά χτυπήθηκαν από τα ΜΑΤ, σύρθηκαν στη ΓΑΔΑ. Δέκα από αυτά τα παιδιά είναι αυτήν τη στιγμή στα δικαστήρια. 
Και πάει πολύ για τον κ. Δένδια να λέει ότι ο ΣΥΡΙΖΑ παραβιάζει τη δημοκρατική νομιμότητα, ότι οι Βουλευτές του, η κ. Κωνσταντοπούλου και ο κ. Στρατούλης, δεν δέχονται αυτήν τη νομιμότητα και καταγγέλλουν ως αυταρχικές ενέργειες που ήταν επιβεβλημένες να γίνουν. 
Στο πρωτοσέλιδο της «ΑΥΓΗΣ» σήμερα υπάρχει μια φωτογραφία. Υπάρχει η φωτογραφία ενός πάνοπλου άντρα των ΜΑΤ να έχει κάτω έναν πιτσιρικά με κεφαλοκλείδωμα και να τον πατάει στην πλάτη. Εάν αυτό εσείς το θεωρείτε δημοκρατία, κύριες και κύριοι της συγκυβέρνησης, λυπούμαστε πάρα πολύ. Τον δρόμο σας δεν θα τον ακολουθήσουμε.
Νομίζουμε ότι τον δρόμο σας δεν θα τον ακολουθήσει η νέα γενιά, έτσι όπως έδειξε με τις κινητοποιήσεις της όλο το προηγούμενο διάστημα.
Μια που αναφέρομαι στη νέα γενιά, χθες νεαρός Βουλευτής, νέος στα χρόνια, της Νέας Δημοκρατίας, είπε -και σωστά είπε- ότι αυτή η γενιά είναι η πρώτη που δεν έχει να παραλάβει κάτι από την προηγούμενη. Αλήθεια, γιατί, όμως, έγινε αυτό; Μήπως γιατί ζούσαμε με δανεικά όλα τα προηγούμενα χρόνια, στην ευμάρεια του καταναλωτισμού, όπως μας είπαν πάλι οι συνάδελφοι της συγκυβέρνησης; Μήπως γιατί οι Έλληνες δούλευαν λίγο και απολάμβαναν πολλά, όπως λέει η κ. Μέρκελ; Μήπως επειδή τα φάγαμε όλοι μαζί; 
Μάλλον όχι. Έχουν μεσολαβήσει, ήδη, εικοσιπέντε χρόνια νεοφιλελεύθερης λιτότητας, όπου το θαύμα της ΟΝΕ και των Ολυμπιακών Αγώνων, οι γονείς αυτών των παιδιών που διαδήλωναν χθες το έχουν πληρώσει πανάκριβα. Δεν υπάρχει σημείο στο οποίο να φαίνεται πιο βίαια η ρήξη της αλληλεγγύης γενεών από αυτό του κοινωνικού ασφαλιστικού συστήματος. 
Ο σημερινός προϋπολογισμός λέει ότι θα πρέπει οι κρατικές δαπάνες, η κρατική επιχορήγηση, να μειωθεί κατά 1 δισεκατομμύριο 723 εκατομμύρια. Την ίδια στιγμή τα αποθεματικά χρόνων ασφαλιστικών εισφορών εργαζόμενων, που όχι μόνο όταν δούλευαν παρήγαγαν υπεραξία, αλλά ενίσχυαν το ασφαλιστικό σύστημα της χώρας, τοκίζονταν με μηδενικό επιτόκιο, τροφοδοτούσαν την ανάπτυξη, που τώρα έχει γίνει κρίση για τη βιομηχανία, για τους τραπεζίτες και πάει λέγοντας. Και όχι μόνο αυτό. 
Τι έγινε με το σκάνδαλο των δομημένων ομολόγων; Τι έγινε με το κούρεμα του PSI; Μπορείτε να απαντήσετε, κυρίες και κύριοι της συγκυβέρνησης, προς τι η μείωση των εργοδοτικών, ασφαλιστικών εισφορών ήδη κατά 1,1 ποσοστιαία μονάδα και αυτήν τη χρονιά που μιλάμε κατά 3,9; 
Στο χρέος πηγαίνουν αυτά; Όχι, βέβαια. Πηγαίνουν στις επιχειρήσεις και θα είναι ετησίως 1 δισεκατομμύριο ευρώ. Όπως ετησίως 2 δισεκατομμύρια ευρώ θα είναι το αποτέλεσμα της κατάργησης των φόρων υπέρ τρίτων που τροφοδοτούσαν και αυτοί το ασφαλιστικό σύστημα. 
Αυτές είναι οι μνημονιακές δεσμεύσεις, μαζί με την περιβόητη που την κρύβετε -και επιμελώς την κρύβετε- από τους εργαζόμενους και τους συνταξιούχους, ότι από την 1η Γενάρη του 2015 το μόνο που θα εγγυάται ως σύνταξη ο κρατικός προϋπολογισμός θα είναι έως 360 ευρώ, διότι ούτε αυτό το έχετε διευκρινίσει.
Τέλος πάντων, νομίζω ότι το μεγάλο κέρδος από αυτήν τη συζήτηση είναι το εξής: Πώς γίνεται να εξισούται η λέξη «έλλειμμα» με τη λέξη «πλεόνασμα»; Και τον βρήκαμε τον τρόπο της εξίσωσης. Είναι οι θυσίες των εργαζόμενων, των ανέργων, των λαϊκών στρωμάτων. Γιατί στο όνομα των ελλειμμάτων τούς επιβλήθηκαν χρόνια τώρα προϋπολογισμοί και τα τελευταία πέντε χρόνια όλα τα μνημόνια. Και στο όνομα των πλεονασμάτων τούς επιβάλλονται αυτήν τη στιγμή νέα μέτρα.
Γιατί πώς αλλιώς μπορεί να μεταφραστεί το γεγονός ότι ο κοινωνικός προϋπολογισμός προβλέπει ότι θα έχει μείωση εσόδων κατά 5,5 δισεκατομμύρια ευρώ και μείωση δαπανών κατά 3,5 δισεκατομμύρια ευρώ; Αυτό είναι το πλεόνασμά σας. Και δεν έχει σημασία αν τα στοιχεία θα βγουν ή δεν θα βγουν, σημασία έχει από πού εξασφαλίσατε τα πλεονάσματα και για ποιους τα εξασφαλίσατε.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Επειδή δεν έχουμε πέσει από τον ουρανό και παρακολουθούμε τις διεθνείς εξελίξεις, ξέρουμε πολύ καλά τους όρους που βάζει αυτήν τη στιγμή και το Διεθνές Νομισματικό Ταμείο και η Ευρωπαϊκή Ένωση για τους όρους πλεονασμάτων, για να μπαίνουν χώρες σαν τις δικές μας υπό επιτήρηση στις αγορές. Έλεος με αυτήν την υποκρισία για τον κρατισμό! Πείτε μου, σας παρακαλώ, αν η Τράπεζα Πειραιώς θα μπορούσε να έχει 3,2 δισεκατομμύρια ευρώ αύξηση καθαρών κερδών αν δεν είχε τη συμπαράσταση τoυ κράτους, το δώρο που της έγινε με την Αγροτική Τράπεζα και τα άλλα δώρα;
Τελειώνοντας -επειδή μας προκαλείτε συνέχεια με το σχέδιο- θέλω να πω ότι πρέπει να καταλάβετε ότι δεν μπορούμε να λέμε «εδώ η τάδε ρύθμιση, εκεί η δείνα ρύθμιση». 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα την ανοχή σας, κύριε Πρόεδρε.
Συζητάμε από διαφορετική αφετηρία, από διαφορετικό πολιτικό πλαίσιο και από διαφορετικό τελικό στόχο. Για εμάς δεν τελείωσε η ιστορία. Ο σοσιαλισμός είναι όραμα. Για εμάς το πλαίσιο είναι η κατάργηση των μνημονίων και των εφαρμοστικών νόμων, είναι η διαγραφή του χρέους, είναι η επαναδιαπραγμάτευση της δανειακής σύμβασης. Γιατί αλλιώς δεν θα μπορούμε να μιλάμε πολύ συγκεκριμένα για τριμερή χρηματοδότηση του ασφαλιστικού συστήματος, για μείωση των ποσοστών ανεργίας και για ανάπτυξη υπέρ των πολλών, αυτών που παράγουν και αυτών που αξίζουν να έχουν μία κυβέρνηση της Αριστεράς, που δέσμευσή της θα πρέπει να είναι τα αιτήματα αυτού του κόσμου.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η κ. Γιαννακάκη έχει το λόγο για επτά λεπτά.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Η Δημοκρατική Αριστερά, κυρίες και κύριοι Βουλευτές, πριν προχωρήσει στην αξιολόγηση του παρόντος προϋπολογισμού για το 2014, θέλει να κάνει μία αξιολόγηση της εφαρμογής του προϋπολογισμού του 2013. Και αυτό όχι μόνο γιατί πρόκειται για τον τρέχοντα προϋπολογισμό, αλλά γιατί ήταν κι ένας προϋπολογισμός τον οποίον είχε υπερψηφίσει. Και αυτός ο προϋπολογισμός δεν μπορεί παρά να είναι πολιτικός και όχι λογιστικός. Γιατί πίσω από τους αριθμούς κρύβονται πολύ συγκεκριμένες επιλογές πολιτικές. Κι εδώ θα αναφέρω μόνο τρία σημεία, χωρίς να έχω τον χρόνο να τα αναλύσω: 
Το ένα είναι το εθνικό σχέδιο ανασυγκρότησης, που θυμίζω ότι αποτελούσε κι ένα από τα βασικά σημεία της προγραμματικής σύγκλισης της τρικομματικής κυβέρνησης τον Ιούνιο του 2012, τα μέτρα για την καταπολέμηση της ανεργίας, αλλά και το ενιαίο φορολογικό νομοσχέδιο, το οποίο θα ήταν ένα φορολογικό νομοσχέδιο, του οποίου το πρώτο και κύριο χαρακτηριστικό θα ήταν βέβαια το να είναι δίκαιο, όπως επιτάσσει και το Σύνταγμα, αλλά και βιώσιμο. 
Από εκεί και πέρα, αυτές τις μέρες έχει γίνει πάρα πολύ μεγάλος λόγος για το πρωτογενές πλεόνασμα. Αυτό είναι ένα σημείο στο οποίο εμείς, ως Δημοκρατική Αριστερά, θα έπρεπε να σταθούμε, να το επικροτήσουμε και να πανηγυρίσουμε γι’ αυτό. Γιατί θα θυμίσω ότι ήταν από τους βασικούς όρους που είχαμε θέσει στις διαπραγματεύσεις. Μάλιστα είχαμε εισαγάγει και τη ρήτρα αντικατάστασης θεωρώντας ότι, όταν υπάρξει αυτό το πλεόνασμα, ένα 70% αυτού θα έπρεπε να πηγαίνει σε κοινωνικούς και άλλους σκοπούς. Άλλο, όμως, είναι η λογιστική αποτύπωση του πλεονάσματος και άλλο είναι το πλεόνασμα αυτό να είναι βιώσιμο. Και αυτό, δυστυχώς, δεν κρίνεται ούτε τώρα ούτε σε αυτήν την έκθεση, αλλά θα κριθεί τον Απρίλιο.
Το πνεύμα, λοιπόν, που κυριαρχεί στην κατάρτιση αυτού του προϋπολογισμού είναι καθαρά λογιστικό. Και αυτό γιατί στέκεται στο συνολικό αποτέλεσμα και όχι στα εργαλεία άσκησης της οικονομικής πολιτικής, με δεδομένο βέβαια πάντα το πολύ στενό δημοσιονομικό πλαίσιο. 
Η προσπάθεια για την επίτευξη του πρωτογενούς πλεονάσματος είναι δεδομένη. Όμως, αυτό που θα έπρεπε να μας απασχολήσει –και δεν έχει γίνει λόγος γι’ αυτό- είναι με ποιους όρους αυτό επετεύχθη -αν έχει επιτευχθεί- στο πλαίσιο της βιωσιμότητας. Επί της ουσίας, δηλαδή, πέρα από το συνολικό αποτέλεσμα, είναι ιδιαίτερα σημαντική η κατάρτιση αυτή καθεαυτήν του προϋπολογισμού, όσον αφορά στις συνέπειες που έχει για την οικονομία. Το κράτος θα πρέπει μέσα από τους συγκεκριμένους πόρους που διαθέτει να προβεί στις ενέργειες αυτές, οι οποίες θα οδηγήσουν στην ώθηση στο ΑΕΠ, λειτουργώντας αντικυκλικά. Θα πρέπει, δηλαδή, να εστιάσει στους σταθεροποιητικούς αυτούς παράγοντες που διαχειρίζεται, όπως είναι η κοινωνική πολιτική και οι δημόσιες επενδύσεις.
Ωστόσο, αυτό που παρατηρούμε στον προϋπολογισμό που έχουμε μπροστά στα μάτια μας είναι ακριβώς το αντίθετο. Οι δημόσιες επενδύσεις μειώνονται, υπάρχει υπερφορολόγηση των χαμηλότερων οικονομικά στρωμάτων, ενώ από τις περικοπές προκύπτει ότι δεν υπάρχει καμμία μέριμνα για κοινωνικά ζητήματα, όπως είναι η περίθαλψη και η αντιμετώπιση της ανέχειας.
Αντί για εξορθολογισμό του κράτους με αλλαγές στις δομές του, παρατηρούμε μία λογική οριζόντιων περικοπών, οι οποίες δεν προκύπτουν από διαρθρωτικές παρεμβάσεις, με αποτέλεσμα να εντείνεται η δυσλειτουργία του δημόσιου τομέα. Αν, μάλιστα, συνυπολογίσουμε το 27% του ποσοστού της ανεργίας, διαπιστώνουμε όλοι ότι δημιουργείται ένα εκρηκτικό μείγμα.
Ειδικότερα, στο θέμα της άμυνας, αν αφαιρέσουμε τις ληξιπρόθεσμες οφειλές, οι δαπάνες μειώνονται κατά περίπου 170 εκατομμύρια ευρώ. 
Επιπροσθέτως, πρέπει να σημειώσουμε ότι η μείωση των μονάδων είναι πολύ σημαντική, ενώ έκδηλος είναι ο συγκεντρωτικός χαρακτήρας της νέας δομής του Υπουργείου, αφού πλέον πολλές αρμοδιότητες των Γενικών Επιτελείων περνούν στην κεντρική υπηρεσία.
Ας σημειωθεί, επίσης, ότι από τη φύση τους οι δαπάνες στην άμυνα έχουν πολύ μικρότερη διάχυση στην οικονομία, αν τις συγκρίνουμε με όλους τους τομείς της οικονομίας, αλλά ειδικότερα με τομείς, όπως είναι η έρευνα ή οι δημόσιες επενδύσεις.
Επομένως απαιτούνται περαιτέρω ενέργειες σε θέματα δομής, έτσι ώστε να απελευθερωθούν πόροι, οι οποίοι θα χρησιμοποιηθούν σε πολύ πιο αποδοτικές τοποθετήσεις. 
Σε επιμέρους ζητήματα της άμυνας, διαβάζουμε στην εισηγητική έκθεση την απεμπλοκή των μονάδων από την άσκηση οικονομικών δραστηριοτήτων, πράγμα που πρέπει να σημάνει ότι θα πρέπει να δούμε από πιο κοντά τι επιπτώσεις αυτό θα έχει στο οικονομικό τμήμα της Στρατιωτικής Σχολής Αξιωματικών Σωμάτων.
Ακόμα πιο σημαντική είναι η αναφορά στην αύξηση της συμμετοχής της εγχώριας αμυντικής βιομηχανίας στις προμήθειες των Ενόπλων Δυνάμεων. Κι εδώ πρέπει να σταθούμε στις προθέσεις της Κυβέρνησης αναφορικά με τα Ελληνικά Αμυντικά Συστήματα και πώς οραματίζεται το μέλλον αυτών.
Ως Δημοκρατική Αριστερά, από τότε που συμμετείχαμε στην τρικομματική κυβέρνηση, είχαμε ταχθεί υπέρ της εξυγίανσης των Ελληνικών Αμυντικών Συστημάτων εν λειτουργία. Λαμβάνοντας υπ’ όψιν μας και την ανάμειξη της Επιτροπής Ανταγωνισμού, πρέπει να σημειώσουμε ότι ήδη από το 2011 τα Ελληνικά Αμυντικά Συστήματα είναι σε μία διαδικασία εξυγίανσης, πράγμα που σημαίνει ότι έχουν μειωθεί οι λειτουργικές τους δαπάνες κατά 65%.
Η Δημοκρατική Αριστερά πιστεύει ότι τα Ελληνικά Αμυντικά Συστήματα μπορούν να αποτελέσουν έναν από τους πιο σημαντικούς μοχλούς στην εξαγωγική μας βιομηχανία. Αυτό, λοιπόν, που ζητάμε και αυτό που ζητάμε εδώ και δεκαοκτώ μήνες είναι να μπορέσει να δοθεί μία παράταση και να γίνει μία αξιολόγηση των Ελληνικών Αμυντικών Συστημάτων σε δύο χρόνια, όταν θα έχει ολοκληρωθεί η διαδικασία της εξυγίανσης. 
Αναφορικά με το Υπουργείο Εξωτερικών, βλέπουμε μία περαιτέρω συρρίκνωση των λειτουργικών του εξόδων, που κυρίως βασίζεται στη μείωση των αποδοχών αλλά και στην περαιτέρω μείωση –γιατί την είχαμε δει και από τον περσινό προϋπολογισμό- των αρχών του εξωτερικού. Δεν έχουμε πειστεί ακόμη ότι αυτό γίνεται με κάποιο σχέδιο και δεν γίνεται με μία οριζόντια μέθοδο, χωρίς να λαμβάνονται κάθε φορά υπ’ όψιν οι συγκεκριμένες ανάγκες των διπλωματικών υπηρεσιών.
Αναφορικά με το Υπουργείο Μακεδονίας-Θράκης, βλέπουμε ότι υπάρχει πρόβλεψη ανάθεσης σε αυτό της εποπτείας της αγοράς με γεωγραφικά κριτήρια. Εμείς ως Δημοκρατική Αριστερά από την αρχή έχουμε καταθέσει τις απόψεις μας, ότι αυτή η συγκεκριμένη ενέργεια πρέπει να γίνεται από άλλη κρατική δομή και αυτή είναι οι περιφέρειες.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό λεπτό θα ήθελα ακόμη, κύριε Πρόεδρε.
Βέβαια αυτό που βλέπουμε σ’ αυτόν τον προϋπολογισμό είναι ότι γίνεται για έναν πάρα πολύ απλό λόγο, γιατί πρέπει αυτό το Υπουργείο να παρουσιάσει ένα έργο, γιατί έργο δεν έχουμε δει, καθώς, εδώ και δεκαοχτώ μήνες, ένα νομοσχέδιο έχει έλθει εδώ πέρα και αυτό είναι καθαρά διαδικαστικού και κανονιστικού χαρακτήρα.
Εν κατακλείδι, λοιπόν, πρόκειται για έναν προϋπολογισμό χωρίς πολιτικό σχέδιο και στόχους, με κατάρτιση λογιστικού χαρακτήρα, που αποτυγχάνει να στοχεύσει και να δώσει απάντηση σε πολύ καίρια ζητήματα. Υιοθετεί μία άστοχη κατανομή των πόρων όπως κι έναν ατελέσφορο καταμερισμό των περικοπών.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλω να επισημάνω την καθυστέρηση των Υπουργών. 
Κύριε Υπουργέ, αν μπορείτε να ενημερώσετε την Κυβέρνηση, διότι δεν θα είναι σωστό να περάσουμε σε μία εικόνα όπου θα μονοπωλούν τη συζήτηση μόνο οι Υπουργοί και οι Αρχηγοί. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, είκοσι πέντε μαθητές και μαθήτριες και δύο εκπαιδευτικοί συνοδοί τους από το Γυμνάσιο Κλεινών Φλώρινας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Θα προχωρήσουμε στον κατάλογο των ομιλητών.
Τον λόγο έχει η Βουλευτής της Νέας Δημοκρατίας κ. Αυγερινοπούλου Διονυσία για έξι λεπτά. 
ΔΙΟΝΥΣΙΑ -</ChairmanSpeech> <Speech><Parlmember>ΘΕΟΔΩΡΑ ΑΥΓΕΡΙΝΟΠΟΥΛΟΥ</Parlmember>: Ευχαριστώ πολύ, κύριε Πρόεδρε. Με την παρουσία των μαθητών εδώ θα πάρω την αφορμή να αφιερώσω μέρος της ομιλίας μου και στη νέα γενιά. 
Κυρίες και κύριοι συνάδελφοι, συζητούμε σήμερα τον προϋπολογισμό για το οικονομικό έτος 2014. Ο προϋπολογισμός αυτός είναι αυξημένος ως προς τους πόρους που παρέχει σε κρίσιμους τομείς για τη σταθερότητα, για την ανάπτυξη της οικονομίας και τη συνεκτικότητα του κοινωνικού ιστού. 
Τα πρώτα καλά νέα είναι ήδη εδώ. Αναμφισβήτητη είναι η επιτυχία της Κυβέρνησης, καθώς το φετινό έτος κλείνει για πρώτη φορά μετά από πολλά χρόνια με πρωτογενές πλεόνασμα. Επιτέλους η ύφεση, στην οποία είχε πέσει η χώρα μας κατά τα τελευταία χρόνια, επιβραδύνεται. 
Η αυξητική δυναμική της ανεργίας ανακόπτεται, ο πληθωρισμός συνεχώς υποχωρεί και διαμορφώνεται πλέον στα χαμηλότερα επίπεδα των τελευταίων σαράντα πέντε ετών. Το οικονομικό κλίμα βελτιώνεται, τόσο στη χώρα μας όσο και στην υπόλοιπη Ευρωζώνη. Το κόστος δανεισμού μειώνεται. Καταγράφεται ομόφωνα ως αυξημένο το κύρος της χώρας στο εξωτερικό και επιτέλους η εικόνα της χώρας μας αποκαθίσταται πάλι. 
Το βασικότερο, πέραν από κάθε αλλοδαπή μαρτυρία, είναι ότι εμείς οι ίδιοι εμπιστευόμαστε πλέον την καλή διακυβέρνηση της χώρας. Και αυτό φαίνεται στο ότι οι ελληνικές καταθέσεις επιστρέφουν στις τράπεζες, ενώ και οι Έλληνες του εξωτερικού εκδηλώνουν εκ νέου σαφή πόθο επενδύσεων στην πατρίδα. Γιατί όχι, άλλωστε; Βλέπουν τις πρωτοβουλίες για την αξιοποίηση της δημόσιας περιουσίας, την πορεία υλοποίησης του ΕΣΠΑ της περιόδου 2007-2013 επιτέλους να κρίνεται ικανοποιητική και την ανταγωνιστικότητα της οικονομίας να έχει αποδεδειγμένα ενισχυθεί. 
Το σχέδιο προϋπολογισμού λαμβάνει υπ’ όψιν αυτές τις θετικές ενδείξεις που καταγράφηκαν το 2013 σε συνέχεια και ως αποτέλεσμα των μεγάλων θυσιών του ελληνικού λαού. Διότι αναμφισβήτητα το οικονομικό επίτευγμα της Ελλάδας έγινε εφικτό, τόσο λόγω της καλής διακυβέρνησης του κράτους, όσο και γιατί οι πολίτες καταβάλαμε και συνεχίζουμε να καταβάλλουμε θυσίες, τόσο σε όρους δημοσιονομικής προσαρμογής, όσο και σε όρους βιοτικού επιπέδου. 
Έτσι, πρώτο μέλημα, μετά τη συνέχιση της οικονομικής μας σταθερότητας, θα πρέπει να είναι μία διττή προσπάθεια στήριξης του πολίτη. Πρέπει τα χρήματα να επιστρέψουν, τόσο στην αγορά, όσο και στο σπίτι του κάθε συμπολίτη μας. 
Προς αυτήν την κατεύθυνση στρέφεται μια σειρά μέτρων και κυρίως η αύξηση του αφορολόγητου από τις 5.000 ευρώ στις 9.500 ευρώ, ενώ για τους ιδιαίτερα αδύνατους συμπολίτες μας υιοθετείται το ελάχιστο εγγυημένο εισόδημα. 
Αυτό είναι ένα προσωρινό δίχτυ ασφαλείας –τονίζω, προσωρινό- για όλες τις οικογένειες τις χώρας. Ο θεσμός του ελάχιστου εγγυημένου εισοδήματος ας ξεκινήσει άμεσα να εφαρμόζεται -η Κυβέρνηση λέει ότι θα ξεκινήσει πιλοτικά σε δύο περιφέρειες- σε δύο από τις πλέον φτωχές περιφέρειες της Ευρώπης, οι οποίες βρίσκονται στη χώρα μας και μαστίζονται και από υψηλή ανεργία, δηλαδή στην Περιφέρεια της Ηπείρου και στην Περιφέρεια της Δυτικής Ελλάδας. Στη συνέχεια θα πρέπει να εφαρμοστεί τάχιστα σε όλη τη χώρα. 
Ακόμα, σημαντική είναι η πρωτοβουλία της Κυβέρνησης για την επαναφορά στα νοικοκυριά του ηλεκτρικού ρεύματος, σε όσες οικογένειες πραγματικά αδυνατούν να το πληρώσουν, αλλά και η επέκταση του κοινωνικού τιμολογίου ρεύματος για τους ασθενέστερους. 
Εδώ θα πρέπει να συγχαρούμε το ΥΠΕΚΑ, γιατί, μέσω της Ελληνικής Προεδρίας, η Ελλάδα θα επικοινωνήσει αυτόν τον θεσμό, δηλαδή του κοινωνικού τιμολογίου ρεύματος, ο οποίος αποτελεί μια ελληνική καινοτομία, και στα άλλα κράτη μέλη της Ευρωπαϊκής Ένωσης και θα μπορέσουν να επωφεληθούν με αυτόν τον τρόπο εκατοντάδες χιλιάδες φτωχές οικογένειες σε όλη την Ευρώπη. 
Η Ελλάδα, λοιπόν, αποδεικνύει ότι μπορεί να πρωτοπορεί, τόσο με το μυαλό, όσο και με την καρδιά. 
Περαιτέρω φαίνεται ότι η ανεργία μπορεί να σταθεροποιηθεί και υπό προϋποθέσεις να ανακοπεί. Ποιες είναι, όμως, αυτές οι προϋποθέσεις; 
Πρώτον, η επίτευξη του βασικού μας στόχου, η ανάταξη της οικονομίας το 2014 και η βιωσιμότητα της ανάπτυξης τα επόμενα χρόνια.
Τα πιο ενδεικτικά μέτρα για να πετύχουμε αυτόν το στόχο είναι η ενίσχυση του πρωτογενούς τομέα και της αγροτικής επιχειρηματικότητας και των εξαγωγών, η απλοποίηση των αδειοδοτήσεων και των κινήτρων για την ανάπτυξη της επιχειρηματικότητας, η ολοκλήρωση των σχεδιασμών των χρήσεων γης, του Κτηματολογίου, του Δασολογίου του Ακτολογίου και του θαλάσσιου χωροταξικού σχεδιασμού, η έμφαση στις τεχνολογίες απορρύπανσης και διαχείρισης των υδάτων -αναφέρομαι σε αυτήν τη λεπτομέρεια; Διότι με αυτόν τον τρόπο θα απορροφήσουμε τα περισσότερα κατά το δυνατόν κονδύλια από τη γαλάζια ανάπτυξη, που αποτελεί από το 2014 έως το 2020 έναν από τους βασικότερους τομείς υποχρηματοδότησης από την Ευρωπαϊκή Ένωση.
Μερικά ακόμα μέσα για να επιτύχουμε αυτόν τον στόχο είναι η ίδρυση του Ελληνικού Επενδυτικού Ταμείου, η στόχευση σε συγκεκριμένες μορφές τουρισμού, όπως ο ιαματικός τουρισμός, η απορρόφηση του συνόλου των 16,3 δισεκατομμυρίων ευρώ από την εθνική κατανομή της κοινοτικής χρηματοδότησης, η αξιοποίηση των πόρων της Ευρωπαϊκής Τράπεζας Επενδύσεων, η επανεκκίνηση στις υποδομές της χώρας.
Σε αυτό το σημείο εισηγούμαι την αύξηση του προϋπολογισμού στο Υπουργείο Υποδομών και Δικτύων για να μπορέσει να πετύχει την ολοκλήρωση όλων των τμημάτων των οδικών αξόνων, που φαίνεται ότι σε λίγες ημέρες θα επανεκκινηθούν. 
Όσον αφορά στην έλλειψη πόρων γι’ αυτά τα έργα, θα ήθελα να εισηγηθώ και τη διερεύνηση από τη χώρα μας τόσο από τον ιδιωτικό όσο και από τον δημόσιο τομέα της χρηματοδότησης των έργων και των υποδομών με ένα νέο εργαλείο, που έχει υιοθετηθεί από την Ευρωπαϊκή Ένωση και του οποίου η πιλοτική εφαρμογή επέτυχε των ομολόγων έργων.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ . ΙΩΑΝΝΗΣ ΔΡΙΒΕΛΕΓΚΑΣ )
Επίσης, μέσα για την ανάπτυξη και την αντιμετώπιση της ανεργίας είναι σαφέστατα η επέκταση της ευρυζωνικότητας σε όλη τη χώρα, που θα δώσει ίσες ευκαιρίες σε όλους -κυρίως στις αγροτικές και ορεινές περιοχές, οι οποίες δεν έχουν πρόσβαση στην πληροφόρηση από το διαδίκτυο,- η υποστήριξη της αγροτικής και κοινωνικής και γυναικείας επιχειρηματικότητας, η εφαρμογή και άλλων ακόμα προγραμμάτων εργασίας για νέους, η επένδυση στην έρευνα, την τεχνολογία και την καινοτομία και κατά προτεραιότητα οι ανανεώσιμες πηγές ενέργειας, διότι μπορούν να δημιουργήσουν νέες πράσινες θέσεις εργασίας. 
Κλείνοντας, θα ήθελα να σημειώσω ότι η ίδια η προστασία του περιβάλλοντος μπορεί να αποφέρει νέα και πρόσθετα εισοδήματα και να δημιουργήσει νέες και πρόσθετες θέσεις εργασίας. Πώς; Μέσα από την καλύτερη διαχείριση των φυσικών πόρων και εν γένει της βιοποικιλότητας με τη δημιουργία νέων προγραμμάτων, χρηματοδοτούμενων τόσο από τους εθνικούς πόρους όσο και από την Ευρωπαϊκή Ένωση αλλά και από τρίτους οργανισμούς, κυρίως τον Οργανισμό Ηνωμένων Εθνών. 
Με την υιοθέτηση νέων χρηματοδοτικών εργαλείων όπως η αποταμίευση και η ανταλλαγή μονάδων βιοποικιλότητας, ένα νέο εργαλείο που πρέπει να υιοθετήσει η Ευρωπαϊκή Ένωση και για το οποίο η χώρα μας θα έχει ένα συγκριτικό πλεονέκτημα, καθώς διαθέτουμε την πλουσιότερη βιοποικιλότητα στην Ευρώπη.
Να κάνουμε πιο ενεργό τη συμμετοχή μας στο «Χρηματιστήριο Ρύπων», μετά από ανάπτυξη προγραμμάτων για την αντιμετώπιση και την προσαρμογή στην κλιματική αλλαγή. 
Επίσης, πρέπει να αντιμετωπίσουμε άμεσα περιβαλλοντικά προβλήματα μακράς κλίμακας, όπως είναι η διάβρωση των ακτών. Αναφέρω ότι μόνο στις Ηνωμένες Πολιτείες η διάβρωση των ακτών ως πρόγραμμα δημιουργεί περισσότερες από δυόμισι χιλιάδες θέσεις εργασίας.
Ακόμη, να υιοθετήσουμε ένα εκτεταμένο πρόγραμμα ανακύκλωσης απορριμμάτων σε όλη τη χώρα το οποίο κατ’ εξοχήν δημιουργεί θέσεις εργασίας αλλά και απευθείας πλούτο, μέσα από την ανάκτηση πολύτιμων υλών, όπως, για παράδειγμα, είναι οι σπάνιες γαίες. 
Ταυτόχρονα, να υιοθετήσουμε μόνιμες λύσεις για τη διαχείριση των απορριμμάτων, διότι διαφορετικά τα χρήματα τα οποία προσπαθούμε να εξασφαλίσουμε από τον προϋπολογισμό θα δοθούν δυστυχώς σε πρόστιμα, τα οποία θα πληρώνουν οι δημότες όσων δήμων ακόμα και σήμερα έχουν ΧΑΔΑ.
Έτσι, λοιπόν, με περιβαλλοντικά προγράμματα θα πρέπει να δράσουμε προληπτικά, για να κάνουμε οικονομία.
Για παράδειγμα, πρέπει άμεσα να υιοθετήσουμε προγράμματα για τη μείωση της κατανάλωσης ενέργειας. 
Επίσης, ένα μεγάλο κονδύλιο απαιτείται για την πρόληψη φυσικών και ανθρωπογενών καταστροφών, ένας τομέας στον οποίο η Ελλάδα, ενώ υποφέρει, υπολείπεται. Το κόστος αντιμετώπισης και αποκατάστασης των ζημιών από τις καταστροφές είναι πολλαπλάσιο του κόστους πρόληψης και ανέρχεται σε έξοδα πολλών εκατομμυρίων ευρώ, ενώ από την άλλη πλευρά η πρόληψη είναι πολύ φθηνότερη και σώζει ζωές.
Τέλος, θα πρότεινα να αυξηθεί το ποσοστό που το Πράσινο Ταμείο δίνει σε περιβαλλοντικά προγράμματα, το οποίο αυτήν τη στιγμή δυστυχώς είναι πολύ χαμηλό και αγγίζει μόλις το 2,5%.
Συνοψίζοντας: Πρέπει να εμπλουτίσουμε το δημοσιονομικό εγχείρημα της χώρας με αναπτυξιακές και περιβαλλοντικές πολιτικές, που θα συμβάλουν καθοριστικά στην επαναφορά της χώρας στην τροχιά της έξυπνης και βιώσιμης ανάπτυξης, με κοινωνικό πρόσωπο και χωρίς αποκλεισμούς για να καταστήσουμε την Ελλάδα πρωτοπόρο σε όραμα για την Ευρώπη που θέλουμε το 2020.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Τον λόγο έχει ο συνάδελφος, Βουλευτής του ΠΑΣΟΚ, κ. Σαλτούρος για έξι λεπτά, με τη γνωστή ανοχή.</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η συζήτηση για τον προϋπολογισμό του 2014 είναι μία πρώτης τάξεως ευκαιρία και για έναν απολογισμό του απερχόμενου έτους, τόσο σε οικονομικό, όσο και σε ευρύτερο πολιτικό επίπεδο, πολλώ δε μάλλον όταν ο συζητούμενος προϋπολογισμός αποτελεί συνέχεια αλλά και συνέπεια των πεπραγμένων του 2013, αλλά και των περασμένων ετών, μέσα στα οποία καταγράφεται η αγωνιώδης και επίπονη προσπάθεια της χώρας μας και του ελληνικού λαού να αποφύγει την κατάρρευση, αλλά και να ορθοποδήσει.
Είναι ιδιαίτερα σημαντικό ο απολογισμός αυτός να περιλαμβάνει και την αυτοκριτική μας. Δεν αναφέρομαι βεβαίως μόνο στους Βουλευτές και στα κόμματα που στηρίζουν κοινοβουλευτικά την Κυβέρνηση. Αναφέρομαι και στα κόμματα της Αντιπολίτευσης και ιδίως της Αξιωματικής. Είναι και η δική σας στάση η οποία καθορίζει σε μεγάλο βαθμό -και μερικές φορές σε κρίσιμο βαθμό- τις εξελίξεις, με άμεσο αντίκτυπο στην εικόνα της χώρας στο διεθνές στερέωμα.
Το παράδειγμα του πρωτογενούς πλεονάσματος είναι εξόχως χαρακτηριστικό. Μπορεί ασφαλώς κάποιος να υποστηρίξει ότι το πλεόνασμα δεν είναι επιτεύξιμο. Φυσικά ούτε απαγορεύεται να πράξει κάτι τέτοιο ούτε και κανείς πρόκειται να τον κατηγορήσει, παρά μόνο ίσως για λανθασμένη εκτίμηση. Αυτό που δεν μπορεί όμως κανείς να κάνει, αυτό που δεν επιτρέπεται σε κανέναν, είναι να υπονομεύει την εθνική προσπάθεια, πολύ περισσότερο όταν η επίτευξη πρωτογενούς πλεονάσματος θα είναι ένα μεγάλο όπλο της χώρας μας,τόσο στην πορεία προς την έξοδο από τα μνημόνια και την επιτήρηση, όσο και στην άσκηση της αναγκαίας κοινωνικής πολιτικής. Για όσους μάλιστα δεν το έχουν καταλάβει μέχρι σήμερα, θα προσπαθήσω να το πω λίγο πιο απλά.
Ακόμη και η δυνατότητα πρόβλεψης και μάλιστα πειστικής πρόβλεψης πρωτογενούς πλεονάσματος –και μην ξεχνάμε ότι η τρόικα δεν είναι θιασώτης της δημιουργικής λογιστικής- αποτελεί ήδη από μόνη της ένα μεγάλο όπλο στα χέρια του ελληνικού λαού. Αν, λοιπόν, υπάρχει κάτι ουσιαστικό να πράξετε, αν θέλετε να κάνετε κάτι, ώστε να βοηθήσετε τον τόπο, αυτό είναι προτάσεις για την επίτευξη του πρωτογενούς πλεονάσματος και όχι ευχές για το αντίθετο. 
Είναι η πρόταση μιας συγκεκριμένης και υλοποιήσιμης πολιτικής προς όφελος του ελληνικού λαού και όχι αλληλοαντικρουόμενα φληναφήματα, τα οποία ξεκινούν από την άτακτη χρεοκοπία και την επιστροφή στη δραχμή και φτάνουν μέχρι την εκβιαστική επιβολή της πανίσχυρης, προφανώς, Ελλάδας στους Ευρωπαίους δυνάστες.
Κυρίες και κύριοι συνάδελφοι, όλοι εμείς στο ΠΑΣΟΚ προσπαθήσαμε να συγκεράσουμε με τον καλύτερο δυνατό τρόπο όλες τις αντίρροπες αναγκαιότητες. Δεν είναι εύκολο. Θα ήταν πιο εύκολο, αν ο ελληνικός λαός μάς είχε δώσει μεγαλύτερη δύναμη. 
Στην προσπάθεια αυτή ποτέ δεν ξεχάσαμε τα οράματά μας. Αντίθετα αυτά πιστεύουμε ότι υπηρετούμε, ότι υπηρετούμε, δηλαδή, τον λαό με τον καλύτερο δυνατό τρόπο, με συρρικνωμένες μάλιστα δυνάμεις, αλλά μέσα στη φωτιά, μέσα στη φθορά και όχι από τα θεωρεία της εύκολης και υποκριτικής κριτικής. 
Είναι οξύμωρο έως φαιδρό να δεχόμαστε σήμερα σφοδρότατες επιθέσεις από ένα μέρος του πολιτικού φάσματος του παρελθόντος -κατά παράφραση του πολιτικού φαντάσματος του παρελθόντος,- το οποίο έχει σημαντικές ευθύνες για την αποδόμηση της ελληνικής οικονομίας και κοινωνίας. 
Πολλοί από αυτούς, μάλιστα, νομίζουν πως, επειδή φόρεσαν τον μανδύα του αριστερότερου του αριστερού ή του δεξιότερου του δεξιού ή του λαϊκότερου των λαϊκών, μπορούν να κρύψουν τα ανεξίτηλα σημάδια της ευθύνης. Δεν κρύβονται, κυρίες και κύριοι, αυτά τα σημάδια και κυρίως δεν πλένονται. Εμείς, λοιπόν, δεν φοράμε κανέναν μανδύα.
Θέλουμε να συσπειρώσουμε γύρω μας όλες εκείνες τις υγιείς δυνάμεις της ελληνικής κοινωνίας που απεχθάνονται τη διαφθορά, που δεν πιστεύουν στο ατομικό βόλεμα, που δεν θα πατήσουν επί πτωμάτων, που δεν θέλουν να ζουν στην πλάτη του ελληνικού λαού, που πιστεύουν στην κοινωνική δικαιοσύνη, στην αλληλεγγύη, στην ισότητα, στον συνάνθρωπο, που αναγνωρίζουν συνειδητά ή ασυναίσθητα ότι η χώρα αυτή πρέπει να αλλάξει, πρέπει να επανεκκινήσει, πρέπει να επιστρέψει στις κλασικές αξίες.
Με αυτό το κομμάτι της κοινωνίας θέλουμε να συμπορευτούμε. Με αυτό το κομμάτι θα επαναπροσδιορίσουμε αυτό που εμείς αποκαλούμε Κεντροαριστερά και που πιθανόν κάποιοι άλλοι να το αποκαλούν αλλιώς. Δεν έχουν, άλλωστε, σημασία οι ετικέτες. 
Προϋπόθεση, όμως, όλων αυτών αλλά και αποτέλεσμα όλων αυτών είναι να μείνει η χώρα όρθια, να αποφύγουμε οριστικά τον κίνδυνο της ακαριαίας και βίαιης κατακρήμνισης του βιοτικού μας επιπέδου και να βάλουμε τις βάσεις της ανάπτυξης και της ανόδου. Σε αυτό στοχεύει ο υπό συζήτηση προϋπολογισμός. Και είναι σίγουρο ότι στην εφαρμογή του θα προκύψουν συγκρούσεις, βελτιώσεις, επαναπροσδιορισμοί. 
Η ουσία του, όμως, είναι ότι πρόκειται για έναν προϋπολογισμό, θα έλεγα, προπομπό αισιοδοξίας. 
Θαύματα, βεβαίως, δεν γίνονται, ούτε η κατάσταση μπορεί να αλλάξει από τη μία ημέρα στην άλλη, τουλάχιστον όσον αφορά στη βελτίωση των πραγμάτων. Έχουμε, όμως, ήδη διανύσει αρκετό δρόμο. Και αυτή είναι η μεγάλη μας παρακαταθήκη. Οι σημερινές μας επιλογές θα έχουν αντίκτυπο όχι μόνο σε εμάς, αλλά και στις επόμενες γενεές. 
Αυτήν την ιστορική ευθύνη την αντιλαμβάνεται πλήρως η σημερινή Κοινοβουλευτική Ομάδα του ΠΑΣΟΚ και στη συντριπτική της πλειοψηφία την αντέχει. Εύχομαι να την αντιληφθούν και να την αντέξουν όλοι. Η ιστορία είμαι σίγουρος ότι θα τους δικαιώσει. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε τον κ. Σαλτούρο. 
Τον λόγο έχει ο συνάδελφος κ. Λυκουρέντζος Ανδρέας για έξι λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η συζήτηση γίνεται, δυστυχώς, με τους όρους του παρελθόντος. Μία καθιερωμένη πρακτική, η οποία επαναλαμβάνεται ανά έτος. Αποφεύγει η Αξιωματική Αντιπολίτευση να απαντήσει πώς αυτές τις ψευδαισθήσεις τις οποίες καλλιεργεί στον ελληνικό λαό, στην ελληνική κοινωνία, θα ήταν ποτέ δυνατόν να τις πραγματώσει, από πού θα εξεύρει τους πόρους. 
Άκουσα και το επιχείρημα «δεν χρειάζεται να σας απαντήσουμε σε αυτά, εμείς έχουμε μία άλλη αφετηρία». Λυπούμαι να θυμίσω και να πω ότι κάθε αφετηρία, κάθε προγραμματική πρόταση πρέπει να συνοδεύεται και από ένα κόστος και στο κόστος, δυστυχώς για εσάς κι ευτυχώς για εμάς, δεν μπορείτε να απαντήσετε. Διότι, αν τολμούσατε να απαντήσετε, δεν θα είχατε διαφορετικές προτάσεις από αυτές τις οποίες έχει η σημερινή Κυβέρνηση Σαμαρά. Κι αν η Κυβέρνηση Σαμαρά δεν επετύγχανε, θα ήταν η τελευταία κυβέρνηση του ευρώ.
Βεβαίως, για την Αξιωματική Αντιπολίτευση αυτό δεν έχει και πολύ μεγάλη σημασία. Έχει, όμως, για κάθε Ελληνίδα και κάθε Έλληνα να κρατάει στα χέρια του το νόμισμα της Ευρωπαϊκής Ένωσης, το ευρώ, και να μπορεί η Ελλάδα να διεκδικεί την ισοτιμία της στην Ευρωπαϊκή Ένωση.
Δεν διαφέρει αυτή η πρακτική από άλλες του παρελθόντος. Κι άλλοι έλεγαν στο παρελθόν, κυρίες και κύριοι συνάδελφοι της πλειοψηφίας, ότι θα τα πάρουν από το κεφάλαιο. Τώρα, η σημερινή Αντιπολίτευση θα τα πάρει από τους ξένους. Θα ζητήσει να μας διαγράψουν τα χρέη. Θα ζητήσει να μας πληρώνουν και από πάνω. Θεωρεί, δηλαδή, ότι εδώ η ελληνική κοινωνία μπορεί πάντοτε να λειτουργεί με αυτόν τον περίεργο τρόπο για τα διεθνή πρότυπα και τις πρακτικές της Ευρωπαϊκής Ένωσης. Και θεωρεί ότι όλα αυτά επαρκούν, για να μπορούν να καλλιεργούν φρούδες ελπίδες στην ελληνική κοινωνία. 
Άκουσα, επίσης, την εξής κριτική: «Γιατί εσείς οι Βουλευτές της Νέας Δημοκρατίας και του ΠΑΣΟΚ ασκείτε κριτική στην Κυβέρνηση στην ακολουθούμενη οικονομική πολιτική;». Τι φαντάζεστε; Φαντάζεστε ότι είμαστε Κοινοβουλευτικές Ομάδες της σιωπής, της αποδοχής της μίας και αποκλειστικής αλήθειας, ότι δεν μπορούμε να συζητάμε δημοκρατικά;
Αυτές οι αντιλήψεις αποκαλύπτουν αυταρχισμό και αποτελούν, όπου εκδηλώθηκαν δεν λέω μόνο εδώ, τη γενεσιουργό αιτία των ολοκληρωτισμών.
Νομίζω ότι πρέπει στην κριτική που ασκείται απέναντι στους Βουλευτές να υπάρχει σεβασμός. Γι’ αυτό είμαστε στο Κοινοβούλιο, για να μιλούμε ελεύθερα και να έχουμε την τελική ευθύνη εμείς αν θα ψηφίσουμε ή δεν θα ψηφίσουμε.
Κύριε Υπουργέ, ξεκινώ από κάτι θετικό. Χρειάζεται να προσδιορίσουμε το αναπτυξιακό μας πρότυπο. Το στρατήγημα της χώρας για την ανάπτυξη, το οποίο δεν μπορεί να είναι άλλο από αυτό της επιμονής στη βελτίωση της ποιότητας των τουριστικών υπηρεσιών και γενικά των υπηρεσιών στην Ελλάδα. Δηλαδή, δεν αρκεί η καλή προσπάθεια την οποία κάνει η Υπουργός Τουρισμού, κ. Κεφαλογιάννη. Είναι και άλλα Υπουργεία που πρέπει να συνδράμουν αυτήν την υπόθεση, όπως και εσείς από το Υπουργείο Συγκοινωνιών για τη βελτίωση των μεταφορών, ο δήμος για την καθαριότητα, οι πιστοποιήσεις των παρεχόμενων υπηρεσιών από τα ξενοδοχεία, τις ξενοδοχειακές μονάδες. Πρέπει να γίνει στρατήγημα, πίστη για την Ελλάδα ότι μπορούμε.
Όλα τα άλλα στα οποία επενδύουμε ελπίδες, μεγάλες επενδύσεις, είναι καλοδεχούμενες, τις αναμένουμε. Δεν είναι κάτι το οποίο θα αποδώσει αμέσως. Πρέπει να γρηγορήσουμε περί των υπηρεσιών και ιδιαίτερα του τουρισμού.
Βέβαια, κυρίες και κύριοι συνάδελφοι των άλλων πτερύγων της Βουλής, εμείς γνωρίζουμε πολύ καλά το μάθημα. Εδώ και εξήντα χρόνια το δίδαξε ο Κωνσταντίνος Καραμανλής τι μπορεί να είναι η Ελλάδα, αφού δεν μπορεί να είναι η Ελλάδα της μεγάλης βιομηχανικής παραγωγής. Κάποιοι λοιδορούσαν αυτήν την επιλογή τότε. Όμως, πόσο σήμερα προστρέχουμε με πίστη να ενισχύσουμε την τουριστική βιομηχανία της χώρας μας.
Όμως, επειδή εδώ γεννώνται ορισμένα ζητήματα σχετικά με τις υπηρεσίες, λένε πολλές φορές οι συνάδελφοι της Αντιπολίτευσης «εσείς, που κυβερνήσατε τόσα χρόνια την Ελλάδα, έχετε την ευθύνη για ό,τι έγινε».
Προσέξτε, όμως, το εξής: Εσείς, που δεν κυβερνήσατε και δεν κυβερνάτε ακόμα και τώρα την Ελλάδα, ποια είναι η στάση σας απέναντι στις επενδύσεις; Με αυτά που λέτε πείθετε κάποιον να έρθει να φέρει τα κεφάλαιά του στην Ελλάδα, να δημιουργήσει θέσεις εργασίας; Άρα να η σημερινή σας ευθύνη και όχι μόνο η χθεσινή που αφορά στα ιδιωτικά πανεπιστήμια.
Λέμε να έρθει κάποιος να επενδύσει στο Ελληνικό. Να κάνει τι; Να ανοίξει καφετέριες; Ένα ιδιωτικό πανεπιστήμιο στο Ελληνικό θα δημιουργούσε θέσεις εργασίας και θα συγκέντρωνε εδώ φοιτητές από όλη τη Μεσόγειο και από τα Βαλκάνια και απανταχού της γης.
Μου είπε κάποιος συνάδελφός μας προχθές σε τηλεοπτική συζήτηση το εξής: «Μα, θα κλείσουν τα δημόσια και πού θα πάνε τα παιδιά του λαού να σπουδάσουν;».
Τι ανιστόρητη αξιολόγηση, κύριε Υπουργέ, όταν όπου υπάρχουν ιδιωτικά πανεπιστήμια υπάρχουν και δημόσια.
Προσέξτε το εξής. Η Κούβα, η Βόρειος Κορέα και η Ελλάδα είναι οι μόνες χώρες χωρίς ιδιωτικά πανεπιστήμια….Εσείς που έχετε σπουδάσει σε ιδιωτικά πανεπιστήμια στο εξωτερικό, γιατί εμείς δεν είχαμε αυτήν την αγαθή τύχη, κύριε συνάδελφε το ξέρετε καλύτερα…</Speech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Σε ποιον το λέτε αυτό;</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Για όποιον συνάδελφο σπούδασε εκεί. Όχι, όμως, για μένα.
Λέω, λοιπόν, ότι, όπου υπήρχαν ιδιωτικά πανεπιστήμια, ο ανταγωνισμός με τα δημόσια ήταν μόνο επωφελής και τίποτα άλλο.
Θέλετε να δούμε και την άλλη πλευρά, με τις κινητοποιήσεις στο κέντρο των Αθηνών, αν αυτό είναι ελκυστικό για προσέλκυση τουριστικού ρεύματος; Διότι νομίζετε ότι δεν έχετε ευθύνες, γιατί ευθύνες έχουν μόνο οι της Κυβέρνησης. Έχετε βαρύτατες ευθύνες για τον ακραίο κρατισμό τον οποίο εμφάνιζε η χώρα μας όλα αυτά τα χρόνια, κρατισμός μεγαλύτερος σε έκταση στην οικονομία και από τις πρώην κομμουνιστικές χώρες. Αυτό πρέπει να σας προβληματίσει. Ακόμα και εκείνες εγκατέλειψαν αυτές τις δομές τις οποίες πλήρωσαν ακριβά οι κοινωνίες τους.
Θέλω, κύριε Πρόεδρε, να συμπληρώσω τη σκέψη μου με μια κριτική σε σχέση με τη φορολογία. Οι φόροι σήμερα έχουν εξαντλήσει τη φοροδοτική ικανότητα της ελληνικής κοινωνίας και ιδιαίτερα της μεσαίας τάξης.
Κυρίες και κύριοι συνάδελφοι, η μεσαία τάξη προλεταριοποιείται και αποτελεί κοινωνική ύλη για τυφλές επιλογές σε ακραίες πολιτικές εκφράσεις. Η μεσαία τάξη δοκιμάζεται, δεν δημιουργεί, όπως δημιουργούσε στο παρελθόν, και κυρίως οι μικρομεσαίες επιχειρήσεις.
Κύριε Υπουργέ, επιτέλους! Την ώρα που δοκιμάζεται η ελληνική μικρομεσαία επιχείρηση πρέπει το κράτος να μη στέκεται με ανάλγητη συμπεριφορά απέναντί τους. Δεν μπορεί να απευθύνονται, να διεκδικήσουν πόρους, από εκείνους που μπορούν από τα ευρωπαϊκά προγράμματα και οι υπηρεσίες να κάνουν ό,τι είναι δυνατόν ώστε να μη συνδράμουν τις μικρομεσαίες επιχειρήσεις.
Δείτε πόσα κονδύλια από την Δ΄ Προγραμματική Περίοδο θα επιστραφούν στην Ευρωπαϊκή Ένωση με το τέλος του έτους. Αυτό είναι απόδειξη της αποτυχίας της διοίκησης, αντί να σπεύσει και να αξιοποιήσουμε τις ευκαιρίες τις οποίες έχουμε.
Κύριε Υπουργέ, μία εφημερίδα επιμένει με συνέπεια τα τελευταία χρόνια και σήμερα έχει ένα εξαιρετικό άρθρο -είναι «Η ΕΣΤΙΑ»- και ομιλεί για τον τρόπο με τον οποίο ασκεί κριτική στη φορολογική πολιτική των τελευταίων κυβερνήσεων, επικαλουμένη άρθρο του 2002. Δείτε αυτήν την κριτική και δείτε την και εσείς, κυρίες και κύριοι συνάδελφοι της Αντιπολίτευσης, που, όπως σας εξήγησε χθες ο Υπουργός ο κ. Μαυραγάνης, είστε «ερωτευμένοι» με τους φόρους. 
Δεν υπάρχει δυνατότητα να μπορεί να πληρώσει ο ελληνικός λαός αυτά τα οποία φαντάζεστε ότι στη συνέχεια εσείς μπορείτε να φορολογήσετε. Είστε χειρότεροι από αυτήν τη φορολογική πολιτική, η οποία έχει τις συνέπειες που περιέγραψα. Δεν μπορεί παρά μόνο να στραφούμε στη δημιουργία, στην ανάπτυξη, στο να αγκαλιάσουμε εκείνους οι οποίοι δημιουργούν στη χώρα.
Κυρίες και κύριοι συνάδελφοι της Αντιπολίτευσης, παρουσιάζετε μια πραγματικότητα εντελώς διαφορετική από αυτή στην οποία βρίσκεται η χώρα, την οποία προ ημερών είπατε στην επιτροπή «προτεκτοράτο». Μας λέτε ότι εδώ δεν μπορούμε να αποφασίσουμε οι Υπουργοί. Λέτε χίλια δύο μαζί με υποσχέσεις. Στο τέλος καταστρέφετε την ελπίδα και την αισιοδοξία του ελληνικού λαού. 
Θα ήθελα, ζητώντας την υπερψήφιση του προϋπολογισμού, να επικαλεστώ μια πολιτική, η οποία έφερε όλες τις πολιτικές δυνάμεις της χώρας κοντά. Είναι η πολιτική του 1974, της λήθης στα πάθη και στον διχασμό, την οποία εγκαινίασε πάλι ο Κωνσταντίνος Καραμανλής. Ας εγκαταλείψουμε το ταξικό μίσος, το οποίο λειτουργεί ως επαναστατική σημαία και εκτρέφει τα άκρα. Δεν χρειάζονται ούτε οι συγκρούσεις του Μελιγαλά ούτε οι συγκρούσεις στον Γράμμο. Το μέλλον της νέας γενιάς σίγουρα δεν είναι σε αυτά. 
Και για να μη χύνετε κροκοδείλια δάκρυα για τις όποιες άλλες ακραίες εκφράσεις, φροντίστε να κάνουμε πράξη την ενότητα με σύνεση, με μετριοπάθεια και να συνεργαστούμε για το αύριο της πατρίδας μας, ένα αύριο αισιόδοξο και ελπιδοφόρο, στο πλαίσιο της Ευρωπαϊκής Ένωσης. 
Γι’ αυτό σάς ζητώ να υπερψηφίσουμε τον προϋπολογισμό. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Λυκουρέντζο. 
Το λόγο έχει ο κ. Σταυρογιάννης, Κοινοβουλευτικός Εκπρόσωπος των Ανεξάρτητων Δημοκρατικών Βουλευτών, για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, κύριοι Υπουργοί, κάθε απάτη, και πολιτική απάτη, βασίζεται σε ένα θεμελιώδες ψέμα, πάνω στο οποίο οικοδομείται και αναπαράγεται η καλά σχεδιασμένη παραπλάνηση. Στην περίπτωση της πατρίδας μας, της Ελλάδας, είναι ότι το οικονομικό πρόγραμμα έχει ως στόχο τη διάσωση της χώρας και ότι το μνημόνιο «βγαίνει». 
Η αλήθεια είναι ότι η παρέμβαση αφ’ ενός αποσκοπούσε να σώσει τις τράπεζες που είχαν μεγάλο αριθμό ελληνικών ομολόγων και έτσι να σωθεί το ευρωπαϊκό και το παγκόσμιο χρηματοπιστωτικό σύστημα και αφ’ ετέρου, με εργαλείο τις δανειακές συμβάσεις και τους συνακόλουθους όρους δημοσιονομικής προσαρμογής, δρομολόγησε τον απόλυτο έλεγχο της Ελλάδας. Το πρόγραμμα, βέβαια, δεν «βγαίνει». 
Το σουρεαλιστικό και συνάμα όμως εξοργιστικό είναι ότι τέσσερα χρόνια μετά την έναρξη εφαρμογής του μνημονίου, η σημερινή Κυβέρνηση λέει τα ίδια που έλεγε η κυβέρνηση Παπανδρέου και η κυβέρνηση Παπαδήμου μετά από αυτή, με τη διαφορά ότι η κατάσταση έχει γίνει πολύ χειρότερη, αντί να βελτιώνεται, όπως υποστήριζαν οι διαδοχικοί Πρωθυπουργοί και Υπουργοί Οικονομικών, προτού πέσουν και παραδώσουν στον επόμενο, για να διαψευστεί και αυτός, αφού πρώτα είχε μπει στη λογική υποστήριξης του μνημονίου, να υποστηρίξει, δηλαδή, το ίδιο ψέμα, ότι αυτό το σχέδιο «βγαίνει» και ότι η Ελλάδα θα βγει από την κρίση εφαρμόζοντάς το. 
Όσο βγήκαμε στις αγορές στο παρελθόν ή όσο θα βγούμε άμεσα στο μέλλον και όσο απογειώθηκε η οικονομία μας τον περασμένο Σεπτέμβριο, άλλο τόσο «βγαίνει» το μνημόνιο. Ψέματα και ψεύτες κατά συρροή. Το μόνο μέρος όπου θα μας βγάλει το μνημόνιο είναι σε μια κατάσταση απόλυτης δυστυχίας και καταστροφής, όπως αυτή που βιώνουν όλο και περισσότεροι Έλληνες.
Συζητούμε σήμερα, κυρίες και κύριοι συνάδελφοι, έναν προϋπολογισμό που βρίσκεται στον αέρα. Δεν έχει συμφωνηθεί με τους δανειστές, είναι υπό αίρεση και σίγουρα θα έχει και αναθεωρήσεις και πολλά καινούργια μέτρα σκληρής και αναποτελεσματικής λιτότητας, που τιμωρούν τους οικονομικά ασθενέστερους και διαλύουν τη μεσαία τάξη ή, καλύτερα, ό,τι απέμεινε από τη μεσαία τάξη.
Τέσσερα χρόνια μνημόνιο, λοιπόν, με το μεγαλύτερο πρόγραμμα διάσωσης, 240 δισεκατομμύρια νέος δανεισμός για ένα χρέος περίπου 300 δισεκατομμυρίων, που συνεχίζει να καλπάζει, με το μεγαλύτερο πρόγραμμα δημοσιονομικής προσαρμογής που έχει εφαρμοστεί ποτέ σε αναπτυγμένη οικονομία. Περικοπές 20 δισεκατομμύρια και περισσότερα από 10 δισεκατομμύρια περίπου αύξηση φορολογικών εσόδων. 
Αν δεν είναι αυτό η εφαρμογή της θεωρίας του σοκ σε μια οικονομία και σε μια κοινωνία, τι αλήθεια είναι; Έχουμε τη μεγαλύτερη και την πιο πολύχρονη ύφεση που έχει υποστεί ποτέ η οικονομία και η κοινωνία σε καιρό ειρήνης, τη μεγαλύτερη και ταχύτερη αύξηση της ανεργίας, τη μεγαλύτερη μείωση μισθών και συντάξεων και τη μεγαλύτερη αύξηση φορολογίας μέσα σε τέσσερα χρόνια και, συγχρόνως, το χειρότερο και το πιο απίθανο, τη μεγαλύτερη εκτίναξη δημόσιου χρέους που έχει καταγραφεί ποτέ, μετά μάλιστα από δυο διαδοχικά PSI, κουρέματα, του χρέους. Για να μην ξεχνιόμαστε, αυτό –το δημόσιο χρέος, δηλαδή- ήταν η αιτία και η αφετηρία του προβλήματος που δημιούργησε στη συνέχεια την αδυναμία δανεισμού για την εξυπηρέτησή του.
Τι να πούμε τώρα για τα μεγέθη του προϋπολογισμού, για το ισοζύγιο πληρωμών ή αν θέλετε καλύτερα για το πρωτογενές πλεόνασμα, τον νέο εθνικό μας στόχο, το οποίο περιφέρεται επικοινωνιακά σαν να είναι το επίτευγμα του αιώνα; Δεν θα πω τι είναι το πρωτογενές πλεόνασμα, αναφέρθηκαν άλλοι διεξοδικά και καλύτεροι γνώστες από εμένα. Αλλά όλα αυτά που παρουσιάζει η Κυβέρνηση, όσον αφορά στους δημοσιονομικούς αριθμούς, είναι αποτέλεσμα μιας σκληρής, άδικης και αναποτελεσματικής περιοριστικής πολιτικής, η οποία δεν έχει ίχνος μέσα της αναπτυξιακής κατεύθυνσης. Είναι αποτέλεσμα δημιουργικής λογιστικής και αποτέλεσμα μερικής στάσης πληρωμών που έχει κηρύξει το ελληνικό δημόσιο.
Όλα αυτά που σας είπα παραπάνω δεν είναι τίποτα άλλο παρά μια κοινωνική και οικονομική τραγωδία, χωρίς να βοηθούν στη λύση του προβλήματος και χωρίς καν να δημιουργούν ελπίδα και προοπτική ότι μπορούμε να ξεφύγουμε από τον φαύλο κύκλο της ύφεσης και της ανεργίας και ότι η οικονομία μας μπορεί να ανακάμψει γρήγορα. 
Ακόμη και οι εμπνευστές του, που κατά διαστήματα τώρα παίρνουν αποστάσεις, ακόμη και οι πιο φανατικοί στην εφαρμογή αυτού του αποτυχημένου προγράμματος βλέπω τώρα ότι δεν θέλουν καν να το υπερασπιστούν. Θέλουν να το ξεχάσουν και να ξεγράψουν μαζί και τις δικές τους μεγάλες ευθύνες. Αλλά δεν κάνουν τίποτα προς την άλλη πλευρά, να αλλάξουν πολιτική, δηλαδή, προς την πλευρά της ανάπτυξης, της παραγωγικής ανασυγκρότησης και της δημιουργίας νέου πλούτου και θέσεων εργασίας. Και όσο και αν προσπαθούν να μεταθέσουν τη συζήτηση περισσότερο για επικοινωνιακούς λόγους, στη, δήθεν, μνημονιακή αναπτυξιακή ατζέντα, αδυνατούν να αντιληφθούν γιατί αυτό το μοντέλο απέτυχε ή το γνωρίζουν και σιωπούν. Μεταξύ ανεπάρκειας και συνειδητής συνεργασίας στην καταστροφή προτιμώ και θέλω να πιστέψω το πρώτο. Αλλά αυτό δεν αποτελεί παρηγοριά για κανέναν.
Ας αναφερθούμε λίγο στο δήθεν μνημονιακό σχέδιο ανάκαμψης και ανάπτυξης. Τι περιελάμβανε; Ιδιωτικοποιήσεις, μειώσεις μισθών, συντάξεων, αποδοχών και «διαρθρωτικές» αλλαγές -διαρθρωτικές σε εισαγωγικά, γιατί αντί να λύσουν κάτι, μάλλον επιτείνουν το πρόβλημα.
Ξεκινήσαμε τις ιδιωτικοποιήσεις με τρελούς στόχους 50 δισεκατομμυρίων. Μετά πήγαμε στα 22 δισεκατομμύρια, μετά στα 15 δισεκατομμύρια, μπροστά σε μια δημόσια περιουσία που φαίνεται πως είναι και μικρή και απαξιωμένη. Ο απολογισμός; Είναι 2,1 δισεκατομμύρια. Και πώς; Αφού πουλήσαμε τις έτοιμες κερδοφόρες επιχειρήσεις που κάθε άλλο παρά προσελκύουν επενδύσεις και δημιουργούν ανάπτυξη. Κραυγαλέο παράδειγμα ο ΟΠΑΠ. Γιατί τον πουλήσαμε; Τι πρόσφερε ή τι θα προσφέρει στην εθνική οικονομία η πώλησή του; Το 10% του ΟΤΕ; Μήπως δεν ήταν κερδοφόρος ο ΟΤΕ; 
Ιδιωτικοποιήσεις, λοιπόν, που δεν φέρνουν επενδύσεις. Ξεπούλημα της δημόσιας περιουσίας αντί μικρού τιμήματος, λόγω και της εσωτερικής υποτίμησης, και στέρηση της δυνατότητας από το κράτος να εξασφαλίσει υψηλά έσοδα και στο μέλλον από τις συμμετοχές τους σε αυτές τις κερδοφόρες επιχειρήσεις.
Αφήστε, βέβαια, το καταπληκτικό σχέδιο, τις φαεινές ιδέες –ποιοι οικονομικοί φωστήρες τα σκέφτονται όλα αυτά;- να πουλάμε δημόσια κτήρια και μετά το δημόσιο να τα επανενοικιάζει.
Αλήθεια, ποιος μπορεί να πείσει την κοινωνία ότι δεν υπάρχει ιδιοτέλεια, αφού κάποιες φορές οι εκτιμητές της δημόσιας περιουσίας είναι όλως τυχαίως και αγοραστές ή συνδέονται με τους αγοραστές και μετά καταλήγουμε να ιδιωτικοποιήσουμε λιμάνια, αεροδρόμια, δηλαδή τις υποδομές, το νερό, την ενέργεια; Αλήθεια, δεν πρέπει να θυμηθούμε ότι κι εκεί όπου είχε γίνει το λάθος και είχαν ιδιωτικοποιήσει το νερό ως αγαθό -γιατί δεν είναι προϊόν παραγωγής κερδών, είναι δημόσιο αγαθό- μετά το επανακρατικοποιούσαν; 
Ανάπτυξη, λοιπόν, δεν γίνεται μ’ αυτόν τον τρόπο. Ξεπούλημα των «εργαλείων» ανάπτυξης και των αναπτυξιακών πόρων γίνεται, επ’ ωφελεία μόνο των κερδοσκοπικών κεφαλαίων και όχι της οικονομίας. 
Αυτά, κυρίες και κύριοι συνάδελφοι της δεξιάς πλευράς –αναφέρομαι και στους Υπουργούς-, από έναν υποστηρικτή –θέλω να πιστεύω συνεπή- της κοινωνικής οικονομίας της αγοράς, που πιστεύει στη μεικτή οικονομία και στα αποτελέσματά της, τα οποία πρέπει να είναι επ’ ωφελεία όχι μόνο των επιχειρηματικών συμφερόντων, αλλά και των εργαζομένων και της εθνικής οικονομίας και του κοινωνικού συνόλου.
Έφυγε ο συνάδελφος και πρώην Υπουργός από τη Νέα Δημοκρατία, που αναφέρθηκε προηγουμένως στον Κωνσταντίνο Καραμανλή. Οι παρακαταθήκες του Κωνσταντίνου Καραμανλή αυτό μάς υπενθυμίζουν και μας δείχνουν τον δρόμο που φαίνεται πως κάποιοι πολιτικοί επίγονοί του ξεχνούν ή δεν θέλουν να θυμούνται. 
Αν θέλετε να μιλήσουμε για επενδύσεις και ανταγωνισμό και αν υπάρχουν επενδυτές, ας φέρουν τα κεφάλαιά τους και ας τα επενδύσουν σε τομείς της ελληνικής οικονομίας και όχι να τους δίνουμε τζάμπα τμήματα υποδομών και ας αποδείξουν ότι μπορούν, ανταγωνιζόμενοι και τον δημόσιο τομέα, να προσφέρουν καλύτερες υπηρεσίες. Χαρακτηριστικό παράδειγμα είναι η ενέργεια, η ΔΕΗ, και αυτό που ετοιμάζουν.
Εξάλλου, μιας και αναφερθήκαμε στη ΔΕΗ, το κόστος της ενέργειας είναι υψηλό στην πατρίδα μας και αυτός είναι ένας από τους πολλούς λόγους που δεν βοηθούν στην ανάπτυξη της οικονομίας. 
Για να μη μείνει αναπάντητο το μετέωρο επιχείρημα των νεοφιλελεύθερων απόψεων, περί μεγάλου κρατικού τομέα στην Ελλάδα, περί κρατισμού, θα σας θυμίσω τούτο μόνο, κύριοι Υπουργοί: Πριν από λίγους μήνες η κρατική επενδυτική γερμανική τράπεζα ήταν στην Ελλάδα για να βοηθήσει, δήθεν, την ανάπτυξη. Το 30% της «DEUTSCHE TELEΚOM» ανήκει στην ιδιοκτησία του γερμανικού δημοσίου, της Deutsche Bank το ίδιο. Αν δεν με απατά και η μνήμη μου, και ένα μεγάλο κομμάτι μιας μεγάλης της αυτοκινητοβιομηχανίας ανήκει σ’ ένα από τα ομόσπονδα κρατίδια όπου υπάρχουν οι παραγωγικές δομές. 
Όσο για τη μείωση του κόστους παραγωγής και της ανάκτησης της ανταγωνιστικότητας και τις επενδύσεις -που δεν έρχονται στην πατρίδα μας- μόνο μέσω της μείωσης του εργατικού κόστους, αυτό δεν αντέχει καν στην κριτική. Τι θέλετε; Να δώσουμε μισθούς Βουλγαρίας; Αλλά και πάλι, βλέπετε στη Βουλγαρία να γίνονται μεγάλες επενδύσεις και να υπάρχει ανταγωνιστικότητα; 
Η ανταγωνιστικότητα θα κερδηθεί μόνο αν επιλέξουμε κλάδους υψηλής προστιθέμενης αξίας, συνδυάζοντας τις γνώσεις και τα χαρακτηριστικά του ανθρώπινου δυναμικού. Η ανταγωνιστικότητα θα βελτιωθεί αν πατάξουμε τη γραφειοκρατία, την ανομία, τη διαφθορά και αν δημιουργήσουμε φιλικό περιβάλλον προς την επιχειρηματικότητα.
Επιτρέψτε μου μια μικρή αναφορά στον πρωτογενή τομέα και στη σημασία του για τη σωτηρία, την επιβίωση και την ανάπτυξη, τη μεγέθυνση του ακαθάριστου προϊόντος και την εξασφάλιση πολλών θέσεων εργασίας. Πρέπει να συνδεθεί με τη βαριά μας βιομηχανία, τον τουρισμό, να της προσδώσει προστιθέμενη αξία και να μην επαναπαυόμαστε, κυρίες και κύριοι συνάδελφοι, στη θετική συγκυρία για τον τουρισμό, που μας έφερε μεγάλο αριθμό επισκεπτών και έσοδα τα οποία πραγματικά χρειαζόμαστε.
Όσον αφορά στις μεταρρυθμίσεις, μάλλον ως απορρυθμίσεις λειτουργούν και αυτό δεν το λέω μόνο εγώ ή η Αντιπολίτευση. Δείτε και οικονομολόγους, οι οποίοι μιλούν για τις μεταρρυθμίσεις-απορρυθμίσεις που βαθαίνουν την ύφεση και δημιουργούν μεγαλύτερα προβλήματα. Τα αποτελέσματα είναι πολλά και στην πατρίδα μας. 
Θυμάται κανείς το δήθεν άνοιγμα των επαγγελμάτων των ταξιτζήδων ή των φορτηγατζήδων; Μπορεί. Τα αποτελέσματα, όμως, δεν τα θυμάται σίγουρα κανείς, γιατί δεν υπήρξαν. Το μοντέλο, λοιπόν, της μνημονιακής λογικής της ανάπτυξης έχει αποτύχει παντού και περισσότερο σε μας, που είχαμε τα δομικά προβλήματα της οικονομίας μας από το παρελθόν. Αυτή η πολιτική δημιούργησε και πρόσθεσε περισσότερα προβλήματα.
Στην οικονομία, λοιπόν, και στην πατρίδα μας αυτό που χρειάζεται είναι να αναπροσαρμόσουμε και να ανασυγκροτήσουμε το αναπτυξιακό και αναπαραγωγικό μας μοντέλο προς τελείως διαφορετική κατεύθυνση, όχι μόνο από αυτό που ήταν χθες, αλλά και προς αυτό που επιβάλλει η μνημονιακή πολιτική.
Κυρίες και κύριοι συνάδελφοι, θέλουμε τις μεγάλες επενδύσεις, αλλά θέλουμε και τις μικρές και τις μεσαίες. Θέλουμε και τις πολλές μικρές επενδύσεις που γίνονται από Έλληνες στο εσωτερικό της χώρας, οι οποίοι θα επενδύουν και στην καινοτομία και στην υψηλή τεχνολογία. Θέλουμε τα πολλά καλά και ποιοτικά προϊόντα του αγροκτηνοτροφικού τομέα που έχουν και εξαγωγική κατεύθυνση και που δεν μας εξασφαλίζουν μόνο την αυτάρκεια, αλλά μεγεθύνουν και το ΑΕΠ. 
Θέλω εδώ με δύο λόγια να αναφερθώ στη φέτα και στα ολέθρια σφάλματα που έχουν γίνει. Παραδώσαμε δυστυχώς, ένα εξαγώγιμο προϊόν υψηλής αξίας και για την οικονομία και για την κτηνοτροφία με τριακόσιες πενήντα χιλιάδες θέσεις εργασίας, βορά στα συμφέροντα του ευρωπαϊκού Βορρά. 
Στο πλαίσιο των διαπραγματεύσεων του ελεύθερου εμπορίου μεταξύ της Ευρωπαϊκής Ένωσης και του Καναδά, είναι η ώρα και υπάρχει η τελευταία ευκαιρία για τον Πρωθυπουργό, ακόμη και με βέτο, να προστατεύσει τη φέτα. Διαφορετικά, μετά από λίγα χρόνια θα την χάσουμε και στο εσωτερικό της Ευρωπαϊκής Ένωσης. 
Όμως, πρέπει, κυρίες και κύριοι συνάδελφοι, να στηρίξουμε και τις μικρομεσαίες επιχειρήσεις, την ραχοκοκαλιά της οικονομίας, διότι από αυτές δημιουργούνται οι θέσεις εργασίας. Αν επιβιώσουν πολλές από αυτές, την επόμενη μέρα θα βοηθήσουν πραγματικά στην επίλυση του προβλήματος της ανεργίας.
Όλα αυτά που σας ανέφερα, έχουν σημασία και μπορούν να αποδώσουν, αν καταπολεμήσουμε τη γραφειοκρατία που στοιχίζει ακριβά στην οικονομία μας, αν πατάξουμε τη φοροδιαφυγή που ζει και βασιλεύει. 
Δεν κάνατε σχεδόν τίποτα απολύτως, κύριοι της Κυβέρνησης, γιατί δεν βρίσκεται ούτε ψηλά -αν θέλετε- στην ιεράρχησή σας και δεν είναι και η επιλογή σας, όπως και η δημιουργία ενός σύγχρονου και αποτελεσματικού κράτους που να μπορεί να υπηρετεί και την ανάπτυξη και την κοινωνία.
Όλα αυτά, βέβαια, πρέπει να γίνουν, αντιμετωπίζοντας, στην κυριολεξία, την ανθρωπιστική κρίση που αφορά ένα μεγάλο μέρος της κοινωνίας μας, δημιουργώντας ένα δίκτυ ασφάλειας γι’ αυτούς που το έχουν ανάγκη -στο πλαίσιο μιας συνεκτικής και δίκαιης κοινωνικής πολιτικής- και στηρίζοντας την εγχώρια ζήτηση, γιατί χωρίς εσωτερική ζήτηση καμμιά οικονομία δεν μπορεί να αντέξει.
Πρέπει να μιλήσουμε για τις δημόσιες δαπάνες και για τους γνωστούς δημοσιονομικούς μας πολλαπλασιαστές που δεν πρέπει να περικόπτονται, κύριε Υπουργέ, ως ο εύκολος στόχος, αλλά πρέπει να αυξηθούν, αν θέλουμε να ελπίζουμε σε ανάκαμψη. Αυτή η ανάκαμψη δεν μπορεί να έρθει -σας επαναλαμβάνω- αν δεν καταπολεμήσουμε -και με αναδρομική ισχύ- τη φοροδιαφυγή, αντί να ισοπεδώνουμε συνεχώς τους έντιμους και συνεπείς φορολογουμένους με δυσβάσταχτα φορολογικά βάρη, κι αν δεν πληρώσουν και οι πλούσιοι αυτά που τους αναλογούν.
Θα ήθελα να σημειώσω ότι το πλουσιότερο κομμάτι της κοινωνίας μας αύξησε κατά 70% το εισόδημά του μέσα στα χρόνια της κρίσης, έναντι των φτωχότερων.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
 <Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Δεν πρέπει να ξεχνούμε -γιατί βλέπω τον φίλο και συνάδελφο εδώ- πως περισσότερο από την φτώχεια, από την ανεργία και από την ανέχεια αυτό που εξοργίζει, είναι η αδικία, όπως έλεγε ο Κωνσταντίνος Καραμανλής. 
Και η αγρίως χειμαζόμενη ελληνική κοινωνία δεν θα ανεχτεί για πολύ να πληρώνουν οι οικονομικά ασθενέστεροι, ενώ οι πλούσιοι και οι φοροδιαφεύγοντες να αυξάνουν τα εισοδήματά τους. 
Άφησα στο τέλος, κυρίες και κύριοι συνάδελφοι, το μεγάλο χρηματοπιστωτικό τομέα, το μεγάλο πρόβλημα ρευστότητας της οικονομίας και την πρόσβαση σ’ αυτό, που δυστυχώς δεν έχουν ούτε οι επιχειρήσεις ούτε τα νοικοκυριά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε. Ο χρόνος ομιλίας σας έχει πάει στα δεκαέξι λεπτά.</ChairmanSpeech>
<Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Σας ευχαριστώ για την ανοχή, κύριε Πρόεδρε. Δώστε μου ένα λεπτό ακόμη. 
Θέλω να το συνδυάσω με αυτό που έγινε στην Ιρλανδία, κύριε Υπουργέ. Εκεί οι διοικήσεις, οι διορισμένες από το ιρλανδικό δημόσιο, μείωσαν στο ελάχιστο τα κέρδη των τραπεζών, για να χρηματοδοτήσουν την οικονομία. 
Δείτε τι γίνεται με το ελληνικό τραπεζικό σύστημα. Δεν τα λέω εγώ ούτε η Αντιπολίτευση. Τα λένε ακόμη και φωνές των συναδέλφων σας και μέσα από τα κόμματα που στηρίζουν την Κυβέρνηση. 
Κυρίες και κύριοι συνάδελφοι, δεν προσπάθησα να σας παρουσιάσω μία ολοκληρωμένη πρόταση για έναν άλλο δρόμο. Πρώτον, γιατί δεν έχω τη δυνατότητα, ούτε τις γνώσεις -πέρα από τις βασικές γνώσεις πολιτικής οικονομίας. Και δεύτερον, γιατί όλα αυτά εκφεύγουν των δυνατοτήτων μας, αλλά φαντάζομαι και των δυνατοτήτων που έχουν άλλοι, πολύ πιο ειδικοί και γνώστες από εμένα. 
Αυτό που χρειάζεται είναι συστράτευση και η σύνθεση απόψεων πολιτικών και κοινωνικών δυνάμεων. Χρειάζεται ακόμη ένα εθνικό σχέδιο θεσμικής και παραγωγικής ανασυγκρότησης από μια μεγάλη ομάδα με τα καλύτερα μυαλά των Ελλήνων της Ελλάδας και του εξωτερικού.
Όμως, σας παρουσίασα τους δικούς μου προβληματισμούς και τις σκέψεις, αν θέλετε, και πολλών άλλων από την κοινωνία, ανθρώπων της δημιουργίας και του μόχθου και προσπάθησα να δείξω με επιχειρήματα και θέσεις έναν άλλο δρόμο, χωρίς να μπω στον εύκολο πειρασμό της σκληρής κριτικής που θα μπορούσα. Εξάλλου, σήμερα όλοι αντιλαμβάνονται, η συντριπτική πλειοψηφία, ότι αυτό που εφαρμόζετε απέτυχε οικτρά, βυθίζοντας στην απόγνωση ένα μεγάλο μέρος της ελληνικής κοινωνίας και καταστρέφοντας ό,τι έμεινε από τον παραγωγικό ιστό της χώρας. 
Αυτός ο προϋπολογισμός, λοιπόν, συνεχίζει και υπηρετεί αυτή τη λογική και γι’ αυτό τον καταψηφίζω.
Ευχαριστώ, κύριε Πρόεδρε.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε συνάδελφε. 
Το λόγο έχει για δώδεκα λεπτά ο Υπουργός Εσωτερικών κ. Μιχελάκης.
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, περάσαμε μία δύσκολη, την πιο δύσκολη χρονιά στο μακρύ σπιράλ της κρίσης. Ξέρουμε όλοι τη δεινή οικονομική κατάσταση στην οποία βρέθηκε η χώρα. Ζούμε όλοι την κοινωνική πραγματικότητα. Σχεδόν όλοι οι δείκτες είναι στο κόκκινο. Η ανεργία πλησίασε το 28% του ενεργού πληθυσμού, ενώ στους νέους ξεπέρασε το διπλάσιο.
Ξέρουμε πολύ καλά τις δυσκολίες που αντιμετωπίζουν οι άνθρωποι δίπλα μας. Όμως, ξέρουμε και κάτι ακόμα. Ξέρουμε ότι από τις δικές μας αποφάσεις διακυβεύεται το μέλλον του τόπου για τα επόμενα χρόνια. Οι ώρες είναι κρίσιμες και σε τέτοιες ώρες δεν μπορούμε να παριστάνουμε τους παρατηρητές των γεγονότων ούτε τους σχολιαστές της επικαιρότητας ούτε μπορούμε να μοιράζουμε ευχές. Κανένας δεν μπορεί να βοηθήσει τους Έλληνες, ρίχνοντας τη χώρα στο γκρεμό και διώχνοντας τις επενδύσεις. Κανένας δεν μπορεί να φέρει δουλειές πολεμώντας τις επιχειρήσεις. Κανένας δεν μπορεί να νομίζει πως εξαντλεί το χρέος του, κατηγορώντας τους άλλους πως δεν ανταποκρίνονται στο δικό τους ούτε και υποσχόμενος καλύτερες μέρες χωρίς να προτείνει το παραμικρό, αλλά ούτε και λέγοντας όχι σε όλα. Η στείρα αντίδραση και ο ανέξοδος λαϊκισμός δεν οδηγούν στη διάσωση, αλλά στην καταστροφή της χώρας. 
Ας σκεφθούμε σοβαρά σε ποια κατάσταση βρισκόταν η χώρα πριν από ενάμισι χρόνο. Η Ελλάδα απειλούνταν με έξοδο από το ευρώ, κινδύνευε να καταρρεύσει και ήταν στα πρόθυρα εθνικής τραγωδίας. Χρειάστηκαν δύσκολες αποφάσεις για να γαντζωθούμε στην άκρη και να απομακρυνθούμε από τον γκρεμό. Κάναμε και εξακολουθούμε να κάνουμε τεράστιες θυσίες. Και οι θυσίες αυτές –ας είμαστε επιτέλους ειλικρινείς- άρχισαν ήδη να πιάνουν τόπο. Η χώρα πάει να σταθεί στα πόδια της. Υπάρχει θεαματική ανάκαμψη στον τουρισμό, βελτιώνεται η ανταγωνιστικότητα της οικονομίας και μηδενίζεται το χάσμα στο εμπορικό ισοζύγιο. Αλλάζουν θετικά οι αξιολογήσεις από τους ξένους οίκους. Πέφτουν σε εντυπωσιακό βαθμό τα spread. Εκδηλώνεται έντονο ενδιαφέρον για ξένες επενδύσεις. Δημιουργούνται βασικές προϋποθέσεις για νέες θέσεις εργασίας. 
Όμως, το πιο σημαντικό είναι πως στο τέλος του χρόνου η χώρα πετυχαίνει πρωτογενές πλεόνασμα και αυτό σημαίνει δύο πράγματα. Πρώτον, ότι μπορούμε να διαθέσουμε το 70% για να αποκαταστήσουμε αδικίες του χθες. Δεύτερον, ότι από την ερχόμενη άνοιξη, όταν θα έχουμε τα επίσημα στοιχεία από την EUROSTAT, η χώρα θα ανοίξει την πιο κρίσιμη διαπραγμάτευση για την οριστική λύση του προβλήματος του δημοσίου χρέους. Πρόκειται για δέσμευση που ανέλαβαν οι εταίροι μας έναντι της δικής μας δέσμευσης για πρωτογενές πλεόνασμα. Και όταν εμείς τηρούμε τις δεσμεύσεις μας, το ίδιο οφείλουν να κάνουν και εκείνοι. 
Είμαστε, λοιπόν, μόλις λίγους μήνες πριν από την πιο κρίσιμη μάχη. Και την μάχη αυτή, μια μάχη που δίνει ο Πρωθυπουργός Αντώνης Σαμαράς, οφείλουμε να τη δώσουμε όλοι με όλες μας τις δυνάμεις. Οφείλουμε προπάντων να συνειδητοποιήσουμε –και απευθύνομαι κυρίως στους συναδέλφους της Αντιπολίτευσης- πως είναι έγκλημα κάθε απόπειρα υπονόμευσης. Είναι έγκλημα κάθε προσπάθεια που απειλεί να τινάξει τις θυσίες του κόσμου στον αέρα. Είμαστε στο τέλος της ανηφόρας και δεν έχουμε το δικαίωμα να κατρακυλήσουμε στο βάλτο.
Κυρίες και κύριοι συνάδελφοι, στον αγώνα αυτό οι Βουλευτές που στηρίζουμε την Κυβέρνηση, σηκώνουμε μεγάλο βάρος και παίρνουμε δύσκολες αποφάσεις. Το ίδιο και όσοι έχουμε την τιμή να υπηρετούμε τη χώρα, μετέχοντας σε αυτή την Κυβέρνηση. Δεν εκχωρούμε, λοιπόν, το δικαίωμα της κοινωνικής ευαισθησίας σε κανέναν. Δεν μοιράζουμε λόγια. Κάνουμε ό,τι είναι δυνατόν για τη χώρα και τον άνθρωπο που είναι δίπλα μας. 
Στο Υπουργείο Εσωτερικών, παρά την ασφυκτική οικονομική στενότητα, εξαντλήσαμε κάθε δυνατότητα κοινωνικής στήριξης. Πετύχαμε φέτος, κυρίες και κύριοι συνάδελφοι, να μην μείνει κανένα παιδί εκτός των βρεφονηπιακών σταθμών, επιχορηγώντας περισσότερες από εξήντα χιλιάδες άνεργες ή εργαζόμενες μητέρες. Διασφαλίσαμε την απρόσκοπτη λειτουργία των κέντρων ημερήσιας φροντίδας ηλικιωμένων και των κέντρων φροντίδας ΑΜΕΑ. Δώσαμε νωρίτερα φέτος τα κονδύλια για τη θέρμανση των σχολείων. Δεν μείναμε όμως εκεί. Ξέρουμε ότι οι ανάγκες είναι αυξημένες και γι’ αυτό εξασφαλίσαμε πρόσθετα κονδύλια 8 εκατομμύρια ευρώ για τη θέρμανση των σχολικών μονάδων. 
Επίσης, δώσαμε έγκαιρα ικανοποιητική λύση στο πρόβλημα της μεταφοράς των μαθητών. Ενισχύσαμε, σε συνεργασία με το Υπουργείο Εργασίας, το πρόγραμμα «Βοήθεια στο Σπίτι». Δρομολογήσαμε στη Γραμματεία Ισότητας μία σειρά δράσεων για την απασχόληση και την κοινωνική συνοχή. Προωθήσαμε, μαζί με τα συναρμόδια Υπουργεία, την εθνική στρατηγική για τους Έλληνες Ρομά, με σκοπό την ομαλή κοινωνική τους ένταξη, με έμφαση στην διασφάλιση της απρόσκοπτης πρόσβασης στην εκπαίδευση χωρίς διαχωρισμούς. 
Σε ό,τι αφορά τη λειτουργία των οργανισμών τοπικής αυτοδιοίκησης, προχωρήσαμε σε ρύθμιση των ληξιπρόθεσμων υποχρεώσεών τους, βελτιώσαμε το πλαίσιο λειτουργίας του Παρατηρητηρίου Οικονομικής Αυτοτέλειας των οργανισμών της τοπικής αυτοδιοίκησης, για να διασφαλίσουμε τη βιωσιμότητα -προσέξτε- χωρίς να επιβαρύνουμε τους φορολογούμενους. 
Αντιμετωπίζουμε τα χρόνια προβλήματα του θεσμού των ΣΔΙΤ, για να προωθήσουμε επενδύσεις και να εξασφαλίσουμε νέες θέσεις εργασίας σε κρίσιμους τομείς, όπως είναι η ενέργεια και η διαχείριση των αποβλήτων. 
Ολοκληρώνουμε την αποπληρωμή των οφειλών προς τις περιφέρειες και καταβάλλουμε τις οφειλές των δήμων προς την ΕΥΔΑΠ και την ΕΥΑΘ από τον κρατικό προϋπολογισμό. Εξασφαλίσαμε για τις περιοχές που επλήγησαν από τα πρόσφατα ακραία καιρικά φαινόμενα την απαραίτητη οικονομική στήριξη για τις πιο επείγουσες ανάγκες τους. Χορηγούμε έκτακτη οικονομική ενίσχυση στους πληγέντες, με μία απλή αίτηση και με μία υπεύθυνη δήλωση, χωρίς περιττή γραφειοκρατία και χωρίς χρονοβόρες διαδικασίες. 
Σε κάθε περίπτωση -και θέλω να το υπογραμμίσω χωριστά αυτό- δίνουμε έμφαση στον απαρέγκλιτο σεβασμό της νομιμότητας, στέλνοντας κάθε σοβαρή και βάσιμη καταγγελία στις αρμόδιες ελεγκτικές ή εισαγγελικές αρχές. 
Υπενθυμίζω ότι ζητήσαμε να γίνει έλεγχος της διαδικασίας διαχείρισης των απορριμμάτων στην Αττική, του μεγάλου κυκλώματος παράνομων ελληνοποιήσεων στη δυτική Αχαΐα, των καταγγελιών για το Τμήμα Αλλοδαπών του Δήμου Αθηναίων, την απαράδεκτη τακτική κάποιων μεταφορέων να κάνουν επιλεκτική εκτέλεση δρομολογίων για μαθητές, την προκλητική απαίτηση σε αυτούς τους δύσκολους καιρούς κάποιων παιδικών σταθμών, που απαιτούσαν παράνομα επιπλέον χρήματα από τους γονείς, των κυκλωμάτων που ζητούσαν μίζες για τη χορήγηση άδειας λαϊκών αγορών, την παραπομπή υπαλλήλων του Υπουργείου Εσωτερικών για πειθαρχικά παραπτώματα αλλά και την παύση εν ενεργεία δημάρχου για σωρεία αδικημάτων. 
Κυρίες και κύριοι συνάδελφοι, σε ό,τι αφορά το μείζον ζήτημα της κινητικότητας, στόχος μας να υπάρξουν ρεαλιστικές, δίκαιες και κοινωνικά ευαίσθητες λύσεις, αλλά και καλύτερες υπηρεσίες στο δημότη, μέσα από τον εξορθολογισμό των υπηρεσιών των δήμων. 
Συμφωνήσαμε, μετά από εξαντλητικό διάλογο, την πρόταση για τη διαδημοτική εθελοντική κινητικότητα, που ήταν ένα πάγιο αίτημα της τοπικής αυτοδιοίκησης. Καταβάλλουμε ταυτόχρονα κάθε δυνατή προσπάθεια για να επιλύσουμε προβλήματα στους δήμους που έχουν έλλειψη προσωπικού μέσω της προσωρινής διαθεσιμότητας, μέσα από την οποία θα προκύψουν μετακινήσεις από δήμους που έχουν πλεονάζον προσωπικό σε δήμους που έχουν κενά. 
Ταυτόχρονα, σχεδιάζουμε την εκκαθάριση των δημοτικών επιχειρήσεων που δεν μπορούν ούτε να σταθούν στα πόδια τους ούτε το έργο που ανέλαβαν να φέρουν σε πέρας και κυρίως, επιβαρύνουν το φορολογούμενο πολίτη.
Μία ακόμα σημαντική καινοτομία που επεξεργαζόμαστε αφορά τη θεμελίωση της οικονομικής αυτοτέλειας των δήμων. Αντί, δηλαδή το κράτος να χρηματοδοτεί τους δήμους, να τους εκχωρεί το δικαίωμα είσπραξης του φόρου ακινήτων. Πρόκειται για μέτρο που εφαρμόζεται στις περισσότερες προηγμένες χώρες με πολύ θετικά αποτελέσματα, αλλά χρειάζεται διαβούλευση, καθώς και πολύ και καλή προετοιμασία.
Ταυτόχρονα, προετοιμάζουμε την ολοκλήρωση της εφαρμογής του «Καλλικράτη» και τις αναγκαίες βελτιωτικές παρεμβάσεις. Μάλιστα, στο επόμενο διάστημα θα ζητήσω από τα κόμματα, κυρίες και κύριοι συνάδελφοι, τη σύσταση διακομματικής επιτροπής για να ακουστούν όλες οι προτάσεις για το σημαντικό αυτό θέμα.
Στις άμεσες προτεραιότητές μας είναι και η αναμόρφωση του πλαισίου που αφορά τη χρηματοδότηση των κομμάτων, έτσι ώστε να μην έχει μείνει καμμία σκιά σε ό,τι έχει να κάνει με το πολιτικό χρήμα. Να διασφαλιστεί πλήρως η διαφάνεια και να αποκλειστεί κάθε ειδική μεταχείριση στα κόμματα και στους πολιτικούς. Βασικοί μας άξονες για το σκοπό αυτό θα είναι η μείωση της κρατικής χρηματοδότησης, η απόλυτη διαφάνεια στην ιδιωτική χρηματοδότηση, η αυστηροποίηση της διαδικασίας χρηματοδότησης, ο οικονομικός έλεγχος πολιτικών και κομμάτων από ανεξάρτητη αρχή αυξημένου κύρους, η οποία επιπλέον θα ασκεί ουσιαστικό έλεγχο του «πόθεν έσχες» των πολιτικών και την ηλεκτρονική διασύνδεση του «πόθεν έσχες» με φορολογικά στοιχεία και δηλώσεις. Εθνική υποχρέωση και βασική πολιτική μας δέσμευση είναι προπάντων η προώθηση της νομοθετικής πρωτοβουλίας για την ψήφο των ομογενών. Το προσχέδιο είναι ήδη έτοιμο και σύντομα θα ξεκινήσει σχετικός διάλογος. 
Είναι απαραίτητη προϋπόθεση για την ενίσχυση των δεσμών της πατρίδας μας με τους απόδημους Έλληνες. Είναι χρέος που οφείλουμε όλοι οι συνάδελφοι από όλες στις πτέρυγες της Βουλής. Προετοιμάζουμε ταυτόχρονα τη θέσπιση νέου Κώδικα Ιθαγένειας, που να λύνει ανάμεσα στα άλλα και τα προβλήματα που αντιμετωπίζουν τα παιδιά που μεγάλωσαν και πήγαν σχολείο στην Ελλάδα.
Όμως, ολοκληρώσαμε και φέρνουμε στη Βουλή των κώδικα για τη μετανάστευση. Κωδικοποιούμε μέσα σε ένα ενιαίο κείμενο είκοσι έναν νόμους, οκτώ προεδρικά διατάγματα, και σαράντα δύο υπουργικές αποφάσεις. Απλοποιούμε πολύχρονες και πολύπλοκες διαδικασίες που τις περισσότερες φορές, οι περισσότερες από αυτές ήταν περιττές. 
Το σπουδαιότερο είναι ότι από το 2008 είχαμε στο Υπουργείο δέκα χιλιάδες πεντακόσιες εκκρεμείς αιτήσεις για ανθρωπιστικούς και εξαιρετικούς λόγους, τις οποίες μέσα σε επτά μήνες –από το 2008 τονίζω- τις διεκπεραιώσαμε όλες. Διπλασιάσαμε το ρυθμό απόδοσης ιθαγένειας σε ομογενείς από τη Βόρειο Ήπειρο και μετατρέψαμε το Ειδικό Δελτίο Ταυτότητας Ομογενούς σε αορίστου χρόνου, απαλλάσσοντας από τη μεγάλη ταλαιπωρία της ανανέωσης πάνω από εκατό χιλιάδες βορειοηπειρώτες.
Στις προτεραιότητές μας είναι -το τονίζω άλλη μία φορά αυτό- και η αντιμετώπιση με άμεση νομοθετική πρωτοβουλία μιας σειράς παθογενειών που ταλαιπωρούν τους δήμους και τους δημότες.
Κυρίες και κύριοι συνάδελφοι, ακούγονται πολλά από την πλευρά της Αντιπολίτευσης. Εκείνο που δεν ακούστηκε είναι μία άλλη πρόταση. Εκείνο που δεν προτάθηκε είναι ένας άλλος προϋπολογισμός. Εκείνο που δεν ειπώθηκε είναι η αλήθεια. Όμως, δε λύνονται τα προβλήματα με σχόλια ανεύθυνων παρατηρητών ούτε με κραυγές και διχαστικές αντιπαραθέσεις, ούτε με αοριστολογίες κενές περιεχομένου. 
Δεν θα υποστηρίξω ότι έχουμε έναν ευχάριστο προϋπολογισμό. Έχουμε τον μόνο εφικτό προϋπολογισμό, τον προϋπολογισμό της χρονιάς που θα σημάνει τη λύση στο πρόβλημα του χρέους, της χρονιάς που θα σημάνει το τέλος της ύφεσης και την αρχή για τη μείωση της ανεργίας, της χρονιάς που θα βάλει τα θεμέλια για την εδραίωση μιας καλύτερης προοπτικής και την αναγέννηση της χαμένης ελπίδας. Με αυτή την πεποίθηση το χρέος όλων είναι κοινό. Ναι, στον προϋπολογισμό, ναι, στην κυβερνητική σταθερότητα, ναι στον Πρωθυπουργό μας, τον Αντώνη Σαμαρά. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κύριο Υπουργό.
Κυρίες και κύριοι συνάδελφοι, η ΓΣΕΕ-ΑΔΕΔΥ καταθέτει ψήφισμα με το οποίο εκφράζει την αντίθεσή της στο περιεχόμενο και στους στόχους του Κρατικού Προϋπολογισμού του 2014 και δηλώνει ότι θα συνεχίσει τη μάχη μαζί με τους εργαζόμενους, για την απόκρουση των μνημονιακών πολιτικών.
Το ψήφισμα για την οικονομία του χρόνου θα κατατεθεί στα Πρακτικά της σημερινής συνεδρίασης.
(Στο σημείο αυτό κατατίθεται για τα Πρακτικά το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το λόγο έχει ο Υπουργός Περιβάλλοντος, Ενέργειας και Κλιματικής Αλλαγής, ο κ. Μανιάτης για δώδεκα λεπτά.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κυρίες και κύριοι συνάδελφοι, ο φετινός προϋπολογισμός είναι ο προϋπολογισμός της τελικής προσπάθειας. Είναι τα τελευταία μέτρα του δρόμου, προκειμένου να κόψουμε το νήμα νικητές και όχι ηττημένοι. 
Νικητές σημαίνει να συνεχίσει η Ελλάδα να πηγαίνει μπροστά, να συγχρονίζει το βήμα της με τις προηγμένες δυτικές κοινωνίες. Αρέσει, δεν αρέσει σε κάποιους, η προσπάθεια αυτή πρέπει να πετύχει. Και θα πετύχει. Όσοι ονειρεύονται εθνικά περήφανες χρεοκοπίες τύπου Αργεντινής, δίνουν λυσσαλέο αγώνα για να χαθεί η νίκη στα τελευταία μέτρα. Θέλουν να γυρίσει η Ελλάδα στο παρελθόν. Και μάλιστα, όχι απλά στο δικό μας παρελθόν, αλλά στο παρελθόν χωρών γειτονικών που πέρασαν πολύ πιο δύσκολα χρόνια από μας. Αυτή τη χάρη δεν θα την κάνει ούτε ο ελληνικός λαός, ούτε η ελληνική Κυβέρνηση, ούτε η ελληνική Βουλή. 
Γι’ αυτό και η υπερψήφιση του προϋπολογισμού θα πρέπει να είναι ένα μεγάλο ναι στην Ελλάδα που άντεξε, στην Ελλάδα που ξαναβγαίνει δυναμικά μπροστά. Να είναι ένα μεγάλο ναι για ένα νέο ελληνικό οικονομικό και παραγωγικό μοντέλο με μεταρρυθμίσεις, με επενδύσεις, με ανάπτυξη. Μοντέλο που θα βασίζεται στην εθνική ανταγωνιστικότητα, στα εθνικά συγκριτικά πλεονεκτήματα, στους ενδογενείς πόρους, που δεν είναι άλλοι από τη γη, τον φυσικό μας πλούτο, το διανοητικό μας κεφάλαιο, τις ικανότητες, τη δημιουργικότητα, τη φαντασία, την καινοτομία, όλα αυτά που δημιουργούν τη μεγάλη εθνική υπεραξία. Να είναι ένα μεγάλο θετικό ναι σε ένα νέο, αποτελεσματικό και λειτουργικό κράτος. Σε ένα κράτος που έχει φιλοεπενδυτική διοίκηση και αυτοδιοίκηση και φιλοεπενδυτική κοινωνία. Να είναι ένα μεγάλο ναι σε μία κοινωνία συνοχής και δικαιοσύνης, που προστατεύει τις ευπαθείς ομάδες και κυρίως ένα μεγάλο ναι στην πολιτική σταθερότητα και στην αναγκαία εθνική συναίνεση και αυτοπεποίθηση. 
Χρειαζόμαστε, κυρίες και κύριοι συνάδελφοι, ένα ισχυρό ρεύμα θετικής σκέψης. Χρειαζόμαστε ξανά την πίστη και την ελπίδα στις δυνατότητες της χώρας μας και στις αρετές των πολιτών της. Χρειαζόμαστε τη θετική πρόθεση, τη θετική πεποίθηση. Να βάλουμε παντού ένα συν. Παντού. Όταν, όμως, πυροβολούμε εμείς οι ίδιοι τα πόδια μας, όταν η αντιπολιτευτική σκοπιμότητα γίνεται πριόνι που ροκανίζει το κλαδί, πάνω στο οποίο όλοι καθόμαστε, είναι λογικό να αποτελεί βούτυρο στο ψωμί όσων επιδιώκουν να δημιουργούν μια άδικη διεθνή ατμόσφαιρα και να υπονομεύουν τις εθνικές προσπάθειες για την οριστική έξοδο από την κρίση. 
Κυρίες και κύριοι συνάδελφοι, έχουμε πλέον αρκετά δεδομένα για να είμαστε αισιόδοξοι, ειδικά καθώς σε λίγο αρχίζει ο χρόνος για την επερχόμενη Ελληνική Προεδρία στο Συμβούλιο της Ευρωπαϊκής Ένωσης. Και είναι ένα ακόμη εθνικό πλεονέκτημα αυτό, καθώς ταυτόχρονα θα ανοίξει -και εν όψει των εκλογών- η μεγάλη συζήτηση για το ποια πρέπει να είναι η αφήγηση της νέας Ευρώπης. 
Η Ελλάδα βρέθηκε στο μάτι το κυκλώνα. Αντέξαμε, και δικαιούμαστε να είμαστε τώρα το επίκεντρο για τη συζήτηση του μετά. Για το πώς και με ποιες προϋποθέσεις μπορεί η Ευρώπη, μετά την κρίση, να συνεχίσει να εγγυάται στα μέλη της τη θεσμική ισοτιμία, την αξιοπιστία κάθε μέλους, την αξιοπρέπεια κάθε λαού. Είναι η ώρα που ο ελληνικός λαός πρέπει να ασκήσει το θεμελιώδες δικαίωμά του στην αισιοδοξία. Γι’ αυτό και το μήνυμα από το ελληνικό Κοινοβούλιο πρέπει να είναι καθαρό, ισχυρό και σαφές. Ναι, η ελληνική κοινωνία είναι πληγωμένη, αλλά συνεχίζουμε με το κεφάλι ψηλά. Γιατί ξέρουμε και τι θέλουμε και τι μπορούμε να πετύχουμε. 
Η σύγχρονη Ελλάδα απαιτεί σύγχρονα μυαλά. Η σύγχρονη Ελλάδα απαιτεί ένα νέο κοινωνικό συμβόλαιο. Πρέπει να μπορούμε να παραγάγουμε νέο εθνικό πλούτο, για να έχουμε μέρισμα να αναδιανείμουμε μέσω των κοινωνικών δαπανών. Αυτό είναι η αυτονόητη προϋπόθεση για να ενισχυθεί η κοινωνική και χωρική δικαιοσύνη, η ισότητα, η διαφάνεια, ο έλεγχος της εξουσίας από την κοινωνία των πολιτών, η εθνική αυτογνωσία. Στρατηγικό τμήμα αυτού του μοντέλου συνιστά ο τομέας της ενέργειας και του περιβάλλοντος. 
Μετά από δεκαπέντε χρόνια απραξίας αξιοποιούμε για όφελος του ελληνικού λαού τα δώρα που μας χάρισε η φύση στον υπόγειο ορυκτό μας πλούτο: Αναβαθμίζουμε την Ελλάδα σε ενεργειακό κόμβο της Ανατολικής Μεσογείου και της Νοτιοανατολικής Ευρώπης με τον αγωγό μεταφοράς φυσικού αερίου TAP, καθώς επίσης και με τον αγωγό μεταφοράς αερίου από τα ισραηλινά και κυπριακά κοιτάσματα προς την Ελλάδα και την Ευρώπη.
Επενδύουμε 2 δισεκατομμύρια ευρώ σε προγράμματα εξοικονόμησης ενέργειας στον τομέα των κτηρίων για πάνω από εξήντα πέντε χιλιάδες φτωχές οικογένειες. Δημιουργούμε πάνω από δώδεκα χιλιάδες νέες θέσεις εργασίας στην οικοδομή. 
Μειώσαμε κατά 95% τη γραφειοκρατία στις περιβαλλοντικές αδειοδοτήσεις για δεκάδες χιλιάδες τοπικές μικρομεσαίες επενδύσεις. 
Με 600 εκατομμύρια ευρώ προκηρύξαμε την ολοκλήρωση του εθνικού Κτηματολογίου με τη δημιουργία πάνω από δέκα χιλιάδων νέων θέσεων εργασίας. 
Ολοκληρώνουμε σε λίγους μήνες τα νέα περιφερειακά χωροταξικά σχέδια για τις δώδεκα περιφέρειες της χώρας με στόχο την ισόρροπη, αποκεντρωμένη ανάπτυξη ολόκληρης της Ελλάδας. 
Ολοκληρώνουμε ένα σύγχρονο νομοσχέδιο με μεταρρυθμίσεις στην χωροταξική και πολεοδομική νομοθεσία, με στόχο τη δημιουργία ξεκάθαρων απαντήσεων στο βασικό ερώτημα που βασανίζει τον κάθε πολίτη και τον κάθε επενδυτή: Πού μπορώ να κάνω τι; 
Καταθέτουμε δύο ολοκληρωμένα νομοσχέδια, ένα για το ρυθμιστικό σχέδιο Αττικής και ένα για το ρυθμιστικό σχέδιο Θεσσαλονίκης. Διαμορφώνουμε το νέο χωροταξικό, πολεοδομικό, αναπτυξιακό, επενδυτικό τοπίο για το 50% του πληθυσμού της χώρας και για το 70% του παραγωγικού δυναμικού στα δύο μεγάλα πολεοδομικά συγκροτήματα. 
Το 2014, η επόμενη χρονιά, θα είναι η χρονιά της μεγάλης μεταρρύθμισης σε θέματα χώρου. Ποτέ στη νεότερη ιστορία του ελληνικού κράτους σε τόσο σύντομο χρονικό διάστημα δεν είχαν δρομολογηθεί τόσο σημαντικές μεταρρυθμίσεις στα ζητήματα της ενέργειας, του σχεδιασμού του χώρου και της προστασίας του περιβάλλοντος. 
Κυρίες και κύριοι συνάδελφοι, ο χρόνος πλέον είναι πολύ πυκνότερος σε σχέση με το παρελθόν και η πολιτική οφείλει, εάν θέλει πραγματικά να είναι χρήσιμη, να συγχρονιστεί με αυτές τις ταχύτητες. Αλλιώς, θα περιθωριοποιείται και θα απαξιώνεται μέσα σε ένα καινούριο σύμπαν με νέες αξίες, νέα ζητούμενα, νέες προτεραιότητες, νέες κοινωνικές και αναπτυξιακές αναγκαιότητες. Η πολιτική είναι για να ανοίγει τις πόρτες στο μέλλον –όχι για να δίνει μάχες οπισθοφυλακών- και να μεριμνά ώστε οι αλλαγές αυτές να γίνουν με τους καλύτερους δυνατούς όρους για την κοινωνία και τους πολίτες. Αυτό επιτάσσει η προοδευτική διακυβέρνηση και αυτό είναι το καθήκον της σημερινής Κυβέρνησης. 
Στο πλαίσιο της στρατηγικής μας για την επόμενη προγραμματική περίοδο 2014-2020 περιλαμβάνονται έργα εθνικής σημασίας για την ανάπτυξη της χώρας και την ασφάλεια του ενεργειακού εφοδιασμού, για την ολοκληρωμένη διαχείριση αποβλήτων, για τον χωροταξικό και αστικό σχεδιασμό, για τη διαχείριση των υδατικών πόρων, για τη βιοποικιλότητα, για την προστασία των περιβαλλοντικά και οικολογικά ευαίσθητων περιοχών, για τη βελτίωση της ενεργειακής αποδοτικότητας των κτηρίων, για την αξιοποίηση του δυναμικού των ανανεώσιμων πηγών ενέργειας. 
Όμως, κυρίες και κύριοι συνάδελφοι, δεν εθελοτυφλούμε μπροστά στα καθημερινά προβλήματα που έχουν δημιουργηθεί σε εκατοντάδες χιλιάδες συμπολίτες μας. Στις σημερινές απίστευτα σκληρές συνθήκες, απόφασή μας είναι να στηρίξουμε τα νοικοκυριά που έχουν πραγματικά ανάγκη, ώστε να αποκατασταθεί άμεσα η ηλεκτροδότησή τους. Με τη συνεργασία της τοπικής και περιφερειακής αυτοδιοίκησης δημιουργούμε επιτροπές άμεσης δράσης, οι οποίες θα δώσουν λύσεις με ταχύτητα και διαφάνεια, με ανθρωπιά και σεβασμό στην αξιοπρέπεια του κάθε συνανθρώπου μας. 
Για πρώτη φορά στην ιστορία της χώρας με το κοινωνικό οικιακό τιμολόγιο, σήμερα, τετρακόσιες εβδομήντα χιλιάδες οικονομικά αδύναμες ελληνικές οικογένειες έχουν έως 40% φθηνότερο ηλεκτρικό ρεύμα σε σχέση με τις οικογένειες μεσαίου και υψηλού εισοδήματος. Η Ελλάδα είναι η πρώτη χώρα της Ευρωπαϊκής Ένωσης που έχει εφαρμόσει αυτήν την πολιτική. 
Ταυτόχρονα, προχωρούμε όλες τις απαραίτητες ενέργειες προκειμένου όλες οι κοινωνικές δομές, παντοπωλεία, φαρμακεία, κοινωνικά συσσίτια, όλες οι δομές της αυτοδιοίκησης, της εκκλησίας και της κοινωνίας των πολιτών να έχουν ηλεκτρικό ρεύμα με έκπτωση έως και 70%, προκειμένου ως μία στοιχειώδη ένδειξη κοινωνικής αλληλεγγύης απέναντι σε αυτούς που είναι μπροστάρηδες σε αυτόν τον αγώνα, όλοι εμείς οι υπόλοιποι να δείξουμε ότι συμπαραστεκόμαστε. 
Δεν παραγνωρίζουμε τις οφειλές και το κόστος για τη ΔΕΗ, αλλά θέλουμε να βάλουμε τον άνθρωπο πάνω από τα κέρδη της επιχείρησης, προφανώς πάνω από τα κέρδη οποιασδήποτε επιχείρησης σε οποιονδήποτε και αν ανήκει. Κάνουμε πράξη την κοινωνική ευθύνη και στηρίζουμε με ανθρωπιά και αλληλεγγύη τους ανθρώπους μας που δοκιμάζονται καθημερινά. 
Κυρίες και κύριοι συνάδελφοι, «πολιτική» σημαίνει αποτελέσματα στην πραγματικότητα. «Προοδευτική πολιτική» σημαίνει αποτελέσματα στην καθημερινή πραγματικότητα όσο το δυνατόν περισσότερων συμπολιτών μας. Αυτή ακριβώς είναι η αμετακίνητη θέση μας, η οποία θέλει τη διάχυση ευκαιριών και δυνατοτήτων στην κοινωνία να μετατρέπεται σε υπεραξίες ικανές να οδηγήσουν τη χώρα μπροστά. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Το «υβρίδιο της τρόικας», όπως πολύ εύστοχα το χαρακτήρισε ο Πρόεδρος του ΠΑΣΟΚ Ευάγγελος Βενιζέλος, δεν βρέθηκε εδώ από ελεύθερη εθνική επιλογή. Βρέθηκε εδώ εξαιτίας των συνεπειών από λαθεμένες πράξεις και παραλείψεις του παρελθόντος. 
Όμως, το να βγει το υβρίδιο αυτό από τη ζωή μας είναι μεγίστη επιλογή εθνικής αξιοπρέπειας και αυτή η επιλογή πρέπει να κερδίσει. Οι μεγάλες μάχες δεν κερδίζονται με φαντασιώσεις, κερδίζονται με πράξεις και με έργα. 
Γι’ αυτό λοιπόν, κυρίες και κύριοι συνάδελφοι, σας καλώ να υπερψηφίσετε τον προϋπολογισμό της τελικής προσπάθειας, προκειμένου η χώρα μας και η κοινωνία μας να βγει στο ξέφωτο. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Μανιάτη που ήταν και ακριβής στο χρόνο του.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα τέσσερις μαθητές και μαθήτριες και τρεις εκπαιδευτικοί τους, από το 1ο Γενικό Λύκειο Θεσσαλονίκης. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Το λόγο έχει ο Πρόεδρος της Κοινοβουλευτικής Ομάδας των Ανεξάρτητων Δημοκρατικών Βουλευτών κ. Θεόδωρος Παραστατίδης. 
Ορίστε, κύριε συνάδελφε, έχετε το λόγο για είκοσι πέντε λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember> (Πρόεδρος της Κοινοβουλευτικής Ομάδας των Ανεξάρτητων Δημοκρατικών Βουλευτών): Κύριε Πρόεδρε, προτού ξεκινήσω την ομιλία μου, ακούγοντας τους συναδέλφους της Νέας Δημοκρατίας και του ΠΑΣΟΚ, οι οποίοι –σημειωτέον- στηρίζουν τη σημερινή πολιτική της Κυβέρνησης από τις τοποθετήσεις τους, διαπίστωσα πως αρκετοί εξ αυτών από το Βήμα αυτό εξέφρασαν επιφυλάξεις για τον προϋπολογισμό και ορισμένοι μάλιστα τον επέκριναν. Περιέγραψαν τη σημερινή οικονομική κατάσταση που βιώνει ο κόσμος, χύνοντας κροκοδείλια δάκρυα και εκφράζοντας τη λύπη τους, ωσάν δεν ήταν οι ίδιοι που στήριξαν και συνεχίζουν να στηρίζουν την πολιτική αυτήν. Όπως αντιλαμβάνεστε, σε αυτήν την Αίθουσα περισσεύει η υποκρισία.
Κύριε Πρόεδρε, κυρίες και κύριοι συνάδελφοι, θα προσπαθήσω να αναπτύξω τις απόψεις και τις θέσεις μου σχετικά με τον υπό ψήφιση προϋπολογισμό. Θα ήθελα να αφιερώσω πραγματικά όλο το χρόνο της ομιλίας μου, αναφερόμενος στο περιεχόμενο του προϋπολογισμού. Όμως, δεν θα το κάνω, όχι για κανέναν άλλο λόγο, αλλά επειδή ο προϋπολογισμός αυτός αναφέρεται κυρίως σε ψυχρούς αριθμούς και ποσά και στερείται οικονομικής, κοινωνικής και ανθρωπιστικής ευαισθησίας. 
Γι’ αυτόν τον λόγο η τοποθέτησή μου θα επικεντρωθεί κυρίως στην ακολουθούμενη πολιτική της συγκυβέρνησης, αποτέλεσμα της οποίας είναι ο σημερινός προϋπολογισμός. Θα προσπαθήσω να κάνω κάποιες επισημάνσεις. Όμως, πρέπει να έχουμε πρωτίστως ως δεδομένο πως η πολιτική πρέπει να έχει επίκεντρο τον άνθρωπο. Αυτόν πρέπει να υπηρετεί και όχι κομματικές και πολιτικές σκοπιμότητες. Οφείλει να δημιουργεί προϋποθέσεις ευημερίας και όχι φτώχειας και ανέχειας. Οφείλει να διασφαλίζει την εθνική μας αξιοπρέπεια και όχι να την καταρρακώνει, οδηγώντας σε διασυρμό τη χώρα και σε εξαθλίωση την κοινωνία. 
Πάνω σε αυτές τις πτυχές θα προσπαθήσω να επικεντρώσω την ομιλία μου, αντί να αναφερθώ σε νούμερα και αριθμούς που περιλαμβάνει ο προϋπολογισμός τα οποία έχουν και αυτά σαφώς το νόημα τους. 
Όμως, στη σημερινή κατάσταση με τα προβλήματα που έχει ο κόσμος, μικρή σημασία έχουν οι αριθμοί και τα νούμερα.
Κυρίες και κύριοι συνάδελφοι, κατ’ αρχάς έχουμε την κατάθεση του προϋπολογισμού για το 2014, ο οποίος διευκρινίζω πως δεν έχει την έγκριση της τρόικας. Όμως, η Κυβέρνηση θα υποχρεωθεί –και είναι πρόθυμη να το κάνει- να προβεί σε τροποποιήσεις και διορθώσεις μετά το πέρας των διαπραγματεύσεων με τους υπαλλήλους της τρόικας για το περιβόητο δημοσιονομικό κενό.
Για του λόγου το αληθές, ο εκπρόσωπος του Όλι Ρεν διευκρίνισε πως η τρόικα δεν έχει εγκρίνει τον προϋπολογισμό του 2014. Αυτό σημαίνει πως αμφισβητείται η πορεία υλοποίησής του. Επομένως, ο σημερινός προϋπολογισμός που καλούμαστε να ψηφίσουμε δεν θεωρείται απόλυτα αξιόπιστος, αφού θα υποστεί τροποποιήσεις.
Πάρα ταύτα κι αυτός ο προϋπολογισμός, όπως και οι προηγούμενοι, αναφέρει κυρίως τι θα περικόψουμε, τι θα περιορίσουμε, τι θα φορολογήσουμε, τι και πόσα θα πληρώσουμε. Είναι παραπάνω από βέβαιο πως η συνέχιση της πολιτικής αυτής μας οδήγησε και συνεχίζει να μας οδηγεί σε μία περιπέτεια χωρίς επιστροφή. Καμμία αναφορά στο πώς θα βάλουμε τις βάσεις για ανάπτυξη της οικονομίας, προκειμένου να οδηγηθούμε σε μία προοπτική ανάπτυξης για να βγούμε από το αδιέξοδο αυτό.
Αγαπητοί συνάδελφοι, η Κυβέρνηση προσπαθεί να πείσει τους Έλληνες πολίτες πως οι θυσίες τους θα βρουν δικαίωση, διαβεβαιώνοντας συχνά πυκνά πως σύντομα θα έρθουν καλύτερες μέρες και πως η ακολουθούμενη πολιτική είναι μονόδρομος. Στην προσπάθειά της αυτή δεν είναι μόνη, αφού έχει συμμάχους ορισμένα Μέσα Μαζικής Ενημέρωσης, τα οποία είναι στρατευμένα προκειμένου να προσφέρουν ομπρέλα προστασίας στο σημερινό πολιτικό σύστημα, με το αζημίωτο βέβαια, προσπαθώντας να διαμορφώνουν την άποψη της κοινής γνώμης, προσδοκώντας ασφαλώς ανταποδοτικά οφέλη για τα αφεντικά τους.
Αλήθεια, τι ελπίδα μπορεί να τρέφει κάποιος όταν στη σημερινή επικρατούσα κατάσταση υπάρχει πλήρης καθίζηση της αγοράς, όταν η ύφεση συνεχίζεται και η ανεργία αυξάνεται, όταν μειώνεται η αγοραστική ικανότητα των μισθών και των συντάξεων, όταν έχουμε το γενικό ξεπούλημα της δημόσιας περιουσίας, όταν υπάρχει πλήρης αποδιοργάνωση της δημόσιας διοίκησης, όταν υπάρχει εκτεταμένη αποβιομηχάνιση της χώρας, όταν ο αγροτικός πληθυσμός έχει εγκαταλειφθεί στο έλεος των προβλημάτων, όταν υποβαθμίζεται η παιδεία και το εθνικό σύστημα υγείας και –τέλος- όταν επιβάλλονται φόροι κυρίως στους μη έχοντες, ενώ δεν επιδεικνύεται ανάλογος ζήλος στους έχοντες και κατέχοντες; Βλέπετε λίστες Λαγκάρντ, Λουξεμβούργου κ.λπ. Είναι μπόλικες.
Κύριοι της Κυβέρνησης, η «συριζομανία» που σας έχει καταλάβει δεν σας απαλλάσσει από τις τεράστιες ευθύνες που έχετε για την πολιτική που ακολουθείτε, μία εγκληματική πολιτική στην κυριολεξία, διότι εκτελεί εν ψυχρώ τη συντριπτική πλειοψηφία του ελληνικού λαού.
Σε αυτό το σημείο θα ήθελα πολύ να μας πει το Υπουργείο Οικονομικών και ο Υπουργός Οικονομικών –μιας και βρίσκεται εδώ παρών- πόσες περιπτώσεις ελέγχτηκαν και τι ποσά εισπράχτηκαν από τις λίστες μεγαλοκαταθετών στο εξωτερικό και από τις offshore εταιρείες, πέρα από τις διαπιστώσεις. Να σας πω εγώ; Ούτε ένα ευρώ!
Κυρίες και κύριοι συνάδελφοι, εδώ θέλω λίγο την προσοχή σας. Τα τέσσερα τελευταία χρόνια, από το 2010 έως το 2013, το σύνολο των φορολογικών εσόδων –προσέξτε!- ανέρχεται στο ποσό των 191 δισεκατομμυρίων περίπου. Η φορολογική επιβάρυνση που αναλογεί στα νομικά πρόσωπα στα οποία υπάγονται οι πολυεθνικές, τα μονοπώλια και οι μεγάλες εταιρείες είναι μόλις 9 δισεκατομμύρια. Έναντι των 191 δισεκατομμυρίων είναι μόλις 9 δισεκατομμύρια, δηλαδή το 4,7%, τη στιγμή μάλιστα που η μέση φορολογική επιβάρυνση μισθωτών και συνταξιούχων είναι της τάξης τουλάχιστον του 50% και άνω. Αυτά είναι στοιχεία που είδαν το φως της δημοσιότητας και δεν διαψεύστηκαν.
Και εδώ μπαίνει το ερώτημα: Με αυτό το γενναίο ποσό οι έχοντες και κατέχοντες πραγματικά συμμετέχουν στη σωτηρία του τόπου; Αυτό θεωρείται για σας φορολογική δικαιοσύνη; Τα συμπεράσματα δικά σας.
Από τα προηγούμενα στοιχεία συμπεραίνει κανείς πως η σημερινή Κυβέρνηση επιδεικνύει για μία ακόμη φορά πολιτική και κοινωνική αναλγησία απέναντι στις αδύναμες και ευπαθείς ομάδες, απέναντι στους μισθωτούς και συνταξιούχους, απέναντι στους εργαζόμενους του ιδιωτικού και δημόσιου τομέα, απέναντι στον αγροτικό πληθυσμό και βέβαια, απέναντι στις μικρομεσαίες επαγγελματικές και οικογενειακές επιχειρηματικές ομάδες της χώρας.
Η ειρωνεία είναι πως ενώ συμβαίνουν όλα αυτά τα οποία ανέφερα προηγουμένως, από την άλλη έχουμε τη μεγαλύτερη εισπρακτική εταιρεία -την οποία γνωρίζουμε όλοι, από την οποία τηλεφωνούν στους πολίτες προκειμένου να ανταποκριθούν στις υποχρεώσεις, στις οφειλές τους προς τις τράπεζες- να ανήκει σε μέλη της οικογένειας πρώην Υπουργού, που επί πολλά χρόνια ήταν από τα κορυφαία στελέχη της Νέας Δημοκρατίας. Θα θέλαμε να δοθεί μία διευκρίνιση. 
Εδώ έχουμε ηθικό και πολιτικό ζήτημα, κύριε Πρωθυπουργέ και κύριε Υπουργέ, για το πώς συγκεκριμένο γραφείο διασφάλισε το μεγαλύτερο μέρος των ανείσπρακτων δανείων, των περιβόητων κόκκινων δανείων, σύμφωνα με δημοσιογραφικές πληροφορίες από τις τράπεζες. Είναι ένα ερώτημα που θέλει απάντηση αλλά και η Νέα Δημοκρατία, αν συμβαίνει αυτό, θα πρέπει να πάρει θέση. 
Κυρίες και κύριοι συνάδελφοι, στο σημείο αυτό θα ήθελα να επικεντρωθώ σε προβλήματα της καθημερινότητας που αντιμετωπίζουν οι πολίτες, ξεκινώντας από την υγεία, το πολυτιμότερο αγαθό του ανθρώπου. Εδώ και αρκετές μέρες επικρατεί αναστάτωση στον τομέα της υγείας, στα νοσοκομεία και στον ΕΟΠΥΥ. Λόγω της προσπάθειας εφαρμογής ενός νέου μοντέλου παροχής υπηρεσιών υγείας, το Υπουργείο Υγείας είναι σε αντιπαράθεση με τον ιατρικό κόσμο. 
Η επίκληση μίας μεταρρυθμιστικής πολιτικής στον τομέα υγείας για να είναι αποτελεσματική, κατά την άποψή μου, δεν μπορεί να έχει αναφορά μόνο στην πρωτοβάθμια περίθαλψη, θα πρέπει παράλληλα να συνδεθεί με τη δευτεροβάθμια και τριτοβάθμια περίθαλψη, διαφορετικά θα είναι μία ημιμεταρρύθμιση, όπως δεν μπορεί να θεωρηθεί μεταρρυθμιστική μία πολιτική που στηρίζεται κυρίως σε απολύσεις, συγχωνεύσεις και καταργήσεις. 
Το μόνιμο επιχείρημα από την πλευρά του Υπουργού είναι πως θέλει να ενισχύσει και να βελτιώσει την παροχή υπηρεσιών υγείας, κυρίως προς την περιφέρεια. Ας δούμε λοιπόν τι συμβαίνει σήμερα, μετά από δεκαοκτώ μήνες διακυβέρνησης, παίρνοντας ως παράδειγμα ένα περιφερειακό αλλά παράλληλα και ακριτικό νομό, θα έλεγα, όπως είναι ο Νομός Κιλκίς. Η επιλογή μου αυτή, βέβαια, να αναφερθώ στο Νομό Κιλκίς δεν γίνεται λόγω της καταγωγής μου, αλλά επειδή έχω ιδίαν αντίληψη σε αυτά τα οποία θα αναφερθώ. 
Το νοσοκομείο, λοιπόν, έχει έλλειψη βασικών ιατρικών ειδικοτήτων και ορισμένες ανάγκες προσπαθεί να τις καλύψει με μετακινήσεις από το νοσοκομείο Γουμένισσας, το οποίο έχει εξίσου σημαντικά λειτουργικά προβλήματα λόγω έλλειψης. Αυτός είναι ένας τρόπος αντιμετώπισης των προβλημάτων στον τομέα υγείας. Αποτέλεσμα είναι να μένει ακάλυπτη όλη η επαρχία Παιονίας, δηλαδή ο μισός σχεδόν νομός και να μην μπορούν να εξυπηρετηθούν οι κάτοικοι της περιοχής αυτής. 
Το Υπουργείο Υγείας έπρεπε να έχει φροντίσει, ώστε να ενισχυθούν και τα δύο νοσοκομεία αντί να λειτουργεί το ένα σε βάρος του άλλου, τα οποία σημειωτέον είναι σε μεγάλη απόσταση μεταξύ τους. Επιπρόσθετα υπάρχει μεγάλη έλλειψη σε αναλώσιμα υλικά, που θέτουν σε κίνδυνο και τους εργαζόμενους και κυρίως τους ασθενείς. Οι στοιχειώδεις παροχές υγείας που προσφέρονται στους πολίτες οφείλονται στις υπεράνθρωπες προσπάθειες, στο φιλότιμο και στο υψηλό αίσθημα ευθύνης του ιατρικού και νοσηλευτικού προσωπικού. Σκεφτείτε ότι φθάνουν στο σημείο να κάνουν επιπλέον εφημερίες, πέρα από τις προβλεπόμενες χωρίς να αμείβονται. Κάτι ανάλογο εκτιμώ πως συμβαίνει και σε άλλα νοσηλευτικά ιδρύματα της περιφέρειας αλλά και αστικών περιοχών. Επιπλέον χωριά με εξακόσιους και επτακόσιους συνταξιούχους έχουν μία φορά την εβδομάδα γιατρό. 
Αυτά ας τα έχει υπ’ όψιν ο κύριος Υπουργός, αντί να έρχεται σε σύγκρουση με τους εργαζόμενους, προσπαθώντας να απαξιώσει το έργο που προσφέρουν κάτω από αντίξοες συνθήκες, προκειμένου να πετύχει τους πολιτικούς του στόχους. Η Κυβέρνηση, επιπλέον, ας δώσει λύσεις στις καθυστερήσεις των επιτροπών για τις αναπηρικές συντάξεις, στις οποίες ο χρόνος αναμονής υπερβαίνει ακόμα και τον ένα χρόνο. 
Θα ήθελα να αναφερθώ τώρα στην παιδεία. Έχουμε κλειστά πανεπιστήμια εδώ και κάποιους μήνες, με κίνδυνο να χαθεί το εξάμηνο. Έχουμε σχολεία να κλείνουν και να καταργούνται, βάζοντας σε περιπέτεια μαθητές και γονείς. Κλείνετε δημοτικά σχολεία με τριάντα και τριάντα πέντε μαθητές, τα οποία μάλιστα συντηρούν οι ίδιοι οι γονείς, αυτό βέβαια είναι ακατανόητο για πολλούς.
Ένας άλλος κλάδος που πλήττεται ιδιαίτερα είναι αυτός των γεωκτηνοτρόφων. Αγρότες και κτηνοτρόφοι είναι στα όρια της απελπισίας, αφού βρίσκονται στο έλεος των καρτέλ των γαλακτοβιομηχανιών, στην ασυδοσία και εκμετάλλευση των χονδρεμπόρων.
Είναι ένας κλάδος ταλαιπωρημένος που βλέπει τους κόπους του να γίνονται προϊόν εκμετάλλευσης από επιτήδειους, αφού και εδώ επικρατεί απόλυτη ασυδοσία και εκβιασμός, ενώ η πολιτεία είναι απούσα.
Όσον αφορά την περίπτωση της ελληνικής φέτας, θα είναι μέγα πλήγμα για την ελληνική κτηνοτροφία και την εθνική οικονομία. Σε μία περίοδο σαν και αυτή που ζούμε, αρκετοί επιστρέφουν στα χωριά τους, αναπτύσσοντας διάφορες δραστηριότητες, προκειμένου να επιβιώσουν. Ορισμένοι καλλιέργησαν αμπέλια, τα οποία σήμερα τους υποχρεώνουν να τα ξηλώσουν. 
Κύριε Υπουργέ, αυτοί οι άνθρωποι διαμένουν σε παραμεθόριες περιοχές και αντί να τους επιβραβεύετε, υποχρεώνονται να ζουν με δυσκολία και πολλές φορές χωρίς ηλεκτρικό και θέρμανση. Αυτό είναι το ενδιαφέρον που επιδεικνύει η πολιτεία προς αυτούς; Ας ασχοληθεί, επιτέλους, το Υπουργείο Γεωργίας και η Κυβέρνηση με τις περιπτώσεις αυτές.
Σε ό,τι έχει να κάνει με τις μικρομεσαίες και οικογενειακές επιχειρήσεις, η κατάσταση είναι ιδιαιτέρως τραγική. Όσες έχουν απομείνει πνέουν πλέον τα λοίσθια, αφού έχουν ξεπεράσει τα όρια της κόκκινης γραμμής της βιωσιμότητάς τους. Σήμερα, περίπου τριακόσιες χιλιάδες έμποροι και μαγαζάτορες ζουν με τον κίνδυνο να διωχθούν ποινικά εξαιτίας της αδυναμίας να εξοφλήσουν τις οφειλές τους στα ταμεία και κυρίως προς τον ΟΑΕΕ. Κινδυνεύουν με κατασχέσεις περιουσιακών στοιχείων, αφού ήδη τους έχουν αποσταλεί και επιστολές. Επιπλέον, στερούνται και ιατροφαρμακευτικής περίθαλψης.
Όπως αντιλαμβάνεστε, βρίσκονται σε τραγική και απελπιστική κατάσταση, αφού δεν έχουν μόνο αυτές τις υποχρεώσεις, αλλά επιβαρύνονται επιπλέον με ενοίκια, χαράτσια, λογαριασμούς ΔΕΗ, φόρο εισοδήματος, προκαταβολή φόρου, έκτακτη εισφορά, δημοτικά τέλη και ορισμένες απ’ αυτές και με ΑΕΠΙ και άλλα πολλά. Το πώς μπορεί να επιβιώσει μ’ αυτές τις συνθήκες μία οικογενειακή επιχείρηση, το αφήνω στη δική σας κρίση.
Υπάρχει ένα σοβαρό ζήτημα που αφορά τα καταστήματα που λειτουργούν σε οικισμούς κάτω των δύο χιλιάδων κατοίκων που σήμερα στους ιδιοκτήτες τους επιτρέπεται να ασφαλίζονται ως επαγγελματίες στον ΟΓΑ. Υπάρχει πρόθεση να ενταχθούν στον ΟΑΕΕ. 
Κύριοι της Κυβέρνησης, μην το επιχειρήσετε αυτό. Θα είναι εγκληματική ενέργεια εκ μέρους σας, διότι δεν θα μείνει κανένα σε λειτουργία. Ακόμα και τα καφενεία θα υποχρεωθούν να κλείσουν και οι Βουλευτές της περιφέρειας και της επαρχίας γνωρίζουν ιδιαίτερα αυτήν την περίοδο τι ρόλο παίζει ένα καφενείο σε ένα μικρό χωριό.
Κύριε Πρόεδρε, κυρίες και κύριοι συνάδελφοι, ως Έλληνας Βουλευτής απαιτώ από την Κυβέρνηση να συμπεριλάβει και τη γενοκτονία του ελληνικού πληθυσμού της Μικράς Ασίας, Μικρασιατών, Θρακιωτών και Ποντίων στο αντιρατσιστικό νομοσχέδιο, κάτι που διαφαίνεται πως δεν είναι στις προθέσεις της να κάνει. Παράλληλα, πρέπει να επαναχορηγήσετε τις συντάξεις που έχουν ανασταλεί και αφορούν τους ομογενείς παλιννοστούντες από την πρώην Σοβιετική Ένωση. 
Όσον αφορά τα διόδια και την επανεκκίνηση των έργων, θα ήθελα να πω δύο λέξεις μόνο. Είναι μεγάλη προσφορά από πλευράς της πολιτείας προς τους εθνικούς ευεργέτες της χώρας! Και ο νοών νοείτω!
Κυρίες και κύριοι συνάδελφοι, το πολιτικό ζευγάρι της παρακμής και της φτώχειας, Σαμαράς και Βενιζέλος –και μη μου πείτε ότι αυτοί οι όροι είναι βαρείς, διότι είναι πολύ επιεικείς- που μέχρι χθες θεωρούσαν την πολιτική της τρόικας ως τη μόνη λύση για να βγούμε από το αδιέξοδο, οδήγησαν και συνεχίζουν να οδηγούν τη χώρα σε περιπέτειες και ανεξέλεγκτες καταστάσεις. Δεν υπάρχει, αγαπητοί συνάδελφοι, εθνικό στρατηγικό σχέδιο ανασυγκρότησης και ανάπτυξης από πλευράς της Κυβέρνησης. Πορευόμαστε στο κενό, χωρίς πυξίδα προσανατολισμού. 
Δεν προξενεί εντύπωση στην Κυβέρνηση το γεγονός, κύριε Υπουργέ, πως το 2009, πριν το μνημόνιο, ενώ το δημόσιο χρέος ήταν στο 129% του ΑΕΠ, μετά από τέσσερα χρόνια συνεχούς διαχειριστικής βαρβαρότητας, μετά από δύο μνημόνια, μετά από διαρκείς εφαρμοστικούς νόμους και μέτρα λεηλασίας, μετά από χαράτσια, φόρους και κουρέματα, το χρέος το 2014 θα είναι στο 178% του ΑΕΠ, δηλαδή 49 ποσοστιαίες μονάδες μεγαλύτερο;
Δεν προξενεί εντύπωση στην Κυβέρνηση πως όλα αυτά τα χρόνια οι τροϊκανοί έχουν ρίξει το βάρος κυρίως στο πόσοι θα απολυθούν, τι περικοπές θα γίνουν, πού θα μπουν νέοι φόροι, αλλά δεν υπάρχει καμμία αναφορά σε αναπτυξιακό σχέδιο ανασυγκρότησης της οικονομίας μας;
Τι άλλο θα πρέπει να συμβεί για να κατανοήσετε, κύριοι της Κυβέρνησης, πως οι δανειστές μας δεν επιθυμούν ουσιαστικά τη διάσωσή μας ούτε τη διάσωση της χώρας και πως η πολιτική τους στάση απέναντί μας ήταν και συνεχίζει να είναι τιμωρητική, για να είμαστε προφανώς το παράδειγμα προς αποφυγή για τις άλλες χώρες –της νότιας Ευρώπης κυρίως- με ανάλογα προβλήματα, ώστε να συνετιστούν και αυτές;
Απευθύνομαι προς την πτέρυγα του ΠΑΣΟΚ –παρ’ όλο που δεν υπάρχει κανείς εδώ, θεωρώ όμως πως με ακούνε- και λέω ότι για το σχηματισμό Κυβέρνησης αποφασίσατε να συνεργαστείτε με τη Νέα Δημοκρατία στη βάση κάποιας προγραμματικής συμφωνίας, προκειμένου η χώρα να μην πτωχεύσει. Αλήθεια, τι από τα συμφωνηθέντα τηρήθηκε; Αν η πλευρά του ΠΑΣΟΚ παραδέχεται πως πράγματι δεν τηρήθηκαν όσα είχαν συμφωνηθεί, τότε γεννάται το άλλο ερώτημα, δηλαδή γιατί συνεχίζετε να στηρίζετε τη σημερινή ακολουθούμενη πολιτική της Νέας Δημοκρατίας. 
Παραπέμπω τους φίλους του ΠΑΣΟΚ στους όρους που έθεσε για τη συμφωνία συνεργασίας το SPD –σοσιαλδημοκράτες- με το CDU –χριστιανοδημοκράτες- για το σχηματισμό κυβέρνησης στη Γερμανία. Η ηγεσία του ΠΑΣΟΚ τι όρους, αλήθεια, έβαλε για τη συνεργασία, εκτός από την κατανομή αξιωμάτων στο κυβερνητικό σχήμα και θέσεων στο δημόσιο τομέα; 
Αγαπητοί συνάδελφοι, είναι παραπάνω από βέβαιο πως κανένας οικονομικός δείκτης, κανένα πλεόνασμα, καμμία αναφορά στην ευημερία των αριθμών δεν μπορεί να ισοσταθμίσει την εικόνα των ανθρώπων που αναζητούν φαγητό στα συσσίτια και σε κάδους σκουπιδιών. Η διάσωση των αριθμών έχει αξία, όταν παράλληλα έχουμε και τη διάσωση της αξιοπρέπειας των πολιτών. 
Αξιοπερίεργο είναι πως όσο η Κυβέρνηση εξαγγέλλει την όποια βελτίωση των οικονομικών δεικτών -κατ’ αυτήν- τόσο αυξάνεται η δυστυχία στην κοινωνία. Και γι’ αυτό το μόνο που κάνει είναι να εκφράζει τη λύπη της. 
Όλα αυτά τα φαινόμενα είναι αποτέλεσμα της πολιτικής των μνημονίων, μιας πολιτικής που προσβάλλει βάναυσα τον ελληνικό και ευρωπαϊκό πολιτισμό. 
Κυρίες και κύριοι συνάδελφοι, όπως παραδέχθηκε και ο Ράιχενμπαχ, έχουμε τη μεγαλύτερη ποσοστιαία αύξηση φόρων σε ολόκληρη την Ευρώπη και είμαστε πρωταθλητές στην ανεργία και στα λουκέτα. 
Με στοιχεία του ΟΑΕΕ, για παράδειγμα στο νομό μου, τον Οκτώβριο έγιναν σαράντα διαγραφές –αυτά τα στοιχεία έχω- επαγγελματιών και μόνο επτά εγγραφές. Το Νοέμβριο έγιναν σαράντα τρεις διαγραφές και δέκα εγγραφές. Στα δε περίχωρα του νομού από τους χίλιους διακόσιους επαγγελματίες έμειναν επτακόσιοι πενήντα. 
Όπως αντιλαμβάνεστε, οι αριθμοί αυτοί από μόνοι τους προσδιορίζουν την τραγικότητα της κατάστασης. Θεωρώ πως κάτι αντίστοιχο αναλογικά ισχύει σε όλη τη χώρα. 
Οι λόγοι είναι προφανείς. Ήταν επόμενο πως δεν θα μπορούσαν οι μικρομεσαίες οικογενειακές επιχειρήσεις και τα μαγαζάκια να αντέξουν στη φοροεπιδρομή και στην εισπρακτική λογική της σημερινής κυβερνητικής πολιτικής. 
Με όλα αυτά που συμβαίνουν στη χώρα, η Κυβέρνηση διατείνεται σε όλους τους τόνους πως ακολουθεί την τακτική της σκληρής διαπραγμάτευσης. Εγώ, πάντως, για να είμαι ειλικρινής, δεν κατάλαβα τι διαπραγματεύεται μέχρι και σήμερα. 
Ας δεχθούμε ως διαπραγμάτευση, όμως, αυτούς τους λεονταρισμούς και τις μεγαλόστομες ανακοινώσεις για δήθεν σύγκρουση και αντιπαράθεση με την τρόικα και αυτές όχι από επίσημα χείλη κυβερνητικών παραγόντων, αλλά διαμέσου ορισμένων Μέσων Μαζικής Ενημέρωσης. Αυτή σίγουρα δεν χαρακτηρίζεται διαπραγμάτευση, αλλά τακτικισμός. Είναι δύο έννοιες με εντελώς διαφορετικό νόημα. 
Εξάλλου, μπορούμε να δώσουμε το στίγμα της διαπραγματευτικής δυνατότητας της σημερινής Κυβέρνησης. Αρκεί να θυμηθούμε τις πρόσφατες δηλώσεις του σημερινού Υπουργού Οικονομικών κ. Στουρνάρα που είδαν το φως της δημοσιότητας, όπως «το μνημόνιο είναι διαβατήριο εξόδου από την επικίνδυνη ζώνη της χρεοκοπίας», Ιούλιος 2010, «η έξοδος από το μνημόνιο σημαίνει ακαριαίος θάνατος, η Ελλάδα θα χρεοκοπήσει αμέσως», Σεπτέμβριος 2010, «δεν υπάρχει εναλλακτική λύση άλλη από το μνημόνιο», Μάιος 2011. Από αυτές τις δηλώσεις μπορεί κανείς να εξάγει τα συμπεράσματά του. 
Ο κ. Στουρνάρας επέλεξε συνειδητά το δρόμο της δημιουργικής καταστροφής, μετατρέποντας έτσι την οικονομική κρίση και σε ανθρωπιστική κρίση, τα αποτελέσματα της οποίας βιώνει ο ελληνικός λαός. 
Κυρίες και κύριοι συνάδελφοι, τελειώνοντας θα πω ότι ο σημερινός Υπουργός Οικονομικών και η Κυβέρνηση δεν έχουν αντιληφθεί πως είναι άλλο να προσπαθήσεις να θεραπεύσεις μία οικονομία και άλλο να την ισοπεδώσεις. 
Κύριοι της Κυβέρνησης, ο ελληνικός λαός έχει κουραστεί. Απαιτεί να ακουστούν επιτέλους και κάποια όχι. Επειδή εσείς δεν είστε σε θέση να το κάνετε, δώστε τουλάχιστον τη δυνατότητα σε κάποιους άλλους να το κάνουν και να είστε βέβαιοι ότι αυτό θα εκτιμηθεί ως ελάχιστη προσφορά στον τόπο. 
Είναι προφανές πως έναν τέτοιο προϋπολογισμό δεν τον ψηφίζουμε. 
Ευχαριστώ.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Υπουργός Δικαιοσύνης για δώδεκα λεπτά.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Κυρίες και κύριοι συνάδελφοι, θα μου επιτρέψετε να μην ξεκινήσω την ομιλία μου υπενθυμίζοντας πού βρισκόταν η χώρα όταν αυτή η Κυβέρνηση ανέλαβε τον Ιούνιο 2012, γιατί πολλοί από εμάς εδώ στο Κοινοβούλιο συχνά προσποιούμαστε πως το ξεχνάμε.
Σημασία έχει ότι το θυμάται ο ελληνικός λαός και γι’ αυτό περιβάλλει αυτή την Κυβέρνηση με την εμπιστοσύνη του. Χάρις στην ωριμότητα και στις θυσίες του ελληνικού λαού μπορούμε σήμερα να μιλάμε για την παραμονή της χώρας στο ευρώ, για έναν εκτελεσθέντα προϋπολογισμό με πρωτογενές πλεόνασμα που ξεπέρασε και τις πιο αισιόδοξες προσδοκίες και για έναν υπό ψήφιση προϋπολογισμό βάσει του οποίου αναμένουμε η χώρα μας να εμφανίσει τα πρώτα σημεία ανάκαμψης μέσα στο 2014.
Η Κυβέρνηση αυτή πήρε πολλές δύσκολες αποφάσεις και κατά την προηγούμενη χρονιά, αποφάσεις που έχουν πολιτικό κόστος, αποφάσεις που ο ανέξοδος λαϊκισμός της Αντιπολίτευσης τις πολέμησε με μανία. Ήταν όμως αποφάσεις αναγκαίες και είναι σαφές ότι τα πρώτα αποτελέσματα έχουν αρχίσει να φαίνονται. Θα φανούν εναργέστερα κατά το προσεχές έτος. 
Οι δύσκολες αποφάσεις δεν τελείωσαν για την Κυβέρνηση, αλλά πλέον βρισκόμαστε στο τέλος του δρόμου. Αυτό αποτυπώνεται σ’ αυτόν τον προϋπολογισμό.
Εμείς δεν θα λαϊκίσουμε υποσχόμενοι ότι το 2014 με έναν μαγικό τρόπο θα επιστρέψουμε στο προ κρίσης επίπεδο ζωής. Αυτά άλλωστε γίνονται μόνο στην φαντασία των πολιτικών δυνάμεων που τάζουν στους πάντες τα πάντα. Μόνο προεκλογικά βέβαια. Το 2014, όμως, θα αρχίσουμε να βγαίνουμε από τον βάλτο της οικονομικής κρίσης. Το 2014 θα ατενίσουμε το μέλλον με μεγαλύτερη αισιοδοξία. Το 2014 είναι μία χρονιά που μπορούμε να μιλάμε πλέον γι’ ανάπτυξη. 
Τώρα θα μου επιτρέψετε να σας θυμίσω πολύ γρήγορα τα σχέδια νόμου, πρωτοβουλίες του Υπουργείου του οποίου προΐσταμαι, τα οποία κατατέθηκαν και τα οποία εσείς ψηφίσατε και καταστήσατε νόμους του κράτους. Εξορθολογίστηκε ο νόμος περί εξαρτησιογόνων ουσιών, των ναρκωτικών. Έτυχε ευρύτατης κοινωνικής αποδοχής και μεγάλης συναίνεσης στη Βουλή.
Επίσης, ψηφίστηκε ο νέος Κώδικας Δικηγόρων. Επί δεκαετίες το ζήτημα αυτό έμενε εκκρεμές και η κατάρτισή του παρέμενε απλή εξαγγελία. Εμείς τον συντάξαμε, τον διαβουλευθήκαμε και τον κάναμε νόμο του κράτους. 
Άλλο νομοσχέδιο που ψηφίστηκε αφορούσε την πρόληψη και καταπολέμηση της εμπορίας του ανθρώπου και προστασία των θυμάτων. Αυτονόητη είναι η σημασία του νόμου αυτού για μια χώρα όπως η Ελλάδα που έχει αναγάγει ως ύψιστο καθήκον την αξία του ανθρώπου. 
Επίσης ψηφίσαμε το νομοσχέδιο «Ηλεκτρονική Επιτήρηση υπόδικων, κατάδικων και κρατούμενων σε άδεια και άλλες διατάξεις ». Αλλάζει σε σημαντικό βαθμό η φιλοσοφία της αντιμετώπισης πολλών κρατουμένων. Εισάγονται θεσμοί που στο εξωτερικό έχουν εφαρμοστεί με επιτυχία, θεσμοί που και τις φυλακές αποσυμφορούν και άρα βελτιώνεται το επίπεδο και οι συνθήκες διαβίωσης των κρατουμένων, και πόρους για το ελληνικό δημόσιο εξοικονομούν.
Τέλος, ψηφίστηκε ο νόμος για την καταπολέμηση του ρατσισμού και της ξενοφοβίας. Όλοι τον γνωρίζετε, καθώς και τη σημασία του. Η υπάρχουσα νομοθεσία συμπληρώνεται και εκσυγχρονίζεται και η χώρα μας αποκτά ένα ισχυρό νομικό οπλοστάσιο κατά των φαινομένων που δεν τιμούν την ιστορία και τον πολιτισμό μας. Είμαστε αποφασισμένοι να τα πολεμήσουμε μέχρι να τα εξαλείψουμε. 
Τέλος, ψηφίσαμε σειρά διατάξεων που έδωσαν λύση σε υπαρκτά λειτουργικά προβλήματα της δικαστηριακής καθημερινότητας, όπως η εκδίκαση εντός του 2013 όλων των υποθέσεων εργαζομένων που παρέμειναν στις εργασίες τους με προσωρινά ασφαλιστικά μέτρα. Με τον τρόπο αυτόν και οι εργαζόμενοι δεν θα είναι όμηροι μιας ερμαφρόδιτης και αβέβαιης κατάστασης και οι εργοδότες τους θα μπορούν να προγραμματίσουν τα της επιχείρησής τους.
Αυτά έγιναν σε ένα έτος και κάτω από αντίξοες συνθήκες. Όμως, δεν σταματάμε εδώ τον αγώνα μας για εκσυγχρονισμό της δικαιοσύνης, τόσο στο επίπεδο της νομοθεσίας όσο και των διαδικασιών απονομής της. Ήδη, υπό διαμόρφωση υπάρχει πλήθος κομβικών σχεδίων νόμων πολλά από τα οποία θα κατατεθούν τους πρώτους μήνες του 2014. 
Επιτρέψτε μου να αναφερθώ τάχιστα σε αυτά:
Σχέδιο νόμου για τη διαμόρφωση του νομικού καθεστώτος για τον μηχανισμό της υποχρεωτικής ενδικοφανούς προσφυγής: Η θέσπιση της διαδικασίας της υποχρεωτικής ενδικοφανούς προσφυγής θα αποσυμφορήσει τα διοικητικά δικαστήρια και θα εξοικονομήσει χρόνο και χρήμα και στον πολίτη, αλλά και στο δημόσιο. 
Οι νέοι Κώδικες Πολιτικής Δικονομίας: Ο Κώδικας Ποινικής Δικονομίας και ο Ποινικός Κώδικας. Οι νομοπαρασκευαστικές επιτροπές έχουν συσταθεί από καιρό κι έχουν προχωρήσει τις εργασίες τους. Τα βασικά αυτά νομοθετήματα θα αναθεωρηθούν με σκοπό όχι μόνο την κωδικοποίηση των κατά καιρούς τροποποιήσεών τους, αλλά και προκειμένου να ενισχυθεί η ταχύτητα της απονομής της δικαιοσύνης, δίχως εκπτώσεις στην ποιότητά της και στην αρχή του κράτους δικαίου. 
Αναμόρφωση του σωφρονιστικού συστήματος, του Σωφρονιστικού Κώδικα δηλαδή: Το σχέδιο του νέου κώδικα ανασυντάσσεται μετά τις προτάσεις που κατέθεσε η μόνιμη επιτροπή της Βουλής, ώστε να αναρτηθεί σε διαβούλευση. 
Επίσης, έχει συσταθεί ομάδα εργασίας για τη αναμόρφωση του Οικογενειακού Δικαίου. Έχει συσταθεί ειδική νομοπαρασκευαστική επιτροπή με αντικείμενο την επεξεργασία σχεδίου νόμου για την αναμόρφωση και τον εξορθολογισμό των ποινικών διατάξεων κατά της διαφθοράς.
Καταρτίζεται σχέδιο νόμου για τη δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο. Η ανάγκη του νομοθετήματος αυτού κατέστη ακόμα πιο αναγκαία και εν όψει των πολλών καταδικών από το Δικαστήριο Ανθρωπίνων Δικαιωμάτων της χώρας μας και πλέον το δημόσιο θα αναλάβει επισήμως τις ευθύνες του απέναντι στον πολίτη όταν καθυστερεί η απονομή της δικαιοσύνης. 
Φυσικά, η καλύτερη και ταχύτερη απονομή της δικαιοσύνης δεν εξαρτάται μόνο από τη νομοθεσία, αλλά και από θεσμικές και οργανωτικές παρεμβάσεις που θωρακίζουν τη λειτουργία της, καταπολεμούν τη γραφειοκρατία και εξοικονομούν ανθρώπινους πόρους και κόστος για το δημόσιο και τους πολίτες. 
Θα αναφέρω μερικές από αυτές τις παρεμβάσεις που ο σχεδιασμός και η υλοποίηση τους έχει ήδη ξεκινήσει και θα συνεχιστεί ή θα κορυφωθεί εντός του 2014. 
Δικαστική Αστυνομία: Ιδρύουμε ανεξάρτητο Σώμα Δικαστικής Αστυνομίας υπό ανώτατο εισαγγελικό λειτουργό. Κύριο έργο τους θα είναι να καταστούν τα ελληνικά δικαστήρια πιο ασφαλή από ποτέ, αλλά θα της ανατεθεί και ευρύ φάσμα αρμοδιοτήτων, από προανακριτικό έλεγχο κ.λπ..
Ηλεκτρονική δικαιοσύνη: Μέσω των δράσεων αυτών διευκολύνουμε τη δουλειά των δικαστικών αρχών αλλά και των δικηγόρων, μειώνουμε δραστικά τη γραφειοκρατία κι απελευθερώνουμε ανθρώπινους πόρους που μπορούν να αξιοποιηθούν αλλού, επιταχύνοντας έτσι το έργο της δικαιοσύνης. Ήδη βρίσκεται σε εξέλιξη η ανάπτυξη και η λειτουργία ολοκληρωμένων συστημάτων διαχείρισης δικαστικών υποθέσεων σε όλο το φάσμα της δικαιοσύνης. 
Στο πλαίσιο αυτό, ήδη έχει ολοκληρωθεί και λειτουργεί η ηλεκτρονική κατάθεση δικογράφων στο Πρωτοδικείο Αθηνών και στο Συμβούλιο της Επικρατείας, ενώ αναμένεται σύντομα να λειτουργήσει στα Πρωτοδικεία Πειραιά και Θεσσαλονίκης. Παράλληλα, έχει ήδη αναπτυχθεί ένα κεντρικό σύστημα μηχανοργάνωσης για τα ειρηνοδικεία της χώρας, τα οποία μετά το νόμο 4055/1912 έχουν αναχθεί σε καίριες μονάδες πρωτοβάθμιας απονομής της δικαιοσύνης με αυξημένες αρμοδιότητες. 
Επιπρόσθετα, πραγματοποιείται με τη μορφή σύμπραξης δημόσιου- ιδιωτικού τομέα, τα γνωστά ΣΔΙΤ, το έργο για την ολοκλήρωση ενός σύγχρονου συστήματος ψηφιακής καταγραφής, αποθήκευσης και διάθεσης των πρακτικών των συνεδριάσεων των δικαστηρίων όλων των βαθμίδων της πολιτικής και για πρώτη φορά και της ποινικής δικαιοσύνης. 
Τέλος, υλοποιείται ήδη το έργο του Εθνικού Ποινικού Μητρώου με το οποίο η τήρηση των ποινικών μητρώων της εισαγγελίας πρωτοδικών της χώρας θα γίνεται εξ ολοκλήρου ψηφιακά. 
Εν όψει του ότι καθυστερεί πάρα πολύ η ποινική δικαιοσύνη, ζητήσαμε και πετύχαμε αύξηση των θέσεων εφετών και εισαγγελέων εφετών για να δημιουργηθούν ειδικά ποινικά τμήματα στα μεγάλα εφετεία της χώρας στην Αθήνα και στη Θεσσαλονίκη, αλλά παράλληλα εξαντλήσαμε και όλο τον πίνακα των επιτυχόντων ειρηνοδικών, για να έχουμε ταχύτερη εκδίκαση των υποθέσεων που έχουν σχέση με τα υπερχρεωμένα νοικοκυριά. 
Εναλλακτικές μέθοδοι επίλυσης διαφορών: Είναι ώρα να συνειδητοποιήσουμε ότι δεν είναι αναγκαίο όλες οι διαφορές να καταλήγουν στα δικαστήρια. Συμβαίνει παντού στο δυτικό κόσμο και πρέπει να γίνει συνείδηση και στους Έλληνες πολίτες που πιθανόν δεν είναι εξοικειωμένοι με τις διαδικασίες αυτές.
Πολλές φορές υπάρχουν δίκαιες λύσεις εκτός δικαστηρίων που και πιο γρήγορες είναι και λιγότερο κοστίζουν. Ήδη τα πρώτα αποτελέσματα του θεσμού της δικαστικής μεσολάβησης κρίθηκαν ιδιαιτέρως ικανοποιητικά και συνεπακόλουθα ο θεσμός επεκτάθηκε και στα εφετεία της χώρας. Παράλληλα ενεργοποιείται και τίθεται σε λειτουργία ο θεσμός της διαμεσολάβησης σε αστικές και εμπορικές υποθέσεις. Ήδη έχει καταρτιστεί ο πρώτος πίνακας των πιστοποιημένων διαμεσολαβητών και αυτοί αυξάνονται συνεχώς.
Δράσεις μας στον τομέα της σωφρονιστικής και αντεγκληματικής πολιτικής. Παρά τις δύσκολες οικονομικές συνθήκες δεν αμελούμε τον τομέα της σωφρονιστικής και αντεγκληματικής πολιτικής. Δημιουργούμε νέο κατάστημα κράτησης υψίστης ασφαλείας στο οποίο θα κρατούνται οι αντικειμενικά πιο επικίνδυνοι από τους καταδίκους. Σε λίγο καιρό ξεκινάει η λειτουργία νέων πτερύγων σε υπάρχουσες φυλακές, στη Νιγρίτα και τα Χανιά, δίνοντας ανάσα στο σωφρονιστικό σύστημα. Μάλιστα χάρη και στο πρόγραμμα κινητικότητας εξασφαλίσαμε το προσωπικό που χρειαζόταν χωρίς νέες προσλήψεις.
Νέοι φορείς εντάσσονται στο πρόγραμμα έκτισης ποινής μέσω εθελοντικής εργασίας. Είναι ένα φιλόδοξο πρόγραμμα που έχει αρχίσει, αλλά δεν έχω καιρό να σας το αναπτύξω τώρα. Οι συνάδελφοι που είναι στην αρμόδια επιτροπή έχουν καλύτερη γνώση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνω, κύριε Πρόεδρε, σε ένα λεπτό.
Στις φυλακές ξεκινάμε ή συνεχίζουμε πλήθος εκπαιδευτικών, κοινωνικών, μορφωτικών και καλλιτεχνικών προγραμμάτων και δράσεων εντός των καταστημάτων κράτησης. Με τον τρόπο αυτό συμβάλλουμε στη βελτίωση των συνθηκών διαβίωσης των κρατουμένων και επιδιώκουμε την κατάρτισή τους και την απόκτηση δεξιοτήτων από αυτούς, έτσι ώστε η επανένταξή τους να πραγματοποιηθεί με τους καλύτερους δυνατούς όρους. 
Θα σας δώσω ένα απτό παράδειγμα. Ύστερα από τις διευκολύνσεις που παρείχαμε σε αλλοδαπούς, όχι μόνο σε αλλοδαπούς, αλλά αναφέρομαι τώρα ειδικά σε ανήλικους κρατούμενους που κρατούνται στη φυλακή Αυλώνος έδωσαν εξετάσεις τα παιδιά αυτά και είναι αξιόλογη η προσπάθεια που γίνεται -και θα άξιζε κανείς να την παρακολουθήσει και να επισκεφθεί και τη φυλακή αυτή- και αυτό το πρόγραμμα θα το επεκτείνουμε και σε άλλες φυλακές. Σας πληροφορώ, λοιπόν, ότι πέντε παιδιά, αλλοδαποί, πέρασαν φέτος στο πανεπιστήμιο, στο πολυτεχνείο και σε τεχνολογικά ιδρύματα. Αυτό το σύστημα σωφρονισμού ονειρευόμαστε και αυτό το κοινωνικό κράτος υλοποιούμε.
Αγαπητοί συνάδελφοι, το Υπουργείο Δικαιοσύνης δεν μοιράζει χρήματα, δεν φορολογεί, δεν επηρεάζει άμεσα τους οικονομικούς και παραγωγικούς δείκτες. Γι’ αυτό και υπάρχει ιστορικά η άποψη ότι το Υπουργείο Δικαιοσύνης δεν είναι αυτό που συχνά ακούμε να λέγεται «παραγωγικό Υπουργείο». Δεν υπάρχει πιο λανθασμένη άποψη, ιδίως κατά την παρούσα συγκυρία. Και αυτό γιατί η απονομή της δικαιοσύνης με τρόπο άμεσο και αποτελεσματικό αποτελεί τον επιταχυντή της ανάπτυξης. Όλες οι διεθνείς εκθέσεις και οι μελέτες το επιβεβαιώνουν. Η ανάπτυξη προϋποθέτει σταθερό και αποτελεσματικό νομοθετικό πλαίσιο, αλλά και σύστημα δικαστικής προστασίας και σωφρονισμού. Σε αυτό το πλαίσιο ο ρόλος που το Υπουργείο Δικαιοσύνης καλείται να διαδραματίσει, ως φορέας της μεταρρύθμισης και της σταθερότητας συγχρόνως, είναι κρίσιμος.
Στον τομέα της δικαιοσύνης απαιτείται σκληρή δουλειά και δεν υπάρχει λεπτό για χάσιμο. Γιατί η ισχυρή οικονομία που τα αποτελέσματά της μπορούν να τα καρπούνται όλοι οι πολίτες δεν μπορεί να υπάρξει χωρίς ισχυρό κράτος δικαίου. Αυτό το έχω στο μυαλό μου από την πρώτη μέρα που ανέλαβα τα καθήκοντά μου και γνωρίζω καλά ότι ο Πρωθυπουργός της χώρας Αντώνης Σαμαράς είναι ο βασικός υποστηρικτής και εγγυητής αυτής της αρχής.
Κυρίες και κύριοι συνάδελφοι, αυτή η Κυβέρνηση, λειτουργώντας υπεύθυνα, διασφαλίζει το μέλλον του ελληνικού λαού και ο προς ψήφιση προϋπολογισμός, παρά τις δυσκολίες, αποτελεί το εργαλείο για να πάει η χώρα μπροστά. Σας καλώ, λοιπόν, να δώσετε στη χώρα την απαιτούμενη ώθηση, ψηφίζοντας τον προϋπολογισμό του 2014.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκα Παπαρήγα για είκοσι πέντε λεπτά.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Κυρίες και κύριοι Βουλευτές, είμαι σχεδόν βέβαιη ότι αύριο το πρωί και στη συνέχεια τη Δευτέρα στα διάφορα τηλεοπτικά πάνελ και στα δελτία ειδήσεων θα μπαίνει ένα ερώτημα: Ποιος κέρδισε τις εντυπώσεις, Αντώνης Σαμαράς ή Αλέξης Τσίπρας;
Θα συμπληρώνουν: «Ύστερα από τέσσερις μέρες βαρετής υποτονικής συζήτησης στα άδεια έδρανα της Βουλής, επιτέλους η μάχη έφτασε στο κόκκινο». Αυτό θα μείνει απ’ όλη αυτήν τη συζήτηση και δεν είναι και καθόλου περίεργο. 
Στο φόντο μάλιστα της συζήτησης του προϋπολογισμού, λίγο πριν ξεκινήσει, πάλι η αντιπαράθεση των δύο κομμάτων έφτασε στο κόκκινο, διά στόματος των επικεφαλής τους.
Ο κ. Σαμαράς, για παράδειγμα, ο κύριος Πρωθυπουργός, λέει ότι όποιος Βουλευτής –και προφανώς εννοεί από την κυβερνητική του παράταξη ή από τη συνεργασία με το ΠΑΣΟΚ- επιδιώξει σήμερα, αύριο, μεθαύριο, μετά από ένα μήνα, μετά από δύο μήνες να ρίξει την Κυβέρνηση είναι περίπου αποστάτης και προδότης και όταν καλούνται να ρίξουν την Κυβέρνηση, καλούνται σε προδοσία και αποστασία. 
Την ίδια ώρα η ηγεσία του ΣΥΡΙΖΑ και ο ίδιος ο κ. Τσίπρας λίγο-πολύ λέει ότι όποιος δεν τολμήσει να ρίξει την Κυβέρνηση είναι περίπου εγκληματίας, γιατί στηρίζει τη Νέα Δημοκρατία, εξ αντικειμένου και το ΠΑΣΟΚ και εμποδίζει τη συγκράτηση του κατήφορου, που οπωσδήποτε τέτοιο κατήφορο έχει πάρει η ζωή, το βιοτικό επίπεδο και τα δικαιώματα του ελληνικού λαού. 
Μάλιστα χθες, παρακολουθώντας τη συζήτηση στη Βουλή, άκουσα από σχόλιο του Προεδρεύοντος των εργασιών ότι όταν μιλάει ο κ. Παφίλης, χαίρεται ο κ. Γεωργιάδης. Επίσης, έχουμε διαβάσει αρκετά σχόλια, πως όταν μιλάνε οι κομμουνιστές, κάποιοι από τα κυβερνητικά έδρανα χειροκροτούν. 
Τι σας θυμίζει αυτό; Εμένα μου θυμίζει την αλήστου μνήμης αντιπαράθεση ανάμεσα στη Νέα Δημοκρατία και το ΠΑΣΟΚ, όταν ένα από τα δύο κόμματα ήταν στην κυβέρνηση και το άλλο ήταν στην αντιπολίτευση. 
Εν πάση περιπτώσει, δεν είναι ανάγκη να μιμείστε το ΠΑΣΟΚ σ’ αυτά τα θέματα. Ρωτήστε τον κ. Κωνσταντόπουλο και τον κ. Αλαβάνο, γιατί και τότε αυτό γινόταν. Αν ένας έκανε κριτική στην Αξιωματική Αντιπολίτευση, από τα κυβερνητικά έδρανα ακούγονταν χειροκροτήματα. 
Αυτό τι αποδεικνύει; Δεν αποδεικνύει τίποτα. Το μόνο που αποδεικνύει, είναι πως η αντιπαράθεση ανάμεσα στα κυβερνητικά κόμματα -και ιδιαίτερα στον πόλο της Νέας Δημοκρατίας και ανάμεσα στον πόλο του ΣΥΡΙΖΑ και ιδιαίτερα το ΣΥΡΙΖΑ- είναι οξύτατη και θα πάρει ακόμα οξύτερες μορφές. Για ποιο ζήτημα; Το επίκεντρο είναι η κάλπη με το λαό κομπάρσο. 
Ξέρετε, έχουν γυριστεί αριστουργήματα, υπερθέαμα κινηματογραφικό, ιδιαίτερα από Αμερικανούς αλλά και από Γιαπωνέζους, οι οποίοι δεν υστερούν καθόλου. Αυτές οι ταινίες είναι θαυμάσιες, γιατί είναι θαυμάσιες οι σκηνές πλήθους, αλλά το πλήθος είναι κομπάρσοι. Βέβαια, χωρίς τις σκηνές πλήθους, οι ταινίες δεν θα έλεγαν τίποτα μόνο με κάποια άτομα που θα συζητούσαν μεταξύ τους. Κυριολεκτικά και τα δύο κόμματα -και όχι μόνο- μετατρέπουν το λαό σε κομπάρσο στην κάλπη. 
Διότι τι λένε; «Η κάλπη μας σώζει». Βέβαια, η Νέα Δημοκρατία λέει το εξής πράγμα: «Α, το ’16. Έτσι και πάει η Κυβέρνηση πιο πριν, χάσαμε το πρωτογενές πλεόνασμα. Είσαστε εγκληματίες». 
Εγώ, σας λέω, κύριε Στουρνάρα, ότι μπορεί και το πρωτογενές πλεόνασμα να τριπλασιαστεί. Δεν έχετε αδειάσει απλά τις τσέπες του λαού. Έχετε πάρει τη μπουκιά από το στόμα του λαού. Μας έχετε πάρει τη θέρμανση και τόσα άλλα. 
Δεν θέλω να δημαγωγήσω, γιατί και αυτά τα δάκρυα μέσα στη Βουλή για «την καημένη τη Σάρα» κ.λπ. δεν ξέρω, αλλά εμένα δεν μου πάνε. Ταιριάζουν τα δάκρυα, δεν το συζητάμε, αλλά δεν χρειάζεται να κλαίμε μέσα στη Βουλή, ούτε κι εμείς που τα καταψηφίσαμε όλα αυτά. 
Εν πάση περιπτώσει, αυτό το πρωτογενές πλεόνασμα εγώ σας λέω ότι είναι και μπορεί να είναι και περισσότερο απ’ ό,τι το έχετε βγάλει εσείς. Δεν το θέλουμε, σας το χαρίζουμε αυτό το πρωτογενές πλεόνασμα. Άλλωστε, το πρωτογενές πλεόνασμα το θέλετε για να πληρώνετε τόκους, χρέη, τοκοχρεολύσια κ.λπ. και ό,τι μείνει να το δώσετε στους επιχειρηματίες, σε ένα μέρος των επιχειρηματιών γιατί έτσι κι αλλιώς δεν σας φτάνει για όλους. 
Επομένως, η μάχη είναι για την κάλπη. Όχι ότι είναι κακό να διεκδικείς ψήφους. Η κάλπη είναι ένα όπλο, με το λαό κομπάρσο όμως. Και γίνεται κομπάρσος ο λαός, όταν του λέτε πως όταν ανατραπεί ο συσχετισμός δύναμης μέσα σ’ αυτό το Κοινοβούλιο, είτε ανατραπεί υπέρ της Νέας Δημοκρατίας είτε ανατραπεί υπέρ του ΣΥΡΙΖΑ και των συμμάχων του, τότε όλα βαίνουν καλώς. 
Είτε έχουμε κυβέρνηση της Νέας Δημοκρατίας είτε έχουμε κυβέρνηση ΣΥΡΙΖΑ –θα είναι συνεργασίας βέβαια αυτή η κυβέρνηση, θα βρεθούν πρόθυμοι συνεργάτες- θα παίρνονται αποφάσεις στο Κοινοβούλιο, θα νομοθετεί το Κοινοβούλιο, στην ουσία όμως οι αποφάσεις, οι κατευθύνσεις θα παίρνονται από τα επιτελεία των μονοπωλίων και της Ευρωπαϊκής Ένωσης. Αυτό το Κοινοβούλιο σε καμμία περίπτωση δεν πρόκειται να ανατρέψει τίποτα στην οικονομία. 
Γι’ αυτό άλλωστε και το Κομμουνιστικό Κόμμα Ελλάδας δεν πρόκειται να στηρίξει καμμία μα καμμία κυβέρνηση. Εμείς υποστηρίζουμε ότι τις ευθύνες μας θα τις πάρουμε σε συνθήκες εργατικής λαϊκής εξουσίας, όχι της κυβέρνησης ΚΚΕ και των συμμάχων του, αλλά της κυβέρνησης της εργατικής λαϊκής εξουσίας. Γιατί ούτε από το ΚΚΕ μπορεί να υποκατασταθεί μία τέτοια κυβέρνηση και ούτε πρέπει. Άλλο ο πρωτοπόρος ρόλος του Κομμουνιστικού Κόμματος Ελλάδος, άλλο ο ρόλος του σε μία τέτοια εξουσία και άλλο πράγμα η υποκατάσταση της εξουσίας από ένα κόμμα, ακόμα και εάν αυτό είναι το Κομμουνιστικό Κόμμα Ελλάδας, το οποίο βεβαίως εμείς στηρίζουμε με χέρια και με πόδια. 
Η διαμάχη, όμως, αυτή δεν είναι μόνο η διαμάχη για την κάλπη. Αυτό είναι το φαινόμενο. Να το πούμε καθαρά. Εμείς το εκτιμάμε πάρα πολύ σοβαρά, παρακολουθώντας τα πραγματικά γεγονότα. Σε αυτήν τη διαμάχη εκδηλώνεται και η διαμάχη ανάμεσα σε τμήματα της αστικής τάξης, σε τμήματα του επιχειρηματικού κόσμου. Ένα τμήμα του επιχειρηματικού κόσμου θεωρεί ότι η πολιτική της Νέας Δημοκρατίας τους συμφέρει περισσότερο. Τώρα αυτοί είναι εφοπλιστές, είναι έμποροι; Τα ψάχνουμε, τα βλέπουμε. Δεν είναι ζήτημα παρασκηνίου. Θέλει, όμως, μία μελέτη κατά κλάδο, συγκέντρωση κ.λπ. Ένα άλλο τμήμα στηρίζει ή ελπίζει στο ΣΥΡΙΖΑ.
Και να το ξεκαθαρίσουμε. Δεν εννοούμε ότι τα «πιάνουν» τα στελέχη του ΣΥΡΙΖΑ από τους επιχειρηματίες ή ότι τα «πιάνει» η Νέα Δημοκρατία ή ότι ένας είναι ντίλερ του άλλου. Όχι. Άλλωστε η ιστορία έχει δείξει αστούς πολιτικούς, αντιδραστικούς πολιτικούς που πέθαναν στην ψάθα. Ε, όχι, δεν κλέβουν όλοι! Είναι και ιδεολόγοι άνθρωποι. Δεν έχουν καμμία σχέση με διαπλοκή. 
Ας σκεφθούμε το εξής πράγμα. Βλέπετε σήμερα την αστική τάξη της χώρας μας να είναι πανικόβλητη μπροστά στο πιθανό ενδεχόμενο η επόμενη κυβέρνηση να είναι κυβέρνηση με κορμό το ΣΥΡΙΖΑ; Τη βλέπετε να ανησυχεί και να είναι πανικοβλημένη; Όντως πέρυσι ανάμεσα στον πρώτο και το δεύτερο γύρο υπήρχε ένας σχετικός πανικός. Σήμερα δεν υπάρχει. 
Ο μεγαλύτερος πανικός υπήρχε μόνο το 1980, όταν όλα τα πράγματα έδειχναν ότι θα υπάρχει εναλλαγή ανάμεσα στο ΠΑΣΟΚ και τη Νέα Δημοκρατία. Το ΠΑΣΟΚ ήταν αδοκίμαστο, με αντιιμπεριαλιστικά, αντιμονοπωλιακά συνθήματα, έλεγε για δημοψήφισμα για την ΕΟΚ, ότι θα διώξει τις βάσεις, το ΝΑΤΟ κ.λπ.. Τότε υπήρχε πανικός, αλλά πέρασε. Θυμάμαι χαρακτηριστικά ότι μεγάλα ιδιωτικά σχολεία ενημέρωσαν τους μαθητές ότι θα κλείσουν τα σχολεία την επόμενη χρονιά, ότι δεν θα ανοίξουν το 1981 και το έκαναν, γιατί είχε πει ο Ανδρέας Παπανδρέου ότι δεν θα υπάρχει ιδιωτική παιδεία. Βέβαια, ύστερα από δύο χρόνια ξανάνοιξαν. Και τι έλεγαν τότε οι επιχειρηματίες; Ότι θα φύγουν από την Ελλάδα. Ποιος έφυγε; 
Δεν υπάρχει τέτοια ανησυχία. Και αυτό κάτι μαρτυρά. Γιατί δεν είναι και λίγο πράγμα να υπάρξει μία κυβέρνηση με ένα κόμμα που από το 4% πήγε στο 27%. Τέτοιος τρόμος δεν υπάρχει. 
Επομένως, δεν ισχύει η κινδυνολογία του κ. Σαμαρά. Η κινδυνολογία είναι για το κόμμα του. Εντάξει. Δεν θέλει το κόμμα του να βρεθεί στην αντιπολίτευση. Σωστά. 
Αυτό πρέπει να το δει ο ελληνικός λαός. Και στο κάτω-κάτω στην Ευρωπαϊκή Ένωση έχουμε μεγάλες αλλαγές. Εμφανίστηκαν νέα πολιτικά κόμματα, τα παλιότερα έσβησαν και κάθε τρία ή τέσσερα χρόνια αλλάζουν κυβερνήσεις. Ανεβαίνει κυβέρνηση με κορμό τα φιλελεύθερα κόμματα, ανεβαίνει μετά η σοσιαλδημοκρατία μαζί με πρώην κομμουνιστές, σύγχρονους αριστερούς ανανεωτικούς. Έχετε δει κανέναν πανικό στην Ευρώπη; Άλλαξε τίποτα στην Ευρώπη; Δεν άλλαξε. 
Αυτή η δημοκρατία που υποστηρίζει η συντριπτική πλειοψηφία του Κοινοβουλίου εκτός από εμάς επιτρέπει ένα κόμμα του 3% να πάει και να γίνει και 48%, επιτρέπει ένα κόμμα του 48% να μείνει και εκτός Βουλής, αρκεί να μη θιγούν οι σχέσεις ιδιοκτησίας στην οικονομία, να μη θιγεί ο ευρωμονόδρομος, να μη θιγεί η Ελλάδα στη Δύση –τώρα δεν το λέμε έτσι, το λέμε κάπως αλλιώς. 
Αυτά δεν τα λέω για να πείσω εσάς, αλλά ο ελληνικός λαός πρέπει να το λάβει υπ’ όψιν του και να καταλάβει τι είδους αντιπαράθεση είναι αυτή. Με την ευκαιρία, ο ΣΥΡΙΖΑ έχει γίνει «πολύφερνη νύφη». Επομένως, ο λαός πρέπει να είναι μακριά από φοβίες. Ούτε φοβίες προς τη Νέα Δημοκρατία ούτε φοβίες προς το ΣΥΡΙΖΑ, τις φοβίες που του λένε. Πρέπει να φοβηθεί τη στρατηγική τους. 
Όλον αυτόν τον καιρό ακούμε για τους πλούσιους και τους φτωχούς, για την πλουτοκρατία, την κλεπτοκρατία. Θέλω να κάνω το εξής ερώτημα: Ποιους θεωρούν τα άλλα κόμματα πλούσιους και ποιους φτωχούς; Εντάξει, λογοτεχνικά στέκει. Και βεβαίως όταν πας να μιλήσεις σε ένα σχολείο, ως λογοτεχνικό τον χρησιμοποιείς τον όρο. Αλλά είναι επιστημονικός όρος αυτός; Ποιος θεωρείται πλούσιος; 
Κατ’ αρχάς, για την Κυβέρνηση όποιος έχει πάνω από 1.000 ευρώ ως άτομο το μήνα θεωρείται πλούσιος. Πρέπει να έχεις 5.000 το χρόνο ή να μην έχεις τίποτα. Και άμα έχεις και σπίτι, δεν έχει σημασία αν το κληρονόμησες ή το χρωστάς, είσαι εντάξει. Για να δείτε πώς την περίοδο της κρίσης, κατά την οποία φορτωνόμαστε τα πάντα, πέφτουν τα όρια της φτώχιας αντί να ανεβαίνουν. Θεωρείτε τώρα το να επανέλθει ο κατώτατος μισθός στα 750 ευρώ ότι είναι καλά. Απευθύνεστε -τα περισσότερα κόμματα και ιδιαίτερα τα δύο μεγάλα- στην ακραία εξαθλίωση, στην οποία οι απαιτήσεις είναι εντελώς μειωμένες.
Βγήκαν και οι δήμαρχοι και είπαν να κάνουν επιτροπές ελέγχου να βρουν ποιοι δεν πληρώνουν το ρεύμα, για να τους πληρώσουν το ρεύμα στη ΔΕΗ. Άλλο πράγμα σκέφτονται. Θα κάνουν επιτροπές ελέγχου, θα βγάλουν τους περισσότερους ότι μπορούν να πληρώνουν. Ούτε τα χαράτσια ούτε τη ΔΕΗ ούτε το πετρέλαιο μπορούμε να πληρώνουμε. Ούτε και με το κοινωνικό τιμολόγιο, γιατί έχουμε και άλλα έξοδα. 
Γιατί ανησυχούν οι δήμοι; Γιατί μέσα στο τιμολόγιο της ΔΕΗ είναι τα δημοτικά τέλη. Εκεί τους κόβει. Και τώρα θέλουν προεκλογικά να κάνουν μερικά έργα και σου λέει: «να πάμε να πληρώσουμε το ρεύμα αυτού που έτσι κι αλλιώς δεν πρόκειται να πληρώσει τη ΔΕΗ και θα μείνει και θα καίγεται με το κερί -θα καίγεται κυριολεκτικά δηλαδή, θα είναι στο κρύο και θα καίγεται. Επομένως, θα εισπράξουμε από όσους περισσότερους μπορούμε δημοτικά τέλη».  
Κάνει πρόταση η Κυβέρνηση για 93 λεπτά το πετρέλαιο. Έρχεται ο ΣΥΡΙΖΑ και λέει για 90 λεπτά. Ξέρετε ότι υπάρχει πάρα πολύς κόσμος που δεν μπορεί ούτε 80 λεπτά να πληρώσει το λίτρο το πετρέλαιο; Γιατί έχει κι άλλα έξοδα. 
Βεβαίως ο άνεργος είναι χειρότερα από αυτόν που είναι μισοάνεργος. Αλλά άμα πάμε σε αυτές τις διαιρέσεις και πάμε στην ακραία εξαθλίωση, τότε κοινωνική πολιτική θαυμάσια μπορεί να κάνει και η Νέα Δημοκρατία, θαυμάσια μπορεί να κάνει και ο ΣΥΡΙΖΑ. Υπάρχει η σχετική και η απόλυτη εξαθλίωση. Υπάρχει η σχετική και η απόλυτη επιδείνωση της ζωής του λαού.
Επομένως, το κριτήριο για εμάς δεν είναι ποιος θα επανασυνδέσει το ρεύμα της ΔΕΗ ή δεν θα το κόψει, όταν είναι εντελώς άνεργος και εξαθλιωμένος. Όχι ότι δεν μας νοιάζει γι’ αυτούς και αδιαφορούμε, αλλά αν αυτό το 2014 είναι κοινωνική πολιτική, τότε ευχαριστούμε, δεν θα πάρουμε. Πάρτε την μόνοι σας. Δεν πρόκειται να στηρίξουμε κανένα τέτοιο μέτρο. 
Ακούμε και το άλλο το φοβερό. Η Νέα Δημοκρατία κατ’ αρχάς λέει ότι ο ΣΥΡΙΖΑ είναι κρατιστής. Ο ΣΥΡΙΖΑ λέει ότι η Νέα Δημοκρατία θέλει να ακυρώσει τον παρεμβατικό, τον ρυθμιστικό και τον κοινωνικό ρόλο του κράτους. Και το ένα ισχύει και το άλλο. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ ).
Με συγχωρείτε, όμως, για να μιλήσουμε και λίγο σοβαρά. Το κράτος, όντως, διευρύνεται, αποκτά επιχειρηματικές δραστηριότητες, πιο έντονο ρυθμιστικό ρόλο. Πότε; Στις παραμονές προετοιμασίας πολέμων και μετά τον πόλεμο. Μετά τον Β΄ Παγκόσμιο Πόλεμο ο κρατικός τομέας σε όλη την Ευρώπη - μιλάμε για τη Δυτική Ευρώπη- διευρύνθηκε πάρα πολύ.   
Βεβαίως, οι χώρες δεν είναι ίδιες μεταξύ τους. Η ανάπτυξη είναι ανισόμετρη. Οι ανάγκες της καπιταλιστικής ανάπτυξης δεν είναι ίδιες. Στην Ελλάδα, όντως, διευρύνθηκε το κράτος. Και δεν μιλάμε μόνο για την κρατική υπαλληλία. Μιλάμε για τον κρατικό επιχειρηματικό τομέα. Ήταν απαίτηση του Σχεδίου Μάρσαλ. Γιατί, οι Έλληνες επιχειρηματίες είχαν καταστραφεί, γιατί υπήρχαν τα νέα τζάκια που δεν τα εμπιστεύονταν, αυτά που άρχισαν να αναδύονται μετά τον Β΄ Παγκόσμιο Πόλεμο, και ήθελαν τις κρατικές εγγυήσεις.
Και δεν μας έκανε τη βιομηχανική ανάπτυξη στην Ελλάδα το Σχέδιο Μάρσαλ. Αρχικά πήγαινε για εκεί, αλλά το πήγαν για στρατιωτικούς σκοπούς μετά τον πόλεμο της Κορέας. Η καπιταλιστική εκβιομηχάνιση, που έγινε στην Ελλάδα, έγινε με τον ιδρώτα και το αίμα του ελληνικού λαού. Επομένως, μη συζητάμε τώρα.
Και λέμε ότι θα υπάρχει ένα κοινοβούλιο το οποίο θα αποφασίζει και τελικά –εγώ σας λέω ότι μπορεί να πάρει και καλές αποφάσεις- θα γίνεται αυτό που θέλουν τα μονοπώλια. Θα σας πω ένα παράδειγμα που τελευταία είναι πολύ της μόδας. Φθάσαμε στο ότι εκθειάζουμε τον Ρούσβελτ! Στη διάρκεια του Β΄ Παγκοσμίου Πολέμου όταν οι Ηνωμένες Πολιτείες της Αμερικής αποφάσισαν να μπουν στον πόλεμο -όταν είδαν ότι γύρισε στο Στάλινγραντ η ιστορία και σου λέει τώρα χαθήκαμε, θα επελάσει η Σοβιετική Ένωση παντού- ο Ρούσβελτ κάλεσε τον Φορντ, τον Κράισλερ –δεν ξέρω, αυτόν που είχε την Κράισλερ- και άλλους μεγάλους βιομήχανους και τους λέει το εξής: «Πρέπει να κατασκευάσουμε όπλα, τανκς, αλουμίνιο, μία σειρά προϊόντα, να ανεβάσουμε την παραγωγή του αλουμινίου, του καουτσούκ, ό,τι έχει σχέση, για να πάρουμε μέρος στο τέλος στις πολεμικές επιχειρήσεις στην Ευρώπη, γιατί θα μείνουν οι Ηνωμένες Πολιτείες έξω από την Ευρώπη». 
Ξέρετε τι απάντησαν αυτοί οι κύριοι βιομήχανοι; Όχι κύριε. Να φτιάξει καινούρια εργοστάσια το κράτος, γιατί ο πόλεμος θα κρατήσει έναν με ενάμισι χρόνο και εμείς θα κάνουμε τέτοια έξοδα που δεν θα μπορέσουμε να κάνουμε απόσβεση, γιατί ο πόλεμος δεν θα κρατήσει πολύ. Επομένως, αυτοί είναι, αυτά είναι τα μονοπώλια.
Ήταν τα μονοπώλια υπέρ της Σοβιετικής Ένωσης; Όχι, βεβαίως. Και ο Ρούσβελτ με κρατικά χρήματα –μετά τα φόρτωσαν οι Ηνωμένες Πολιτείες στους λαούς- τους έφτιαξε ιδιωτικά εργοστάσια και έτσι είχαμε και το γιγάντωμα της αμερικάνικης αυτοκινητοβιομηχανίας. Αυτό είναι. 
Και σήμερα αυτές είναι οι αντιθέσεις ανάμεσα στους Έλληνες επιχειρηματίες. Κάποιοι θέλουν πλήρη ελευθερία να κάνουν ό,τι θέλουν και κάποιοι θέλουν την κρατική στήριξη και παρέμβαση. Αυτές είναι οι διαφορές ανάμεσα στη Νέα Δημοκρατία και τον ΣΥΡΙΖΑ στην πολιτική του πρόταση. Και ξαναλέω ότι δεν έχει καμμία σχέση με το αν πιάνουν λεφτά, ούτε με βρωμιές, ούτε με διαπλοκές κ.λπ.. Καμμία, μα καμμία σχέση!
Εν πάση περιπτώσει, καλείται ο λαός να διαλέξει ανάμεσα στον φθαρμένο ή διεφθαρμένο καπιταλισμό και στον ενάρετο καπιταλισμό. Ο καπιταλισμός είναι ένας. Ανάμεσα στους διεφθαρμένους επιχειρηματίες και στους ενάρετους επιχειρηματίες. Σαν πρόσωπα μπορεί να είναι ο ένας συμπαθέστατος και ο άλλος λιγότερο συμπαθής. Ως τάξη όμως; Στην πολιτική έτσι τα αντιμετωπίζουμε. Δεν τα αντιμετωπίζουμε με βάση συμπάθειες ή παρασυμπάθειες. Άλλοι ενδιαφέρονται η οικονομία να επενδύσει σε εξαγωγές, εμπόριο κ.λπ και άλλοι στα εγχώρια προϊόντα. 
Και η αντιπαράθεση ανάμεσα στα ξένα και εγχώρια προϊόντα είναι αντιπαράθεση ανάμεσα στους επιχειρηματίες. Γιατί, μπορεί και να δυναμώσει η εγχώρια βιομηχανία και ο εργάτης να ζει κάτω από τον πάτο! 
Θέλω να θέσω και ένα άλλο ζήτημα. Μπορεί να ρωτήσει κάποιος. Καλά, εσείς οι κομμουνιστές γιατί απορρίπτετε και με την παρέμβαση των λαών -δηλαδή, με την παρέμβαση μέσω της κάλπης και αν γίνεται και καμμιά διαδήλωση και μερικές απεργίες πού και πού, δεν τους πειράζει και αυτό είναι στους κανόνες της δημοκρατίας- την περίπτωση να υπάρχει μία αγωνιστική διαπραγμάτευση στο πλαίσιο της Ευρωπαϊκής Ένωσης και να βελτιωθεί η ζωή του λαού; Γιατί απορρίπτετε να γίνει μία καλύτερη διαπραγμάτευση; Δοκιμάστηκε η Νέα Δημοκρατία έκανε και αυτή διαπραγμάτευση, το ΠΑΣΟΚ προηγούμενα, να δοκιμαστούν και άλλες λύσεις. Ή κάποιος σου λέει όχι, καλύτερα να διαπραγματεύεται η Νέα Δημοκρατία που είναι παιδί μέσα από την κοιλιά του καπιταλιστικού συστήματος, παρά να διαπραγματευτεί ένα καινούργιο κόμμα που στο παρελθόν ήταν έτσι και αλλιώς και αλλιώτικα, που έχει τάσεις, και δεν ξέρουμε, και εκείνα και τα άλλα.
Δεν θα μπούμε στο πεδίο της αντιμετώπισης προθέσεων από την πλευρά των κομμάτων διότι στο κάτω-κάτω και με καλές προθέσεις μπορεί να γίνουν τα μεγαλύτερα εγκλήματα, είτε από ασχετοσύνη κάποιου είτε επειδή κοροϊδεύει τον κόσμο. Εν πάση περιπτώσει, δεν έχει σημασία.
Εγώ σας λέω ότι πια το μνημόνιο έχει ξεπεραστεί. Δεν χρειάζεται το μνημόνιο και επομένως μπορεί να λέει κανείς «το σκίζω το μνημόνιο». 
Βάζουμε, λοιπόν, το εξής ερώτημα: Με βάση αποφάσεις της Ευρωπαϊκής Ένωσης, αποφάσεις και κατευθύνσεις οι οποίες υπάρχουν από τη συνθήκη του Μάαστριχτ, που επαναλήφθηκαν στα επόμενα χρόνια, αλλά κυρίως από το 2011 είναι αυστηροποιημένες, σε επιτήρηση μπαίνουν και τα είκοσι επτά κράτη-μέλη της Ευρωπαϊκής Ένωσης, δηλαδή οι κυβερνήσεις τους. Και εννοείται ότι όταν μπαίνουν οι κυβερνήσεις σε επιτήρηση, καταλαβαίνετε σε τι αυταρχική επιτήρηση μπαίνουν οι λαοί. Πείτε μου, λοιπόν, τι θα κάνετε στα συγκεκριμένα; Αναφερόμαστε σε όλα τα κόμματα και όχι μόνο στη Νέα Δημοκρατία και στο ΣΥΡΙΖΑ. «Είναι οι κανόνες της ενισχυμένης δημοσιονομικής εποπτείας και για τα είκοσι οκτώ κράτη-μέλη, και ειδικά για τους δεκαεπτά του σκληρού πυρήνα, προβλέπονται και χρηματικές κυρώσεις». Η ανάπτυξη είναι ανισόμετρη στην Ευρωπαϊκή Ένωση και έτσι θα είναι, σύγκλιση επιπέδων δεν πρόκειται να υπάρξει ποτέ. Για τα κράτη, όπως η Ελλάδα, με υψηλό κρατικό χρέος, για να εφαρμοστούν αυτοί οι κανόνες, για να πιάσει την οροφή του χρέους και του ελλείμματος θα πάμε μέχρι το 2040 σε επιτήρηση. Βέβαια το 2040 δεν είναι καθόλου βέβαιο ότι η Ευρωπαϊκή Ένωση θα είναι όπως είναι σήμερα. Λεπτομερειακές και αναλυτικές προβλέψεις δεν έχουμε δικαίωμα να κάνουμε, αλλά δεν θα είναι. Πάντως, με βάση τα σημερινά δεδομένα, η Ελλάδα θα είναι σε επιτήρηση μέχρι το 2040. Άλλες χώρες μπορεί να είναι μέχρι το 2030, αλλά ξανά λέμε θα κριθεί από την Ευρωπαϊκή Ένωση.
Με βάση, λοιπόν, αυτά που έχουν αποφασιστεί είτε στο Σύνταγμα είτε με νόμο γίνεται λόγος ακόμα και για τους πλεονασματικούς προϋπολογισμούς ή με ανώτερο έλλειμμα το 0,5% του ΑΕΠ. Εδώ, λοιπόν, θα υπάρχει αυτόματος μηχανισμός διόρθωσης.
Και σας λέω, με το χρέος που έχει σήμερα η Ελλάδα –τεράστιο χρέος που μεγαλώνει, δεν μικραίνει- πρέπει να μειώνεται το χρέος και να έχει ανάπτυξη 5% το χρόνο για να κάνει πρωτογενές πλεόνασμα κ.λπ.. Πόσα χρόνια χρειάζονται; Θα υπάρχουν αυτόματοι μηχανισμοί οι οποίοι θα είναι της λιτότητας «της έτσι και αλλιώς και αλλιώτικα». 
Έχουμε την επιβολή κυρώσεων. Θα μου πείτε και πριν υπήρχαν κυρώσεις. Όχι, είναι όταν επανειλημμένως ξεπερνάς τα όρια. Και βέβαια όταν η Γερμανία ξεπέρασε το 3% δεν της κάνανε τίποτα και είναι φυσικό διότι είναι ηγετική δύναμη. Δεν λέω είναι δίκαιο, είναι, όμως, φυσικό όπως καθορίζονται τα πράγματα. Τώρα δεν έχει μια-δυο φορές. Μία φορά και σκαμπίλι. 
Σημαίνει, λοιπόν, ότι η Ελλάδα θα αγγίξει τριάντα χρόνια για να λήξουν αυτά. Δηλαδή, η Ελλάδα θα είναι μέχρι το 2040. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Προέδρου της Κοινοβουλευτικής Ομάδας του Κομμουνιστικού Κόμματος Ελλάδας)
Την βλέπω την ώρα.
«Η Ευρωπαϊκή Επιτροπή πραγματοποιεί σε συνεννόηση με την Ευρωπαϊκή Κεντρική Τράπεζα τακτικές αποστολές επιθεώρησης στο κράτος-μέλος υπό εποπτεία μετά το πρόγραμμα, προκειμένου να εκτιμήσει την οικονομική, δημοσιονομική και χρηματοπιστωτική κατάσταση». Και στη Λιθουανία θα πάει και παντού. 
Αναφέρουμε άλλο κανονισμό που ισχύει: «Το κόστος εργασίας θα βρίσκεται υπό στενή παρακολούθηση και θα συγκρίνεται με τα άλλα κράτη-μέλη της Ευρωζώνης και των κύριων εμπορικών εταίρων της Ευρωπαϊκής Ένωσης». Δηλαδή, ποιοι είναι οι εμπορικοί εταίροι της Ευρωπαϊκής Ένωσης; Η Κίνα, η Ινδία. Εδώ μέχρι και απ’ την Αργεντινή εισάγουμε σκόρδα. Είναι, λέει, πιο φτηνά από τα ελληνικά. Καταλαβαίνετε, λοιπόν, που θα πάνε οι μισθοί. Οι μισθοί θα πρέπει να βρίσκονται σε συνάρτηση με την ανταγωνιστικότητα. Αυτό σημαίνει, αυτόματα. Δεν έχει τώρα «εγώ θα επαναφέρω το κατώτατο μεροκάματο». Για πείτε μου, πώς θα διαπραγματευτείτε; 
«Οι κυβερνήσεις θα πρέπει να δώσουν ιδιαίτερη προσοχή στην ενίσχυση της αποκέντρωσης των μισθολογικών διαπραγματεύσεων και τη βελτίωση των μηχανισμών της τιμαριθμικής προσαρμογής». Καλά, αυτά τώρα έχουν πάει περίπατο.
Οι κυβερνήσεις της Ευρωπαϊκής Ένωσης δεσμεύονται να συγκρατήσουν τους μισθούς στο δημόσιο τομέα, ώστε να μην επηρεάζουν τους μισθούς στον ιδιωτικό τομέα.
Πάμε στην κοινωνική ασφάλιση. Είναι απαραίτητο να ευθυγραμμιστεί η ηλικία συνταξιοδότησης με το προσδόκιμο ζωής, να μειωθούν τα συστήματα πρόωρης συνταξιοδότησης και να αξιοποιηθούν στοχευμένα κίνητρα για την παραμονή στην εργασία των μεγαλύτερων εργαζομένων. Αυτά θα λειτουργούν αυτόματα. Και μετά μου λέτε ότι άμα αλλάξει η σύνθεση του Κοινοβουλίου, με τα μονοπώλια στην εξουσία –γιατί αυτά έχουν την εξουσία- και μέσα στην Ευρωπαϊκή Ένωση, τι μπορούμε να περιμένουμε; Να βγει κανένας καινούργιος Ολάντ στις εκλογές, για να πούμε «καινούργιος αέρας στην Ευρώπη»; Αυτά είναι αυτόματα. Δεν μπορείς να διαπραγματευτείς, διότι κοιτάξτε, και εμείς να ήμασταν στην Κυβέρνηση, από τη στιγμή που αποδεχόμαστε την Ευρωπαϊκή Ένωση, τότε τι διαπραγματεύεσαι; Σηκωθείτε και φύγετε. Γι’ αυτό και το θέμα της αποδέσμευσης είναι το πιο ρεαλιστικό. 
Πάμε στην αγορά εργασίας. Η αγορά εργασίας πρέπει να γίνει πιο ελκυστική και να προσαρμοστεί στη ζήτηση. Όλα αυτά τα πράγματα, δηλαδή, μπαίνουν σε αυτόματο πιλότο.
Να σας πω ένα άλλο. Η επιτήρηση υπήρχε και πιο πριν. Τι θα κάνετε και η Νέα Δημοκρατία και όλα τα άλλα κόμματα και ο ΣΥΡΙΖΑ; Είχε η Ελλάδα παραγωγή τριακόσιους χιλιάδες τόνους ζάχαρης. Δηλαδή, μας έφθανε βασικά για τις ανάγκες μας. Μας είπαν «θα πέσετε στις εκατόν πενήντα χιλιάδες». Το είπαν με απόφαση. Έκλεισαν κάποια εργοστάσια ζάχαρης. Απολύτως φυσιολογικό. Δίκαιο όχι, αλλά φυσιολογικό. Τι θα κάνετε σ’ αυτό; 
Υπάρχει η γνωστή οδηγία που απαγορεύει στα ναυπηγεία να κατασκευάζουν έργα της ειρηνικής βιομηχανίας. Αυτά είναι αποφάσεις. Δηλαδή, δεν κατάλαβα, σκίστε το μνημόνιο και κάντε το κομφετί, λοιπόν, τώρα που έρχονται και οι απόκριες. Και έχετε απαίτηση το Κομμουνιστικό Κόμμα Ελλάδας να στηρίξει μία κυβέρνηση, όποιο πρόσημο κι αν έχει, εντός της Ευρωπαϊκής Ένωσης με τα μονοπώλια να κυριαρχούν, μόνο και μόνο γιατί ο ένας υποστηρίζει ή έχει πρωτογενές πλεόνασμα και ο άλλος θα φέρει το κατώτατο εισόδημα στα 750 ευρώ;
Εγώ δεν αποκλείω το Κοινοβούλιο να παίρνει και καλές αποφάσεις. Εδώ μέσα θα μένουν. Να κάνει επανάσταση; Να γίνει με επανάσταση μέσα στο Κοινοβούλιο; Δεν πρόκειται να γίνει τίποτα. Η πραγματική επανάσταση αλλού πρέπει να γίνει, έξω από το Κοινοβούλιο, για να έχει αντανάκλαση και αυτοδυναμία. Άμα δεν υπάρχει ανατροπή άλλης τάξης στην εξουσία, κυβερνήσεις θα αλλάζουν και η ίδια τάξη θα μένει στην εξουσία. 
Απ’ αυτήν την άποψη, το Κομμουνιστικό Κόμμα Ελλάδας δεν αποσπάται από τα καθημερινά προβλήματα των εργαζομένων. Ήδη, χθες καταθέσαμε και ένα σχέδιο νόμου -όπως έχουν καταθέσει και άλλα κόμματα, δεν λέω ότι έχουμε το μονοπώλιο- για τα υπερχρεωμένα νοικοκυριά, τις κατασχέσεις κ.λπ. Εμείς θέλουμε κάτι να πετύχει ο λαός, γιατί όσο δεν πετυχαίνει, απογοητεύεται. Όμως, ο αγώνας για τις άμεσες διεκδικήσεις πρέπει ταυτόχρονα να συγκεντρώνει δυνάμεις για την εργατική λαϊκή εξουσία. Αν δεν γίνει αυτό, εμείς σε αυτό το διάστημα θα προσπαθούμε να εκφράσουμε τις ανάγκες και τα δικαιώματα της εργατικής λαϊκής Αντιπολίτευσης.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης έχει το λόγο.</ChairmanSpeech>
<Speech><Parlmember>ΦΩΤΗΣ ΚΟΥΒΕΛΗΣ</Parlmember> (Πρόεδρος της Δημοκρατικής Αριστεράς): Κυρίες και κύριοι συνάδελφοι, μετά από τέσσερα χρόνια εφαρμογής προγραμμάτων δημοσιονομικής προσαρμογής η επιχειρούμενη σταθεροποίηση των δημοσίων οικονομικών γίνεται με έναν εξαιρετικά επώδυνο τρόπο, με τεράστια ύφεση, με παραγωγική καθίζηση, με βίαιη φτωχοποίηση του πληθυσμού, με τρομακτική ανεργία και μείωση εισοδημάτων, με υπερφορολόγηση και άδικη κατανομή των βαρών. 
Το πρόγραμμα δημοσιονομικής προσαρμογής απέτυχε, όμως, να συγκροτήσει μια πολιτική εξόδου από την κρίση. Ήταν και είναι οικονομικά αναποτελεσματικό και κοινωνικά άδικο. 
Δεν πλήττονται, κύριοι συνάδελφοι, μόνο οι πολίτες. Υποβαθμίζονται και οι μακροοικονομικές προοπτικές της χώρας. Αυτό που προοιωνίζεται είναι το πέρασμα σε μια κατάσταση στασιμότητας, χωρίς ουσιαστική αύξηση στην απασχόληση και στα εισοδήματα.
Είμαστε λοιπόν ικανοποιημένοι από αυτά τα αποτελέσματα; Είναι αυτά τα αποτελέσματα απόδειξη επιτυχίας; Εμείς επιμέναμε να είναι αλλιώς τα πράγματα. Προσπαθήσαμε. Διεκδικήσαμε, και όταν ήμασταν στην Κυβέρνηση και τώρα στην Αντιπολίτευση, την αλλαγή των πολιτικών. Από το ίδιο Βήμα, από αυτό το Βήμα πέρυσι, στην κοινοβουλευτική αντίστοιχη διαδικασία, λέγαμε πως εκείνος ο προϋπολογισμός εξέφραζε μία συγκεκριμένη επιλογή για τη σταθεροποίηση, που στηρίζεται στον περιορισμό της εσωτερικής ζήτησης και κατανάλωσης, υπό καθεστώς λιτότητας, που βεβαίως έχει κυριαρχήσει στην Ευρώπη. Τονίζαμε και τότε ότι το πρόγραμμα πρέπει να αλλάξει. 
Όλο αυτό το διάστημα έχουμε πει με κάθε τρόπο πως η πολιτική που επικεντρώνεται στην αντιμετώπιση των μακροοικονομικών ανισορροπιών, με τα μέτρα συρρίκνωσης της οικονομίας, δεν οδηγεί στην έξοδο από την κρίση. Κυρίες και κύριοι συνάδελφοι, ο τρόπος που επιτεύχθηκε το πρωτογενές πλεόνασμα το κάνει μη διατηρήσιμο, αν δεν υπάρξει αλλαγή της πολιτικής. Η κρίση θα αναπαράγεται, ενώ διαρκώς θα επιφέρει υψηλό κοινωνικό κόστος. 
Αντιλαμβάνομαι την ανάγκη μιας αισιόδοξης οπτικής για την πορεία των οικονομικών της χώρας. Συνιστά, όμως, αυτοπαγίδευση της Κυβέρνησης να καλλιεργεί μια υπεραισιοδοξία για τα αποτελέσματα της οικονομικής πολιτικής. Ποιος ο λόγος μιας τέτοιας προσέγγισης; Γιατί επιλέγετε και πάλι μια εικόνα του επιτυχημένου, μία εικόνα που κρύβει τα προβλήματα, μία εικόνα σε εμφανή αναντιστοιχία με την πραγματικότητα; Δεν είναι όλα τα ζητήματα πεδίο για επικοινωνιακή διαχείριση. 
Πέρυσι τον Μάιο γινόταν λόγος για το αφήγημα της επιτυχίας, για το success story, για τελευταίο δύσκολο καλοκαίρι και για φθινόπωρο στη διάρκεια του οποίου η ελληνική οικονομία θα εκτινασσόταν. Δεν έγινε κάτι τέτοιο. Δεν θα μπορούσε να γίνει αλλιώς. Και παρά τις διαψεύσεις, συνεχίζετε στο ίδιο μοτίβο και στον προϋπολογισμό του 2014. 
Κυρίες και κύριοι Βουλευτές, δεν υπάρχει κανένα μοντέλο, δεν υπάρχει κανένα μακροοικονομικό μοντέλο το οποίο να υποθέτει μείωση της δημόσιας κατανάλωσης κατά 4%, μείωση της ιδιωτικής κατανάλωσης κατά 1,6%, ύπαρξη εμπορικού ελλείμματος στο ισοζύγιο αγαθών, μικρή άνοδο των επενδύσεων, περίπου 5,3%, και να καταλήγει ωστόσο σε θετικό ρυθμό μεγέθυνσης του ΑΕΠ κατά 0,6%. 
Απέναντι σε αυτήν την πολιτική της Κυβέρνησης αναπτύσσεται μία πολιτική εξ αντιδιαστολής της Αξιωματικής Αντιπολίτευσης, που επενδύει περισσότερο στην όξυνση της κρίσης παρά στην αντιμετώπισή της, μία πολιτική που αναπαράγει στερεότυπα μιας άλλης εποχής και αρνείται ακόμη και τις αναγκαίες αλλαγές για τον εξορθολογισμό της κατάστασης, μία πολιτική που ταλαντεύεται μεταξύ μονομερούς καταγγελίας του μνημονίου και επαναδιαπραγμάτευσής του, μία πολιτική που υπόσχεται εύκολες λύσεις, μία πολιτική που βασίζεται στην εμπέδωση ενός κλίματος τεχνητής πόλωσης και πολεμικής σύγκρουσης, που βασίζεται σε λογικές του τύπου «ή εμείς ή αυτοί». 
Υπάρχει ,όμως, διαφορετικός δρόμος μεταξύ αυτού που ακολουθεί η Κυβέρνηση και αυτού που επαγγέλλεται η Αξιωματική Αντιπολίτευση; Ναι, κυρίες και κύριοι Βουλευτές, υπάρχει και έχει δύο συστατικά στοιχεία. Το πρώτο είναι η ουσιαστική επαναδιαπραγμάτευση με τους εταίρους. Το δεύτερο είναι ένα συνεκτικό πρόγραμμα δημοκρατικής διεξόδου με απασχόληση, ανάπτυξη και κοινωνική συνοχή. 
Τα αποτελέσματα του προγράμματος προσαρμογής στην οικονομία και την κοινωνία, όπως πραγματικά είναι και χωρίς ωραιοποιήσεις, πρέπει να αποτελέσουν τη βάση της επαναδιαπραγμάτευσης για την αντικατάσταση του μνημονίου με ένα σύμφωνο ανάπτυξης, που θα δίνει έμφαση στην απασχόληση και στην κοινωνική συνοχή. 
Βασικοί άξονες αυτής της νέας συμφωνίας πρέπει να είναι η αντικατάσταση της τρόικας από τα θεσμικά όργανα της Ευρωπαϊκής Ένωσης. Το πρόγραμμα προσαρμογής πρέπει να παρακολουθείται από τα θεσμικά όργανά της με έναν νέο τύπο σχέσης που θα επιτρέπει στην ελληνική Κυβέρνηση να σχεδιάζει και να εφαρμόζει, με πολιτική αυτονομία, μέτρα και ρυθμίσεις για την επίτευξη των στόχων, που θα έχουν συμφωνηθεί, ένα πλαίσιο μέτρων που θα αναδιαρθρώσουν το χρέος και θα μειώσουν σημαντικά τις επιβαρύνσεις στον προϋπολογισμό. 
Κυρίες και κύριοι Βουλευτές, η Ελλάδα πρέπει να ζει και να παράγει για να μπορεί να καλύπτει τις υποχρεώσεις της. Ένα σύνολο μέτρων πρέπει να χρησιμοποιηθούν προς αυτήν την κατεύθυνση. Και η Κυβέρνηση πρέπει να προετοιμάσει το έδαφος και τις κατάλληλες συμμαχίες και όχι να περιμένει την κατάληξη των διαπραγματεύσεων μεταξύ Διεθνούς Νομισματικού Ταμείου και Ευρωπαίων εταίρων. 
Χρειάζεται ένα ισχυρό πρόγραμμα αναπτυξιακών παρεμβάσεων, ικανό να αντιμετωπίσει την ύφεση, να ανατάξει την οικονομία, να δημιουργήσει θέσεις εργασίας και νέα εισοδήματα. Πρέπει να διαμορφωθεί ένα πλαίσιο μέτρων χρηματοοικονομικής υποβοήθησης των επιχειρήσεων που θα αυξήσουν τη ρευστότητα και θα ανασυγκροτήσουν την οικονομική δραστηριότητα της μεσαίας τάξης σε μία κοινωνία ίσων ευκαιριών, σε συνθήκες βέβαια υγιούς ανταγωνισμού.
Πρέπει να διεκδικήσουμε ειδικά μέτρα ενίσχυσης της ρευστότητας από την Ευρωπαϊκή Κεντρική Τράπεζα, μείωση των επιτοκίων χρηματοδοτήσεων των συστημικών τραπεζών, χρηματοδοτική στήριξη των μικρομεσαίων επιχειρήσεων με υποχρέωση των τραπεζών σε παροχή ρευστότητας προς την παραγωγική οικονομία. 
Απαιτούνται ουσιαστικές αλλαγές στο πρόγραμμα δημοσιονομικής προσαρμογής, ώστε να αντικατασταθούν τα μέτρα που αποδείχτηκαν αναποτελεσματικά και να συνδεθεί η δημοσιονομική προσαρμογή με δημοκρατικές μεταρρυθμίσεις, όπως η ανασυγκρότηση της δημόσιας διοίκησης, η απόσυρση των πληθωριστικών ρυθμίσεων από την αγορά που κρατάνε ψηλά τις τιμές, η δημιουργία ενός πλαισίου κοινωνικής προστασίας και η παραγωγική ανασυγκρότηση της χώρας. 
Συγκεκριμένα, σε ό,τι αφορά το πρόγραμμα προσαρμογής, η Κυβέρνηση δεν πρέπει να δεχθεί νέα μέτρα που θα επιδεινώσουν την κατάσταση στην οικονομία και την κοινωνία. Πρέπει να μην δεχθεί να ληφθούν αποφάσεις τώρα για το χρηματοδοτικό κενό, αφού το μέγεθος του θα επηρεαστεί σημαντικά από τις αποφάσεις που θα ληφθούν για τη μείωση των επιβαρύνσεων του χρέους. 
Οφείλει να αλλάξει τα μέτρα τα οποία αποδεικνύονται αναποτελεσματικά και κοινωνικά επώδυνα, όπως για παράδειγμα η εξίσωση του φόρου πετρελαίου θέρμανσης και κατανάλωσης. 
Και, βέβαια, πρέπει να αρνηθεί και να αποκρούσει την άρση της απαγόρευσης πλειστηριασμών και να υποστηρίξει μία διαδικασία ρύθμισης των οφειλών προς τις τράπεζες με τρόπο που να δίνει τη δυνατότητα της δίκαιης αποπληρωμής. 
Η Κυβέρνηση πρέπει και μπορεί να μην δεχθεί και να αποκρούσει την απελευθέρωση των ομαδικών απολύσεων. Επίσης, πρέπει να επανατοποθετήσει την κινητικότητα, αποσυνδέοντάς την από τις απολύσεις και να προωθήσει την αξιολόγηση δομών και προσωπικού για την ανασυγκρότηση του δημόσιου τομέα. Πρέπει να μην δεχθεί το οριζόντιο κλείσιμο δημοσίων επιχειρήσεων και να προωθήσει την ανασυγκρότησή τους εν λειτουργία. Επιπλέον, πρέπει να μην υποχωρήσει από τη διατήρηση του εξαγωγικού χαρακτήρα των Ελληνικών Αμυντικών Συστημάτων. 
Η Κυβέρνηση, κυρίες και κύριοι Βουλευτές, αντί να συζητά για το αν υπάρχει ή όχι υπερφορολόγηση, πρέπει να μειώσει την υπερφορολόγηση των συνεπών φορολογουμένων και των μισθωτών. Η αύξηση των φορολογικών εσόδων δεν προέρχεται –το γνωρίζουμε όλοι και όλες- ούτε από την ενισχυμένη ανάπτυξη ούτε από την καταπολέμηση της φοροδιαφυγής. 
Η Κυβέρνηση πρέπει να εδραιώσει μία δίκαιη και σταθερή προοδευτικότητα στη φορολογική κλίμακα, ώστε να πληρώσουν λιγότερους φόρους όσοι έχουν χαμηλά εισοδήματα. Σημαντικό μέτρο σε αυτήν την κατεύθυνση είναι η φορολόγηση όλων των εισοδημάτων σε ενιαία κλίμακα ανεξάρτητα από την πηγή προέλευσης.
Δεν μπορείτε να παραδέχεστε πως η αναγκαία φορολογική μεταρρύθμιση μεταφέρεται στη μετά την κρίση εποχή. Δεν είναι δυνατόν να παραμένουν ανέγγιχτοι οι φοροφυγάδες, οι φοροδιαφεύγοντες, να παραμένει υψηλά η μαύρη οικονομία και ταυτόχρονα να ζητάτε συνεχώς από τους ίδιους και τους ίδιους να πληρώνουν. 
Κάθε ολιγωρία σε αυτό το πεδίο μεταφράζεται, κυρίες και κύριοι Βουλευτές, σε επιβάρυνση, κάθε αποτυχία σε νέες επιβαρύνσεις. Μια νέα, δίκαιη και προοδευτική φορολογική μεταρρύθμιση είναι σήμερα αναγκαία, όχι αφ’ ότου βγούμε από την κρίση, σήμερα είναι αναγκαία.
Η Κυβέρνηση πρέπει να μειώσει το φόρο ακινήτων κατά 30%, συνδέοντάς τον με το σύνολο της ακίνητης περιουσίας του κάθε φορολογουμένου και όχι κάθε ακινήτου ξεχωριστά, με προοδευτική κλίμακα και αφορολόγητο όριο, δεσμευόμενη ταυτόχρονα σε ετήσια αποτελέσματα από την καταπολέμηση της φοροδιαφυγής και της λαθρεμπορίας καυσίμων και τσιγάρων.
Επίσης, πρέπει να διατηρηθεί ο ΦΠΑ στην εστίαση στα ίδια σημερινά επίπεδα.
Πρέπει να προωθηθούν ταυτόχρονα αλλαγές και μεταρρυθμίσεις με εξυγιαντικό περιεχόμενο για την καταπολέμηση της σπατάλης και της ανορθολογικής κατανομής των πόρων.
Κυρίες και κύριοι Βουλευτές, σήμερα δεν διατίθενται δαπάνες εκεί που χρειάζεται, ώστε να προωθηθούν στόχοι του προϋπολογισμού, όπως η στελέχωση του ΣΔΟΕ ή των μονάδων για την αξιοποίηση των πόρων του ΕΣΠΑ. Μειώνεται το Πρόγραμμα Δημοσίων Επενδύσεων κι αυτό έχει αρνητική επίπτωση στα έσοδα του επομένου έτους, μειώνοντας δαπάνες σε κρίσιμους τομείς απαραίτητους για τη ζωή των πολιτών.
Το είπαμε και πέρυσι, το λέμε και φέτος: πρέπει να αναδιοργανωθεί το σύστημα διαχείρισης των δημοσίων δαπανών με την καθιέρωση προϋπολογισμού απόδοσης. Αυτό σημαίνει ορισμός στόχων ανά υπηρεσία, εξειδικευμένη κοστολόγηση, έλεγχο της αναγκαιότητας και του ύψους κάθε δαπάνης σε σύνδεση με το παραγόμενο κοινωνικό και αναπτυξιακό αποτέλεσμα. Υπάρχουν παραδείγματα χωρών που εφάρμοσαν τον προϋπολογισμό απόδοσης. Πέτυχαν και να μειώσουν τις δαπάνες τους και ταυτόχρονα να βελτιώσουν την ποιότητα των παρεχομένων υπηρεσιών.
Οι μειώσεις δαπανών πρέπει να γίνουν χωρίς μετακύλιση βαρών στους πολίτες. Θέσαμε το ζήτημα των παθογενειών στο χώρο της υγείας και θεωρούμε ότι υπάρχουν ακόμη περιθώρια για μειώσεις δαπανών στους τομείς των διαγνωστικών εξετάσεων, της υπερκατανάλωσης φαρμάκων και γενικά της τεχνητής ζήτησης. 
Όμως, το πρόβλημα της υγείας δεν είναι μόνο πρόβλημα δημοσιονομικό αλλά και πρόβλημα παροχής υπηρεσιών υγείας, οι οποίες έχουν σαφώς υποβαθμιστεί και υπάρχει πρωτίστως –νομίζω θα συμφωνήσετε όλες και όλοι- πρόβλημα πρόσβασης όλου του πληθυσμού σε αυτές τις υπηρεσίες, ανεξαρτήτως της ασφαλιστικής κάλυψης.
Σε κάθε περίπτωση, πρέπει άμεσα να υπάρξει αλλαγή των ρυθμίσεων διακανονισμού των ασφαλιστικών υποχρεώσεων των επαγγελματοβιοτεχνών, για να μπορέσουν να επανέλθουν στην υγειονομική κάλυψη. Αφορά, μαζί με τις οικογένειές τους, πάνω από ένα εκατομμύριο συνανθρώπους μας.
Πρώτος στόχος πρέπει να είναι η αποφυγή της κοινωνικής κρίσης. Πρέπει να δοθεί τέλος στην περιστολή των αναγκαίων κοινωνικών δαπανών και να χρηματοδοτηθούν από τα πρωτογενή πλεονάσματα κατά προτεραιότητα οι δράσεις στήριξης των ανέργων, το ελάχιστο εγγυημένο εισόδημα, η σχολική σίτιση και οι δομές κοινωνικής φροντίδας στους δήμους.
Η θεσμοθέτηση της αυτόματης διάθεσης του 30% του συνολικού ποσού του πρωτογενούς πλεονάσματος σε δράσεις κοινωνικής στήριξης των αδύναμων ομάδων είναι τεράστιο ζήτημα άμεσης προτεραιότητας.
Στόχος πρέπει να είναι η ανακοπή της καθοδικής πορείας, η παραγωγική ανασυγκρότηση και η μετάβαση σε ένα νέο, αναπτυξιακό και παραγωγικό πρότυπο που θα επαναπροσδιορίσει θετικά τη θέση της χώρας και θα έχει ως πρώτο στόχο τη δημιουργία σταθερών θέσεων εργασίας.
Στην κατεύθυνση αυτή, κυρίες και κύριοι Βουλευτές, πρέπει να αυξηθεί το Πρόγραμμα Δημοσίων Επενδύσεων. Δεν είναι δυνατόν να χρησιμοποιείται ανάλογα με τις τρέχουσες ανάγκες, ως μέσο διαμόρφωσης του ελλείμματος, μειώνοντας το ύψος του και μετακυλώντας το πρόβλημα στο άμεσο μέλλον.
Κυρίες και κύριοι Βουλευτές, η Δημοκρατική Αριστερά καταψηφίζει τον προϋπολογισμό. Δεν στηρίζουμε κραυγαλέες ολιγωρίες, υστερήσεις, αδικίες που ενσωματώνει το συζητούμενο σχέδιο του προϋπολογισμού. Δεν συναινούμε στη συνέχιση των ίδιων πολιτικών, όταν ζητούμενο είναι η αλλαγή της πολιτικής. Προκρίνουμε διαφορετικές λύσεις. Υπερασπιζόμαστε μία άλλη πολιτική, μία πολιτική που στο κέντρο της έχει το τρίπτυχο «δημοκρατία-δικαιοσύνη-ανασυγκρότηση». Μέσα από δημοκρατικές μεταρρυθμίσεις και αλλαγές πρέπει να εκσυγχρονιστεί η χώρα, να ανασυγκροτηθεί παραγωγικά και να θεμελιωθεί η κοινωνική συνοχή.
Σας ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ευχαριστούμε.
Το λόγο έχει ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ κ. Αλέξης Τσίπρας. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου): Κυρίες και κύριοι Βουλευτές, σήμερα δεν συζητάμε έναν ακόμα προϋπολογισμό και κάποιους αριθμούς κατασκευασμένους ή μη, κάποια ποσοστά επιτυχίας ή αποτυχίας. 
Σήμερα, στην πραγματικότητα, συζητάμε για το παρόν και το μέλλον της χώρας. Σήμερα, συζητάμε για εκατομμύρια ανθρώπους που βυθίζονται στη φτώχεια, στην πείνα και στην απελπισία, για ζωές που σβήνουν στο σκοτάδι, με κομμένο το ρεύμα της ύπαρξής τους, για ανθρώπους που πεθαίνουν. Κι αυτό ακριβώς καθορίζει και πρέπει να καθορίζει τη στάση του καθενός από εμάς όχι οι κραυγές, όχι οι λεονταρισμοί, όχι οι εκβιασμοί και οι εξυπνάδες. 
Η χώρα βρίσκεται σε ανθρωπιστική κρίση. Καλούμαστε, λοιπόν, να προβληματιστούμε, όσοι τουλάχιστον έχουμε διάθεση να ακούσουμε τη βουή των γεγονότων και του πλήθους. Είναι άραγε αυτή η χώρα μία φυσιολογική χώρα -όπως είπε ο Πρωθυπουργός- ή μήπως βρισκόμαστε μπροστά στην κορύφωση μίας προδιαγεγραμμένης τραγωδίας, μπροστά σε υπαρξιακά για τη χώρα και το λαό διλήμματα, μπροστά στην ανάγκη να λάβουμε αποφάσεις που δεν θα αφορούν μονάχα το έτος για το οποίο συζητάμε τον προϋπολογισμό, αλλά θα καθορίσουν τη μοίρα του λαού και του τόπου για τις επόμενες δεκαετίες; 
Κυρίες και κύριοι, πιστεύω ότι μπροστά μας αυτή τη στιγμή, αυτήν την ιστορική στιγμή, ανοίγονται δύο δρόμοι. Ο πρώτος είναι αυτός που εκφράζει ο προϋπολογισμός, τον οποίο καλούμαστε σήμερα να εγκρίνουμε. Κατά την άποψή μας, αυτός είναι ο εύκολος δρόμος. Είναι ο δρόμος της συνέχειας του λάθους και της υποταγής. Είναι ο δρόμος του αργού και βασανιστικού θανάτου της οικονομίας και των παραγωγικών δυνατοτήτων της πατρίδας μας. Εσείς θα λέγατε ότι είναι ο φυσιολογικός δρόμος, ο δρόμος του κατευνασμού στους ισχυρούς που όπως μας έχετε πει είναι οι μόνοι που μπορούν να βάζουν κόκκινες γραμμές και να καθορίζουν τις εξελίξεις. Ο δρόμος, όμως, αυτός έχει αποδειχθεί εδώ και πάνω από τρία χρόνια ότι είναι φαύλος και καταστροφικός.
Ο άλλος δρόμος που έχουμε μπροστά μας είναι ο δρόμος μιας ριζικής αλλαγής. Ο άλλος δρόμος θα μας πείτε κάποιοι πως είναι ο δρόμος της σύγκρουσης και της άρνησης. Ναι, υπό μία έννοια είναι δρόμος σύγκρουσης και άρνησης. Είναι, όμως, δρόμος σύγκρουσης με την ταξική αδικία, την κοινωνική αναλγησία, την καταστροφή της ζωής των πολλών εν ονόματι του κέρδους των λίγων, είναι ο δρόμος της σύγκρουσης με το φθαρμένο πολιτικό σύστημα που μας οδήγησε εδώ που μας έχει οδηγήσει. Είναι ο δρόμος της σύγκρουσης με την προοπτική που η κ. Μέρκελ επιφυλάσσει για τις χώρες του ευρωπαϊκού Νότου και είναι και ο δρόμος της άρνησης μίας συνταγής μεταφρασμένης από τα γερμανικά που φέρει την υπογραφή της απληστίας των δανειστών, που δυστυχώς προσυπογράφουν τα τελευταία χρόνια οι ελληνικές κυβερνήσεις.
Είναι ο δρόμος της υπέρβασης του τρόπου με τον οποίο σκεφτόμασταν και λειτουργούσαμε μέχρι χθες. Είναι ο δρόμος της αποτροπής μίας προϋπολογισμένης καταστροφής, της ανατροπής όσων την επιβάλλουν βήμα-βήμα. Είναι, αν θέλετε και ο δρόμος των μεταρρυθμίσεων σε όλο το βάθος και το πλάτος της κοινωνίας και της πολιτικής με τον άνθρωπο στο επίκεντρο.
Πράγματι, είναι ο δρόμος της σύγκρουσης και της άρνησης, αλλά ταυτόχρονα είναι και ο δρόμος της ανάκαμψης, της παραγωγικής ανασυγκρότησης και της κοινωνικής δικαιοσύνης. Σ’ αυτό το υπαρξιακό δίλημμα οφείλουμε να δώσουμε απαντήσεις, με καθαρό μυαλό, με τόλμη αλλά και με αποφασιστικότητα.
Κυρίες και κύριοι συνάδελφοι, τα στοιχεία είναι συντριπτικά. Ξέρετε ότι σ’ αυτήν τη χώρα, οι άνεργοι και οι συνταξιούχοι είναι κατά ένα εκατομμύριο περισσότεροι από τον ενεργό πληθυσμό; Ξέρετε ότι οι άνεργοι και οι συνταξιούχοι ανέρχονται σε 4,6 εκατομμύρια, ενώ όσοι εργάζονται είναι μόνο 3,6 εκατομμύρια; Πόσο μπορεί να διαρκέσει η στήριξη των πρώτων από τους δεύτερους, όταν μάλιστα είναι γνωστό σε ποια κατάσταση βρίσκονται σήμερα οι εργαζόμενοι;
Ξέρετε ότι από τα 3,6 εκατομμύρια των εργαζομένων, οι μισοί σχεδόν, δηλαδή τα 1,8 εκατομμύρια, είναι μικρομεσαίοι και δημόσιοι υπάλληλοι που έχουν δει τα εισοδήματά τους να καταρρέουν και έχουν χάσει 30%, 40% και 50% των απολαβών τους ή κλείνουν τις επιχειρήσεις τους ή ετοιμάζονται για τη διαθεσιμότητα και την απόλυση; 
Ξέρετε ότι για τους υπόλοιπους, δηλαδή τα 1,8 εκατομμύρια των εργαζομένων στον ιδιωτικό τομέα, μόνο οι επτακόσιες χιλιάδες αμείβονται στην ώρα τους και οι υπόλοιποι, δηλαδή πάνω από ένα εκατομμύριο εργαζόμενοι, παραμένουν απλήρωτοι από έναν έως δώδεκα μήνες;
Αυτό είναι το success story του μνημονίου. Μάλιστα, κάποιοι δηλώνουν και υπερήφανοι γι’ αυτό. Θεωρούν ότι έχουν επαναφέρει τη χώρα στο φυσιολογικό δρόμο. 
Στην πραγματικότητα, κυρίες και κύριοι Βουλευτές, ποτέ άλλοτε η χώρα τα τελευταία εξήντα χρόνια δεν είχε βρεθεί σε τόσο δεινή θέση, όσο είναι σήμερα. Δεν υπάρχει καμμία αμφιβολία ότι το μνημόνιο δεν είναι το ευτυχέστερο κείμενο, όπως είπε ο κ. Στουρνάρας, αλλά κατέστρεψε την Ελλάδα και θα μείνει στην ιστορία ως μία τραγωδία. Όποιος το αρνείται αυτό, είτε είναι ανόητος, είτε υπηρετεί σκοπιμότητες, είτε προσπαθεί να γλυτώσει από τις ερινύες. Η οικονομία, η κοινωνία, η παιδεία, η υγεία, ο πολιτισμός, η χώρα ολόκληρη, βρίσκεται στη ζώνη του λυκόφωτος. Υπάρχουν μεγάλες, τεράστιες πολιτικές ευθύνες γι’ αυτό που δεν ξορκίζονται ούτε με τις ακροδεξιές εκδοχές τάξης και ασφάλειας ούτε με τις ημερήσιες διαταγές ότι όλα πάνε καλά και πετυχαίνουμε την ανάκαμψη.
Γι’ αυτό, εγώ θα ήθελα σήμερα να αντιπαρέλθω τη λεγόμενη «μονταζιέρα» και θα προσπαθήσω να μείνω στα γεγονότα, σε όσα γίνονται και κυρίως σε όσα πρέπει να γίνουν. Θα προσπαθήσω να μείνω στην αλήθεια. 
Η αλήθεια, κύριοι της Κυβέρνησης, είναι ότι επιβάλατε μία πολιτική που όχι μόνο διέλυσε μισθούς, συντάξεις, νοικοκυριά και ανθρώπους, αλλά έπληξε καίρια την εμπιστοσύνη στην οικονομία, αφάνισε περιουσίες, καταβαράθρωσε την αξία της γης, κατέστρεψε τις τράπεζες και τα ταμεία, έκλεισε επιχειρήσεις, διέλυσε πανεπιστήμια και νοσοκομεία, τριπλασίασε την ανεργία μέσα σ’ αυτά τα τρία χρόνια.
Εξαφάνισε από τον ορίζοντα της χώρας ακόμα και τον πολιτισμό που ακόμα και στις πιο σκοτεινές εποχές είναι η φλόγα που ζεσταίνει τις ψυχές των ανθρώπων. 
Και έναντι όλων αυτών τι μας λέτε; Μας λέτε ότι σώσατε τη χώρα. Ποιον ακριβώς σώσατε, κύριοι της Κυβέρνησης; Σώσατε μήπως τα εκατομμύρια των ανέργων και των εξαθλιωμένων, τα χιλιάδες νοικοκυριά στις μεγάλες πόλεις που διαβάζουμε στις εφημερίδες ότι είναι χωρίς ρεύμα; Το 2013 χιλιάδες νοικοκυριά στη χώρα μας χωρίς ρεύμα! Μήπως σώσατε όλους αυτούς τους συνανθρώπους μας που πεθαίνουν από αναθυμιάσεις γιατί δεν έχουν να ζεσταθούν και βάζουν τα μαγκάλια; Ποιους ακριβώς σώσατε; 
Θα μας πείτε, όμως, καταφέρατε κάτι πολύ σημαντικό! Καταφέρατε να μείνουμε στο ευρώ, λες και θα μπορούσε κάποιος να μας διώξει από το ευρώ. Όμως και σε αυτό οι κυβερνήσεις σας αντί να επαίρονται θα έπρεπε να έχουν έρθει εδώ και να λογοδοτήσουν, γιατί εσείς με πρόσχημα το στόχο να κρατήσετε την Ελλάδα στο ευρώ εξαφανίσατε το ευρώ από την Ελλάδα. Διαπράξατε μόνοι σας το έγκλημα που ισχυρίζεστε ότι αγωνίζεστε για να αποτρέψετε. Προσπαθώντας να κρατήσετε την Ελλάδα μέσα στο ευρώ, κατασχέσατε τα ευρώ και την περιουσία των Ελλήνων, κατασχέσατε την ελπίδα, την αξιοπρέπεια, την αυτοπεποίθηση των ανθρώπων. 
Αντί να οργανώσετε μία εθνική εκστρατεία, να αναγνωρίσετε την ευρωπαϊκή διάσταση της κρίσης, αντί να διαπραγματευτείτε, αντί να υπογραμμίσετε και να διεκδικήσετε την ισοτιμία της Ελλάδας μέσα στην Ευρωζώνη, εσείς τι κάνατε; Προσβάλατε τον ελληνικό λαό, δημιουργήσατε μεταξύ σας οι δύο αιώνιοι εχθροί, ΠΑΣΟΚ και Νέα Δημοκρατία, μία συμμαχία των προθύμων να εκτελέσουν εντολές και είπατε στον ελληνικό λαό «μόνο εσύ φταις, διότι ήσουν τεμπέλης, διότι ήσουν διεφθαρμένος, διότι ζούσες πάνω από τις δυνατότητές σου». Τον αναγκάσατε να πληρώσει μόνος του για τα λάθη και τις αστοχίες μίας ολόκληρης Ευρώπης. Του είπατε ότι πρέπει να τιμωρηθεί και να εξουθενωθεί για να εξαγνιστεί. Και το κάνατε αυτό γιατί υποκύψατε, υποταχθήκατε και αποδεχθήκατε αυτά που κάποιοι σας εκβίασαν και σας διέταξαν να επιβάλετε. 
Και όλα αυτά, τη στιγμή που το χρέος -που υποτίθεται ότι ήταν η αιτία που πριν από τρία χρόνια μπήκαμε στα μνημόνια, η αιτία της κρίσης- όλα αυτά τα τρία χρόνια εκτοξεύθηκε ως ποσοστό του ΑΕΠ. 
Το χειρότερο είναι πως αντί να κάνετε έναν απολογισμό και να λογοδοτήσετε γι’ αυτές σας τις επιλογές, έρχεστε εδώ όχι μόνο ως αμετανόητοι αλλά και ως επιτυχημένοι αυτόκλητοι σωτήρες που ζητάτε από πάνω και ευγνωμοσύνη. Μας εμφανίζετε ως μονόδρομο την αιμορραγία και το ξεπούλημα της χώρας, αλλά σε λίγο, αν συνεχίσουμε έτσι, δεν θα υπάρχει πια τίποτα για να καταστραφεί, τίποτα για να κατασχεθεί, τίποτα για να απαξιωθεί. Εμφανίζεστε ως αυτόκλητοι σωτήρες εσείς και οι εμπνευστές αυτού του προγράμματος αιμορραγίας, η γερμανική ηγεσία υπό την κ. Μέρκελ.
Έχετε, όμως, μείνει μόνοι στην Ευρώπη και στον κόσμο να υποστηρίζετε ότι η καταστροφή ήταν σωτηρία, γιατί όλοι οι άλλοι λένε άλλα. Και σας διαβεβαιώνω ότι δεν είναι ΣΥΡΙΖΑ όλοι αυτοί που λένε άλλα. 
Σας θυμίζω λίγες μόνο μέρες πριν ότι ο επικεφαλής των σοσιαλδημοκρατών στη Βουλή κ. Σβόμποντα λοιδόρησε την τρόικα, χαρακτηρίζοντάς την «destroica», δηλαδή «καταστρόικα», αναπαράγοντας τον ομώνυμο τίτλο ενός ελληνικού ντοκιμαντέρ. 
Κύριε Σαμαρά, εσείς συμφωνείτε με αυτήν την άποψη του κ. Σβόμποντα; Εμείς συμφωνούμε. 
Ο Επίτροπος Ανθρωπίνων Δικαιωμάτων του Συμβουλίου της Ευρώπης κ. Νιλς Μουίζνιεκς κατακεραύνωσε τα μέτρα λιτότητας στην Ελλάδα, «γιατί» -όπως λέει- «παραβιάζουν τα ανθρώπινα δικαιώματα σε μία χώρα της Ευρωπαϊκής Ένωσης». Τι του απαντάτε; Του απαντάτε ότι τα ανθρώπινα δικαιώματα είναι άθικτα στην Ελλάδα του μνημονίου; Μήπως θα του κάνετε και εκείνου μήνυση, όπως απείλησε ο κ. Δένδιας ότι θα κάνει στην «GUARDIAN», όταν είπε ότι παραβιάζονται τα ανθρώπινα δικαιώματα στα κρατητήρια;
Η Επιτροπή Οικονομικών Υποθέσεων του Ευρωπαϊκού Κοινοβουλίου έχει ξεκινήσει διαδικασία δημοσίων ακροάσεων -κάτι σαν μίνι εξεταστική επιτροπή, δηλαδή- για τα έργα και τις ημέρες της τρόικας στην Ελλάδα και στις άλλες χώρες με τα μνημόνια, κάτι που εσείς δεν τολμήσατε ούτε να σκεφτείτε, όταν σας προτείναμε να το κάνουμε εδώ. Μάλιστα έχει στείλει και ερωτηματολόγιο στον Πρωθυπουργό και θα απαντήσει. Θα ήμασταν περίεργοι να δούμε τι θα τους απαντήσετε. 
Στο τελευταίο φύλλο της εβδομαδιαίας εφημερίδας «DIE ZEIT» ο πρώην Καγκελάριος της Γερμανίας, ο Χέλμουτ Σμιτ, παρότρυνε το Ευρωπαϊκό Κοινοβούλιο να υπερβεί τις αρμοδιότητές του και να κάνει κάτι σαν πραξικόπημα, είπε, προκειμένου να ρυθμίσει τα χρέη των ευρωπαϊκών χωρών, διότι αλλιώς θα καταστραφεί η Ευρωζώνη. Δεν τα είπε ο ΣΥΡΙΖΑ αυτά. Ο Καγκελάριος Σμιτ τα είπε.
Να μη σας θυμίσω την έκθεση αξιολόγησης του Διεθνούς Νομισματικού Ταμείου τον περασμένο Ιούνη την οποία ο διεθνής οικονομικός Τύπος κατέγραψε ως νεκροψία της περίφημης ελληνικής διάσωσης.
Δείτε λοιπόν, τι γίνεται γύρω μας. Ολοένα και περισσότεροι στο διεθνή χώρο μιλούν και γράφουν για το γεγονός ότι το 2010 δεν σώσατε τον ελληνικό λαό. Σώσατε τις γαλλογερμανικές τράπεζες, οδηγώντας στην αυτοκτονία την ελληνική οικονομία και τον ελληνικό λαό. 
Ολοένα και περισσότεροι μιλούν για τον εσφαλμένο –σκόπιμα εσφαλμένο, λέω εγώ- δημοσιονομικό πολλαπλασιαστή που βύθισε τη χώρα στη μεγαλύτερη ύφεση στη μεταπολεμική της ιστορία και για την υποεκτίμηση του κοινωνικού κόστους του προγράμματος ή την υπερεκτίμηση των αναπτυξιακών δυνατοτήτων της ελληνικής οικονομίας. 
Όλοι γύρω μας μιλούν. Όλοι. Εκτός από έναν: τον κύριο Σαμαρά και την Κυβέρνησή του. Η μόνη που παρακολουθεί βουβή αυτήν τη συζήτηση που αφορά την Ελλάδα είναι η ελληνική Κυβέρνηση, η οποία αντί να αξιοποιήσει τη διεθνή αμφισβήτηση του προγράμματος της λιτότητας στην Ελλάδα και το ιστορικό δίλημμα που υπάρχει αυτήν τη στιγμή στην Ευρώπη μεταξύ μερκελισμού και κεϊνσιανισμού –θα πω εγώ- μεταξύ της λογικής της λιτότητας και της ανάπτυξης, της ύφεσης και της παραγωγικής ανασυγκρότησης, αντί να αξιοποιήσει αυτήν τη συζήτηση, ακολουθεί τυφλά την καταστροφική πεπατημένη. 
Το χειρότερο όμως, κυρίες και κύριοι συνάδελφοι, είναι ότι όχι μόνο σιωπάτε, αλλά παίζετε και κρυφτούλι με την τρόικα στο κρίσιμο θέμα των πλειστηριασμών στην πρώτη κατοικία των δανειοληπτών, καθώς και στο θέμα των μαζικών απολύσεων. 
Εδώ κάπου το παιχνίδι χοντραίνει και γίνεται αβάσταχτο ακόμα και για τις δικές σας συνδικαλιστικές παρατάξεις. Η ΔΑΚΕ έβγαλε ανακοίνωση και είπε ότι είναι καλύτερα να πέσει η Κυβέρνηση, αν είναι να γίνει αυτό που είναι να γίνει με τους πλειστηριασμούς. Είναι δυσβάσταχτο ακόμα και για τους Βουλευτές της Συμπολίτευσης. Και γι’ αυτό έχετε ξεκινήσει τις διαγραφές. 
Αυτό που έχουμε μπροστά μας δεν είναι μια από τις συνηθισμένες, μέχρι σήμερα, αντιδικίες και εικονικές διαπραγματεύσεις με την τρόικα. Αυτό που έχουμε μπροστά μας είναι η τελευταία πράξη του δράματος για την ολοκλήρωση του κύκλου της εσωτερικής υποτίμησης, της αιμορραγίας και της εκποίησης. 
Και επειδή πράγματι είναι ιστορικές οι στιγμές, οφείλουμε όλοι να μιλήσουμε τη γλώσσα της αλήθειας. Οι πλειστηριασμοί εξυπηρετούν σχέδιο της τρόικας για την ολοκλήρωση του κύκλου της υποτίμησης και τη μετατροπή της χώρας σε μια αποικία χρέους με μισθούς των 300 ευρώ και με μια ανεργία στο 35%. 
Δεν θα πλήξουν μόνο τους πολίτες. Δεν θα πλήξουν μόνο την κοινωνία. Θα καταστρέψουν ολοσχερώς την οικονομία. Γιατί αν, κύριε Σαμαρά, οδηγήσετε τη στρατηγική της υποταγής μέχρι τους πλειστηριασμούς, θα καταστρέψετε οριστικά τις τράπεζες και θα βάλετε σε κίνδυνο τις καταθέσεις των πολιτών.
Θα καταστρέψετε τις ίδιες τις τράπεζες που για τη διάσωσή τους μέχρι σήμερα έχετε φορτώσει με χρέη δισεκατομμυρίων τον ελληνικό λαό. Κι ενώ τις ανακεφαλαιοποιείτε με λεφτά του ελληνικού λαού, τις έχετε αφήσει στα χέρια μιας τραπεζικής ελίτ που ευθύνεται για τη χρεοκοπία τους. 
Η τραπεζική πίστη όμως, ξέρετε, δεν είναι προνόμιο των ιδιοκτητών Μέσων Μαζικής Ενημέρωσης, που είναι οι μόνοι που έχουν πρόσβαση στα δάνεια σήμερα. Η τραπεζική πίστη είναι δημόσιο αγαθό, αφού χωρίς αυτή δεν υπάρχει οικονομία. 
Η διενέργεια, λοιπόν, των πλειστηριασμών ακόμα και υπό την πρόφαση ότι δεν θα αφορά το σύνολο, αλλά ένα μέρος των δήθεν μπαταχτσήδων, θα υποχρεώσει τις τράπεζες να αναπροσαρμόσουν προς τα κάτω τις αξίες για όλα τα ακίνητα που διαθέτουν ως ενέχυρα. Όλα τα ενέχυρα για όλα τα δάνεια που έχουν λάβει εργαζόμενοι κι επιχειρήσεις θα υποτιμηθούν. Όλα τα ακίνητα -και όχι μόνο αυτά που θα βγουν σε πλειστηριασμό- θα αλλάξουν τιμή επί τω χείρω. Τι σημαίνει αυτό; Σημαίνει ότι η αναπροσαρμογή των τιμών προς τα κάτω, που θα προκαλέσουν οι πλειστηριασμοί, θα εκτοξεύσει τις προβλέψεις που θα πρέπει να εγγράψουν οι τράπεζες και τότε θα καταστεί αναγκαίο για τις τράπεζες, πρώτον, να ξεπουλήσουν όσο-όσο σε distress funds -τα λεγόμενα κερδοσκοπικά κοράκια- τα κόκκινα δάνεια, με καταστροφικές συνέπειες για την κοινωνία, αφού τα κοράκια θα ασελγήσουν πάνω στους ανυπεράσπιστους δανειολήπτες και δεύτερον, θα αναγκάσουν τις τράπεζες να σπεύσουν να βρουν άμεσα κεφάλαια προκειμένου να καλύψουν τις μαύρες τρύπες στα χαρτοφυλάκιά τους από την κατακόρυφη πτώση της αξίας των ενεχύρων τους. 
Και να που τότε, αυτή η διαρκώς επαναλαμβανόμενη καραμέλα προς το ΣΥΡΙΖΑ θα αποκτήσει αξία, αλλά για σας -αν είστε Κυβέρνηση- «πού θα βρείτε τα λεφτά για τις τράπεζες»; Και να που τότε, πραγματικά, θα ξυπνήσει ξανά ο εφιάλτης της Κύπρου. Και ο νοών νοείτω. 
Το σχέδιο για την τρόικα, λοιπόν, είναι two in one, με ένα σμπάρο δυο τρυγόνια: Απόλυτη υποτίμηση των αξιών των ακινήτων, δηλαδή της ιδιωτικής περιουσίας και ταυτοχρόνως εκκαθάριση, εκποίηση του τραπεζικού συστήματος. Οι χρεοκοπημένες τράπεζες θα εξαγοραστούν όλες φθηνά, σαν πουκάμισα αδειανά, από διάφορα ξένα funds. Προφανώς από τα ίδια ξένα funds, από τα ίδια λόμπι, που σήμερα συνομιλούν με την τρόικα. 
Το πρόβλημα, όμως, δεν είναι ότι θα εξαγοραστούν οι τράπεζες. Το πρόβλημα είναι ότι μαζί με αυτές θα εξαγοραστούν πακέτο όλα τα ενέχυρα, δηλαδή το σύνολο της ελληνικής οικονομίας. Δεν θα αλλάξουν χέρια, λοιπόν, μόνο οι ιδιοκτησίες των ακινήτων, αλλά το σύνολο της ελληνικής οικονομίας θα αλλάξει χέρια με τον πιο εξευτελιστικό τρόπο. Και αυτοί που θα εξαγοράσουν την οικονομία με μεθόδους που θα θυμίζουν τις πρώην χώρες του ανατολικού μπλοκ, θα χειραγωγούν την πολιτική ζωή του τόπου και θα εκβιάζουν το λαό. 
Να, λοιπόν, γιατί εμείς προειδοποιούμε, κυρίες και κύριοι συνάδελφοι: Οι πλειστηριασμοί είναι ο δούρειος ίππος για να αλλάξει χέρια η χώρα, είναι η υπονόμευση και η οριστική κατάλυση της εθνικής ανεξαρτησίας της πατρίδας μας και ο κίνδυνος δεν είναι αόριστος. Εκείνοι που θα υφαρπάξουν τη χώρα μέσω των τραπεζών θα αναγκάσουν τους Έλληνες να εργάζονται ως είλωτες δεκάωρα και δωδεκάωρα για τριακόσια ευρώ το μήνα, γιατί εκεί θα έχουν συμπιεστεί οι μισθοί από τη μαζική ανεργία που θα προκαλέσουν οι μαζικές απολύσεις. Και δίπλα στους μισθούς, θα συρρικνωθούν και οι συντάξεις, γιατί δεν θα υπάρχουν αντίστοιχες εισφορές για να τις καλύψουν και θα σβήσει από το χάρτη, οριστικά, αυτό που ονομάζαμε κάποτε μεσαία τάξη στη χώρα.
Να, λοιπόν, γιατί για μας οι πλειστηριασμοί και οι μαζικές απολύσεις σηματοδοτούν μία διπλή κόκκινη γραμμή. Και να, λοιπόν, γιατί σας ζητάμε να σταματήσετε το κρυφτούλι με αυτό το θέμα. 
Δεν είναι προς συζήτηση με καμμία τρόικα η ανατίναξη της ελληνικής οικονομίας μετά τη διάλυσή της. Σταματήστε, λοιπόν, κάθε σκέψη για ανοιχτό παράθυρο στους πλειστηριασμούς.
Και επειδή έχουμε καταθέσει μία τροπολογία που έχει δύο σκέλη, το πρώτο το είχατε καταθέσει κι εσείς αλλά το αποσύρατε, -παράταση μέχρι το 2014, προσωρινά μέχρι να βρεθεί λύση- αλλά και το δεύτερο, που είναι το πιο ουσιαστικό, να απαγορευτεί η μεταβίβαση των «κόκκινων δανείων» στα funds, στα «κοράκια» που θα ασελγήσουν στους δανειολήπτες, αυτήν την τροπολογία σας καλούμε με αίσθηση ευθύνης, κυρίες και κύριοι Βουλευτές όλων των πτερύγων της Βουλής, να την ψηφίσετε.
Θέλω να υπογραμμίσω ότι για εμάς το θέμα της προστασίας των δανειοληπτών αλλά και της λειτουργίας του τραπεζικού συστήματος -θα το καταλάβατε από τα λεγόμενά μου- δεν είναι απλά και μόνο ένα οικονομικό θέμα. Είναι κυρίως θέμα εθνικό και λυπάμαι που η Κυβέρνησή σας δεν το αντιλαμβάνεται ως τέτοιο. Εμείς έχουμε πλήρη συναίσθηση των εθνικών μας ευθυνών και έχουμε σχέδιο να θέσουμε τις τράπεζες υπό δημόσιο έλεγχο, διότι αυτό επιβάλλει το εθνικό συμφέρον. Αυτό γίνεται σε όλες τις χώρες, σε όλες τις εποχές σε συνθήκες κρίσης. 
Η κυβέρνηση ΣΥΡΙΖΑ έχει σχέδιο να υπερασπιστεί και τους δανειολήπτες και τις καταθέσεις. Η κυβέρνηση του ΣΥΡΙΖΑ, θα θέσει τις αναχρηματοδοτούμενες με κεφάλαια του ελληνικού λαού ελληνικές τράπεζες υπό δημόσιο έλεγχο. Οι διοικήσεις τους θα πρέπει να τις αποχαιρετίσουν, ώστε να περάσουν το ταχύτερο υπό δημόσιο έλεγχο, προτού περάσουν υπό τον έλεγχο των ξένων λόμπι, των αρπαχτικών των αγορών, που θέλουν να αρπάξουν τη χώρα μέσα σε μια νύχτα για ένα κομμάτι ψωμί. 
Αυτή είναι η αλήθεια. Εμείς τολμάμε να την πούμε εδώ, σε αυτήν την κρίσιμη συζήτηση από το Βήμα της Βουλής.
Κυρίες και κύριοι Βουλευτές, ο χρόνος που έρχεται είναι ίσως η κρισιμότερη χρονιά στη σύγχρονη Ιστορία του τόπου. Θα έλεγα ότι είναι το «έτος μηδέν» για την ελληνική οικονομία, το λαό και τον τόπο. Αφήνουμε πίσω μας μία καταστροφική πενταετία, την πενταετία της πτώσης, 2009-2014, που ανήκει εξ αδιαιρέτου σε εσάς, ΠΑΣΟΚ και Νέα Δημοκρατία. 
Η πενταετία που θα έρθει μετά το 2014, το «έτος μηδέν», θα είναι η πενταετία της ανάκαμψης, της ανόρθωσης, της ανασυγκρότησης. Θα είναι η πενταετία της θεραπείας των πληγών που άνοιξαν τα μνημόνια. Θα είναι η πενταετία των εργαζομένων, των νέων, των μικρομεσαίων, εκείνων που θέλουν να επενδύσουν στο ανθρώπινο δυναμικό και στο δυναμισμό της χώρας. Θα είναι η πενταετία της Αριστεράς και των συμμάχων της, της εργασίας, της αξιοπρέπειας, της δημοκρατίας, της δικαιοσύνης, της δημιουργικής προοπτικής.
Ξέρουμε πάρα πολύ καλά ότι η ανοικοδόμηση και η αναγέννηση αυτού του τόπου δεν μπορεί, ιδιαίτερα σε αυτές τις συνθήκες, να είναι υπόθεση ενός μόνο κόμματος ή μίας κυβέρνησης. Είναι υπόθεση όλων των ζωντανών λαϊκών δυνάμεων. Εμείς, λοιπόν, σε αντίθεση με εσάς, θέλουμε να ενώσουμε το λαό που εσείς διαιρείτε, γιατί το ξέρουμε ότι μπροστά υπάρχει ανηφόρα μεγάλη και αυτό απαιτεί τη συστράτευση στη θέση του κομματισμού, τη συμμετοχή στη θέση της ιδιώτευσης, τη δημοκρατία στη θέση του αυταρχισμού. Αν ο λαός δεν πάρει στα δικά του χέρια την υπόθεση της σωτηρίας του, κανείς δεν πρόκειται να είναι αυτός που θα έρθει να τον σώσει. 
Ο ΣΥΡΙΖΑ, λοιπόν, κυρίες και κύριοι συνάδελφοι, δεν υπόσχεται μια εύκολη και άκοπη επιστροφή στις παλιές καλές εποχές. Δεσμεύεται, όμως, ότι θα παλέψει με συνέπεια και εντιμότητα για την ισοτιμία της χώρας μέσα στο ευρωπαϊκό γίγνεσθαι. Θα διεξάγει, με συνέπεια και εντιμότητα και με κριτήριο τη ζωή του λαού, τη δυσκολότερη διαπραγμάτευση για την Ελλάδα τα τελευταία χρόνια. Δεν θα είμαστε, όμως, μόνοι σε αυτήν τη διαπραγμάτευση. Θα έχουμε μαζί μας και τις χώρες του Νότου που υποφέρουν, θα έχουμε μαζί μας και τους λαούς σε όλη την Ευρώπη, τις προοδευτικές δυνάμεις ακόμα και στο Βορρά, τους εργαζόμενους, κυρίως, που πια κατάλαβαν ότι δεν φορολογούνται και δεν δανείζουν για να σώζουν τους Έλληνες αλλά φορολογούνται και δανείζουν για να σώζουν τις ευρωπαϊκές τράπεζες και που τώρα πια γνωρίζουν ότι η συνέχιση των μνημονίων της καταστροφής στην Ελλάδα θα σημάνει αργά ή γρήγορα τη διάλυση της Ευρωζώνης. Και από τη διάλυση της Ευρωζώνης κανένας λαός δεν θα βγει κερδισμένος, παρά μονάχα τα αρπαχτικά κοράκια των αγορών. Τώρα ξέρουν οι εργαζόμενοι στην Ευρώπη πως η διάλυση της Ελλάδας με τα μνημόνια θα σημαίνει αύριο και τη διάλυση της δικής τους ζωής.
Εμείς, λοιπόν και για λογαριασμό δικό τους θα καταργήσουμε τα μνημόνια εδώ στην Ελλάδα, ανοίγοντας νέους δρόμους ελπίδας και προοπτικής για όλη την Ευρώπη. Ας μην τρέφει κανείς αυταπάτες γι’ αυτό. Από εκεί και πέρα, θα διαπραγματευθούμε μία βιώσιμη λύση για το χρέος σε ευρωπαϊκό επίπεδο, που σημαίνει διαγραφή μεγάλου μέρους του χρέους.
Άκουσα, κύριε Στουρνάρα, ότι το ίδιο είπατε και εσείς στη «LIBERATION». Το καλωσορίζουμε. Καλωσορίσατε στο ρεαλισμό. Διότι αυτός είναι ο ρεαλισμός, όχι αυτά που μας λέτε εσείς τόσο καιρό. Αυτός είναι ο ρεαλισμός, ότι το χρέος δεν μπορεί να καταστεί βιώσιμο, όταν είναι στο 170% του ΑΕΠ. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Και φυσικά δεν μπορεί να καταστεί βιώσιμο, όταν διαρκώς πολλαπλασιάζεται από την εφαρμογή των μνημονίων της λιτότητας. 
Ειλικρινά, θα ήθελα και τη δική σας τοποθέτηση γι’ αυτό, κύριε Πρωθυπουργέ, διότι αυτό προφανώς αποτελεί μία έμμεση παραδοχή ότι το success story είναι «φύκια για μεταξωτές κορδέλες». 
Να, λοιπόν, ποια είναι η ρεαλιστική λύση. Διαγραφή χρέους, μορατόριουμ στην αποπληρωμή του εναπομείναντος και ρήτρα ανάπτυξης, στο πλαίσιο της Διάσκεψης του Λονδίνου για το 1953 που αφορούσε την ίδια τη Γερμανία. Μία Γερμανία, που οφείλει να καταλάβει ότι η Ευρωζώνη δεν είναι δική της ιδιοκτησία, δεν έχει ενοικιαστές και ιδιοκτήτες αλλά ισότιμα μέλη με υποχρεώσεις και δικαιώματα και ότι πολύ σύντομα θα έχει απέναντί της μια ελληνική κυβέρνηση χωρίς εξαρτήσεις, χωρίς σκελετούς στην ντουλάπα, χωρίς λογικές αγοραίων συναλλαγών, μια κυβέρνηση που δεν θα δίνει λόγο σε κανέναν παρά μονάχα στον ελληνικό λαό και μια κυβέρνηση που στον επόμενο προϋπολογισμό -εμείς λέμε σ’ αυτόν που εμείς θα αναθεωρήσουμε, αλλά σε κάθε περίπτωση, στον επόμενο, όποτε κι αν έρθει- θα εγγράψει και το χρέος του αναγκαστικού κατοχικού δανείου, που αποτελεί ανεκπλήρωτη υποχρέωση της Γερμανίας προς την Ελλάδα. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεν χρωστάμε μόνο εμείς προς τρίτους. Χρωστάνε και τρίτοι σε εμάς. Τα χρέη τα δικά μας προς τρίτους εγγράφονται στον προϋπολογισμό που καταθέσατε. Τα χρέη τρίτων, αφού τα αναγνωρίζετε, γιατί δεν τα εγγράφετε; Μας χρωστάνε κιόλας. Στο τραπέζι της διαπραγμάτευσης –ας το ακούσουν αυτό καλά- δεν θα μπουν μόνο τα χρέη της Ελλάδας προς τους εταίρους, αλλά και τα χρέη των εταίρων προς την Ελλάδα. 
Κύριε Πρόεδρε, θα ζητήσω και το χρόνο της δευτερομιλίας μου.</ChairmanSpeech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εντάξει, κύριε Τσίπρα. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου): Κυρίες και κύριοι Βουλευτές, το κυβερνητικό πρόγραμμα του ΣΥΡΙΖΑ εγγυάται τόσο τη συντεταγμένη και κοινωνικά δίκαιη έξοδο από την κρίση, όσο και την αναπτυξιακή και παραγωγική ανασυγκρότηση του τόπου. Είναι πρόγραμμα με τρεις αμοιβαία ενισχυόμενους πυλώνες που συναρμόζουν αυτό που εμείς ονομάζουμε «εθνικό σχέδιο για την οικονομική, κοινωνική και περιβαλλοντική ανασυγκρότηση του τόπου», με το οποίο θα αντικαταστήσουμε το χρεοκοπημένο μνημόνιο. Αυτό το σχέδιο, θα δημιουργήσει τις προϋποθέσεις για τη βιώσιμη ανάπτυξη της οικονομίας, με δημόσιες επενδύσεις σε συνδυασμό με την αναδιανομή του εισοδήματος και την ανασυγκρότηση της διαλυμένης αλλά υπαρκτής παραγωγικής δομής της χώρας. 
Ο πρώτος πυλώνας αυτού του σχεδίου, είναι η σταθεροποίηση της οικονομίας με κοινωνικά δίκαιο και οικονομικά βιώσιμο πρωτογενές πλεόνασμα. Το πρωτογενές πλεόνασμα που σήμερα μας παρουσιάζετε δεν είναι πλεόνασμα. Είναι το μέτρο της οικονομικής και κοινωνικής καταστροφής. Μέσα στο 2013, πήρατε μέτρα 11,9 δισεκατομμυρίων και συσσωρεύσατε ληξιπρόθεσμες οφειλές 9 δισεκατομμυρίων για να εγγράψετε λογιστικά πλεόνασμα 812 εκατομμύρια. Αυτό δεν είναι πλεόνασμα. Αυτό είναι ο Αρμαγεδδώνας αυτοπροσώπως.
Στον αντίποδα του μνημονιακού παραλογισμού, εμείς έχουμε σχέδιο για βιώσιμο πρωτογενές πλεόνασμα, όχι σπέρνοντας την καταστροφή αλλά με ανάπτυξη και κοινωνική δικαιοσύνη ανακόπτοντας τη μείωση των κοινωνικών δαπανών και αυξάνοντας τα δημόσια έσοδα, όχι παίρνοντας από το φτωχό και τον αδύναμο αλλά από αυτούς που φοροδιαφεύγουν, από τους ισχυρούς, που σκόπιμα έχετε αφήσει όλα αυτά τα χρόνια στο απυρόβλητο. Και πώς θα γίνει αυτό; Πρώτα απ’ όλα θα γίνει με την πολιτική μας βούληση να πατάξουμε το λαθρεμπόριο στα καύσιμα, στα τσιγάρα, στα πλαστά και εικονικά τιμολόγια, με τον έμμεσο αναπροσανατολισμό του ελεγκτικού έργου του ΣΔΟΕ στο πεδίο των ενδοομιλικών συναλλαγών, των πολυεθνικών επιχειρήσεων, όπως επίσης και των βεβαιωμένων πράξεων φοροαποφυγής και φοροδιαφυγής. 
Θέλω για άλλη μια φορά να σας ρωτήσω, γιατί και στην προηγούμενη συζήτηση δεν πήρα απάντηση, αλήθεια τι έχετε κάνει με την περιβόητη λίστα Λαγκάρντ, τι έχετε εισπράξει; Εντάξει, τελειώσατε, τα κουκουλώσατε, δεν έχει ευθύνες κανένας από σας, μόνο ο Παπακωνσταντίνου. Εισπράξατε 1 ευρώ; Γιατί δεν εισπράξατε; Τι έχετε κάνει με τη λίστα των εμβασμάτων στο εξωτερικό, πόσους ελέγξατε; Μόνο δύο από τους είκοσι τέσσερις χιλιάδες επτακόσιους δέκα. Γιατί; Τι έχετε κάνει με τις δέκα χιλιάδες εξωχώριες offshore εταιρείες που είπε ο κ. Στουρνάρας ότι υπάρχουν; Ελέγχθηκαν μόνο τριάντα τέσσερις από τις δέκα χιλιάδες, βεβαιώθηκαν περίπου 40 εκατομμύρια. Τριάντα τέσσερις εταιρείες, 40 εκατομμύρια, δέκα χιλιάδες εταιρείες, πόσα δισεκατομμύρια; 
(Θόρυβος στην Αιθουσα)
Δεν σας αρέσει αυτή η αριθμητική. Γιατί δεν τις ελέγχετε, λοιπόν, αφού δεν σας αρέσει αυτή η αριθμητική; 
Τι έχετε κάνει με τους εφοπλιστές, αφού δεν σας αρέσει η αριθμητική; Οι εφοπλιστές έχουν πενήντα έξι διαφορετικές φοροαπαλλαγές. Στους φτωχούς αγρότες όμως ετοιμάζεστε να βάλετε χαράτσι. Τους μικρομεσαίους τους ξεσπιτώνετε και τους φορολογείτε υποχρεωτικά, ενώ τους εφοπλιστές προαιρετικά. Εγώ θα σας πρότεινα να το αλλάξουμε, να πάμε τους άλλους υποχρεωτικά και τους αγρότες και τους μικρομεσαίους προαιρετικά. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Να, λοιπόν, γιατί εμείς λέμε ότι υπάρχει άλλος τρόπος για αύξηση των δημοσίων εσόδων από αυτόν της κοινωνικής διάλυσης που έχετε επιλέξει. Μόνο που εσείς δεν τον επιλέγετε γιατί απαιτεί ρήξη με τα συμφέροντα που χρόνια τώρα εσείς εκπροσωπείτε. Να, λοιπόν, γιατί εμείς και θέλουμε και μπορούμε. 
Για να μην πω για τις σπατάλες. Έχετε κόψει ακόμα και από τα άτομα με αναπηρία τα επιδόματα επιβίωσης και αξιοπρέπειας τη στιγμή που αποφασίσατε να χαρίσετε 400 εκατομμύρια στους καναλάρχες. Ήταν η μόνη μνημονιακή δέσμευση που δεν υλοποιήθηκε ποτέ. 
Κλείνετε νοσοκομεία και πανεπιστήμια τη στιγμή που μόνο τα τρία μνημονιακά χρόνια σπαταλήσατε ένα δισεκατομμύριο εκατόν δέκα πέντε εκατομμύρια σε νομικούς συμβούλους και τράπεζες για συμβουλές για τη διαχείριση του χρέους και αυτό θα το καταθέσω στα Πρακτικά για να το μελετήσετε. Είναι συγκλονιστικό. Να το μελετήσουν όλοι οι Βουλευτές. 
(Στο σημείο αυτό ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξιος Τσίπρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Να, λοιπόν, κυρίες και κύριοι Βουλευτές, κύριοι συνάδελφοι πού πάνε τα λεφτά. Και να, λοιπόν, τι θα κάνουμε εμείς με αυτούς τους πόρους, που εσείς είτε τους αφήνετε στο «μαύρο» και αφορολόγητο χρήμα είτε σπαταλάτε σε ημετέρους. Εμείς με αυτούς τους πόρους θα στηρίξουμε το δεύτερο πυλώνα του προγράμματός μας, τον αδιαπραγμάτευτο για εμάς πυλώνα της αντιμετώπισης της ανθρωπιστικής κρίσης. 
Έχουμε επεξεργαστεί ένα ολοκληρωμένο πρόγραμμα άμεσων παρεμβάσεων έκτακτης ανάγκης για να υψώσουμε άμεσα ασπίδα προστασίας στα πιο ευάλωτα κοινωνικά στρώματα, τους φτωχούς, τους ανέργους, τους αποκλεισμένους, τους χαμηλόμισθους, τους χαμηλοσυνταξιούχους. 
Το πρόγραμμα αυτό, περιλαμβάνει και αυτό που εμείς ονομάζουμε «νέα σεισάχθεια», την οριστική δηλαδή νομοθετική διευθέτηση και προστασία της πρώτης κατοικίας από τον πλειστηριασμό. Θα νομοθετήσουμε το «κούρεμα» των στεγαστικών δανείων για υπερχρεωμένα νοικοκυριά αλλά και την προστασία της πρώτης κατοικίας με στόχο η τοκοχρεολυτική δόση να μην επιτρέπεται να υπερβαίνει το 30% του διαθέσιμου εισοδήματος του δανειολήπτη. Οι ρυθμίσεις αυτές, θα είναι ιδιαίτερα ευνοϊκές για όσα νοικοκυριά έχουν ετήσιο εισόδημα κάτω από δώδεκα χιλιάδες ευρώ, περιλαμβάνουν την ανακούφιση από τη φορολογία και από οφειλές προς το δημόσιο, τη διασφάλιση στέγης και τροφής για όλους, την εγγυημένη πρόσβαση στα κοινωνικά αγαθά πρώτης ανάγκης, όπως το ηλεκτρικό ρεύμα, το νερό, οι τηλεπικοινωνίες και η θέρμανση. Ο φόρος κατανάλωσης στο πετρέλαιο θέρμανσης θα μειωθεί, γιατί αυτό λέει η κοινή λογική. 
Και αν ο κ. Τόμσεν έχει διαφορετική άποψη, ας πάει να το εφαρμόσει στην πατρίδα του τη Δανία, όχι στην Ελλάδα της ανθρωπιστικής κρίσης!
(Χειροκροτήματα από την πτέρυγα του ΣΥΡΙΖΑ-ΕΚΜ)
Επίσης, καμμία οικογένεια δεν είναι δυνατόν να μένει χωρίς ρεύμα. Αυτό το αισθανόμαστε ως χρέος και το αναλαμβάνουμε ως δέσμευση, γιατί είναι συγκλονιστικές οι ειδήσεις των τελευταίων ημερών. Έχουμε επεξεργαστεί ένα ολοκληρωμένο σχέδιο για την παροχή δωρεάν της ποσότητας των 300 KW το μήνα, που αντιστοιχεί στη στοιχειώδη κατανάλωση ρεύματος για την κάλυψη βασικών αναγκών για περίπου τριακόσιες χιλιάδες μονογονεϊκές οικογένειες με άνεργο πατέρα ή άνεργη μητέρα, για οικογένειες με δύο άνεργους που δεν έχουν στον ήλιο μοίρα. Η επιπλέον κατανάλωση, θα τιμολογείται με το κοινωνικό οικιακό τιμολόγιο, ενώ αντίστοιχη ρύθμιση έχουμε επεξεργαστεί και για το νερό. 
Έχουμε, επίσης, επεξεργαστεί και θα εφαρμόσουμε από τις πρώτες ημέρες της νέας διακυβέρνησης σχέδιο για τη διασφάλιση ιατροφαρμακευτικής περίθαλψης για όλους. Σ’ αυτό το πλαίσιο όλοι οι ασφαλισμένοι στον ΟΑΕΕ, ανεξάρτητα από τις οφειλές τους, θα έχουν πρόσβαση στην ιατροφαρμακευτική περίθαλψη και σε ό,τι αφορά τις τριακόσιες πενήντα χιλιάδες μικρομεσαίους που σήμερα είναι εκτός ασφαλιστικού συστήματος -και αυτό συνιστά μία βραδυφλεγή υγειονομική βόμβα στα θεμέλια της κοινωνίας, καθώς δεν μπορούν να εμβολιάσουν τα παιδιά τους- θα κεφαλαιοποιήσουμε τις ληξιπρόθεσμες οφειλές, ώστε να επανενταχθούν στο σύστημα ασφάλισης πληρώνοντας μόνο τη μηνιαία συνδρομή τους. 
Κυρίες και κύριοι Βουλευτές, όλα όσα σας είπα αποτελούν άμεσες προτεραιότητες μιας κυβέρνησης σωτηρίας. Τερματισμός της λιτότητας, γιατί η λιτότητα είναι το λάθος και η συνέχεια του λάθους είναι έγκλημα. Σκληρή διαπραγμάτευση με συμμαχία στην Ευρώπη. Διαγραφή χρέους. Μορατόριουμ. Σχέδιο για την αντιμετώπιση της ανθρωπιστικής κρίσης. Σταθεροποίηση της οικονομίας και βιώσιμα ισοσκελισμένοι προϋπολογισμοί με αναδιανομή και δικαιοσύνη.
Άφησα, όμως, για το τέλος το πιο σημαντικό. Ο τρίτος πυλώνας είναι ο πιο σημαντικός. Είναι αυτός που αφορά την ανασυγκρότηση της παραγωγικής βάσης της οικονομίας. Στόχος μας είναι να ξαναχτίσουμε την παραγωγική βάση της χώρας σε στέρεη και βιώσιμη βάση, αξιοποιώντας τα συγκριτικά μας πλεονεκτήματα. 
Συγκεκριμένα παραδείγματα βελτίωσης εθνικού συγκριτικού πλεονεκτήματος είναι ο ποιοτικός θεματικός, εναλλακτικός τουρισμός, η ποιοτική γεωργία, η ελληνική διατροφή, οι εναλλακτικές μορφές ενέργειας. 
Θα στηρίξουμε τον αγρότη και τον κτηνοτρόφο, δημιουργώντας κατάλληλα χρηματοδοτικά εργαλεία με δημόσια τράπεζα ειδικού σκοπού για την ενίσχυση της δραστηριότητας στον πρωτογενή τομέα με τη διαδικασία των μικροπιστώσεων. Έχουμε σχέδιο ενίσχυσης της κοινωνικής και συνεταιριστικής οικονομίας που διαλύσατε, σχέδιο για τη δημιουργία μαζικών συνεταιρισμών ανά τομέα προϊόντων, με ανταγωνιστική δυναμική και προνομιακή κάλυψη της εγχώριας ζήτησης. Έχουμε σχεδιάσει την αξιοποίηση της μη καλλιεργήσιμης δημόσιας εκκλησιαστικής ή μοναστηριακής γης ή ενυπόθηκων ανεκμετάλλευτων αγροτικών εκτάσεων σε κοινωνικούς συνεταιρισμούς ανέργων.
Έχουμε, επίσης, επεξεργαστεί σχέδιο για τη διατήρηση και ενίσχυση της βιομηχανικής παραγωγής που έχει απομείνει αλλά και για την καινοτόμο τεχνολογική ανασυγκρότηση των βιομηχανικών παραγωγικών δομών. Όχι να κλείσουμε την εθνική αμυντική βιομηχανία. Χωρίς εθνική βιομηχανία δεν μπορεί να νοηθεί ελληνική οικονομία. Χρειαζόμαστε την άμεση ενίσχυση της βαριάς μεταλλευτικής βιομηχανίας αλλά και τη δημιουργία ισχυρών ελληνικών βιομηχανικών πρωταθλητών. Αυτό σημαίνει χαμηλό ενεργειακό κόστος με ρήτρα απασχόλησης και φορολογία στα κέρδη, όχι στην παραγωγή. Όχι μεθοδευμένη απαξίωση του παραγωγικού δυναμικού ακόμα και σε τομείς που αφορούν την επάρκεια σε βασικά αγαθά. 
Οι νέες αναπτυξιακές δυνατότητες θα προκύψουν από συντεταγμένες παρεμβάσεις στους παραγωγικούς τομείς, στη γεωργία και στη μεταποίηση, δηλαδή εκεί που υπάρχουν τεράστιες δυνατότητες παραγωγικής αναβάθμισής τους. 
Παράλληλα, θα θέσουμε σε εφαρμογή τον ενιαίο και δημόσιο χώρο εκπαίδευσης και έρευνας. Σε πρώτη φάση, θα στηρίξουμε τα υπάρχοντα ερευνητικά κέντρα και θα ενισχύσουμε τους δυναμικούς και παραγωγικά και κοινωνικά κρίσιμους ερευνητικούς τομείς, την έρευνα στην υγεία, στις νέες βιοϊατρικές τεχνολογίες, την πρόληψη, τη διάγνωση, τη θεραπεία, στα φάρμακα, στην τεχνολογία τροφίμων, στη νανοτεχνολογία, στην τεχνολογία νέων υλικών, στη μικροηλεκτρονική, στα ρομποτικά συστήματα, στις τεχνολογίες περιβάλλοντος. 
Εθνικός στόχος μας είναι να καταπολεμήσουμε την ανεργία και γι’ αυτό έχουμε σχέδιο να στηριχθούμε στο πιο δυναμικό και ελπιδοφόρο πλεονέκτημα της χώρας. Ποιο είναι αυτό, κυρίες και κύριοι συνάδελφοι; Είναι το ανθρώπινο δυναμικό αυτής της χώρας που εσείς απαξιώνετε και κυρίως οι νέες και οι νέοι επιστήμονες, αυτούς που εσείς σήμερα πετάτε στον Καιάδα, τους διώχνετε ως μετανάστες στο εξωτερικό για να στηρίζουν την παραγωγική βάση άλλων χωρών. 
Εμείς σε αυτούς θα στηριχθούμε για να ξαναχτίσουμε την Ελλάδα. Αυτοί είναι το μεγάλο μας όπλο. Αυτοί είναι οι παραγωγοί του πλούτου και οι παραγωγοί της ανάπτυξης. Έχουμε σχέδιο και είναι δέσμευση ότι θα τους φέρουμε πίσω στην Ελλάδα να στηρίξουν τη χώρα, να στηρίξουν την ανάπτυξη, να στηρίξουν την προοπτική αυτού του τόπου. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Κυρίες και κύριοι Βουλευτές, η αντιπαράθεση γι’ αυτόν τον προϋπολογισμό απεικονίζει τη σύγκρουση ανάμεσα σε δυο κόσμους, ανάμεσα σε δύο εναλλακτικές προοπτικές για την πατρίδα μας, ανάμεσα στην εσωτερική υποτίμηση και την ανάπτυξη, την ύφεση και την παραγωγική ανασυγκρότηση. Στην πραγματικότητα, όμως –επιτρέψτε μου την έκφραση- συγκρούονται δυο Ελλάδες. Η Ελλάδα του χθες, με την Ελλάδα του αύριο. Η Ελλάδα που φεύγει, με την Ελλάδα που έρχεται.
 Όσοι συντάξατε αυτόν τον προϋπολογισμό είναι προφανές ότι είστε με το δρόμο της συνέχειας του λάθους, με την Ελλάδα της παρακμής, της διαφθοράς, της κοινωνικής απόγνωσης. Εμείς είμαστε με την Ελλάδα της ελπίδας, με την Ελλάδα που έρχεται, της δημιουργίας και της προοπτικής.
Θεωρώ περιττό να επαναλάβω, κλείνοντας, το στερεότυπο πως ο ΣΥΡΙΖΑ καταψηφίζει αυτόν τον προϋπολογισμό, που όπως είπα υποστηρίζει την Ελλάδα του χθες, την Ελλάδα δίχως αύριο, που πεθαίνει ως χώρα, τρώγοντας και διώχνοντας τα παιδιά της. Θεωρώ περιττό να το πω, πόσω δε μάλλον όταν έχω αναπτύξει το περίγραμμα του κυβερνητικού προγράμματος της Ελλάδας που έρχεται, της Ελλάδας του αύριο και πολύ περισσότερο έχοντας πλήρη συνείδηση ότι αυτόν τον προϋπολογισμό τον καταψηφίζει η μεγάλη κοινωνική πλειοψηφία. 
Θέλω μόνο να διαβεβαιώσω ένα πράγμα και κατέρχομαι από το Βήμα. Θέλω να διαβεβαιώσω κάθε πολίτη αυτού του τόπου πως αυτός ο προϋπολογισμός δεν θα αναθεωρηθεί από την τρόικα με νέα σκληρά μέτρα σε έξι μήνες. Θα αναθεωρηθεί από την κυβέρνηση του ΣΥΡΙΖΑ, που θα διώξει την τρόικα, ανοίγοντας νέους δρόμους ελπίδας για τη χώρα και το λαό. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Γιατί ο ΣΥΡΙΖΑ δεν θα αλλάξει μόνον αυτόν τον προϋπολογισμό. Ο ΣΥΡΙΖΑ θα αλλάξει την Ελλάδα. Δεν είναι μία απλή πολιτική δέσμευση. Είναι το χρέος μας στην ιστορία και είναι το χρέος μας για τις επόμενες γενιές, είναι το χρέος μας για το λαό, τον τόπο και τη δημοκρατία.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κυρίες και κύριοι Βουλευτές, εάν εμείς που αγωνιζόμαστε επί τέσσερα χρόνια να κρατήσουμε τη χώρα όρθια, ώστε να αποφύγει την ασύντακτη χρεοκοπία και την καταστροφή, εκφράζουμε την Ελλάδα του χθες, τότε ο κ. Τσίπρας, οι απόψεις του και οι συνεταίροι του δεν εκφράζουν την Ελλάδα του αύριο αλλά την Ελλάδα του προχθές, γιατί αυτό προτείνει. 
Προτείνει την επιστροφή στα βαθειά αίτια της κρίσης, την επιστροφή στο παρελθόν. Και επειδή απείλησε την τρόικα ότι θα την διώξει, πρέπει να του πω ότι για να τη διώξει πρέπει να τη βρει εδώ. 
(Χειροκροτήματα από την πτέρυγα του ΠΑΣΟΚ)
Και για να σκίσει το μνημόνιο, πρέπει το μνημόνιο να εξακολουθεί να ισχύει. Αυτός είναι ο φόβος, μην τυχόν και η Ελλάδα βγει από το μνημόνιο, μην τυχόν και η Ελλάδα βγει από την εποπτεία της τρόικας, γιατί έτσι δεν υπάρχει λόγος ύπαρξης για τον κ. Τσίπρα, τη στενή ηγετική του ομάδα, τον ΣΥΡΙΖΑ και τους συνεταίρους του για τους οποίους θα μιλήσουμε. 
Κυρίες και κύριοι Βουλευτές, έχουμε πλήρη συνείδηση του τι συμβαίνει στη χώρα. Το γεγονός ότι κατατίθεται και ψηφίζεται ένας προϋπολογισμός για τον οποίο θα σας μιλήσω -ο όποιος προϋπολογισμός, ο συγκεκριμένος όμως έχει πάρα πολύ μεγάλη σημασία- δεν σημαίνει ότι αλλάζει η πραγματικότητα που είναι πάρα πολύ δύσκολη. 
Γιατί, είναι πολύ δύσκολο να έχει σωρευτική ύφεση επί έξι χρόνια, συνολικά είκοσι πέντε μονάδων του ΑΕΠ. Είναι τραγικό να έχεις τόσο υψηλή ανεργία ιδίως στους νέους. Είναι ανυπόφορο να έχουν μειωθεί τα εισοδήματα. Είναι εξαιρετικό αντιπαραγωγικό να υπάρχει πρόβλημα ρευστότητας για τις επιχειρήσεις, υψηλό κόστος χρήματος, αδυναμία πρόσβασης στο τραπεζικό σύστημα. Είναι ενοχλητικό για την πραγματική μας οικονομία να υπάρχει δυσανάλογα μεγάλο κόστος ενέργειας.
Το πιο σημαντικό, όμως, απ’ όλα είναι πως τώρα πια έχουμε τη δυνατότητα να δώσουμε ελπίδα, να στείλουμε ένα μήνυμα αισιοδοξίας και να πούμε στον ελληνικό λαό, που τα υφίσταται όλα αυτά, πως χάρις στις θυσίες του, τώρα υπάρχει αποτέλεσμα που τώρα καταγράφεται στον προϋπολογισμό. 
Γιατί, ο προϋπολογισμός αυτός, είναι ο προϋπολογισμός της τελικής εξόδου από την κρίση και το μνημόνιο. Είναι ο προϋπολογισμός του πρωτογενούς πλεονάσματος που ο κ. Τσίπρας το αμφισβήτησε, το θεώρησε αποτέλεσμα λογιστικού τεχνάσματος. Ο φτωχός, όμως, πολίτης αυτός που ανήκει σε μια ευπαθή κοινωνική ομάδα όπως οι ανάπηροι, τώρα που θα αρχίσει να βλέπει το αντάλλαγμα των προσπαθειών του, τη σταδιακή αποκατάσταση των αδικιών χάρις στο πρωτογενές πλεόνασμα -γιατί τώρα υπάρχει δυνατότητα να αρχίσουμε να αποκαθιστούμε αδικίες- θα καταλάβει πάρα πολύ καλά τι σημαίνει πρωτογενές πλεόνασμα πραγματικό που επηρεάζει τη ζωή του, τον βοηθάει.
Αυτός ο προϋπολογισμός, είναι προϋπολογισμός και του δημοσιονομικού ελλείμματος κάτω από το όριο του 3% του ΑΕΠ που πολλές χώρες της Ευρωζώνης, οι οποίες δεν πέρασαν την τραγική εμπειρία της κρίσης και του προγράμματος προσαρμογής, θα ζήλευαν. Γιατί, η Ελλάδα εκπληρεί και αυτό το γενικό κριτήριο του συμφώνου σταθερότητας. 
Ο προϋπολογισμός αυτός, είναι επίσης ο προϋπολογισμός του πλεονάσματος ή έστω της εξισορρόπησης του ισοζυγίου τρεχουσών συναλλαγών. Και αυτό βεβαίως, οφείλεται στο γεγονός ότι περιορίστηκαν δραστικά οι εισαγωγές αλλά οφείλεται και στο γεγονός ότι αποκαθίσταται η ανταγωνιστικότητα της χώρας που είναι το μεγάλο διαρθρωτικό πρόβλημα της ελληνικής οικονομίας.
Ο προϋπολογισμός αυτός, είναι ο προϋπολογισμός της επιστροφής σε θετικό ρυθμό ανάπτυξης μετά από έξι χρόνια ύφεσης, όπως είπαμε. Είναι ο προϋπολογισμός που θα λειτουργήσει ως βάση επανεκκίνησης της πραγματικής οικονομίας. Και είναι ένας προϋπολογισμός που δεν μπορεί να είναι εικονικός, γιατί περνά από αυστηρό ευρωπαϊκό έλεγχο και θα ελέγχεται διαρκώς ως προς την εκτέλεσή του. Και τέλος, ο προϋπολογισμός αυτός θεμελιώνει τη βιωσιμότητα του δημοσίου χρέους, ζήτημα για το οποίο θα σας μιλήσω και λίγο παρακάτω.
Αυτό, όμως, που ακούσαμε προηγουμένως από τον κ. Τσίπρα ως πολιτικό λόγο, είναι η συνειδητή η συστηματική προσπάθεια, μια ένταση κοινωνική που υπάρχει, η αγωνία του Έλληνα πολίτη, η αγωνία κάθε νοικοκυριού, να τροφοδοτηθεί, να καλλιεργηθεί σκόπιμα από αυτούς που εκφράζουν την στρατηγική της έντασης και της καταστροφής, που επενδύουν στο αρνητικό σενάριο, που ενεργούν έτσι ώστε να ευδοκιμήσει το αρνητικό σενάριο.
Διότι τα λόγια τους είναι και πράξη, είναι υπονόμευση των επενδυτικών προσπαθειών, είναι υπονόμευση των ιδιωτικοποιήσεων, είναι ανακύκλωση της συζήτησης για μια Ελλάδα ασυνεπή, μια Ελλάδα που δεν αποδέχεται τους ευρωπαϊκούς κανόνες, μια Ελλάδα που είναι μέσα-έξω στο ευρώ, άρα, να το περιβόητο grexit που θέλουν πάντα να το κρατούν ως απειλή σε βάρος μας, εις βάρος των Ελλήνων πολιτών.
Τι έχουν κάνει; Το είδατε και προηγουμένως. Έχουν μετατρέψει την αγωνία και τον αγώνα των Ελλήνων σε πολιτικό, μικροκομματικό πανηγύρι, μεθυσμένοι από τη μυρωδιά της εξουσίας, λόγω των ανατροπών που προκάλεσε στο πολιτικό σύστημα η κρίση και η αμφισβήτηση των κεκτημένων της Μεταπολίτευσης.
Προσέξτε, όμως, τι κάνουν: Καταγγέλλουν τα δύο μεγάλα κόμματα της μεταπολιτευτικής περιόδου και τις μεγάλες πολιτικές επιλογές της Μεταπολίτευσης, αλλά διεκδικούν να μην αλλάξει τίποτα και υπόσχονται όλα να επανέλθουν εκεί που τα είχαν φέρει τα κόμματα εξουσίας και οι πολιτικές της Μεταπολίτευσης. Αυτός είναι ο παραλογισμός της σημερινής πολιτικής ζωής της χώρας, που τον εκφράζει κυρίως ο ΣΥΡΙΖΑ και όσοι συμπλέουν άμεσα ή έμμεσα μαζί του. 
Υπάρχει, όμως, και περαιτέρω παραλογισμός, ο απόλυτος παραλογισμός, δηλαδή η πρόταση –αυτό διατύπωσε προηγουμένως ο κ. Τσίπρας- :τώρα που φτάσαμε σε χειροπιαστά αποτελέσματα, τώρα που βγαίνουμε από την κρίση και το μνημόνιο να ακυρώσουμε τις θυσίες και τα επιτεύγματα, να τα μηδενίσουμε και να ξανά γυρίσουμε, όχι στην κατάσταση που ήμασταν το 2010, αλλά στην κατάσταση που ήμασταν το 2008 και πίσω. Δηλαδή, να ακολουθήσουμε την αντίστροφη διαδρομή γυρίζοντας όχι στο μηδέν, αλλά υπό το μηδέν και να διακινδυνεύσουμε πάλι τη συμμετοχή της χώρας στο ευρώ. 
Γιατί; Για να αφεθούμε, επιτέλους, να ζήσουμε τη μοναδική εμπειρία της ασύντακτης χρεοκοπίας, να δει η χώρα τι σημαίνει ελεύθερη πτώση στο κενό, τι σημαίνει καταστροφή των τραπεζών, τι σημαίνει καταστροφή των επιχειρήσεων, τι σημαίνει να είναι άνεργοι όλοι οι Έλληνες, να έχουν χάσει καταθέσεις, ακίνητες περιουσίες, προσδοκίες, προοπτικές, κοινωνική συνοχή, δημοκρατικούς θεσμούς, δηλαδή να έχουμε ζήσει την απόλυτη εμπειρία. 
Διότι αυτό είναι το δίλημμα που έθεσε ο κ. Τσίπρας προηγουμένως. Υπάρχει λέει το δίλημμα: «Ο ένας δρόμος είναι ο δρόμος του προϋπολογισμού», δηλαδή ο δρόμος αυτός που ακολουθούμε με κόπους και με βάσανα «και άλλος δρόμος είναι ο δρόμος της σύγκρουσης και της άρνησης», δηλαδή ο γενναίος, ο υπερήφανος ο οποίος θα μας οδηγήσει πού; 
Προσέξτε τώρα, μία πολιτική πρόταση σαράντα πέντε λεπτών βασισμένη σε δύο και μόνο στοιχεία: Σε ένα σόφισμα και μία τυμβωρυχία.
Η τυμβωρυχία, αφορά την αγωνία του ελληνικού λαού, δηλαδή αυτούς που προσπαθούν να επιβιώσουν. Η εκμετάλλευση φτάνει μέχρι την απροκάλυπτη, τη μικροκομματική εκμετάλλευση του θανάτου και του ανθρώπινου πόνου. Όλα τα αλέθει ο μύλος της κομματικής δημαγωγίας και της στρατηγικής της εφόδου διότι βλέπει ότι δεν έχει άλλο υλικό να κάψει. Δεν υπάρχουν προτάσεις, ιδέες. Πρέπει να «καούν» τα συναισθήματα.
Και το σόφισμα. Μας καταγγέλλει ότι κάναμε επιλογές εξαιρετικά δυσάρεστες, πάρα πολύ δυσάρεστες -Τις κάναμε αναγκαστικά όχι επειδή τις θέλαμε αλλά επειδή δεν υπήρχε καλύτερη επιλογή. Οποιαδήποτε άλλη επιλογή θα ήταν τρισχειρότερη. Τις κάναμε επειδή η χώρα βρέθηκε με την πλάτη στον τοίχο. Και θα δούμε πώς καταλαβαίνουν τα αίτια της κρίσης, διότι ήταν αποκαλυπτική και η αναφορά στα αίτια της κρίσης- ωσάν να υπήρχε άλλη δυνατότητα, ωσάν να μπορούσαμε να διαχειριστούμε την κρίση και να βγούμε απ’ αυτήν χωρίς καμμία θυσία, χωρίς κανέναν περιορισμό, χωρίς κανέναν κόπο, χωρίς να έχει ενοχληθεί κανείς, σαν να μην έχει συμβεί τίποτα.
Μα, μας εκλαμβάνουν ως ηλιθίους ή ως μαζοχιστές; Θα αναλαμβάναμε αυτό το τεράστιο πολιτικό, κοινωνικό και ηθικό κόστος, εάν υπήρχε αυτή η εύκολη μαγική λύση; Για ποιο λόγο βρεθήκαμε μπροστά σ’ αυτό το τραγικό δίλημμα, ανάμεσα σε ένα σχέδιο άλφα που υπαγόρευσε μια Ευρώπη συντηρητική, νεοφιλελεύθερη, που ζήτησε και έφερε το ΔΝΤ μέσα στην καρδιά της Ευρωζώνης, εάν υπήρχε άλλη λύση; Για ποιο λόγο; 
Λέει, τα αίτια της κρίσης είναι μόνο το μεγάλο χρέος. Αυτό ήταν το αίτιο της κρίσης; Το μεγάλο χρέος; Το αίτιο της κρίσης, ήταν η συνύπαρξη του δίδυμου ελλείμματος, του δημοσιονομικού που ξεπερνούσε το 15,7%, τα 36 δισεκατομμύρια, του πρωτογενούς ελλείμματος του 2009 που είχε ξεπεράσει το 12%, τα 24 δισεκατομμύρια, όσο δηλαδή όλοι οι μισθοί και οι συντάξεις του δημοσίου -όλες οι συντάξεις μαζί και όλοι οι μισθοί του δημόσιου τομέα ήταν 24 δισεκατομμύρια, δώδεκα μονάδες του ΑΕΠ- και ένα εντυπωσιακό μοναδικό έλλειμμα του ισοζυγίου τρεχουσών συναλλαγών, που σήμαινε έλλειμμα ανταγωνιστικότητας, διαρθρωτικό πρόβλημα για την ελληνική οικονομία, που ξεπερνούσε το 15%, το μεγαλύτερο στην Ευρώπη. 
Ο συνδυασμός αυτών των πραγμάτων, είχε καταστήσει μη χρηματοδοτούμενο το χρέος και είχε οδηγήσει την Ελλάδα εκτός αγορών. Εάν μπορούσαμε να μείνουμε στις αγορές, θα κάναμε τη δική μας προσαρμογή με αργό ρυθμό, σε πολλά χρόνια, με ήπιο τρόπο, παράλληλα με τις αναγκαίες διαρθρωτικές αλλαγές στο κράτος και την αγορά, που τις θέλει όλος ο κόσμος, τις θέλει κάθε Έλληνας πολίτης. Όμως, δεν είχαμε τη δυνατότητα να κάνουμε τη δική μας προσαρμογή, γιατί δεν μπορούσαμε να δανειστούμε ως ένα κυρίαρχο και ανεξάρτητο κράτος. Έπρεπε να καταφύγουμε σε δάνειο θεσμικού χαρακτήρα από τους εταίρους μας της Ευρώπης και το Διεθνές Νομισματικό Ταμείο.
Έχω πει παλαιότερα στον κ. Τσίπρα αυτό που επιχείρησε να αντιστρέψει σήμερα. Δεν μπορούν να σε βγάλουν αναγκαστικά από το ευρώ, ναι, αλλά μπορούν να σε κρεμάσουν στα μανταλάκια μέσα στο ευρώ. Να νομίζεις ότι είσαι μέσα στο ευρώ αλλά να έχεις χρεοκοπήσει ασύντακτα, να μην έχεις τράπεζες, να μην έχεις οικονομία, να μην έχεις κοινωνία, να μην έχεις δημοκρατικό σύστημα και να νομίζεις ότι είσαι μέσα στο ευρώ. 
Αυτό είναι το μεγάλο πρόβλημα που αντιμετωπίζουμε ως χώρα, ότι έχει χαθεί κάθε δυνατότητα συνεννόησης και κάθε περιθώριο συναίνεσης με τις δυνάμεις της Αντιπολίτευσης. Γιατί συμβαίνει αυτό; Γιατί δεν υπάρχει καμμία αίσθηση ευθύνης. Γιατί δεν υπάρχει καμμία αίσθηση ευθύνης από τη μεριά της Αντιπολίτευσης; Γιατί έχουν καλομάθει στο γεγονός ότι κάποιοι άλλοι σηκώνουμε επί χρόνια αυτό το βάρος και αναλαμβάνουμε δυσανάλογα μεγάλο πολιτικό κόστος, ιστορικά δυσανάλογο.
Τι να πω για το ΠΑΣΟΚ που σήκωσε αυτό το βάρος μόνο του επί δυόμισι, τρία σχεδόν χρόνια, ώσπου να έρθουν οι συγκυρηναίοι της Νέας Δημοκρατίας στην αρχή και της ΔΗΜΑΡ που δυστυχώς απεχώρησε. Σου λέει, πάντα θα υπάρχουν τα θύματα και εμείς μπορούμε να στήνουμε το χορό των καλικάντζαρων -τώρα που έρχεται η γιορτή των Χριστουγέννων και των Φώτων- και έτσι να έχουμε το πανηγύρι για το οποίο σας μίλησα και την επιδίωξη της εξουσίας, την έφοδο που δεν φέρνει αποτελέσματα, γιατί είστε καθηλωμένοι, κύριε Τσίπρα, σε μεσαία ποσοστά.
Πράγματι, λοιπόν, υπό αυτές τις πολύ δύσκολες συνθήκες, εξελίσσεται μια ακόμα φάση της διαπραγμάτευσης με την τρόικα. Τι είναι η τρόικα; Τρεις υπάλληλοι; Είναι τρεις θεσμοί; Όχι, η τρόικα είναι ο τεχνικός βραχίονας των κυβερνήσεων της Ευρωζώνης, των θεσμικών πολιτικών μας εταίρων. 
Αυτή η διαπραγμάτευση διαρκεί επί χρόνια. Είναι και ήταν πάντοτε πάρα πολύ σκληρή. Έφερε αποτελέσματα. 
Βεβαίως είναι εξαιρετικά ριψοκίνδυνο και δύσκολο να κάνεις σκληρή διαπραγμάτευση στην αρχή ή στο μέσον αυτής της δύσκολης περιόδου. Τον Σεπτέμβριο του 2011, όταν έπρεπε να πάμε από το πρώτο στο δεύτερο πρόγραμμα, ήθελε πολύ σκληρά και δυνατά νεύρα η διαπραγμάτευση, για να μπορέσεις να πας στο γιγαντιαίο δάνειο των 240 δισεκατομμυρίων, στους ευνοϊκούς όρους, τη μεγάλη περίοδο χάριτος, τα μικρά επιτόκια, τη μεγάλη μέση διάρκεια κ.λπ., όταν έπρεπε να πας στο κούρεμα του χρέους, το πιο εντυπωσιακό που έχει γίνει ποτέ στα χρονικά, των 135 δισεκατομμυρίων, που έφυγαν από τους ώμους του ελληνικού λαού, το 65% του ΑΕΠ, μαζί με την επαναγορά χρέους του Νοεμβρίου του 2012.
Τώρα, η χώρα μας αδικείται και αδικείται κατάφωρα, από αυτήν την εικόνα της δήθεν εκκρεμότητας. Πιστεύω ότι οι λόγοι αυτής της εκκρεμότητας αφορούν πρωτίστως τους συσχετισμούς στο εσωτερικό της τρόικας, μεταξύ οργάνων, μεταξύ Ευρωπαϊκής Ένωσης και Διεθνούς Νομισματικού Ταμείου. Επίσης, οι εκκρεμότητες αφορούν τη διακυβέρνηση των χωρών της Ευρωζώνης. 
Ο σεβασμός όμως στις θυσίες του ελληνικού λαού, οι οποίες είναι χειροπιαστές και μετρημένες αριθμητικά, πρέπει να είναι πραγματικός, ουσιαστικός, και όχι εικονικός και ρητορικός. Τους το έχουμε πει πάρα, μα πάρα, πολλές φορές. 
Να θυμηθούμε λίγο τι έχει γίνει; Έχουμε πετύχει μια δημοσιονομική προσαρμογή σε όρους πρωτογενούς ελλείμματος-πλεονάσματος, από τα 25 δισεκατομμύρια ευρώ, που είναι ένα δυσθεώρητο ποσό, στο να έχουμε διαρθρωτικό πλεόνασμα 6,2 δισεκατομμύρια ευρώ του ΑΕΠ. Άρα έχουμε μία συνολική προσαρμογή δεκατριών μονάδων του ΑΕΠ τουλάχιστον -με τον πιο επιεική υπολογισμό- και να λένε τώρα πια οι εκπρόσωποι του διεθνούς ιδιωτικού τομέα, των αγορών, ότι η Ελλάδα στο πρωτογενές πλεόνασμα, έχει καλύτερη επίδοση από τη Σουηδία και στο διαρθρωτικό πρωτογενές πλεόνασμα καλύτερη επίδοση από τη Σιγκαπούρη. 
Επιτρέψτε μου να πω κάτι, για να μην ξεχνιόμαστε στην Αίθουσα αυτή. Από αυτήν την προσαρμογή των 25 δισεκατομμυρίων ευρώ, τα 22 επιτεύχθηκαν μέχρι τις εκλογές του 2012 από τις δύο κυβερνήσεις του ΠΑΣΟΚ και την κυβέρνηση συνεργασίας Παπαδήμου. Η δημοσιονομική προσαρμογή, σε όρους δημοσιονομικούς ελλείμματος συνυπολογιζομένων των τόκων, του κόστους εξυπηρέτησης του χρέους, μας οδηγεί από τα 36 δισεκατομμύρια ευρώ, που ήταν το έλλειμμα το 2009, σε κάτι που είναι λιγότερο από 5 δισεκατομμύρια τώρα, κάτι κοντά στο μείον 2,5%. Αυτό, λοιπόν, όπως είπα, θα έπρεπε να γίνει ούτως ή άλλως. 
Πληρώσαμε πρόσθετο κόστος λόγω της παραφιλολογίας του Grexit, λόγω της εκκρεμότητας; Πληρώσαμε πολύ μεγάλο πρόσθετο κόστος. Ποιος τροφοδότησε την παραφιλολογία της εξόδου της Ελλάδας από το ευρώ και της κατάρρευσης; Ξένοι κύκλοι, εφημερίδες, σπεκουλαδόροι των χρηματιστηρίων, οι εταίροι μας κάνοντας λάθος; Ναι. Αλλά και εσωτερικοί παράγοντες στην Ελλάδα, και η Αντιπολίτευση, και ο κ. Τσίπρας με τα στελέχη του ΣΥΡΙΖΑ. Μιλάμε με πολύ μεγάλη άνεση εδώ για τις ευθύνες των κυβερνήσεων πριν και μετά από την κρίση, διαχρονικά, τα σαράντα χρόνια της Μεταπολίτευσης. Μήπως πρέπει να μιλήσουμε και για ένα άλλο ερώτημα; Πόσο κόστισε στον ελληνικό λαό σε χρήμα η ανεύθυνη αντιμνημονιακή αντιπολίτευση;</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Πόσο;</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Πέντε εκατομμύρια!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Δεν πρέπει να πούμε στους Έλληνες πόσο άξιζε αυτό, πόσο κόστισε; 
Κυρίες και κύριοι Βουλευτές, υπάρχει πάντα η εύκολη λύση που λέει «Μα μπορούσες να πετύχεις τη δημοσιονομική προσαρμογή με ανάπτυξη». 
Το ΠΑΣΟΚ είναι το κόμμα της ανάπτυξης, των γενναίων παροχών και της αποκατάστασης των κοινωνικών ανισοτήτων. Δεν είναι το κόμμα των πολιτικών λιτότητας που με πόνο ψυχής υιοθέτησε κατ’ ανάγκην.
Πώς φθάσαμε, όμως, στα δίδυμα ελλείμματα, το δημοσιονομικό έλλειμμα και το έλλειμμα του ισοζυγίου; Πώς φθάσαμε στο ανεξέλεγκτο και μη χρηματοδοτήσιμο χρέος; Χωρίς ανάπτυξη; Φτάσαμε με εντυπωσιακά υψηλούς ρυθμούς ανάπτυξης επί είκοσι χρόνια τουλάχιστον. Ενώ είχαμε, λοιπόν, εντυπωσιακά υψηλούς ρυθμούς ανάπτυξης επί δύο δεκαετίες, φθάσαμε σε αδιέξοδο. 
Άρα, δεν δίνει τη λύση η ανάπτυξη αλλά δίνει τη λύση η ορθά διαρθρωμένη ανάπτυξη, η ανάπτυξη που πατά σε ένα τελείως διαφορετικό μοντέλο λειτουργίας της οικονομίας που έχει παραγωγικά χαρακτηριστικά. Έχει, λοιπόν, πολύ μεγάλη σημασία να θυμόμαστε τι έχει συμβεί και γιατί έχει συμβεί. 
Λέει ο κ. Τσίπρας: «Δεν σας συγκινεί, κυρίες και κύριοι της Κυβέρνησης, το γεγονός ότι το Ευρωπαϊκό Κοινοβούλιο έχει αρχίσει ακροάσεις για την τρόικα; Δεν σας συγκινεί το γεγονός ότι ο κ. Σβόμποντα είπε αυτό, ο κ. Χέλμουτ Σμιτ είπε το άλλο;». 
Μα δεν θυμάστε πότε και πώς ανακοινώθηκε αυτή η πρωτοβουλία για το θεσμικό έλεγχο του Ευρωπαϊκού Κοινοβουλίου πάνω στην τρόικα; Είχα την ευκαιρία να την ανακοινώσω στο Υπουργείο Εξωτερικών από κοινού με τον Πρόεδρο του Ευρωπαϊκού Κοινοβουλίου και υποψήφιο του Ευρωπαϊκού Σοσιαλιστικού Κόμματος για την Προεδρία της Ευρωπαϊκής Επιτροπής, τον Μάρτιν Σούλτς. 
Γιατί, πράγματι, η τρόικα είναι ένα θεσμικό υβρίδιο που δεν προβλέπεται από τις συνθήκες, από το πρωτογενές ευρωπαϊκό κοινοτικό δίκαιο. Πράγματι, η Ευρωζώνη δεν λειτουργεί μέσα στο πλαίσιο της Συνθήκης της Λισαβόνας. Υπάρχει τεράστιο θεσμικό, δημοκρατικό και πολιτικό ζήτημα. Και, πράγματι, χρειάζεται μία άλλη αφήγηση για την Ευρώπη, μία άλλη ολοκληρωμένη πρόταση, μία πρόταση του Ευρωπαϊκού πολιτικού νότου, όπως έχω πει πολλές φορές, με τις χώρες του νότου, με πολιτικές δυνάμεις, με διανοούμενους, με άλλο συσχετισμό δυνάμεων στα κρίσιμα όργανα, όπως είναι η επιτροπή. 
Αυτό πώς θα γίνει; Θα γίνει χωρίς τους Ευρωπαίους σοσιαλιστές και δημοκράτες; Θα γίνει χωρίς τις κεντρικές πολιτικές δυνάμεις της Ευρώπης; Θα γίνει με την επικεφαλής της ομάδας της ευρωπαϊκής αριστεράς στο Ευρωπαϊκό Κοινοβούλιο την κ. Γκριμ…
<i><Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου):</i><i> </i><i> ‘Άλλο ήταν το όνομα, </i>Τσίμερ.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Την κ. Τσίμερ, λοιπόν, τη φίλη σας που την ξέρετε πάρα πολύ καλά, που ήρθε και μας είπε στη συνάντηση με την Διάσκεψη των Προέδρων του Ευρωπαϊκού Κοινοβουλίου: «Πείτε μας ακριβώς τι θέλετε να κάνετε με το χρέος, διότι ο Γερμανός φτωχός φορολογούμενος δεν έχει καμμία διάθεση να αναλάβει το βάρος του κουρέματος του ελληνικού δημοσίου χρέους». 
Εκτός και αν μας πείτε ότι είναι ανήθικο -ποιο δημόσιο χρέος;- το δημόσιο χρέος του δανείου που έδωσε η Γερμανία με τις άλλες χώρες της Ευρωζώνης, το δάνειο που έδωσε ο EFSF, ο ESM τώρα; Γιατί αυτό είναι το δάνειο. Το δάνειο είναι θεσμικό. Είναι δάνειο που έχουν χορηγήσει οι θεσμικοί εταίροι της τρόικας που έχουν συνάψει τις δανειακές συμβάσεις με την Ελλάδα. 
Τι μας είπε η εκπρόσωπος της ευρωπαϊκής Αριστεράς στην πραγματικότητα; Μας είπε ότι οι αντιρρήσεις είναι αντιρρήσεις που βρίσκονται στους λαούς, στις κοινωνίες, στα εθνικά κοινοβούλια. Για αυτό και καταψηφίστηκαν τα προγράμματα ενίσχυσης της ελληνικής οικονομίας. 
Κυρίες και κύριοι Βουλευτές, ό,τι ακριβώς έγινε με τη δημοσιονομική προσαρμογή, έγινε και με τη διαρθρωτική προσαρμογή υπό πολύ δύσκολες συνθήκες, γιατί χρειάζεσαι την στήριξη της κοινωνίας που αντιδρά όταν βιώνει παράλληλα μειώσεις μισθών, συντάξεων, περικοπές εισοδημάτων. 
Παρ’ όλα αυτά, η αλλαγή που έχει γίνει στους μεγάλους τομείς, στη διοίκηση, στο ασφαλιστικό σύστημα, στην αγορά εργασίας, στο άνοιγμα των επαγγελμάτων, έχει αναβαθμίσει εντυπωσιακά την ανταγωνιστικότητα της χώρας.  
Θεμελιώνοντας τη στάση μας σε αυτά, μπορούμε, πράγματι, να θέτουμε όρια και «κόκκινες γραμμές», γιατί δεν μπορούμε να παραβιάσουμε τις αντοχές της οικονομίας και γιατί όλοι πρέπει να καταλάβουν ότι οι στόχοι είναι μακροοικονομικοί, αφορούν τελικά τον παρονομαστή του κλάσματος, την επάνοδο σε θετικούς ρυθμούς ανάπτυξης και όχι απλώς δημοσιονομικοί που κανιβαλίζουν την πραγματική οικονομία. Άλλωστε όλα τα κρίσιμα μεγέθη –δημοσιονομικό κενό, χρηματοδοτικό κενό- προσδιορίζονται σε σχέση με τη βιωσιμότητα του δημοσίου χρέους. 
Επαναλαμβάνω για πολλοστή φορά ότι αυτό που ζητάμε δεν είναι μία πολιτική διαπραγμάτευση αλλά μια σοβαρή και υπεύθυνη οικονομική διαπραγμάτευση με υπεύθυνους θεσμικούς συνομιλητές, που αντιλαμβάνονται ολοκληρωμένα και διορατικά τα οικονομικά δεδομένα. 
Τι σημαίνει αυτό; Μας το λέει η στάση των αγορών, του διεθνούς ιδιωτικού τομέα, μας το λένε οι οίκοι αξιολόγησης που αναβαθμίζουν την Ελλάδα, μας το λένε οι διεθνείς τράπεζες, μας το λένε τα κεφάλαια που είναι έτοιμα να επενδυθούν στην Ελλάδα.
Γι’ αυτό, αντιλαμβάνομαι πόσο ενοχλημένη μπορεί να είναι η Αντιπολίτευση όταν καταλαβαίνει ότι αυτό που λέμε το εννοούμε. Όχι πρόσθετα δημοσιονομικά μέτρα. Όχι! Ναι στις διαρθρωτικές αλλαγές, ναι στη γενναία στήριξη της πραγματικής οικονομίας. Αυτό αναγκάστηκε να το παραδεχτεί η επιτροπή στην πρόσφατη συζήτηση που είχαμε όταν πήγαμε με τον Πρωθυπουργό στο Κολλέγιο των Επιτρόπων. Ναι στα μέτρα προστασίας της κοινωνικής συνοχής και ιδίως των ευπαθών κοινωνικών ομάδων. 
Παραβιάζει ανοιχτές θύρες ο κ. Τσίπρας. Πρώτη φορά παρακολούθησα μια τόσο εύκολη «διάρρηξη» μιας πόρτας ορθάνοιχτης. 
Δεν καταλαβαίνουμε τι συμβαίνει με τους πλειστηριασμούς και πόσο κρίσιμο είναι το ζήτημα των πλειστηριασμών; Εάν δεν ήξερα τι έχουν κατά βάθος στο μυαλό τους όσοι μιλούν εκ μέρους του ΣΥΡΙΖΑ, θα έφτανα να πω ότι, μπράβο, με όσα είπε σήμερα για τους πλειστηριασμούς και το ελληνικό τραπεζικό σύστημα ο ΣΥΡΙΖΑ ενισχύει τη διαπραγματευτική θέση της Κυβέρνησης. Αλλά πρόκειται περί αυτού; Δεν σας εξέπληξε αυτό το πάθος υπεράσπισης των τραπεζών μη τυχόν και χρειαστεί πρόσθετη ανακεφαλαιοποίηση; 
Προφανώς, υποστηρίζετε αναδρομικά την ανακεφαλαιοποίηση, ε; Άρα, θεωρείτε ότι σωστά έχουμε ενεργήσει και ανακεφαλαιοποιήσαμε τις τράπεζες, ότι προφανώς σωστά σώσαμε τις καταθέσεις του ελληνικού λαού, γιατί η ανακεφαλαιοποίηση έγινε, πρώτον, για να σωθούν οι καταθέσεις και, δεύτερον, για να υπάρχει η δυνατότητα χρηματοδότησης των ελληνικών επιχειρήσεων και των θέσεων εργασίας.
Αλλά εσείς έρχεστε και λέτε τώρα «προσέξτε, κινδυνεύουν οι καταθέσεις»! Αν δεν είχατε πει αυτήν την καταλυτική φράση, αυτήν την –κατά τη γνώμη μου- εθνικά εγκληματική φράση, θα σας απένειμα τον έπαινο ότι ήρθατε με καθυστέρηση να στηρίξετε τη διαπραγμάτευση που κάνουμε με την τρόικα και τους πλειστηριασμούς. Αλλά τελικά θέλατε να σπείρετε και πάλι τον πανικό, τη σπερμολογία, το Grexit, τον κίνδυνο να γίνει στην Ελλάδα ό,τι έγινε στην Κύπρο.
Μιλήσατε για τον εφιάλτη της Κύπρου, ενώ ξέρετε πολύ καλά ότι η Ελλάδα πήρε 50 δισεκατομμύρια για τις τράπεζες και τις στήριξε στηρίζοντας καταθέσεις, ενώ η Κύπρος έκανε μία άλλη επιλογή την οποία, δυστυχώς, πλήρωσε πάρα πολύ ακριβά. Είναι, λοιπόν, και πάλι δραματική η επιλογή που έχετε κάνει.
	Καταθέσατε μία τροπολογία για την παράταση της απαγόρευσης των πλειστηριασμών της πρώτης κατοικίας. Μα, έχει πει η Κυβέρνηση ότι αν δεν συμφωνήσουμε με την τρόικα, επειδή λήγει η προστασία στις 31 Δεκεμβρίου, θα παραταθεί μονομερώς με δική μας νομοθετική πρωτοβουλία. Άρα, «άνθρακας ο θησαυρός». 
Επίσης, έχει πει ότι απαγορεύεται στις τράπεζες να πουλήσουν τα πακέτα των «κόκκινων» δανείων σε άλλες τράπεζες ή σε εισπρακτικές εταιρείες, ενώ εσείς προηγουμένως αφιερώσατε δέκα λεπτά για να εξηγήσετε ότι αν τα δάνεια αυτά υποεκτιμηθούν, θα χρειαστεί πρόσθετη ανακεφαλαιοποίηση των τραπεζών και δεν συμφέρει τις τράπεζες να τα γράψουν υποτιμημένα στα βιβλία τους. Τι από τα δύο πιστεύετε; Πιστεύετε ό,τι έχετε ακούσει από κάποιους και το μεταφέρετε στην Αίθουσα αυτή. 
Ήρθατε και φέρατε και το έγγραφο που καταθέσατε. Πάντα μου αρέσει να διαβάζω τα έγγραφα που καταθέτετε. Θυμάμαι την «DEUTSCHE AEOLIA» και τον λάθος Άκερμαν. Λέτε, λοιπόν, ότι είναι πολύ μεγάλες οι δαπάνες διαχείρισης του χρέους ιστορικά –προφανώς, είναι οι χρηματοοικονομικές δαπάνες- και καταθέτετε ένα χαρτί που έχει μία κρίσιμη υποσημείωση. Ακούστε, παρακαλώ, διότι το κατέθεσε για να λάβουν γνώση οι Βουλευτές. Αναφέρονται τα έξοδα από τη διαχείριση του δημοσίου χρέους. Το 2012, τη χρονιά του PSI, δόθηκαν 25 εκατομμύρια ευρώ, δαπάνες του PSI. 
Η Ελλάδα πλήρωσε 25 εκατομμύρια έξοδα διεθνώς, για να αφαιρέσει από πάνω της 135 δισεκατομμύρια χρέους. Αυτό θυμίσατε στη Βουλή των Ελλήνων.
Ξεχάσατε να μας πείτε σήμερα, αυτό που έχουν πει στελέχη σας και στη Βουλή, ότι κακώς κάναμε το PSI γιατί καταστρέψαμε τις τράπεζες, δηλαδή, κάποιους τραπεζίτες που υποβαθμίστηκαν οι μετοχές τους. Παρατηρώ, όμως, με χαρά ότι αυτό δεν το είπατε σήμερα. 
Δεν πρόκειται, λοιπόν, να αρθεί η προστασία της πρώτης κατοικίας του φτωχού και μεσαίου νοικοκυριού, γιατί αυτό είναι κοινωνικά ανάλγητο, οικονομικά αναποτελεσματικό και τραπεζικά, πράγματι, απολύτως ατελέσφορο και αυτό θα γίνει κατανοητό, όπως κατανοητό θα γίνει από τους εταίρους μας ότι τώρα που έχει αλλάξει ριζικά η αγορά εργασίας, είναι παντελώς περιττό να μιλάμε για ομαδικές απολύσεις. Στο κάτω-κάτω, αν κάποια εταιρεία έχει, πράγματι, σχέδιο ανασυγκρότησης για να διασώσει παραγωγικές μονάδες και θέσεις εργασίας, υπάρχουν νομικοί μηχανισμοί που δίνουν απάντηση. 
Όμως, δεν είπατε σήμερα το βασικό επιχείρημα –ενώ είχατε πολύ χρόνο- ότι εμείς τα έχουμε στυλώσει –διότι τα έχουμε στυλώσει- λόγω των κακών δημοσκοπήσεων, λόγω του φόβου του πολιτικού κόστους, για να διαφυλάξουμε τη συνοχή των Βουλευτών μας. Και καλώς δεν το είπατε, διότι αν εξετάζαμε όλα αυτά τα στοιχεία, δεν θα ήμασταν εδώ και δεν θα είχατε τη δυνατότητα να τα λέτε όλα αυτά, γιατί δεν θα υπήρχε ελληνική οικονομία, δεν θα υπήρχε συγκροτημένη χώρα.
Έχει, λοιπόν, πάρα πολύ μεγάλη σημασία να δούμε ποια είναι η πρότασή σας. Με έχει εντυπωσιάσει η πρόταση. Η πρόταση –λέει- είναι μείωση του χρέους, μορατόριουμ στις πληρωμές και ρήτρα ύφεσης.</Speech>
	<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ρήτρα ανάπτυξης.</Speech>
	<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Ρήτρα ανάπτυξης, που είναι χρήσιμη όταν υπάρχει απρόβλεπτη ύφεση.</Speech>
	<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όπως είπε και η κ. Γκριν!</Speech>
	<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Μήπως πρέπει να σκεφτείτε λίγο καλύτερα και λίγο ωριμότερα; Μήπως σας θυμίζουν τίποτα αυτά τα τρία; Μήπως σας θυμίζουν αυτά που έχουμε πετύχει; Μήπως η μείωση του χρέους κατά εξήντα πέντε μονάδες του ΑΕΠ, έχει συντελεστεί; Μήπως το μορατόριουμ, είναι η περίοδος χάριτος, η νέα ρύθμιση των λήξεων, των «ληκτοτήτων» όπως λέγεται; Μήπως η ρήτρα ανάπτυξης-ύφεσης υπήρχε και στο αρχικό σχέδιο του Φεβρουαρίου του 2012 και στο σχέδιο του Νοεμβρίου του 2012 και έτσι φτάνουμε και στη διανομή του πρωτογενούς πλεονάσματος;
Τι μας λέτε τώρα; Αυτά τα έχουμε κάνει, γιατί έχουμε δημιουργήσει μ’ αυτόν τον τρόπο τις προϋποθέσεις της βιωσιμότητας του δημοσίου χρέους που είναι το κλειδί και η βάση για όλα. 
Αυτό, λοιπόν, που μας παρουσιάζετε, είναι η νέα εκδοχή του ανύπαρκτου σχεδίου Β. Γιατί το κάνετε αυτό; Διότι πρέπει να κρύψετε την αμηχανία σας μπροστά στην πιθανότητα αλλαγής κλίματος. Την πιθανότητα να είναι η θέση μας σταθερή και καθαρή την έχετε εξετάσει και γι’ αυτό την υιοθετείτε τελικώς μέσα στη λογική σας. Βέβαια, είστε αμήχανοι με τη σκέψη ότι μπορεί ο εχθρός να μην υπάρχει, όταν θα πρέπει να κάνετε την τελική επίθεση. 
Επειδή, μάλιστα, επικαλεστήκατε το «Πεθαίνω σαν χώρα» του Δημητριάδη, θα σας πω ότι υπάρχει ένας άλλος στίχος πολύ πιο χαρακτηριστικός. Όταν θα κάνετε την επίθεση, θα ισχύει το «Δεν ήμουν εκεί, βάραγε τον αέρα», διότι στόχος είναι μην υπάρχει τρόικα και μνημόνιο αλλά να υπάρχει άλλο κλίμα, άλλη κατάσταση, άλλο πλαίσιο αναφοράς.
 Πώς θα εξελιχθούν, λοιπόν, τα πράγματα; Υπάρχει ένας οδικός χάρτης δέκα βημάτων για την οριστική έξοδο από την κρίση.
Πρώτο βήμα, η εκταμίευση της προβλεπόμενης επόμενης δόσης, επειδή έχουν εκπληρωθεί όλες οι υποχρεώσεις και τα ορόσημα του Ιουλίου. Οι σχετικές αποφάσεις θα ληφθούν από τον ευρωπαϊκό μηχανισμό –τον ESM- και την Ευρωπαϊκή Κεντρική Τράπεζα.
Δεύτερο βήμα, ο τερματισμός της εκκρεμότητας και της συζήτησης με την τρόικα για ανύπαρκτα –κατά τη γνώμη μου- θέματα, όπως οι πλειστηριασμοί και οι ομαδικές απολύσεις.
Τρίτο βήμα, η συμφωνία –που έχει σχεδόν επιτευχθεί- για το δημοσιονομικό σχεδιασμό μέχρι το 2016, χωρίς πρόσθετα μέτρα που υπονομεύουν την ανάπτυξη και την κοινωνική συνοχή.
Τέταρτο βήμα, η δυναμική προώθηση των διαρθρωτικών αλλαγών, η ενίσχυση της ανταγωνιστικότητας, η δημιουργία ενός κανονικού κράτους στην υπηρεσία του πολίτη, το νέο αναπτυξιακό μοντέλο βασισμένο στην παραγωγή, η κινητοποίηση των εθνικών παραγωγικών δυνάμεων.
Πέμπτο βήμα, η πρακτική στήριξης της πραγματικής οικονομίας, οι μηχανισμοί χρηματοδότησης τραπεζικοί και εξωτραπεζικοί –όπως, για παράδειγμα, το Ινστιτούτο για την ανάπτυξη, το ΕΣΠΑ- οι αναδιαρθρώσεις επιχειρηματικών δανείων, οι μεγάλες πρωτοβουλίες στο χώρο της ενέργειας, η επανεκκίνηση των δημοσίων έργων των μεγάλων οδικών αξόνων, η ενίσχυση της ρευστότητας στην αγορά.
Έκτο βήμα, η προστασία της κοινωνικής συνοχής όχι μόνο μέσα από τη διανομή του πρωτογενούς πλεονάσματος που είναι κάτι χειροπιαστό ως αρχικό δείγμα αλλά και μέσα από την εμπροσθοβαρή αξιοποίηση των κονδυλίων του Ευρωπαϊκού Κοινωνικού Ταμείου, η ανάσχεση της ανεργίας με όλα τα μέτρα που έχουμε πει για νέες θέσεις εργασίας –στην κοινωφελή εργασία, στην αυταπασχόληση, στους δήμους, σε επιχειρήσεις- ΕΚΑΣ σε όλους τους αναπήρους, η κάλυψη ασφάλισης υγείας σε όλους, η επαναφορά της σύνταξης του ανασφάλιστου υπερήλικα με πολύ πιο ευνοϊκά και φιλικά κριτήρια, κάτι που καλύπτει μεγάλες κατηγορίες ομογενών και άλλων. 
Το θέμα των νοικοκυριών χωρίς ηλεκτρικό ρεύμα, αυτό το τραγικό φαινόμενο, το αντιμετώπισε η Κυβέρνηση μετά τη σύσκεψη που κάναμε με τον Πρωθυπουργό προχθές και με τις σημερινές ανακοινώσεις του κ. Μανιάτη, του Υπουργού Περιβάλλοντος και Ενέργειας, έτσι ώστε κανένα νοικοκυριό στην Ελλάδα να μη μένει χωρίς ηλεκτρικό ρεύμα, συγκεκριμένα όμως και όχι ως υπόσχεση για την κυβέρνηση της Ριζοσπαστικής Αριστεράς, των Ανεξαρτήτων Ελλήνων και άλλων εταίρων, όταν θα γίνουν.
Έβδομο βήμα, η μετάβαση από τα έκτακτα φορολογικά μέτρα στο εθνικό φορολογικό σύστημα. Ήταν δύσκολο να βρεθεί άλλη λύση για το ΕΕΤΗΔΕ –τώρα το ομολογούν όλοι αυτό- αλλά βρέθηκε μία λύση που προσπαθεί να αντιμετωπίσει φιλικά και τον κάτοικο της πόλης και τον κάτοικο της υπαίθρου.
Η προοπτική είναι, πράγματι, ένα εθνικό φορολογικό σύστημα που μειώνει τους συντελεστές και την επιβάρυνση και για νομικά και για φυσικά πρόσωπα. 
Όγδοο βήμα. η ολοκλήρωση των αλλαγών στο τραπεζικό σύστημα, η ανάκτηση όσο γίνεται πιο μεγάλου μέρους από τα κεφάλαια που έχει επενδύσει μέσω της ανακεφαλαιοποίησης το δημόσιο, ο ελληνικός λαός στις τράπεζες και προώθηση της τραπεζικής ένωσης μέσα από τους μηχανισμούς της Ευρωπαϊκής Ένωσης και της Ελληνικής Προεδρίας και κυρίως του ευρωπαϊκού μηχανισμού εγγύησης καταθέσεων. 
Θα θέσετε τις τράπεζες υπό δημόσιο έλεγχο, έτσι; Μα, με συγχωρείτε, δεν ζούμε όλοι εδώ; Δεν είναι υπό δημόσιο έλεγχο οι τράπεζες; Οι τράπεζες τελούν υπό πολλαπλούς δημοσίους ελέγχους. Πουθενά αλλού και ποτέ, δεν υπήρξε τέτοιο πολυεπίπεδο σύστημα αυστηρών δημοσίων ελέγχων. 
Όμως, εσείς είπατε εν τη ρύμη του λόγου σας ότι είμαστε η χειρότερη Κυβέρνηση των τελευταίων εξήντα ετών, συμπεριλαμβανομένης και της δικτατορίας, δηλαδή είμαστε χειρότεροι από τη δικτατορία. Το φωνάζετε και ως σύνθημα. 
Ένατο βήμα. η επιβεβαίωση της βιωσιμότητας του χρέους πριν τις ευρωεκλογές τον Απρίλιο, με την επισημοποίηση των στατιστικών στοιχείων, γιατί υπάρχουν τεχνικές λύσεις για τη διασφάλιση της βιωσιμότητας και για την πλήρη κάλυψη των χρηματοδοτικών αναγκών χωρίς πολιτική σύγκρουση με λαούς, με κοινοβούλια, με κοινωνίες στην Ευρωπαϊκή Ένωση, στην Ευρωζώνη. 
Και δέκατο βήμα τελικό. Η προστατευμένη και ασφαλής επάνοδος στις αγορές, που σημαίνει επάνοδο στη θεσμική ισοτιμία, στη δημοσιονομική κυριαρχία της χώρας. Είναι κάτι που δεν είναι ούτε καν στον βαθύ ορίζοντα της σκέψης σας. 
Κλείνω, κύριε Πρόεδρε, λέγοντας ότι έχουμε επιπλέον, αμέσως μετά την ψήφιση του προϋπολογισμού, λίγες ημέρες μετά, την πρόκληση της Ελληνικής Προεδρίας. Τι είναι η Ελληνική Προεδρία; Είναι μία ευκαιρία η Ελλάδα να δείξει το πρόσωπο της θεσμικά ισότιμης χώρας, της κανονικής χώρας της Ευρώπης και όχι το πρόσωπο της χώρας σε κρίση, του φτωχού συγγενούς που αναζητάει δάνειο και που τίθεται υπό έλεγχο. 
Η Ελλάδα επιστρέφει στην κανονικότητα. Αυτή είναι η μεγάλη αλλαγή, η αλλαγή κλίματος και προοπτικής. 
Ο λαός μας έχει κάνει πολύ μεγάλες θυσίες, κόπους, υπομονή. Έχει ένα δικαίωμα στην ελπίδα, ένα δικαίωμα στην αισιοδοξία. 
Αυτό, κύριε Τσίπρα, δεν θα του στερήσει κανείς, πρωτίστως εσείς! 
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει ο Πρόεδρος της Κοινοβουλευτικής Ομάδας των Ανεξάρτητων Ελλήνων κ. Πάνος Καμμένος.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Σας άφησαν μόνο, κύριε Στουρνάρα, ε; Κρίμα! 
Κύριε Πρόεδρε, κυρίες και κύριοι συνάδελφοι, αναρωτήθηκε από το Βήμα προηγουμένως ο Αντιπρόεδρος της Κυβερνήσεως αν τους θεωρούμε ηλιθίους ή μαζοχιστές. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Ακούγοντας τα δέκα τελευταία βήματα που πρότεινε ο κ. Βενιζέλος, αν προσθέσουμε και τα δεκαοκτώ σημεία που υποσχέθηκε ο κ. Σαμαράς προεκλογικά και φέρουμε την εικόνα μίας οικογένειας που παρακολουθεί τηλεόραση, αν έχει και δεν έχει κοπεί το ρεύμα ή το ραδιόφωνο, με ένα μαγκάλι, ενός ανέργου, ενός ανθρώπου που έχει χάσει τη δουλειά του και τα οράματά του και ακούει ότι θα πρέπει να είναι πανευτυχής και ότι η Ελλάδα λόγω της εξαιρετικής πολιτικής που ασκεί η Κυβέρνηση των μνημονίων, είναι σε πολύ καλύτερη φάση από τη Σουηδία ή τη Σιγκαπούρη και ακούει τις θριαμβολογίες για το τι πετύχαμε, αυτό λέγεται σαδισμός, κύριε Βενιζέλο. Δεν είναι ούτε ηλιθιότητα ούτε μαζοχισμός. 
Είναι σαδισμός, απέναντι σε ένα λαό στον οποίο επί τρία χρόνια ασκείτε μια πολιτική εξαθλίωσής του και του λέτε εκ του Βήματος της Βουλής ότι πρέπει να είναι κι ευτυχής και να σας χειροκροτήσει. Αλλά θα μου πείτε, πριν από λίγο σας χειροκρότησαν οι συνάδελφοι της Νέας Δημοκρατίας. Σας χειροκρότησαν οι συνάδελφοι της Νέας Δημοκρατίας όταν είπατε ακόμα μια φορά για το έλλειμμα του 2009 της κυβέρνησης Καραμανλή, υποστηρίζοντας αυτά που λέει ο κ. Στουρνάρας και αυτά που λέει ο κ. Γεωργίου της ΕΛΣΤΑΤ, ότι, δηλαδή, η κυβέρνηση του Κώστα Καραμανλή και ο Κώστας Καραμανλής ως Πρωθυπουργός, εξαπάτησαν τον ελληνικό λαό αλλοιώνοντας τα στατιστικά στοιχεία. Και σας χειροκροτούν. Αφού, λοιπόν, σας χειροκροτούν, κύριε Βενιζέλο, δίκαιο είναι να φαντάζεστε ότι σας χειροκροτά και ο ελληνικός λαός. 
Τα πράγματα όμως είναι πολύ διαφορετικά. Ο συγκεκριμένος τακτικός προϋπολογισμός του 2014, είναι μια νέα πράξη στην τραγωδία που εξελίσσεται στην πατρίδα μας. Στον προϋπολογισμό αυτό, για πρώτη φορά μετά από είκοσι δύο χρόνια δεν υπάρχουν εγγεγραμμένοι κυβερνητικοί Βουλευτές. Εξαντλήθηκε ο κατάλογος, γιατί κανείς πια δεν μπορεί να στηρίξει αυτόν τον προϋπολογισμό που αυτοαναιρείται, αν κανείς τον διαβάσει προσεκτικά. Ακούσαμε για θυσίες που γίνανε και αποδίδουν έργο. Ακούσαμε για την παρατεταμένη ύφεση που έφερε η κοινωνική κρίση αλλά βάσει των εκθέσεων, ήρθε η ώρα της εξόδου από την κρίση. Και το ακούμε αυτό από την ίδια Κυβέρνηση, η οποία σε αυτήν την Αίθουσα σε αυτό το Βήμα διά στόματος του Πρωθυπουργού, είχε μιλήσει για το καράβι που γύριζε τον κάβο. Ο κάβος δεν εφάνη. 
Ούτε τα Κύθηρα και τα Αντικύθηρα φαίνονται, κύριε Στουρνάρα. Πριν από λίγο με πήρε ο Πρόεδρος των Κυθήρων και των Αντικυθήρων και μου είπε ότι αποφάσισε η Κυβέρνηση να κόψει τα κονδύλια για το καράβι και να υπάρχει ένα δρομολόγιο από τον Πειραιά. Αυτή είναι η πολιτική που επιβάλλετε!
Ακούσαμε τον Πρωθυπουργό στον παρελθόν, να μας μιλάει για απογειώσεις που έρχονται μετά την άνοιξη. Καμμία απογείωση. Συνεχίζεται η πτώση του αεροσκάφους και η συντριβή του ελληνικού λαού. 
Ο συγκεκριμένος προϋπολογισμός, αποτελεί ένα μόρφωμα κρατικού προϋπολογισμού που καταδυναστεύει τους πολίτες που εξέλεξαν εσάς ως αντιπροσώπους, που καλείστε να τον ψηφίσετε, κύριε συνάδελφοι, και υποθηκεύει με δυσβάσταχτα δάνεια και χρέη τις μέλλουσες γενιές. 
Μάλιστα για πρώτη φορά αναφέρεται στη σελίδα 140 του κρατικού προϋπολογισμού ότι οι μέλλουσες γενιές δεσμεύονται μέχρι το 2057. 
Το καταθέτω στη Βουλή, για να είναι προσβάσιμο στους συναδέλφους που θα θέλουν να δουν κάποια από τα έγγραφα, όπως ο κ. Βενιζέλος, που με ιδιαίτερη προσοχή μελετά τα έγγραφα που καταθέτει ο Αρχηγός της Αξιωματικής Αντιπολιτεύσεως. 
(Στο σημείο αυτό ο Πρόεδρος των Ανεξάρτητων Ελλήνων, κ. Πάνος Καμμένος, καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είναι ένας τακτικός προϋπολογισμός που ανέρχεται στα 117 δισεκατομμύρια. Μας λέτε ότι δεν αποτελεί πλέον έναν προϋπολογισμό όπως οι προϋπολογισμοί της Μεταπολιτεύσεως αλλά ότι είναι ένας προϋπολογισμός, που έχει πλεόνασμα. Αν δει όμως κανείς με ιδιαίτερη προσοχή τα πιστωτικά έσοδα, θα δει ότι για να μπορεί αυτός ο προϋπολογισμός να φτάσει τα 117 δισεκατομμύρια, περιέχει ένα κονδύλι της τάξεως των 63,5 δισεκατομμυρίων ευρώ ως έσοδα τα οποία προκύπτουν από δάνεια και βαφτίζονται πιστωτικά έσοδα. Δηλαδή, για να ισοσκελιστεί ο προϋπολογισμός αυτός, για να ισοσκελιστούν τα έσοδα και οι δαπάνες του προϋπολογισμού, καταχωρήθηκε το 54% των εσόδων που προέρχονται από δάνεια, τα οποία συνιστούν μελλοντικές υποχρεώσεις και δεν αποτελούν περιουσιακά στοιχεία. 
Η ιστορία, λοιπόν, των ελλειμματικών προϋπολογισμών δεν σταματά στον προϋπολογισμό του 2014 αλλά επεκτείνεται χρονικώς και πιο πίσω. 
Εάν δούνε οι Έλληνες πολίτες τι ακριβώς συμβαίνει και αν πρέπει κάποια στιγμή να τους πούμε ότι πρέπει να ακούσουν μία αλήθεια διαφορετική από αυτήν που μεταδίδουν τα κανάλια της Κυβέρνησης- που τρέφονται με διαφημίσεις τραπεζών που ανήκουν μετοχικά στο ΤΧΣ, δηλαδή στο κράτος- πρέπει να τους πούμε ότι οι προϋπολογισμοί του 2013 και του 2012, για την ισοσκέλιση τους, εμπεριέχουν ως έσοδα πιστωτικά δάνεια της τάξεως των 75,6 δισεκατομμυρίων και 130,5 δισεκατομμυρίων, αντίστοιχα, του 2013 και του 2012. 
Το αποτέλεσμα των πιστωτικών εσόδων των προϋπολογισμών και των τριών ετών 2012, 2013, 2014, ανέρχεται στο κολοσσιαίο ποσό για την ελληνική οικονομία των 270 δισεκατομμυρίων, που είναι απόρροια του πρώτου και του δεύτερου μνημονίου, των δανειακών συμβάσεων, της εθνικής υποτέλειας και της εξαθλίωσης της ελληνικής κοινωνίας. Γι’ αυτό και ο ξένος Τύπος μιλάει πλέον για μία Ελλάδα που θα χρειαστεί διακόσια χρόνια να ξεχρεώσει. 
Κι επειδή του αρέσουν του κ. Βενιζέλου τα έγγραφα, καταθέτω στη Βουλή δημοσίευμα της Wall Street Journal της 10ης Οκτωβρίου του 2013.
(Στο σημείο αυτό, ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η Κυβέρνηση, εν τούτοις και παρ’ όλα αυτά, ισχυρίζεται ότι υπάρχει
ένα πλεόνασμα το 2013 κι ένα μεγαλύτερο το 2014, που εν μέρει αποτελεί την αύξηση των φόρων, την περικοπή των δαπανών της κοινωνικής περίθαλψης, της υγείας, της καθυστέρησης πληρωμής περίπου 6,5 δισεκατομμυρίων ληξιπροθέσμων οφειλών του δημοσίου που δεν φαίνονται πουθενά και που καταγράφονται εκτός προϋπολογισμού και ο Πρωθυπουργός θριαμβολογεί.
Έστω κι αν θριαμβολογεί, αφαιρουμένων των δανείων, αφαιρουμένων των 6,5 αυτών δισεκατομμυρίων, είναι απορίας άξιον πώς υπάρχει πρωθυπουργός στον κόσμο -ούτε στη Σιγκαπούρη και στη Σουηδία υπάρχει βεβαίως- ο οποίος θριαμβολογεί στη Βουλή, στο Κοινοβούλιο, όταν το ΑΕΠ της χώρας του θα συρρικνωθεί κατά 4% στα 183 δισεκατομμύρια για το 2013, το δημόσιο χρέος θα αυξηθεί στο 175,5% του ΑΕΠ, η ανεργία θα ξεπεράσει το εφιαλτικό επίπεδο του 28% και όταν πραγματική κηλίδα στο μέλλον της Ελλάδος αποτελεί το δυσβάσταχτο χρέος, τα αιώνια κυλιόμενα δάνεια, που οφείλει η χώρα στους πιστωτές της. 
Θα πρέπει να διερωτηθεί ο σκεπτόμενος πολίτης πώς είναι δυνατόν η ελληνική κοινωνία να «φέσωσε» με χρέος ύψους 270 δισεκατομμυρίων ευρώ μέσα σε μία τριετία, ενώ στην πλειονότητα οι πολίτες, όλος ο ελληνικός λαός, την ίδια στιγμή έχει οδηγηθεί στην εξαθλίωση; 
Τα 270 αυτά δισεκατομμύρια πού είναι; Γιατί τα χρεώθηκε; Εδώ, λοιπόν, λέμε την αλήθεια στον ελληνικό λαό που κρύβουν οι πάντες. Τα 270 αυτά δισεκατομμύρια ευρώ, ουσιαστικά, η Κυβέρνηση των μνημονίων, κατ’ εντολήν της τρόικας και της Ευρωπαϊκής Κεντρικής Τράπεζας, τα πέρασε από το έλλειμμα των τραπεζών στο έλλειμμα των πολιτών. Γι’ αυτό θα πρέπει να αντιληφθούν οι Έλληνες πολίτες ότι η συγκεκριμένη συγκυβέρνηση κάνει αυτό που είπε πολύ προσεκτικά ο κ. Βενιζέλος, ο οποίος είπε απευθυνόμενος στην Αντιπολίτευση: «Τι θέλετε; Να κλείσουν οι τράπεζες»; Μα, εδώ δεν είμαστε Βουλευτές εκπροσωπώντας τραπεζίτες, είμαστε Βουλευτές εκπροσωπώντας πολίτες.
(Χειροκροτήματα από την πτέρυγα των ΑΝΕΛ)
Ναι, λοιπόν. Για μας, τον πρώτο λόγο έχουν οι πολίτες, οι Έλληνες πολίτες, που έχουμε υποχρέωση να προστατεύσουμε και όχι οι τραπεζίτες. 
	Τα 270 δισεκατομμύρια ευρώ των τριών ετών πού βρίσκονται; Είναι στις καταθέσεις; Όχι, 165 δισεκατομμύρια είναι οι καταθέσεις. Μπήκαν σε επενδύσεις; Ποτέ. Έγιναν δημόσια έργα; Τι κάλυψαν; Δεν κάλυψαν απολύτως τίποτα. 
Η αλήθεια και η σκληρή πραγματικότητα είναι ότι η Ελλάδα από το 2000 μέχρι το 2013 έχει πληρώσει σε χρεολύσια και τόκους 431 δισεκατομμύρια ευρώ. Ως παράδειγμα της τοκογλυφικής πρακτικής των αλληλέγγυων εταίρων μας, τα 150 δισεκατομμύρια ευρώ οφείλονται αποκλειστικά σε τόκους εξυπηρέτησης του χρέους, δηλαδή ένα υπέρογκο ποσό για την αμοιβή των δανειστών κι όχι για την οικονομική ανάπτυξη της χώρας.
Καταθέτω τη σελίδα 142 του κρατικού προϋπολογισμού.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Μόνο την τελευταία τετραετία 2009 με 2013 οι πληρωμές σε τόκους του δημοσίου χρέους ανέρχονται ως βοήθεια, όπως τη χαρακτηρίζουν οι κοινοτικοί εταίροι μας, προς την Ελλάδα σε 50 δισεκατομμύρια ευρώ. Κέρδισαν από τόκους αυτά τα τέσσερα χρόνια 50 δισεκατομμύρια ευρώ, με τη συναίνεση της ελληνικής Κυβέρνησης, στο όνομα του ελληνικού λαού. 
Και βεβαίως, οι τόκοι αυτοί πληρώνονται με τους φόρους, με τις μειώσεις μισθών, με τις μειώσεις συντάξεων, μειώνονται με τις δαπάνες για την υγεία και μετατρέπουν τον Έλληνα πολίτη ως Ιφιγένεια εν Αυλίδι. Τι έφταιξε ο Έλληνας πολίτης, για να μετατραπεί η χώρα του σε δουλοπαροικία του χρέους και να επωμιστεί αυτός το δυσβάσταχτο χρέος των 270 δισεκατομμυρίων που προήλθε πρωτίστως από τις τεράστιες ζημιές των δήθεν ελληνικών τραπεζών, τις οποίες κοινωνικοποίησαν μέσω του προϋπολογισμού; 
Οι τράπεζες αυτές, είναι οι τράπεζες οι οποίες συνεχίζουν και σήμερα, παρ’ ότι οι μετοχές τους βρίσκονται στο Ταμείο Χρηματοπιστωτικής Σταθερότητας, δηλαδή στον ελληνικό λαό, να πληρώνουν αυτούς που συντηρούν την Κυβέρνηση και υποθάλπουν τους απατεώνες, τα Μέσα Μαζικής Ενημέρωσης, τα ελεγχόμενα από τους εργολάβους. 
Διαβάζετε, κυρίες και κύριοι συνάδελφοι της Νέας Δημοκρατίας, οπωσδήποτε τον ιστότοπο του Πρωθυπουργού και των συνεργατών του. Το απόγευμα ανέβηκε στη σελίδα αυτή του κ. Βασίλη Ζήση με τίτλο «Δάνειο πάνω στο δάνειο για την «ΠΗΓΑΣΟΣ»» η είδηση ότι με δανεισμό ύψους 178 εκατομμυρίων συνεχίζει προς το τέλος τους έτους η «ΠΗΓΑΣΟΣ ΕΚΔΟΤΙΚΗ» έναντι 160 εκατομμυρίων στις αρχές του ίδιου έτους, την ώρα που τα έσοδα της εταιρείας μειώθηκαν κατά 57 εκατομμύρια ευρώ. Νέο δάνειο στην «ΠΗΓΑΣΟΣ»!
Το καταθέτω για τα Πρακτικά.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Οι τράπεζες, λοιπόν, αυτές των οποίων αναλαμβάνει ο ελληνικός λαός την ανακεφαλαιοποίησή τους, παρ’ ότι ανήκουν στο ΤΧΣ, δηλαδή στον ελληνικό λαό, και οι τραπεζίτες, συνεχίζουν να παίζουν με τους εργολάβους. Αύριο, το ίδιο θα κάνουν με τον Ψυχάρη, αυτό που έχουν κάνει ήδη με τελειωμένες επιχειρήσεις, όπως η ΔΟΛ. Μεθαύριο θα το κάνουν με το κανάλι. Παραμεθαύριο, θα το κάνουν με όλους εκείνους οι οποίοι αναλαμβάνουν τον πόλεμο λάσπης. Αυτό δεν είναι δημοκρατία. Αυτό είναι μέσα προπαγάνδας που πληρώνονται παράνομα από μία Κυβέρνηση η οποία παραχωρεί την εξουσία και την εθνική κυριαρχία στις τράπεζες.
Και επειδή έχουμε μια κακιά συνήθεια στους Ανεξάρτητους Έλληνες να κρατάμε σημειώσεις, διάβαζα την ομιλία του κ. Σαμαρά πέρυσι στον προϋπολογισμό από αυτό εδώ το Βήμα. Από τα Πρακτικά διαβάζω τι είπε επί λέξει: «Τώρα με την ανακεφαλαιοποίηση των τραπεζών θα φύγει η αβεβαιότητα, θα επιστρέψει ξανά η ρευστότητα και θα ανοίξουν οι κάνουλες του τραπεζικού δανεισμού. Έτσι θα μπορέσει να γίνει και η ρύθμιση των οφειλών για τους δανειολήπτες. Αυτό από μόνο του θα είναι μια μεγάλη ανάσα». 
Συνεχίζει ο κ. Σαμαράς από αυτό εδώ το Βήμα, πέρυσι στον προϋπολογισμό: «Ακόμα θα μπορέσουν να πάρουν κεφάλαιο κίνησης οι μικρομεσαίες επιχειρήσεις αλλά και να ξεκινήσουν τα μεγάλα έργα. Όλα αυτά δεν μπορούσαν να γίνουν χωρίς ανακεφαλαιοποίηση των τραπεζών. Και αυτό θα είναι πρόσθετη ανάσα».
Οι κρουνοί ανοίξανε, οι κάνουλες της χρηματοδότησης ανοίξανε ή έχουν βγει στο σφυρί όλες οι ελληνικές επιχειρήσεις; Ή ο μικρομεσαίος επαγγελματίας ξεροσταλιάζει μέρες γιορτών στο άδειο μαγαζί του, έχοντας το άγχος ότι θα πάει μέσα γιατί δεν αντέχει να πληρώσει το ΦΠΑ, δεν έχει να πληρώσει τον εργαζόμενο, δεν τα βγάζει πέρα να πληρώσει την επιταγή; Γιατί η χρηματοδότηση των τραπεζών που η Κυβέρνηση επιτρέπει στους τραπεζίτες να δίνουν, πάει μόνο στα διαπλεκόμενα συμφέροντα για τα οποία νομοθετεί αποκλειστικά η Κυβέρνηση αυτή.
Δύο δισεκατομμύρια φόροι μπαίνουν από αυτόν τον προϋπολογισμό. Και μόνο και μόνο αύριο, με το νομοσχέδιο για τους αυτοκινητόδρομους, στους ίδιους εργολάβους, οι οποίοι εξαπάτησαν τον ελληνικό λαό, οι οποίοι δεν κράτησαν τις σημαντικές τους υποχρεώσεις σε αυτοχρηματοδοτούμενα έργα, δηλαδή έργα τα οποία πληρώνει και η Ευρωπαϊκή Ένωση, χαρίζει αύριο 3 δισεκατομμύρια 132 εκατομμύρια ευρώ. 
Γι’ αυτούς νομοθετεί. Δεν νομοθετεί, κύριοι συνάδελφοι, για αυτό που ζητήσατε κάποιοι εξ υμών, με εντιμότητα, θα πω εγώ, την προστασία δηλαδή των δανειοληπτών της πρώτης κατοικίας, των ψηφοφόρων σας. Δεν έρχεται να προστατεύσει το κεραμίδι του Έλληνα πολίτη και το χωράφι του αγρότη. 
Όταν, όμως, είναι για τον εργολάβο, δίνει εισπράξεις από διόδια 861 εκατομμύρια. Μέχρι το τέλος των συμβάσεων άλλα 600 εκατομμύρια. Αποζημιώσεις για καθυστερήσεις 360 εκατομμύρια. Διαφυγόντα έσοδα από διόδια 167 εκατομμύρια. Πρόσθετα κονδύλια για την κάλυψη χρηματοδοτικών κενών των συμβάσεων 1 δισεκατομμύριο 144 εκατομμύρια. Αυτή είναι η αλήθεια. 
Η αλήθεια είναι, λοιπόν, ότι την ώρα που εξαθλιώνεται ο ελληνικός λαός, την ώρα που από τον «Δημόκριτο» κόβετε 620 εκατομμύρια που πληρώνουν την έρευνα, δηλαδή την παραμονή σ’ αυτόν εδώ τον τόπο των νέων παιδιών που έρχονται να υπηρετήσουν την πατρίδα τους και να αποτελέσουν το μέλλον της χώρας, κόβετε αυτά τα 620 και την ίδια στιγμή πάτε και χαρίζετε 3 δισεκατομμύρια στους εργολάβους, αντί να καταγγείλετε τις συμβάσεις τους και να τους στείλετε και στον εισαγγελέα. 
Προσέξτε, γιατί εδώ θα μπει μέσα ο εισαγγελέας. Να μπουν όλοι στο παιχνίδι και να επανέλθουν οι εκπτώσεις των δημοσίων έργων στο 40% και στο 50% κι όχι στο 5% που είναι σήμερα. Διότι αυτό έχετε κάνει. Ελέγχετε δε με τους τραπεζίτες και σε ποιους δίνουν τη δυνατότητα να συμμετέχουν σε διαγωνισμούς. Μόνο στους ιδιοκτήτες Μέσων Μαζικής Ενημέρωσης. Μόνο στο ελεγχόμενο καρτέλ, για το οποίο η Επιτροπή Ανταγωνισμού κάνει την πάπια. Το μελετά. Δύο χρόνια μελετά, ενώ θα έπρεπε να έχει παρέμβει και να τους έχει μπλοκάρει. 
Γι’ αυτήν την Ευρώπη μιλάμε; Γι’ αυτήν την Ευρώπη των αλληλέγγυων; Εγώ, κυρίες και κύριοι συνάδελφοι, αναζητώντας τα κείμενα της εντάξεως της χώρας στην Ευρωπαϊκή Ένωση, στην ΕΟΚ τότε, διάλεξα ένα κομμάτι από την ομιλία του Κωνσταντίνου Καραμανλή το 1979, όταν υπέγραφε την είσοδο της χώρας στην Ευρώπη των εθνών-κρατών. 
Έλεγε ο Κωνσταντίνος Καραμανλής: «Απευθυνόμενος προς τους κορυφαίους Ευρωπαίους, δεν νομίζω ότι έχω ανάγκη να εξάρω τη σημασία της ευρωπαϊκής ενότητας. Εκείνο, όμως, που θα ήθελα ιδιαίτερα να τονίσω, είναι ότι για πρώτη φορά στην ιστορία θα δημιουργηθεί μία τόσο μεγάλη κοινότητα εθνών που βασίζεται στην ελεύθερη συγκατάθεση, στην ισότιμη συνεργασία και στον αμοιβαίο σεβασμό». 
Αυτή είναι η κοινότητα και η Ευρωπαϊκή Ένωση του Κωνσταντίνου Καραμανλή. Είναι η κοινότητα των εθνών και όχι η κοινότητα των τραπεζών. 
(Χειροκροτήματα από την πτέρυγα των ΑΝΕΛ)
Αυτή είναι κοινότητα στην οποία πιστεύουμε. Αυτή είναι Ευρώπη που πιστεύουμε κι όχι η Ευρώπη της Μέρκελ, όχι η Ευρώπη του Βεστερβέλε, ο οποίος περιφέρεται στις πλατείες της Ουκρανίας, για να χρηματοδοτήσει οργανώσεις οι οποίες δήθεν μιλούν για την ευρωπαϊκή ενοποίηση και το μέλλον της Ουκρανίας, σε βάρος της συμφωνίας την οποία θα κάνει με τη Ρωσία. 
Αυτή είναι η αλήθεια. Διότι θέλει η Γερμανία να υποδουλώσει τους λαούς, όπως δεν μπόρεσε στον Πρώτο και το Δεύτερο Παγκόσμιο Πόλεμο. Γι’ αυτόν ακριβώς το λόγο, θέλει να ελέγξει τις οικονομίες των χωρών με τη νέα τάξη πραγμάτων και τους τραπεζίτες. Αυτό το παιχνίδι παίζετε, κυρίες και κύριοι συνάδελφοι, αν ψηφίσετε το σημερινό προϋπολογισμό.
(Χειροκροτήματα από την πτέρυγα των ΑΝΕΛ)
Μάλιστα, τα στοιχεία των προϋπολογισμών αυτών των τριάντα ετών, δείχνουν ότι το πραγματικό δημοσιονομικό χρέος από τα 270 δισεκατομμύρια που έχει η Ελλάδα είναι 35 δισεκατομμύρια ευρώ και το υπόλοιπο των 235 δισεκατομμυρίων συνιστά καθαρά τραπεζικό χρέος, το οποίο εντάχθηκε με τις ευλογίες της πολιτικής ηγεσίας του τόπου και τις παροτρύνσεις της Ευρωπαϊκής Κεντρικής Τράπεζας. 
Αυτή είναι η νέα Ευρώπη που δεν έχει καμμία σχέση με την Ευρώπη των εθνών-κρατών. Είναι η Ευρώπη των τραπεζιτών. 
Βεβαίως, επειδή μιλήσατε για την Ευρωζώνη, θα σας πω ότι εμείς είμαστε υπέρ της Ευρωζώνης και της ευρωπαϊκής ενοποίησης αλλά δεν θα πληρώσει το μέλλον δεκαπέντε γενεών την επιβίωση της Ευρωζώνης, ας την πληρώσουν εκείνοι που έχουν κέρδη από τους λαούς και όχι οι λαοί οι οποίοι καλούνται να πληρώσουν αυτήν τη στιγμή με τη στέρηση της ελευθερίας τους και με την κατάργηση της ιδιωτικής περιουσίας, αυτήν την ενοποίηση. 
Με άλλα λόγια, η χαριστική βολή de facto της χρεοκοπίας της Ελλάδος, προέρχεται από το χρηματοπιστωτικό σύστημα της χώρας που εποπτεύει η Τράπεζα της Ελλάδος, μια ανώνυμη εταιρεία που η συντριπτική πλειοψηφία των μετόχων, παραδόξως μετά από ογδόντα πέντε χρόνια λειτουργίας της παραμένει ακόμα άγνωστη στον ελληνικό λαό και αυτό αποτελεί ύβρη του δημοκρατικού πολιτεύματος. Αποτελεί ύβρη του δημοκρατικού πολιτεύματος, το να ζητάμε επίσημα τα στοιχεία από την Τράπεζα της Ελλάδος και για τις μετοχές και για τα CDS και για το ποιοι έβγαλαν τα λεφτά στο εξωτερικό -που τα κατέχει απόλυτα- για να φορολογηθούν πραγματικά και να αρνείται να τα δώσει. 
Ξέρετε, κυρίες και κύριοι συνάδελφοι, όμως, τι λέει το άρθρο 48 του καταστατικού το οποίο επικαλέστηκαν οι κεντρικοί τραπεζίτες, για να μη μας δώσουν στοιχεία; «Ούτε εν τω κεντρικώ καταστήματι ούτε επί τοις υποκαστήμασιν αυτής, δικαιούται αντιπρόσωπος του δημοσίου να ερευνά τα βιβλία της τραπέζης». Αυτή είναι, λοιπόν, όλη η ιστορία. Όλη η ιστορία είναι ο έλεγχος των τραπεζών στους λαούς και στα έθνη. Ο έλεγχος των τραπεζών που έχει επιτευχθεί πολλές φορές στην ιστορία της ανθρωπότητας.
Βεβαίως ξεκινάει μια αντίσταση του λαού απ’ όλες τις χώρες και της Ευρώπης αλλά και των Ηνωμένων Πολιτειών. Βλέπουμε τι συμβαίνει στις Ηνωμένες Πολιτείες. Βλέπουμε ότι οι Ηνωμένες Πολιτείες μετά τη μεγάλη κρίση του 1930, είχαν την τύχη να έχουν ένα πολύ μεγάλο ηγέτη, τον Πρόεδρο Ρούσβελτ, ο οποίος διακήρυξε το «New Deal», τη νέα συμφωνία. 
(Στο σημείο αυτό κτυπάει το κουδούνι λήξεως του χρόνου ομιλίας του Προέδρου των Ανεξάρτητων Ελλήνων)
Τέτοια νέα συμφωνία πρέπει να κάνουμε, κυρίες και κύριοι συνάδελφοι, μια νέα συμφωνία που θα βάλει στο πλάι τους τραπεζίτες και θα προτάξει τα δικαιώματα των πολιτών. 
(Χειροκροτήματα από την πτέρυγα των ΑΝΕΛ)
Το κατάφεραν αυτό να το κάνουν οι Ηνωμένες Πολιτείες, με έναν πρόεδρο χτυπημένο από πολιομυελίτιδα σε ένα αναπηρικό καρότσι, ο οποίος έφερε πίσω το όραμα. Γιατί όραμα έχει αυτός ο λαός και το όραμα είναι να δουλέψουμε σκληρά, να αλλάξουμε όλο το δημόσιο τομέα μας, γιατί είναι στραβός. Να τον αλλάξουμε. Να φορολογηθούμε λογικά αλλά να προστατεύσει το κράτος την περιουσία μας και να λειτουργούμε προς όφελος της εθνικής κυριαρχίας της χώρας και όχι προς όφελος των κερδών των τραπεζών. 
(Χειροκροτήματα από την πτέρυγα των ΑΝΕΛ)
Αυτό το «New Deal», θα πρέπει να το κάνουμε υπηρετώντας και τις τέσσερις ελευθερίες που ο Φραγκλίνος Ρούσβελτ στην περίφημη ομιλία του περιέγραψε: 
Την πρώτη, που είναι η ελευθερία της ομιλίας και της έκφρασης παντού στον κόσμο. Είναι μια ελευθερία η οποία καταπατάται. 
Σας καλώ την Τετάρτη να ψηφίσετε την άρση ασυλίας, γιατί τόλμησα να αναφέρω τον κ. Πάχτα στις Σκουριές γιατί πότιζε αρσενικό τα παιδιά και γιατί –λέει- προκάλεσα σε ιδιωτική συζήτηση τους πολίτες να τον λιντσάρουν. Και η εισαγγελέας, αφού διάβασε το tweet του κ. Μουρούτη, συμβούλου του Πρωθυπουργού, αφού έκανε προκαταρκτική –καλώς την έκανε- μου στέρησε το δικαίωμα που έχω βάσει του άρθρου 20 του Συντάγματος, να καταθέσω έγγραφες εξηγήσεις. Γιατί λέει; Για να μη με προσβάλλει! Αυτή είναι η κατάργηση της ελευθερίας της ομιλίας και του λόγου, την οποία θα τη ζήσουμε με αντιτρομοκρατικά μέτρα που θα πάρουν απέναντι σε όλους μας. Έχουμε όλοι σειρά στο ταμείο αυτό. Έτσι γίνονται οι χούντες και η χούντα αυτή, γίνεται με τη μέθοδο του βατράχου. Δεν μας πετάνε σαν βατράχια στο καυτό νερό, μας βάζουν στην κατσαρόλα και αρχίζουν και ζεσταίνουν το νερό μέχρι να λιποθυμήσουμε και να μην μπορούμε να αντιδράσουμε.
Η δεύτερη αρχή κατά τον Ρούσβελτ είναι η ελευθερία από την ένδεια, από τη φτώχεια που παγκοσμίως σημαίνει οικονομικούς όρους που θα εξασφαλίσουν σε κάθε έθνος μια υγεία εν καιρώ ειρηνικής ζωής για τους κατοίκους σε όλο τον κόσμο. Το κράτος και στις πιο φιλελεύθερες κοινωνίες, έχει υποχρέωση να προστατέψει τον φτωχό, έχει υποχρέωση, να περιθάλψει τον άρρωστο που δεν έχει τη δυνατότητα να πληρώσει το ταμείο του. Είναι υποχρέωση του κράτους να προστατέψει τον πολίτη και τα δικαιώματά του.
Η τρίτη αρχή, είναι η ελευθερία από το φόβο και αυτήν την ελευθερία από το φόβο, πρέπει να την αντιμετωπίσουμε μέσα σ’ αυτήν την Αίθουσα. Οι απειλές τις οποίες δέχονται οι πολίτες που τολμούν να διαφωνήσουν, λέγονται κομματικές διαγραφές και διαπόμπευση από τα μέσα ενημέρωσης. Διεγράφη χθες ο γραμματέας της ΔΑΚΕ ιδιωτικού τομέα για δεύτερη φορά, γιατί είπε την άποψή του. Γιατί έπρεπε να φοβάται ότι θα απομονωθεί. Γιατί θα πάρουν διαφημίσεις από την Εθνική Τράπεζα τα σαββατιάτικα «παπαγαλάκια» και θα τον απειλήσουν ακόμα και με φωτογραφίες του παιδιού του! Αυτό κάνουν. Αυτοί είναι που ελέγχουν ουσιαστικά μέσω του φόβου την εξουσία.
Θα πρέπει αυτόν τον φόβο να τον αντιμετωπίσουμε, όπως αντιμετωπίστηκε από το New Deal. Γιατί το New Deal, προχώρησε και σε συγκεκριμένους νόμους που πλέον επανέρχονται στον κόσμο, κτυπώντας την ασυδοσία των τραπεζών. Ένας δημοκρατικός γερουσιαστής, ο Κάρτερ Γκλάς από τη Βιρτζίνια και ένας άλλος ο Χένρι Στίγκαλ το 1932, έφεραν νομοθεσία επί Προέδρου Ρούσβελτ, προκειμένου να διαχωριστεί ο λόγος των εμπορικών τραπεζών, με τις τράπεζες εκείνες οι οποίες κάνουν πράξεις στο λεγόμενο καζίνο του καπιταλισμού, αντιμετωπίζοντας το μεγάλο κραχ της Wall Street με το περίφημο Banking Holidays, τις διακοπές των τραπεζών. Αυτή η νομοθεσία Γκλάς-Στίγκαλ, ουσιαστικά έβαλε στο περιθώριο τους κερδοσκόπους από το 1930 μέχρι το 1999. 
Πάμε τώρα στις Ηνωμένες Πολιτείες. Δεκάδες γερουσιαστές –είχα την τύχη πολλούς από αυτούς να τους συναντήσω- επαναφέρουν τη νομοθεσία Γκλάς-Στίγκαλ, γιατί αν σκάσει η Ελλάδα, θα σκάσει η Ιταλία, η Ισπανία, η Πορτογαλία, η Γαλλία, η Γερμανία και οι Ηνωμένες Πολιτείες. Πρέπει να σκάσουμε τη φούσκα των κερδοσκόπων, πριν αυτοί σκάσουν τη φούσκα των πολιτών. 
Επαναφορά, λοιπόν, της νομοθεσίας Γκλάς-Στίγκαλ. Και οι Ανεξάρτητοι Έλληνες αναλαμβάνουμε εν όψει των ευρωεκλογών αυτήν τη νομοθεσία- μαζί με άλλα ευρωπαϊκά κόμματα και πολίτες και πολιτικούς- να την κάνουμε σημαία, ζητώντας οι πολίτες να ψηφίσουν υπέρ της λογικής και της πολιτικής των τραπεζών ή υπέρ της λογικής των πολιτών, των ανθρώπων, των παιδιών μας, του μέλλοντος.
(Χειροκροτήματα από την πτέρυγα των ΑΝΕΛ)
Η Ελλάδα, αυτό που χρειάζεται, κυρίες και κύριοι συνάδελφοι, είναι ένα νέο σχέδιο Μάρσαλ. Και εδώ θα πρέπει να δούμε τη μεγάλη διαφορά. Τι έκανε το σχέδιο Μάρσαλ μετά το Β΄ Παγκόσμιο Πόλεμο και τι κάνει σήμερα η Ευρωζώνη και οι λεγόμενοι σύμμαχοι; Οι πραγματικοί σύμμαχοι, ήταν αυτοί που από τις Ηνωμένες Πολιτείες το 1947 με το σχέδιο Μάρσαλ, σε δεκαέξι χώρες της Ευρώπης μετά το Β΄ Παγκόσμιο Πόλεμο έδωσαν οικονομική βοήθεια χωρίς αντάλλαγμα και τόκους, για να μπορέσουμε να ξαναχτίσουμε την οικονομία μας. Και ξαναχτίστηκε η οικονομία. Μόνο τα «LIBERTY», που πήραν Έλληνες πλοιοκτήτες και απλοί ναυτικοί τότε, έκαναν την Ελλάδα την πρώτη δύναμη στη ναυτιλία. Έγιναν εγκαταστάσεις. 
Ακόμα και όταν αμφισβητήθηκε από τον Μολότωφ… Αν κάνω κάτι λάθος, πείτε το μου, γιατί δεν τα ξέρω καλά αυτά. Θυμάμαι ότι ο Στάλιν πρώτα το δέχθηκε και εν συνεχεία ο Μολότωφ αρνήθηκε τη συμμετοχή, γιατί θεωρήθηκε ότι είναι ένα σχέδιο που θα μπορούσε να επηρεάσει.
Όμως, το σχέδιο Μάρσαλ έχει ιδιαίτερη σημασία…
(Θόρυβος από την πτέρυγα της Νέας Δημοκρατίας)
Όχι, να ρωτήσω τον κ. Κολλά που διορίσατε προχθές και ο οποίος έβαζε φωτιές στην κυβέρνηση Μητσοτάκη και ανέτρεπε τα λεωφορεία ξεβρακώνοντας κόσμο στο δρόμο, που διόρισε η Νέα Δημοκρατία. Αυτόν θα ρωτήσω. 
Το σχέδιο Μάρσαλ είναι αυτό το οποίο χρειαζόμαστε και μάλιστα χρησιμοποιώντας τους φυσικούς μας πόρους.
Αντί να κατασχεθούν ουσιαστικά τα πετρέλαιά μας και το φυσικό μας αέριο από τους δανειστές, όπως επιδιώκουν να κάνουν, θα πρέπει τώρα να διαπραγματευτούμε με τις δύο δυνάμεις, οι οποίες έχουν και τη δυνατότητα αμυντικής ισχύος, τη Ρωσία και τις Ηνωμένες Πολιτείες, τη δυνατότητα εκδόσεως ομολόγων μελλοντικών κερδών για τον ορυκτό πλούτο της χώρας, προκειμένου να προχωρήσουμε σε διαγραφή του χρέους –και χαίρομαι, κύριε Τσίπρα, που το αναφέρατε σήμερα σαν διαγραφή του χρέους- του επονείδιστου και επαχθούς χρέους, να προχωρήσουμε ουσιαστικά σε ένα new deal και ενωμένος ο ελληνικός λαός, να προχωρήσει στην ανασύνταξη της κοινωνίας και της εθνικής οικονομίας. 
Ψηφίζοντας, κυρίες και κύριοι συνάδελφοι, τον προϋπολογισμό ή αρνούμενοι τη ψήφο, δεν είναι μια πράξη κομματικής πειθαρχίας, είναι μια πράξη εθνικής ευθύνης. Είναι μια πράξη εθνικής ευθύνης, που έχουμε πλέον ατομικά και όχι κομματικά. Δεν αποτελεί αποστασία να ψηφίζεις κατά τη συνείδησή σου και κατά τη συνείδηση εκείνων των οποίων εκπροσωπείς. Προδοσία, αποτελεί το να κάνεις ακριβώς το αντίθετο, να αγνοήσεις τους πολίτες που εκπροσωπείς και να υπηρετήσεις εκείνους οι οποίοι πληρώνουν το σύστημα της Μεταπολίτευσης από τα «μαύρα» ταμεία της «SIEMENS», προκειμένου να ελέγχουν τους πολιτικούς που κάποια στιγμή θα χρησιμοποιήσουν. 
(Χειροκροτήματα από την πτέρυγα των ΑΝΕΛ)
Εύχομαι, οι δυνάμεις αυτού εδώ του τόπου να πούμε το μεγάλο «όχι». Γιατί οι μέρες που έρχονται, αν συνεχίσει η πολιτική αυτή, θα είναι μέρες με δάκρυ, με αίμα, θα είναι μέρες κατασχέσεων σπιτιών, εξαθλίωσης πολιτών, μέρες που κάποιοι θέλουν να τις οδηγήσουν σε μέρες αίματος αλλά εμείς πρέπει να τις οδηγήσουμε σε μέρες ελπίδας, επανερχόμενοι πάλι στους πραγματικούς μας συμμάχους και όχι σε εκείνους που εκμεταλλεύονται την πατρίδα μας. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο Υπουργός των Οικονομικών κ. Στουρνάρας. Εσείς, βάσει του Κανονισμού, έχετε τριάντα λεπτά, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, κύριοι Βουλευτές, το 2013 είναι έτος σταθμός για το μέλλον του τόπου, διότι είναι το έτος, που η Ελλάδα εξάλειψε τα δίδυμα ελλείμματα, δηλαδή το πρωτογενές δημοσιονομικό έλλειμμα και το έλλειμμα του ισοζυγίου των τρεχουσών συναλλαγών, που ήταν οι δύο κύριες αιτίες της ελληνικής οικονομικής κρίσης. Από την αρχή της Μεταπολίτευσης μέχρι σήμερα, αυτό συμβαίνει για πρώτη φορά και συνέβη μόλις τέσσερα χρόνια μετά τη μέγιστη τιμή που έλαβαν τα δύο αυτά μεγέθη. 
Με άλλα λόγια, η ελληνική οικονομία προσαρμόστηκε πολύ γρήγορα, πολύ αποφασιστικά. Και κάτι σημαντικότερο. Έχει ήδη διανυθεί το 80% της απαιτούμενης απόστασης στη δημοσιονομική προσαρμογή, προκειμένου το δημόσιο χρέος να γίνει βιώσιμο.
Αυτή η απόσταση, μετράται από τη διαφορά μεταξύ του πρωτογενούς ελλείμματος της γενικής κυβέρνησης που σημειώθηκε το 2009 και του πρωτογενούς πλεονάσματος που στοχεύουμε να πετύχουμε το 2016, το οποίο θυμίζω ότι είναι 4,5% του ΑΕΠ. Αυτό δίνει ελπίδα ότι τα δύσκολα πέρασαν, χωρίς όμως αυτό να σημαίνει ότι φτάσαμε στην κορυφή του βουνού.
Η ελληνική οικονομία, το 2013 εξέπληξε θετικά. Πρώτον, στα μεγέθη του τακτικού προϋπολογισμού, του κρατικού προϋπολογισμού και ειδικά στο πρωτογενές πλεόνασμα της γενικής κυβέρνησης, το οποίο προβλέπεται να κυμανθεί κοντά στα 800 εκατομμύρια ευρώ, δηλαδή 0,4% του ΑΕΠ. Ο αρχικός στόχος, θυμίζω, ήταν για μηδενικό πλεόνασμα. Και δεν υπάρχει «μαϊμούδισμα», όπως είπατε, κύριε Τσίπρα, κύριε Καμμένο. Το πρωτογενές πλεόνασμα, είναι με όλες τις βασικές αρχές που καταρτίζονται οι προϋπολογισμοί όλου του κόσμου. 
Όσον αφορά την εξόφληση ληξιπρόθεσμων, τα ληξιπρόθεσμα που ανήκουν στο παρελθόν δημοσιονομικά πάνε στο παρελθόν, ταμειακά γράφονται φέτος στο ισοζύγιο τρεχουσών συναλλαγών, που σχεδόν μηδενίζεται φέτος.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, όχι.</Speech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ξέρω, κύριε Λαφαζάνη. 
Επίσης, εξέπληξε θετικά στην πραγματική οικονομία με τον μετριασμό της ύφεσης. Είναι χαρακτηριστικό ότι φέτος είναι η πρώτη χρονιά από την έναρξη του προγράμματος οικονομικής προσαρμογής, που ο ρυθμός οικονομικής ανάπτυξης αναμένεται να είναι καλύτερος από το στόχο που τίθεται στην αρχή του χρόνου. 
Τέταρτον, στην απασχόληση όπου το σύστημα «Εργάνη» του Υπουργείου Εργασίας, καταγράφει θετικές καθαρές ροές απασχόλησης στον ιδιωτικό τομέα από τον περασμένο Μάρτιο μέχρι σήμερα. Το Υπουργείο Εργασίας επίσης, χτύπησε στη ρίζα του για πρώτη φορά την αδήλωτη και ανασφάλιστη εργασία, με το υψηλότερο ιστορικά πρόστιμο που επιβλήθηκε και αυτό εξηγεί γιατί πάνε καλύτερα και τα έσοδα του ΙΚΑ στις εισφορές κοινωνικής ασφάλισης.
Πέμπτον, στις αγορές με την εξέλιξη του περιθωρίου απόδοσης των ελληνικών ομολόγων και γενικότερα με το επενδυτικό ενδιαφέρον για την Ελλάδα.
Έκτον, στα επίπεδα του πληθωρισμού με θετική επίδραση στο διαθέσιμο εισόδημα των πολιτών και στην ανταγωνιστικότητα, η οποία ήδη έχει βελτιωθεί τα προηγούμενα τέσσερα χρόνια κατά 25%. 
Έβδομον, στις εξελίξεις στο τραπεζικό σύστημα όπου μόλις σήμερα ο οίκος αξιολόγησης «MOODY’S» αναβάθμισε πέντε ελληνικές τράπεζες. Πρέπει να υπενθυμίσουμε ότι το πρωτογενές πλεόνασμα επιτυγχάνεται, παρ’ όλο που δεν διστάσαμε ως Κυβέρνηση να προχωρήσουμε σε δύο βασικές στοχευμένες φορολογικές ελαφρύνσεις, τη μείωση κατά 15% στο έκτακτο ειδικό τέλος ακινήτων και τη μείωση του συντελεστή ΦΠΑ στην εστίαση κατά δέκα εκατοστιαίες μονάδες. 
Επιπλέον στο επίπεδο του δημοσίου χρέους, πρέπει να σημειωθεί ότι για την Ελλάδα η μέση υπολειπόμενη φυσική διάρκεια του χρέους μετά τις ρυθμίσεις που έγιναν τα τελευταία χρόνια, είναι περίπου δεκαέξι χρόνια, τη στιγμή που για τις υπόλοιπες χώρες της Ευρωζώνης, δεν ξεπερνά τα επτά χρόνια. 
Πάνω από το 75% του χρέους μας πλέον είναι μακροπρόθεσμο με υπολειπόμενη φυσική διάρκεια πάνω από πέντε χρόνια. Το δε μέσο επιτόκιο δανεισμού μας κυμαίνεται κοντά στο 2%. Όλα αυτά θα μπορούσε κάποιος να πει ότι ισοδυναμούν με το επιζητούμενο ευρωομόλογο. Και αυτά επετεύχθησαν με μεγάλες θυσίες του ελληνικού λαού, που είδε το επίπεδο της ευημερίας του να μειώνεται σημαντικά από την αρχή της κρίσης μέχρι σήμερα. 
Αυτά, βέβαια, δεν συγκινούν όσους έχουν μαγικά ραβδιά τα οποία διαγράφουν χρέη με μονομερείς ενέργειες και που το δήθεν σχέδιο διάσωσης που προτείνουν, είναι στην ουσία ένα σχέδιο εθελούσιας εξόδου τόσο από την Ευρωζώνη όσο και από την Ευρωπαϊκή Ένωση.
Άκουσα, τον κ. Τσίπρα απόψε. Δεν ξέρω αν συνειδητοποίησε τι έκανε. Όσο ξεδιπλώνει το σχέδιό του, αποδεικνύεται ότι αυτό είναι ένα εφιαλτικό σενάριο, ένα σχέδιο απόλυτης χρεοκοπίας. Κοστολογώντας πολύ πρόχειρα αυτά που είπε για τις τράπεζες -παντού κουρέματα!- αυτά θα στοιχίσουν περίπου 20 δισεκατομμύρια ευρώ. Οι τράπεζες, όπως ξέρετε, έχουν και ενεργητικό και παθητικό. Εάν κουρέψεις το ενεργητικό, πώς θα καλύψεις το παθητικό; Δεν σκέφτηκε τι σημαίνει αυτό για τις καταθέσεις; 
Μετά μίλησε για μαζικούς συνεταιρισμούς. Καλά, δεν θυμάται, δεν έχει εμπειρία; Ποιοι έριξαν την Αγροτική Τράπεζα έξω; 
Πραγματικά νομίζω ότι απόψε ήταν μια μεγάλη αποκάλυψη. Έγινε μάντης κακών ο κ. Τσίπρας, με ολέθριες συνέπειες για τη χώρα μας και δη για τους πλέον ευάλωτους πολίτες, εάν το σχέδιο αυτό ποτέ εφαρμοστεί.
Η επικύρωση, όμως, της τεράστιας εθνικής προσπάθειας, είναι η σταδιακή αναβάθμιση του αξιόχρεου της χώρας μας με τελευταία εξέλιξη την αναβάθμιση από τη «MOODY’S» πριν από λίγες μέρες, ενώ είχαν προηγηθεί μέσα στο χρόνο οι αναβαθμίσεις από την «FITCH» και τη «STANDARD&amp;POOR’S».
Ωστόσο, αυτή η Κυβέρνηση ούτε θριαμβολογεί ούτε πανηγυρίζει. Πρώτον, διαπραγματεύεται σκληρά με την τρόικα. Έχουμε όντως αργήσει, διότι τα θέματα είναι πολλά και πολύ δύσκολα. Η διαπραγμάτευση αυτού του γύρου έχει ξεκινήσει από τον Σεπτέμβριο και δεν έχει τελειώσει ακόμα, διότι δεν συναινούμε. Εάν είχαμε συναινέσει, θα έπρεπε να δεχθούμε ένα δημοσιονομικό κενό της τάξης των 2,9 δισεκατομμυρίων που μας έλεγαν στην αρχή με οριζόντια μέτρα. 
Διαπραγματευόμαστε, λοιπόν, για να μπορέσουμε να εξασφαλίσουμε τις επόμενες δόσεις, μέχρι να μπορούμε να βγούμε μόνοι μας και ολοκληρωτικά στις αγορές. 
Δεύτερον, αυτή η Κυβέρνηση εργάζεται συστηματικά, για να θέσει τις βάσεις ενός νέου αναπτυξιακού προτύπου, περισσότερου εξωστρεφούς και ανταγωνιστικού, με λιγότερη γραφειοκρατία και με μικρότερο και αποτελεσματικότερο κράτος, ενός αναπτυξιακού προτύπου στην υπηρεσία του φορολογούμενου πολίτη και της υγιούς επιχειρηματικότητας.
Κύριοι του ΣΥΡΙΖΑ και κύριε Τσίπρα, εγώ θα μιλήσω επί του πραγματικού, για ένα ρεαλιστικό σχέδιο ανάπτυξης και εξόδου της χώρας από την κρίση. Δεν θα αναπτύξω κάποιο φανταστικό σενάριο και δη ένα σενάριο εφιαλτικό σαν και αυτό που περιέγραψε απόψε ο κ. Τσίπρας.
Ο προϋπολογισμός του 2014, αποτελεί σημαντικό βήμα προς την κατεύθυνση δημιουργίας ενός νέου υγιούς αναπτυξιακού προτύπου. Διότι ο προϋπολογισμός αυτός πρώτον, δεν περιέχει οριζόντια μέτρα δημοσιονομικού χαρακτήρα, δηλαδή αυτά που ονομάζουμε μέτρα λιτότητας. Από τώρα και στο εξής, η περαιτέρω δημοσιονομική προσαρμογή μέχρι να φτάσουμε στο στόχο του 2016, δεν θα προέλθει από τέτοια μέτρα τα οποία εξάντλησαν πλέον τις δυνατότητές τους, κοινωνικές και οικονομικές. Θα προέλθει από τη φορολογική συμμόρφωση -και θα έχω παρακάτω την ευκαιρία να αναφερθώ σε συγκεκριμένα μέτρα που λαμβάνονται και στο αναμενόμενο όφελος που θα έχουν τα επόμενα χρόνια- από τη φορολογική διοίκηση, από στοχευμένες και επιλεκτικές περικοπές δαπανών σε τομείς της γενικής κυβέρνησης, από την αναδιάρθρωση δημοσίων επιχειρήσεων και οργανισμών και κυρίως από την ανάκαμψη της ελληνικής οικονομίας και τη σύγκλισή της σε επίπεδα προϊόντος πλήρους απασχόλησης. Αυτό, προκύπτει από το γεγονός ότι ήδη, τώρα που μιλάμε, το κυκλικό διορθωμένο πρωτογενές πλεόνασμα της γενικής κυβέρνησης, δηλαδή το πρωτογενές πλεόνασμα υπολογισμένο σε επίπεδο πλήρους απασχόλησης, είναι 6,2% του ΑΕΠ, δηλαδή ξεπερνά το 4,5% του ΑΕΠ που είναι ο τελικός μας στόχος για το 2016. Άρα, αυτό σημαίνει ότι είναι εφικτό με την οικονομική ανάπτυξη να πιάσουμε το στόχο.
Επίσης, θα ελαφρυνθεί από τις σημαντικές αποφάσεις που θα λάβει η Ευρώπη σε συνέχεια της απόφασης του Eurogroup του Νοεμβρίου 2012 όσον αφορά τη μείωση του χρέους.
Ακούω από την Αντιπολίτευση το επιχείρημα ότι ο προϋπολογισμός του 2014 δεν είναι οριστικός και ότι θα χρειαστεί να τον τροποποιήσουμε επί τα χείρω στο μέλλον. Αλλά είναι οι ίδιοι συνάδελφοι που και πέρυσι τέτοιο καιρό αμφισβητούσαν τις προβλέψεις του προϋπολογισμού και σήμερα διαψεύδονται από την πραγματικότητα. Και είναι ακριβώς οι ίδιες φωνές, που όταν προέβλεψα για πρώτη φορά τον Ιανουάριο του 2013 ότι θα έχουμε πρωτογενές πλεόνασμα στα τέλη του τρέχοντος έτους, το αμφισβήτησαν και μάλιστα πάρα πολύ σκληρά.
Σήμερα τι έχουν να πουν;
Ο προϋπολογισμός του 2014, υπηρετεί την ίδια κύρια στρατηγική επιλογή που έχει θέσει αυτή η Κυβέρνηση από την πρώτη μέρα που ξεκίνησε το έργο της. Δηλαδή, τη σταδιακή επίτευξη της βιωσιμότητας του χρέους. Με άλλα λόγια, απομακρύνει ακόμα πιο πολύ τον κίνδυνο της χρεοκοπίας. Προβλέπει πρωτογενές πλεόνασμα ύψους 1,6% του ΑΕΠ, δηλαδή κοντά στα 3 δισεκατομμύρια ευρώ από 800 εκατομμύρια που προβλέπεται να είναι φέτος. Δηλαδή προβλέπει αύξηση του πρωτογενούς πλεονάσματος της γενικής κυβέρνησης κατά περίπου 2,2 δισεκατομμύρια ευρώ. 
Είναι αυτό εφικτό; Είναι αξιόπιστη πρόβλεψη;
Η απάντηση είναι ένα κατηγορηματικό «Ναι». Διότι σε σχέση με την εκτέλεση του προϋπολογισμού του 2013, προβλέπονται για το 2014 εξοικονομήσεις πόρων της τάξης των 5,2 δισεκατομμυρίων ευρώ εκ των οποίων 3 δισεκατομμύρια ευρώ προέρχονται από μείωση πρωτογενών δαπανών και 2,2 δισεκατομμύρια από αύξηση των εσόδων. Αυτό σε επίπεδο κρατικού προϋπολογισμού. Επομένως, οι προβλεπόμενες εξοικονομήσεις σε επίπεδο του κράτους ξεπερνούνε κατά πολύ την αύξηση, κατά 2,2 δισεκατομμύρια ευρώ, που απαιτείται για την επίτευξη του επιθυμητού πρωτογενούς πλεονάσματος της γενικής κυβέρνησης, δηλαδή, λαμβάνοντας υπ’ όψιν πέραν από την κεντρική διοίκηση, τόσο το σύστημα κοινωνικής ασφάλισης όσο και την τοπική αυτοδιοίκηση. Δηλαδή, υπάρχουν σημαντικά περιθώρια ασφάλειας στον προϋπολογισμό που θέλουμε να ψηφίσουμε απόψε.
Επιπλέον, ο προϋπολογισμός προβλέπει ότι η ελληνική οικονομία θα αναπτυχθεί κατά 0,6% για πρώτη φορά μετά από έξη χρόνια. Άκουσα πάλι αμφισβήτηση για τη ρεαλιστικότητα αυτής της πρόβλεψης. Ότι δήθεν οι εξελίξεις στην παγκόσμια οικονομία θα την ακυρώσουν ή ότι είναι αδύνατο να επιτευχθεί ανάπτυξη χωρίς μια γενναία δημοσιονομική χαλάρωση. Και όμως, αυτή η κριτική αδυνατεί να αναγνωρίσει αυτό που συμβαίνει σήμερα στην ελληνική οικονομία. Ολόκληρο το παραγωγικό πρότυπο της χώρας αλλάζει εκ βάθρων. 
Κύριε Τσίπρα, το κάνουμε εμείς αυτό που λέτε εσείς. Γίνεται τώρα και γίνεται με πολύ πιο σωστό και ρεαλιστικό τρόπο.
 Η Ελλάδα συνεχίζει να είναι πρωτοπόρος, σύμφωνα με αξιόπιστους διεθνείς οργανισμούς και δεξαμενές σκέψης –δείτε για παράδειγμα την πρόσφατη έκθεση του Lisbon council- στην υιοθέτηση διαρθρωτικών μεταρρυθμίσεων αναπτυξιακού χαρακτήρα από το 2010 και μετά.
Μία σειρά από διαρθρωτικές αλλαγές, εκτελούνται σε όλα τα μείζονα πεδία πολιτικής. Είναι μία μεταρρυθμιστική προσπάθεια που δεν έχει προηγούμενο και η οποία συμβάλλει στην ανάδειξη ενός νέου παραγωγικού προτύπου, το οποίο, πρώτον, βασίζεται σε ένα μικρότερο και πιο αποτελεσματικό κράτος με έμφαση στην ηλεκτρονική διακυβέρνηση, με λιγότερη γραφειοκρατία, καθώς και απλούστερες διαδικασίες για πολίτες και επιχειρήσεις. 
Δεύτερον, στηρίζει ένα σύγχρονο, περισσότερο αναδιανεμητικό, κοινωνικό κράτος, με στόχευση κοινωνικών δαπανών σε εκείνους που πραγματικά τις έχουν ανάγκη. 
Τρίτον, εξασφαλίζει ευνοϊκό περιβάλλον στην επιχειρηματικότητα και τις επενδύσεις, ώστε δημόσιες και ιδιωτικές επενδύσεις να αυξάνουν τη συμβολή τους στο ετήσιο παραγόμενο προϊόν.
Θέλω να κάνω μία διόρθωση εδώ. Ο κ. Κουβέλης είπε ότι μειώνουμε το Πρόγραμμα Δημοσίων Επενδύσεων. Δεν είναι σωστό. Το αυξάνουμε κατά περίπου 200 εκατομμύρια ευρώ. Από τα 6,6 δισεκατομμύρια πηγαίνει στα 6,8 δισεκατομμύρια.
Τέταρτον, επενδύει με συστηματικό τρόπο στο τρίγωνο της γνώσης, δηλαδή στην έρευνα, στην εκπαίδευση και την καινοτομία.
Πέμπτον, αξιοποιεί ένα δίκαιο και αποτελεσματικό φορολογικό σύστημα.
 Θα ήθελα ειδικά εδώ να αναφερθώ στο θέμα της φορολογικής μεταρρύθμισης. Ακούστηκε στο δημόσιο διάλογο ότι η Ελλάδα πρέπει να ξεκινήσει μία φορολογική μεταρρύθμιση. Να τους ενημερώσω ότι η φορολογική μεταρρύθμιση, όχι μόνο έχει ξεκινήσει αλλά τώρα ολοκληρώνει και τον πρώτο κύκλο της. 
Το νέο φορολογικό σύστημα, πρώτον, στηρίζεται θεσμικά στους νέους κώδικες φορολογίας του εισοδήματος και φορολογικών διαδικασιών που έχουμε ήδη ψηφίσει. 
Δεύτερον, έχει διευρυμένη φορολογική βάση μέσω της υποχρεωτικής δήλωσης όλων των εισοδημάτων από όλους τους πολίτες και πλήρη ένταξη στο φορολογικό σύστημα ομάδων που μέχρι σήμερα φορολογούνταν ελλιπώς. 
Τρίτον, κάνει πολύ πιο δίκαιη την κατανομή των φορολογικών βαρών σε σχέση με το παρελθόν, περιορίζοντας τη σχεδόν αποκλειστική επιβάρυνση των μισθωτών και συνταξιούχων.
Τέταρτον, εξορθολογίζει τη φορολογική μεταχείριση της επιχειρηματικής δραστηριότητας, η οποία πλέον θα αντιμετωπίζεται με ενιαίο και κοινό τρόπο. 
Πέμπτον, εντάσσει το αγροτικό εισόδημα στο φορολογικό σύστημα έστω και με έναν ελάχιστο φορολογικό συντελεστή, όχι για να προσπορίσει έσοδα από τον αγροτικό τομέα αλλά κυρίως για να συμβάλλει στον περιορισμό της κερδοσκοπίας των μεσαζόντων με την έκδοση τιμολογίων και για να φθηνύνει το προϊόν στο ράφι.
Έκτον, αξιοποιεί ένα σύγχρονο θεσμικό πλαίσιο ελέγχου των ενδοομιλικών συναλλαγών και των δραστηριοποιούμενων θυγατρικών επιχειρήσεων αλλοδαπών εταιρειών στη χώρα μας. 
Το νέο φορολογικό σύστημα, όμως, στηρίζεται και σε μία συνολική ανασυγκρότηση του μηχανισμού είσπραξης δημοσίων εσόδων, ο οποίος μέσω της εφαρμογής του κώδικα φορολογικών διαδικασιών και των νέων τεχνολογικών μέσων, σταδιακά θα γίνεται λιγότερο τυπολατρικός και γραφειοκρατικός και περισσότερο αποτελεσματικός αλλά και φιλικός στον ειλικρινή φορολογούμενο.
Ήδη, έχουμε αποτελέσματα. Ίσως για πρώτη φορά στα τελευταία χρόνια στο ενδεκάμηνο είμαστε ακριβώς στο στόχο όσον αφορά στη συλλογή εσόδων. 
Επίσης, θεμελιώνουμε ένα συνεκτικότερο ελεγκτικό δίκτυο, το οποίο κάνει τη βέλτιστη χρήση ανθρώπινων πόρων και λοιπών μέσων. Αποτελείται αυτό το δίκτυο από εξήντα μία δημόσιες οικονομικές υπηρεσίες, που λειτουργούν πλέον ως ελεγκτικά κέντρα, τα τρία νέα εξειδικευμένα κέντρα ελέγχου και το ΣΔΟΕ που θα επικεντρώνεται πλέον στις πιο βαριές περιπτώσεις φορολογικών παραβάσεων και οικονομικού εγκλήματος. Και το ΣΔΟΕ βγάζει λαβράκια τελευταία, αν έχετε δει.
Παράλληλα, και η τελωνειακή διοίκηση βρίσκεται στο τελικό στάδιο της αναμόρφωσής της. 
Επίσης, οι ελεγκτικές υπηρεσίες του Υπουργείου, βασίζονται πλέον σε σύγχρονα πληροφοριακά συστήματα, το νέο «TAXIS» και το νέο «ICIS», ενώ ο αριθμός των ελεγκτών έχει υπερδιπλασιαστεί, σε σχέση με αυτόν που ήταν ένα χρόνο πριν. Έχουμε ζητήσει, επίσης, νέες προσλήψεις χιλίων πεντακοσίων ελεγκτών.
Επιπρόσθετα, η νέα φορολογική διοίκηση για πρώτη φορά αξιοποιεί όλες τις πηγές πληροφόρησης, για να προβαίνει σε διασταυρώσεις και να εντοπίζει αποκρυβέντα εισοδήματα, ενώ πλέον η ατιμωρησία για τους αποδεδειγμένα επίορκους ανήκει στο παρελθόν. 
Ειδικότερα, η μονάδα εσωτερικού ελέγχου, για την ενίσχυση της οποίας έχω μεριμνήσει και προσωπικά, έχει ήδη αρχίσει να δίνει τα πρώτα σοβαρά αποτελέσματα, τα οποία ανακοινώσαμε πρόσφατα. Τα αποτελέσματα αυτής της σοβαρής προσπάθειας, ωστόσο, δεν έχουν φθάσει στο επίπεδο που θα θέλαμε. 
Ο προϋπολογισμός του 2014, προβλέπει περίπου 45,5 δισεκατομμύρια ευρώ φορολογικά έσοδα, δηλαδή 1,3 δισεκατομμύρια ευρώ παραπάνω από αυτά του 2013.
Αυτά τα παραπάνω έσοδα προέρχονται από τη διευρυμένη φορολογική βάση και τον υψηλότερο ρυθμό οικονομικής ανάπτυξης, δηλαδή από περίπου -4% το 2013 σε περίπου +0,6% το 2014. Παρ’ όλα αυτά, η Ελλάδα υστερεί σε επίπεδο εσόδων ως ποσοστό του ΑΕΠ, σε σχέση με την πλειονότητα των χωρών της Ευρωπαϊκής Ένωσης, κατά περίπου τρεις εκατοστιαίες μονάδες και αυτό, παρά το γεγονός, ότι οι ονομαστικοί φορολογικοί συντελεστές, τόσο του Φόρου Προστιθέμενης Αξίας, όσο του εισοδήματος, όσο και των επιχειρήσεων, είναι ελαφρά υψηλότεροι του μέσου κοινοτικού όρου. 
Πώς εξηγείται αυτό το φαινομενικά παράδοξο; Εξηγείται από τους εξής λόγους: Πρώτον, από τις εκτεταμένες εξαιρέσεις και απαλλαγές, που είναι διάσπαρτες στη φορολογική νομοθεσία, και τις απολαμβάνουν διάφορες εισοδηματικές τάξεις, από τις πλουσιότερες, που δεν δικαιολογείται, έως τις φτωχότερες, που δικαιολογείται απόλυτα. Θα σας πω ένα παράδειγμα: Ακόμα και εύποροι πολύτεκνοι είχαν φοροαπαλλαγές μέχρι φέτος, ασχέτως εισοδήματος, ακόμα και εφοπλιστές. Αυτό το καταργήσαμε.
Δεύτερο και κυριότερο, από την εκτεταμένη φοροδιαφυγή, που κυρίως παρατηρείται σε εισοδήματα εκτός από μισθούς και συντάξεις. Είναι εξαιρετικά ενδιαφέρον, να δει κάποιος τον πίνακα που υπάρχει στη σελίδα 79 της έκθεσης του ΟΟΣΑ για την ελληνική οικονομία, που δόθηκε πρόσφατα στη δημοσιότητα. Ο πίνακας αυτός συγκρίνει δηλωθέντα εισοδήματα διαφόρων κατηγοριών ελεύθερων επαγγελματιών από τη μια μεριά, και τις δόσεις για την εξυπηρέτηση δανείων που έχουν λάβει από τις τράπεζες. Θα εκπλαγείτε αν δείτε ότι στις πλείστες όσες των περιπτώσεων οι δόσεις είναι πολύ μεγαλύτερες του δηλωθέντος εισοδήματος. 
Σύμφωνα δε με την ίδια έκθεση του ΟΟΣΑ, το ποσοστό εισπραξιμότητας των φόρων και εισφορών κοινωνικής ασφάλισης στην Ελλάδα, το 2011, που ήταν το τελευταίο έτος για το οποίο υπάρχουν διαθέσιμα στοιχεία, ήταν 42% για τους φόρους και 47% για τις εισφορές κοινωνικής ασφάλισης, έναντι μέσου όρου για τις χώρες μέλη του ΟΟΣΑ 67% και 64% αντιστοίχως. Αν η Ελλάδα πλησιάσει -και θα εξηγήσω μετά το πώς- αυτούς τους μέσους όρους, τα ετήσια έσοδά της από φόρους και εισφορές κοινωνικής ασφάλισης θα αυξηθούν κατά περίπου 11 δισεκατομμύρια ευρώ τον χρόνο, δηλαδή 6% του εθνικού προϊόντος. Αυτός ο υπολογισμός, καταδεικνύει την τεράστια σημασία που έχουν οι μηχανισμοί φορολογικής διοίκησης και συμμόρφωσης. 
Στο σημείο αυτό, θα ήθελα να ξεκαθαρίσω κάτι. Η σύγκριση με τον μέσο όρο της Ευρωζώνης όσον αφορά τη φορολογική επιβάρυνση, δείχνει ακριβώς ότι κάποιοι πληρώνουν παραπάνω από αυτά που τους αναλογούν, κάποιοι άλλοι όμως πολύ λιγότερα, ενώ συνολικά η παλάντζα κλείνει υπέρ των δεύτερων. Στη χώρα μας, οι συνεπείς φορολογούμενοι επιβαρύνθηκαν και συνεχίζουν να επιβαρύνονται, έναντι εκείνων που συστηματικά φοροαποφεύγουν, απολαμβάνοντας αδικαιολόγητες εξαιρέσεις ορισμένες φορές και απαλλαγές, ή και που φοροδιαφεύγουν. Στη δημοσιονομική προσπάθεια που κατέβαλε η χώρα, μισθωτοί και συνταξιούχοι κατά το πλείστον, απετέλεσαν τα συνήθη υποζύγια, την ίδια ώρα που άλλες κατηγορίες φορολογουμένων, απολαμβάνουν τα οφέλη του κοινωνικού κράτους, δηλαδή υγεία, παιδεία, κοινωνικές παροχές, χωρίς να συνεισφέρουν στον βαθμό που θα έπρεπε στα φορολογικά βάρη. 
Αυτό αποτελεί μεγάλη κοινωνική αδικία. Η άρση αυτής της αδικίας δεκαετιών, αποτελεί το στοίχημα για το Υπουργείο Οικονομικών και προσωπικά για εμένα. Ήδη από την αρχή του επόμενου έτους, οι ελεύθεροι επαγγελματίες θα φορολογούνται χωρίς αφορολόγητο, δηλαδή για τα καθαρά κέρδη τους από το πρώτο ευρώ, έχοντας βεβαίως τη δυνατότητα να εκπίπτουν όλες οι δαπάνες τους, ακόμα και εισφορές κοινωνικής ασφάλισης.
Επίσης το Υπουργείο Οικονομικών, προχωρά με πολύ πιο δραστικό τρόπο στη δεύτερη φάση της φορολογικής μεταρρύθμισης, βασικές προτεραιότητες της οποίας είναι, πρώτον, η εφαρμογή ενός πλήρους ηλεκτρονικού περιουσιολογίου, στο οποίο θα αποτυπώνεται ολόκληρη η κινητή και ακίνητη περιουσία των πολιτών, ώστε να γίνεται άμεση και αξιόπιστη διασταύρωση των δηλωθέντων εισοδημάτων με την περιουσιακή τους κατάσταση. 
Δεύτερον, η πλήρης αξιοποίηση του συστήματος εισροών-εκροών, που έχει ήδη εγκατασταθεί στα πρατήρια καυσίμων. Θυμίζω ότι όταν μίλησα πριν από λίγες ημέρες, πριν ακόμα εγκατασταθεί αυτό το σύστημα, στην Επιτροπή Οικονομικών της Βουλής για τον προϋπολογισμό, πολλοί συνάδελφοι μου είπαν ότι θα πάρει ένα χρόνο. 
Σε μια εβδομάδα μέσα εγκαταστάθηκε. Επίσης, η εφαρμογή του συστήματος μοριακής ιχνηθέτησης ναυτιλιακών καυσίμων και η εγκατάσταση των GPS στα βυτιοφόρα και πλωτά μέσα μεταφοράς καυσίμων.
	Τρίτον, ο ανασχεδιασμός του συστήματος επισήμανσης προϊόντων καπνού.
	Τέταρτον, η βελτίωση των ποινικών διατάξεων για την καταπολέμηση της φοροδιαφυγής, προστατεύοντας ταυτόχρονα όσους βρίσκονται σε πραγματική αδυναμία πληρωμής.
Πέμπτον, η προμήθεια και εγκατάσταση μηχανημάτων ακτίνων Χ στα τελωνεία.
Έκτον, η αξιοποίηση διακρατικών συμφωνιών πέραν των δυνατοτήτων αμοιβαίας συνδρομής, με βάση τις διεθνείς συμβάσεις και στόχο τον εντοπισμό εκείνων που φυγαδεύουν τον πλούτο τους στο εξωτερικό. 
Έβδομον, η επιτάχυνση όλων των ελέγχων που πραγματοποιούνται αυτήν τη στιγμή σε ειδικές ομάδες-στόχους. 
Κυρίες και κύριοι Βουλευτές, ξέρω ότι η φοροδοτική ικανότητα των συμπολιτών μας έχει πληγεί από την παρατεταμένη ύφεση. Αυτό το έχουμε επισημάνει τόσο στις διαπραγματεύσεις μας με τους δανειστές μας όσο και σε ανώτατους Ευρωπαίους αξιωματούχους. 
Ωστόσο, η δημοσιονομική προσαρμογή που επιδιώξαμε, δεν θα μπορούσε να εστιαστεί αμιγώς και μόνο στο σκέλος των δαπανών. Είναι λάθος αυτό που λένε κάποιοι ότι πρέπει η προσαρμογή να γίνει μόνο από τις δαπάνες. Θα ήταν και κοινωνικά άδικο κάτι τέτοιο. Και αυτό, διότι παρά το ασφυκτικό δημοσιονομικό πλαίσιο, προσπαθήσαμε να προφυλάξουμε τους πλέον αδύναμους συμπολίτες μας και να κρατήσουμε όρθιο το κοινωνικό κράτος μέσα στην κρίση. 
Κύριε Τσίπρα, είπατε πριν ότι ο ελάχιστος μισθός –αν δεν απατώμαι- είναι 300 ευρώ. Πού το είδατε αυτό;<i> Είναι 586 ευρώ και αν τον ανάγουμε σε δωδεκάμηνη βάση, είναι 686 ευρώ.</i>
<i><Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): </i><i>Δεν είπα αυτό το πράγμα. Είπα ότι θα γίνει, αν προχωρήσουμε έτσι.</i></Speech>
<i><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): </i><i>Χαίρομαι που δεν το είπατε και ελπίζω να μην πιστεύετε ότι θα φτάσει ποτέ στα 300 ευρώ, εκτός και αν...
</i><i><Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): </i><i>Αυτό δεν ξέρουμε αν θα γίνει.
</i><Speech><i><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): </i><i>Προσπαθήσαμε να διατηρήσουμε την εισοδηματική ενίσχυση νοικοκυριών ορεινών και μειονεκτικών περιοχών με κατοίκους με χαμηλά εισοδήματα, να διατηρήσουμε φοροαπαλλαγές για ειδικές ομάδες πληθυσμού, να εξαιρέσουμε τις πολύ χαμηλές συντάξεις από τις περικοπές, να διατηρήσουμε το ΕΚΑΣ, να παρέχουμε τη δυνατότητα διευκολύνσεων τμηματικής καταβολής οφειλών προς το δημόσιο σε περιπτώσεις οικονομικής αδυναμίας, καθώς και την επέκταση του επιδόματος θέρμανσης σε πολύ περισσότερους ωφελούμενους χαλαρώνοντας τα κριτήρια χορήγησής του. επίσης, αυξήσαμε τα επιδόματα τέκνων, αφού τώρα τα λαμβάνουν βάσει εισοδηματικών κριτηρίων και οκτακόσιες εξήντα μία οικογένειες με ένα ή και δύο παιδιά και όχι μόνο τρίτεκνες ή πολύτεκνες οικογένειες. 
</i><i>Το 2013, τα μισά περίπου έσοδα του κοινωνικού προϋπολογισμού προέρχονται από τον κρατικό προϋπολογισμό, ενώ και το Εθνικό Σύστημα Υγείας, επιχορηγήθηκε επιπροσθέτως του προβλεπομένου ποσού. Ανάλογη υποστήριξη θα υπάρχει για τις δύο αυτές κατηγορίες και το 2014. 
</i><i>Στο πλαίσιο αυτό, είναι αναπόφευκτο στο μείγμα της φορολογικής μας πολιτικής να συμπεριληφθεί με μόνιμο τρόπο και η φορολόγηση της ακίνητης περιούσιας, όπως γίνεται σε όλα τα κράτη του προηγμένου κόσμου. Αυτό, όμως, θα γίνει με πιο δίκαιο τρόπο από ό,τι έγινε τα προηγούμενα χρόνια. Μάλιστα, η επιβάρυνση από το φόρο ακινήτων για τους φορολογούμενους, εκτιμάται ότι θα είναι μικρότερη από ό,τι ήταν το 2013, από 5% έως 20%, για όσους έχουν κτίσματα. 
</i><i>Κυρίες και κύριοι Βουλευτές, μέχρι πρόσφατα η επικρατούσα άποψη στην Ελλάδα ήταν πως σε αντίθεση με ό,τι συμβαίνει στη Δυτική Ευρώπη, μόνο οι μονοκομματικές κυβερνήσεις με ισχυρή πλειοψηφία μπορούν να κάνουν μεγάλες μεταρρυθμιστικές τομές. Όμως, εδώ και ενάμιση χρόνο αυτή η άποψη διαψεύδεται συστηματικά. Παρά τις διαφωνίες, οι υπεύθυνες πολιτικές δυνάμεις του τόπου γεφυρώνουν τις διαφορές τους, συνδιαμορφώνουν τις στάσεις τους και αλλάζουν την Ελλάδα. 
</i><i>Κλείνοντας, θα ήθελα να πω σε ό,τι με αφορά ότι κάθε καλόπιστη και εποικοδομητική κριτική είναι ευπρόσδεκτη. Τη λαμβάνω σοβαρά υπ’ όψιν και προσπαθώ να διορθώσω τυχόν λάθη που έχουν γίνει. Όμως απορρίπτω και δεν δέχομαι το είδος της κριτικής, το οποίο δεν λαμβάνει υπ’ όψιν τη δημοσιονομική στενότητα της χώρας και τους δημοσιονομικούς στόχους που έχουν τεθεί, προκειμένου να αποφευχθεί η χρεοκοπία. 
</i><i>Επίσης, κατανοώ και συμμερίζομαι την αντίφαση των θετικών αριθμών με την καθημερινή ζωή των πολιτών σήμερα. Αυτό. όμως, οφείλεται στο γεγονός ότι πρώτα βελτιώνονται οι οικονομικοί δείκτες και στη συνέχεια απαιτείται κάποιος χρόνος μέχρι αυτό να αποτυπωθεί στην καθημερινή ζωή των πολιτών και στην δραστηριότητα των επιχειρήσεων. </i>
Ακούω, επίσης, με προσοχή πολλές διαμαρτυρίες για τη φορολογική πολιτική. Ορισμένες είναι δικαιολογημένες, οι πιο πολλές όμως όχι. Σήμερα, όπως σας είπα πριν, προσπαθούμε να εκσυγχρονίσουμε το φορολογικό σύστημα που είχε μείνει πίσω πολλές δεκαετίες, με αποτέλεσμα την εκτεταμένη φοροδιαφυγή. Ως ένα βαθμό, αυτό έχει συμβάλει παροδικά και με συγκεκριμένη ημερομηνία λήξης το τέλος του 2013 στην ταλαιπωρία και επιβάρυνση των πολιτών. Όμως, το 2013, ήταν ένα έτος μεγάλων επενδύσεων στη φορολογική διοίκηση σε νέες εφαρμογές, προκειμένου να απλοποιηθεί η σχέση φορολογούμενου και κράτους. Κι όπως γνωρίζετε, οι επενδύσεις έχουν ένα αρχικό κόστος μετά όμως έχουν ένα μόνιμο όφελος. 
Από την άλλη πλευρά, με τον Κώδικα Φορολογίας Εισοδήματος που σας περιέγραψα πριν και τον Κώδικα Φορολογικών Διαδικασιών, απλοποιήσαμε κατά 70% τη νομοθεσία. Αν δείτε τις διατάξεις, είναι κατά 70% πιο απλές και λιγότερες σήμερα και εισαγάγαμε ρυθμίσεις που είναι κοινές σε όλες τις χώρες-μέλη του ΟΟΣΑ.
Με τις ρυθμίσεις αυτές, κλείσαμε πολλά κενά που επέτρεπαν φοροδιαφυγή ή φοροαποφυγή μέσω εκτεταμένης χρήσης offshore εταιρειών. Ναι, κύριε Τσίπρα, έχουμε ελέγξει μέχρι τώρα περίπου σαράντα offshore εταιρείες και έχουμε εισπράξει πάνω 50 εκατομμύρια, έχουμε βεβαιώσει 50 εκατομμύρια. Άρα, είναι πάνω από 1,5 εκατομμύριο ευρώ σε κάθε offshore που ελέγχουμε, που σημαίνει ότι εδώ υπάρχει πάρα πολύ «ψωμί».
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πότε θα ολοκληρωθεί αυτό;</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ολοκληρώνεται.
Επίσης, προχωρήσαμε σε ρυθμίσεις για τη φορολόγηση της κατοικίας, για την υποκεφαλαιοποίηση εταιρειών –θα μου δώσετε δύο λεπτά, κύριε Πρόεδρε- ενδοομιλικών συναλλαγών, χρήσης φορολογικών παραδείσων, δημιουργίας θυγατρικών εταιρειών σε φορολογικούς παραδείσους, στους οποίους διοχετεύονταν σημαντική φορολογητέα ύλη. Δηλαδή, είχαμε «μετάγγιση αίματος» από την «ασθενή» Ελλάδα στο εξωτερικό. Αυτοί που κάνουν χρήση ή που έκαναν χρήση αυτών των παραθύρων ευκαιρίας είναι εύποροι συμπολίτες μας, οι οποίοι πρέπει σήμερα να συμβάλλουν πιο πολύ στην εθνική προσπάθεια. Δεν θα πρέπει να διαμαρτύρονται.
Επίσης, είναι πολύ εύκολο να ασκεί κάποιος κριτική για τις, πράγματι, δυσάρεστες δημοσιονομικές αποφάσεις που λαμβάνονται, αγνοώντας όμως ή υποκρινόμενος ότι αγνοεί το τρέχον δημοσιονομικό πλαίσιο.
Εδώ δεν βρίσκομαι για να κάνω επικοινωνιακή διαχείριση μίας, πράγματι, δύσκολης κατάστασης ή για να είμαι αρεστός. Δεν είμαι καλός στην επικοινωνιακή διάσταση. Δεν έχω συγκριτικό πλεονέκτημα σε αυτό. Δεν έχω πολύ χρόνο, δυστυχώς, για να επικεντρωθώ στα επικοινωνιακά. Βρίσκομαι εδώ, για να είμαι χρήσιμος σε μία δύσκολη περίοδο για τον τόπο και για να τιμήσω την εμπιστοσύνη που μου έδειξαν ο Πρωθυπουργός και οι άλλοι δύο πολιτικοί Αρχηγοί, όταν με επέλεξαν για τη θέση αυτή.
Κυρίες και κύριοι Βουλευτές, σας ευχαριστώ για τη στήριξη και την εμπιστοσύνη σας και σας καλώ να εγκρίνετε τον προϋπολογισμό του 2014.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Ο Πρόεδρος κ. Κακλαμάνης έχει το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρίες και κύριοι Βουλευτές, «ολοκληρώνεται» –ενεστώς διαρκείας λέγεται αυτό, που είπατε κύριε Υπουργέ των Οικονομικών- ο έλεγχος των διαφόρων καταστάσεων σε τράπεζες του εξωτερικού, σε offshore εταιρείες, λίστες κ.λπ.. Αλλά αυτό, περίπου μου απαντήσατε και πριν από δύο μήνες σε μία επίκαιρη ερώτηση που κατέθεσα για το θέμα αυτό. 
Η ελληνική κοινή γνώμη, ο λαός που υποφέρει, κύριε Αρχηγέ της Αντιπολιτεύσεως, ώστε άκουγε ως τώρα για λίστα Λαγκάρντ. Ευτυχώς απόψε για πρώτη φορά άκουσα από τον ΣΥΡΙΖΑ και τον Πρόεδρο του ότι υπάρχουν και άλλες λίστες.
Επί ένα έτος και πλέον, στην προσπάθεια να πληγεί το ΠΑΣΟΚ και ο Προέδρός του, η οποία άλλωστε καταβάλλεται πανταχόθεν, για τον ΣΥΡΙΖΑ υπήρχε μόνο μία λίστα, η λίστα Λαγκάρντ. Ρώτησα ένα φίλο μου μία μέρα: «Πόσα λεφτά λες να έχει αυτή η λίστα;» και μου απαντάει: «Πρέπει να έχει πολλά». «Πόσα;» τον ξαναρώτησα και μου απάντησε: «Δεν θα έχει 100 δισεκατομμύρια;»! 
Αυτό πιστεύει ο ελληνικός λαός και είναι λογικό να το πιστεύει αφού δεν γνωρίζει ότι δεν έχει η λίστα Λαγκάρντ ούτε 1,5 δισεκατομμύριο ευρώ ούτε ότι πρόκειται για καταθέσεις μέχρι το 2005. Κυρίες και κύριοι Βουλευτές, κάποιοι εδώ μπορεί να είμαστε άσχετοι με τα χρηματοπιστωτικά και τα σχετικά κόλπα, αλλά από το 2007 –όταν κατέρρευσε στις ΗΠΑ η τράπεζα Lehman Brothers- αυτοί που ξέρουν από αυτά, άρχισαν εδώ να βγάζουν τα λεφτά τους στο εξωτερικό. 
Κανείς δεν λέει πότε άρχισε η κρίση ούτε έστω και μία λέξη για τα πεντέμισι χρόνια της κυβέρνησης της Νέας Δημοκρατίας του κ. Κώστα Καραμανλή. Λέξη δεν ακούγεται στα κανάλια, στα ραδιόφωνα, αλλά ούτε εδώ στη Βουλή. Μα δεν υπήρξε πεντέμισι ετών διακυβέρνηση, κυρίες και κύριοι Βουλευτές της Νέας Δημοκρατίας; Καμμία ευθύνη; Μιλάτε μόνο για το 1981, όταν ήρθε το ΠΑΣΟΚ με τον Ανδρέα Παπανδρέου. Τι κακό έκανε; ‘Ότι παραδείγματος χάριν αποδέσμευσε τα αποθεματικά των ασφαλιστικών ταμείων από την Τράπεζα της Ελλάδος, όπου έπαιρναν 1% επιτόκιο με πληθωρισμό 25%; Κανείς εδώ δεν αναγνωρίζει τίποτε: Μιλάμε όλοι για το κοινωνικοασφαλιστικό ζήτημα. Μα, θα υπήρχαν ασφαλιστικά ταμεία σήμερα; Μιλάμε για τη λίστα Λαγκάρντ. ‘Όμως ξέρουμε ότι πρόκειται για καταθέσεις της δεκαετίας του ’80 και του ’90, μέχρι το 2005. Μπράβο σας, κύριε Υπουργέ, αν μέχρι τώρα έχετε ελέγξει μόνο εκατόν πενήντα καταθέτες, αλλά εμένα δεν μου αρκεί. Θα ήθελα όλοι να έχουν ελεγχθεί. 
Άκουσα ακόμη, από τον Αρχηγό της Αξιωματικής Αντιπολιτεύσεως, ότι η κρίση άρχισε επί ΠΑΣΟΚ. Κύριε Τσίπρα, λέμε «εχθρός του καλού, είναι το καλύτερο», δεν λέμε ότι «εχθρός του κακού είναι το χειρότερο». Γι’ αυτό και πριν σας ακούσω, κύριε Πρόεδρε του ΣΥΡΙΖΑ, θεωρούσα πολύ κακό αυτά τα μοιρολόγια και αναφέρομαι στα κείμενα των ομιλιών Βουλευτών σας διότι παρά τον Κανονισμό, εδώ και πολύ καιρό έχει καταργηθεί πλέον η από στήθους ομιλία. Διαβάζουμε κείμενα που δεν ξέρουμε ποιος μας τα έχει γράψει. 
Όμως, δεν αρμόζει αυτό το «μοιρολόι», αυτή η καπηλεία του πόνου, της δυστυχίας των ανθρώπων. Μόνο αν βρίσκεται κανείς στην ίδια θέση με του δεκατριάχρονου κοριτσιού που κάηκε, δικαιούται να κλαίει από εδώ. Αυτό πιστεύω ότι περνάει στη συνείδηση του απλού πολίτη που υποφέρει, ότι από εδώ ακούει «θρήνους» και «οδυρμούς» και όχι λόγους ελπίδας και αισιοδοξίας. 
Από το 2005, είμαστε μετά από απόφαση για την επιτήρηση από την Ευρωπαική Ένωση σε κατάθλιψη που όλο γίνεται βαρύτερη για όλο τον ελληνικό λαό και διστάζουμε να πούμε τι έφταιξε, την αλήθεια. Εσείς, κύριε Αρχηγέ της Αντιπολιτεύσεως, ακούω από τον κ. Δραγασάκη, τον Αντιπρόεδρο της Βουλής, ότι απευθύνεστε και στους «Παπανδρεϊκούς»!
Ξέρετε, το ΠΑΣΟΚ είχε αρκετά βαρίδια. Έχει απαλλαγεί. Έχετε αρκετά απ’ αυτά τα βαρίδια στην Κουμουνδούρου. Πιστεύουν ότι θα περάσουν καλά. Ναι, εάν ο ελληνικός λαός τα χάσει εντελώς, όπως κάποιοι νομίζουν καθώς τον κουλαντρίζουν, για να οδηγηθεί στον όλεθρο. Εάν γνωρίζετε κι άλλα βαρίδια, πείτε μας, σας παρακαλώ, να σας τα στείλουμε. 
Όμως, εάν πραγματικά αναγνωρίζετε ότι αδικήσατε τον πρώην Πρωθυπουργό Γιώργο Παπανδρέου, εγώ σας θα έλεγα μια και το Κομμουνιστικό Κόμμα έχει ήδη αναγνωρίσει ότι ήταν λάθος το «βρώμικο ’89», ότι πρέπει να αναγνωρίσετε ότι αδικήσατε τότε και τον Ανδρέα Παπανδρέου. Τότε όμως, πρέπει να ζητήσετε τη συγκατάθεση του κ. Καμμένου, του οποίου είδα ότι με ευλάβεια παρακολουθήσατε την ομιλία. Τον άκουσα κι εγώ. Όμως, όταν μίλησε ο αρμόδιος Υπουργός για να μας πει πού πάμε, θεωρήσατε ότι δεν είναι απαραίτητο να παρακολουθήσετε από την αρχή την ομιλία του. Τέλος πάντων! 
Δεν πορεύεστε καλά, λοιπόν. Είναι δικαίωμά σας. Όμως, επειδή προχθές με ικανοποίηση σας άκουσα που είπατε ότι έχουμε οικονομικό πόλεμο, εύχομαι, διότι είστε νέος, να μη χρειαστεί να πάτε σε πραγματικό πόλεμο έστω σε ένα μέτωπο. Γιατί, τώρα, αυτός ο πόλεμος είναι σε πολλά μέτωπα και δεν ξέρουμε κάθε φορά από πού σας χτυπάνε. Αυτό, θα πρέπει να το συνειδητοποιήσουμε όλοι. Στον πόλεμο δεν υπάρχουν ανυπότακτοι κι όταν αρχίζει η μάχη, είναι λιποτάκτες αυτοί που φεύγουν. 
Ένας απ’ αυτούς τους λιποτάκτες όπως διάβασα σήμερα στην εφημερίδα «ΑΥΓΗ», πρώην Βουλευτής του ΠΑΣΟΚ, που παρίστανε και τον πολύ συμπαθούντα τον τότε Πρωθυπουργό Γιώργο Παπανδρέου, υποστηρίζει «ότι οι άνθρωποι που ψήφισαν ΠΑΣΟΚ πήγαν στο ΣΥΡΙΖΑ, γιατί εξαπατήθηκαν». Θα ήθελα να γράψει αύριο η «ΑΥΓΗ», αν αυτός ο κύριος είναι από τους εξαπατήσαντες ή από τους εξαπατηθέντες, γιατί μόλις άρχισαν τα δύσκολα κι’ αυτός «ώχετο απιών»!
Κυρίες και κύριοι συνάδελφοι, κύριε Υπουργέ, ειδικότερα, περίμενα ότι θα πείτε περισσότερα γι’ αυτές τις περίφημες λίστες. Θα σας παρακαλέσω να αποδεχθείτε ένα αίτημα που σας απευθύνω μέσω της Επιτροπής «Πόθεν Έσχες» της Βουλής. Αυτό το αίτημα, έχει να κάνει με το δικαίωμα και την υποχρέωση που έχουν δεκατέσσερις Βουλευτές που εκπροσωπούν όλα τα κόμματα σ’ αυτήν την επιτροπή, μαζί με έξι ανώτατους δικαστές που συμμετέχουν σ’ αυτήν την επιτροπή, όπως και με τέσσερις καθηγητές του Πανεπιστημίου Αθηνών που επίσης συμμετέχουν σ’ αυτήν. 
Αυτοί, οφείλουν να πράξουν ότι ορίζει ο ν. 4065/2012. Ο νόμος αυτός ήρθε εδώ με πρόταση- νόμου δική μου και την προσυπογραφή εβδομήντα τεσσάρων άλλων Βουλευτών του ΠΑΣΟΚ της Νέας Δημοκρατίας και της Δημοκρατικής Αριστεράς. Ψηφίστηκε ομοφώνως. Δημοσιεύτηκε στις 9 Απριλίου 2012 μία ημέρα πριν διαλυθεί η Βουλή. Προέβλεπα και αυτό που έλεγε κι ο κύριος Πρωθυπουργός, ο κ. Σαμαράς. ‘Οτι θα ελέγξουμε όσους από το 1974 μέχρι το 2012, διετέλεσαν Πρωθυπουργοί, Αρχηγοί Κομμάτων, Υπουργοί, Υφυπουργοί, Αναπληρωτές Υπουργοί. 
Αυτός ο νόμος, λοιπόν, ορίζει ότι αυτή η επιτροπή, δικαιούται να ζητήσει από οποιοδήποτε φυσικό ή νομικό πρόσωπο στοιχεία, που αυτό υποχρεούται να δώσει. Κάμπτεται και η ένσταση του απορρήτου και της υπηρεσιακής ή επαγγελματικής ή άλλης μομφής εχεμύθειας, προκειμένου αυτή η επιτροπή, να έχει στοιχεία για να ελέγξει εάν περιλαμβάνονται σ’ αυτές τις λίστες πολιτικά πρόσωπα ή συγγενείς τους. Δεν είναι δυνατόν ο πολιτικός κόσμος της χώρας εξαιτίας όσων στη διαδρομή των σαράντα ετών της Μεταπολίτευσης δεν υπήρξαν καθαροί, να απαξιώνεται κάθε ημέρα από τα μέσα ενημέρωσης και εσείς να κρατάτε εκεί τις λίστες!</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Συγγνώμη, κύριε Πρόεδρε. Δώστε μου ένα λεπτό και τελειώνω. 
Είναι ένα θέμα, που αφορά επιτέλους το κύρος του Κοινοβουλίου. Ο λαός μας, βλέποντας καμμιά τριανταριά Βουλευτές να περιφέρονται στα κανάλια, νομίζει και για τους υπόλοιπους των τριακοσίων πολλούς απ’ αυτούς δεν τους ξέρει ούτε κατ’ όψιν, ότι είναι ίδιοι. 
Αυτές λοιπόν οι λίστες, κύριε Υπουργέ, πρέπει να έρθουν σε αυτήν την επιτροπή τους Βουλευτές. Τα πρόσωπα που τη συγκροτούν ξέρουν ιδιαιτέρως δεκατέσσερις Βουλευτές της να διερευνήσουν για συγγενείς, παρατρεχάμενους, γραμματείς, τους Φαρισαίους οποιουδήποτε πολιτικού προσώπου. Μπορεί, λοιπόν, από εκεί και η κάθαρσις στον πολιτικό κόσμο να επέλθει και δημόσια έσοδα να προκύπτουν. 
Κλείνοντας, κύριε Πρόεδρε, θα ήθελα να απευθυνθώ ειδικώς στον συμπαθή κατά τα άλλα κ. Τσίπρα. 
Εγώ σας συμπαθώ και πρέπει να το ξέρετε. Σας θυμάμαι από νέο, ζωντανό νέο. Όταν έκανα ως Υπουργός Παιδείας τα πολυκλαδικά λύκεια, εσείς κάνατε κατάληψη στο Πολυκλαδικό των Αμπελοκήπων. Κατά κάποιον τρόπο συνδεόμαστε!. 
Θέλω να σας πω, λοιπόν, για αυτά που λέτε για τους Βουλευτές –τα είπε και ο κ. Καμμένος- που πρέπει «να ακούσουν τη συνείδηση» –τίνων άραγε;- και να αποστατήσουν, αυτό, που έλεγε ο Γεώργιος Παπανδρέου: «έχετε κάνει λάθος στη διεύθυνση». Το ΠΑΣΟΚ είναι ενωμένο. Κάποιοι ψάχνουν πού είμαστε το πρωί και πού είμαστε το βράδυ και σημειώνουν την απουσία μας; Ε, λοιπόν, είμαστε σαν μια γροθιά ενωμένοι και ο Βαγγέλης Βενιζέλος και ο Γιώργος Παπανδρέου όλοι μας. 
Σωστά είπατε ότι η κρίση άρχισε το 2008. Τώρα λοιπόν κοιτάξτε να τα βρείτε με τους Ηρακλείς του καραμανλισμού, μήπως ο κ. Καμμένος –να μην αναφέρομαι περισσότερο, διότι δυστυχώς έχω ζήσει πολλά σε αυτήν την Αίθουσα. 
Σήμερα ο λαός έχει ανάγκη αισιοδοξίας. Θα έπρεπε σήμερα να πούμε τι να κάνουμε. Αντί να έχουμε την «Αποκάλυψη του Αλεξίου» κατά το «Αποκάλυψη του Ιωάννου» –για καταστροφές μιλάτε κύριε Τσίπρα. Τι θα κάνουμε; Θα πάμε όλοι να κρεμαστούμε; Ο λαός θέλει ένα μήνυμα ελπίδας και αισιοδοξίας. Δώστε το!
Να σας πω και κάτι παραπάνω; Μια κυβέρνηση εθνικής ενότητας χρειάζεται ο τόπος αυτήν την ώρα, ώρα πολέμου, όπως είπατε.
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε. 
Το λόγο έχει ο Κοινοβουλευτικός Εκπρόσωπος της Χρυσής Αυγής κ. Κασιδιάρης για έξι λεπτά.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Όταν γίνονταν οι καταλήψεις στο Πολυκλαδικό των Αμπελοκήπων και αλλού, τα χρόνια εκείνα, εμείς τύχαινε να ήμαστε στα συλλαλητήρια για τη Μακεδονία. Δώδεκα ετών ήμουν εγώ τότε, λίγο μεγαλύτεροι κάποιοι άλλοι παλαιότεροι συναγωνιστές μου από τη Χρυσή Αυγή, όταν ο νυν Πρωθυπουργός έδινε δήθεν αγώνες για τη Μακεδονία, που σήμερα έχετε βάλει σκοπό να ξεπουλήσετε.
Θέλω, κατ’ αρχάς, να σας χαιρετήσω όλους, διότι προσέρχομαι –μόλις τώρα αφίχθην- από το Αφγανιστάν που ήμουν σε ειδική εκπαίδευση με οπλοπολυβόλα, όπως έβλεπα πριν από λίγο να λένε για μένα τα δελτία ειδήσεων, που έχουν ξεπεράσει πλέον κάθε όριο αθλιότητας και γελοιότητας. 
Αυτό το μικρό σχόλιο έκανα ως εισαγωγικό, για να περάσω στο σημερινό κατάπτυστο προϋπολογισμό. Τον χαρακτηρίζω κατάπτυστο, διότι θα μεταχειριστώ συγκεκριμένα επιχειρήματα για να αποδείξω αυτό το οποίο υποστηρίζω. 
Κατ’ αρχάς, θα κάνω ένα μικρό σχόλιο για τους πλειστηριασμούς, ένα μικρό σχόλιο για το στόχο σας να δημεύσετε τις περιουσίες των Ελλήνων. Είναι κάτι που θα κάνετε μέσω της αύξησης του φόρου ιδιοκτησίας. Είναι ένας άλλος λόγος να χαρακτηρίζω κατάπτυστη την παρούσα Κυβέρνηση που εξελέγη με ψέματα. 
Άλλα έλεγε όταν εξελέγη ο Πρωθυπουργός σας, ο οποίος δεν μιλούσε μόνο για τα οικονομικά αλλά είχε φθάσει στο σημείο να λέει ότι θα καθαρίσει χωριά και πόλεις από τους αλλοδαπούς. Σε μία από τις πολύ πρόσφατες ομιλίες του ενώπιον της Κοινοβουλευτικής Ομάδας της Νέας Δημοκρατίας είπε ότι θα δώσει ψήφο στους μετανάστες, στους αλλοδαπούς δηλαδή και τον χειροκροτούσαν οι Νεοδημοκράτες Βουλευτές. Αυτά βλέπει ο ελληνικός λαός, γι’ αυτό έχει γίνει αποδεδειγμένα τρίτο κόμμα σήμερα η Νέα Δημοκρατία. 
Τυχαίνει τα τελευταία χρόνια να έχει κοπεί το ρεύμα σε τριακόσιες πενήντα χιλιάδες νοικοκυριά και επιχειρήσεις Ελλήνων, ο κόσμος πεθαίνει αυτήν τη στιγμή με τα μαγκάλια -όσοι δεν αυτοκτονούν, δεν πηδάνε από τον τέταρτο όροφο, δεν κρεμιούνται, πεθαίνουν με τα μαγκάλια- ενώ την ίδια ώρα έχουμε ευνοϊκές ρυθμίσεις για την πλουτοκρατία. 
Θα επαναλάβω αυτό που είπα και χθες, μία παλαιότερη ερώτησή μου σχετικά με την οικογένεια Αγγελοπούλου, η οποία είχε πληρώσει 60% λιγότερο χαράτσι. 
Έχετε θεσμοθετήσει μέσω πράξεως νομοθετικού περιεχομένου να πληρώνουν λιγότερο χαράτσι οι βίλες που εμφανίζονται ως χώροι εργασίας.
Περνάω εν συντομία σε ένα μείζον θέμα. Είναι ίσως το μεγαλύτερο εθνικό ζήτημα αυτήν τη στιγμή. Είναι το ζήτημα της υπογεννητικότητας. Ο παρών προϋπολογισμός χτυπάει ξεκάθαρα τρίτεκνες και πολύτεκνες οικογένειες. Ομιλώ ως μέλος τρίτεκνης οικογένειας. Έχω να πω ότι το μέλλον της Ελλάδας είναι τα παιδιά της. Και εσείς δυστυχώς μέσω του μνημονίου το μόνο που κάνετε είναι να σκοτώνετε τις επόμενες γενιές των Ελλήνων. 
Το πρόβλημα στη χώρα μας σήμερα δεν είναι ούτε οι χαμηλοί μισθοί ούτε οι χαμηλές συντάξεις. Το πρόβλημα στη χώρα μας σήμερα είναι ότι μέσα σε λίγα χρόνια οι Έλληνες θα είμαστε μειοψηφία σε σχέση με τους λαθρομετανάστες. 
Την ίδια ώρα βέβαια παγώνουν οι μισθοί των στρατιωτικών. Καμμία αύξηση δεν γίνεται. Δεν γίνεται αυτό που είχατε αναγγείλει προεκλογικά. Άλλο ένα ψέμα. 
Οι μισθοί των Βουλευτών βεβαίως παραμένουν σε τερατώδη ύψη για τη σύγχρονη κοινωνία, τη σύγχρονη Ελλάδα της κρίσης και του μνημονίου. Είχαμε κάνει μια πρόταση και μας ειρωνεύτηκε ο Πρόεδρος της Βουλής. Είχαμε πει να εξομοιωθεί ο μισθός του Βουλευτή με το μισθό του ανώτερου διπλωματικού υπαλλήλου και συγκεκριμένα του πρέσβη, που είναι 1899 ευρώ. Είναι κάτι που πρέπει να θεωρηθεί πάρα πολύ δίκαιο, υπέρ το δέον δίκαιο. Μας είπε ο κύριος Πρόεδρος της Βουλής να μην παίρνουμε τα χρήματα. Αν ήταν τα χρήματα που δεν θα παίρναμε να πάνε σε κοινωφελείς σκοπούς, να πάνε σε ιδρύματα για απόρους, να πάνε σε ιδρύματα για παιδιά που πάσχουν σε ανίατες ασθένειες βεβαίως και θα τα αποδίδαμε. Αλλά αν τα αποδώσουμε σήμερα, τα χρήματα αυτά θα πάνε σε παράνομα τοκοχρεολύσια για Μέρκελ, Σόιμπλε και τους λοιπούς συνεργάτες σας, διεθνείς τοκογλύφους. 
Με τον παρόντα προϋπολογισμό εξήντα χιλιάδες δικαιούχοι χάνουν το ΕΚΑΣ τον επόμενο χρόνο. 
Οι αγρότες αρχίζουν να φορολογούνται από το πρώτο ευρώ. Ο Υπουργός των Οικονομικών μίλησε για ανάπτυξη 0,6% αλλά ο ίδιος ο ΟΟΣΑ και οι πιο σοβαροί διεθνείς οίκοι τον βγάζουν ψεύτη και λένε πως και τώρα θα συνεχίσει η χώρα να έχει ύφεση. Και πώς μπορεί να μην έχει ύφεση μια χώρα που δεν παράγει απολύτως τίποτα; 
Η Χρυσή Αυγή λέει ότι η μόνη λύση στο ελληνικό πρόβλημα είναι η στροφή προς την πρωτογενή παραγωγή, η στροφή προς τον πρωτογενή τομέα, η εκμετάλλευση του ορυκτού μας πλούτου, ένα άνοιγμα σε νέες αγορές. 
Προτείνω απ’ αυτό εδώ το Βήμα να κάνει ό,τι μπορεί η παρούσα Κυβέρνηση για εμπορικές συμφωνίες με τη Ρωσία. Και λέω ειρωνικά το να κάνει ό,τι μπορεί γιατί, όπως είδατε, όποιες εθνωφελείς προσπάθειες έγιναν για σύμπραξη με το ρωσικό παράγοντα, όπως ήταν η υπόθεση του αγωγού Πύργου-Αλεξανδρουπόλεως, δεν προχώρησαν. Ψευδώς είπε ο Υπουργός Ενέργειας ότι το σαμποτάρησε μόνο η Βουλγαρία. Το σαμποτάζ ανήκε και στην ελληνική πλευρά με την κυβέρνηση Τζέφρυ Παπανδρέου. 
Η Χρυσή Αυγή προτείνει ότι πρέπει να γίνει ένα εμπορικό άνοιγμα προς τη Ρωσία και σε αμυντικό επίπεδο και σε επίπεδο ενέργειας. 
Πρώτος στόχος του κάθε προϋπολογισμού, πρώτος στόχος μιας εθνικής κυβέρνησης πρέπει να είναι η αυτάρκεια. Αυτάρκεια στα βασικά είδη διαβίωσης του λαού μας: τρόφιμα, όπλα, καύσιμα και φάρμακα. Μόνο έτσι θα μπορέσει η Ελλάδα να πατήσει στα πόδια της και να προχωρήσει μπροστά, μόνο έτσι θα πάψει η τρομολαγνεία του μνημονίου, η τρομολαγνεία των Υπουργών που λένε «ψηφίστε αυτά τα αιματηρά μέτρα γιατί αν δεν τα ψηφίσετε, τα παιδιά μας δεν θα έχουν γάλα στα ράφια των σούπερ μάρκετ».
Θα επαναλάβω κάποια λόγια του αειμνήστου καθηγητή Παναγιώτη Κονδύλη. Είναι μια από τις μεγαλύτερες μορφές του σύγχρονου ελληνισμού, του σύγχρονου πνεύματος της Ελλάδος. Το βροντοφωνάζει και η Χρυσή Αυγή. Η Χρυσή Αυγή βροντοφωνάζει «ναι, στην εθνική παραγωγή». Θα έρθω βεβαίως σε αντιδιαστολή με αυτά που λένε οι Υπουργοί σας. Είπε, για παράδειγμα, ο Υπουργός Τουρισμού ότι θα σωθεί η Ελλάδα μέσω του τουρισμού με δεκαεπτά εκατομμύρια τουρίστες, που δεν τα είδε κανείς. Εκτός κι αν μέσα στους τουρίστες βάζετε και τους Πακιστανούς που κυκλοφορούν στο κέντρο της Αθήνας. 
Η Χρυσή Αυγή βροντοφωνάζει «ναι, στην εθνική παραγωγή». Όπως λέει και ο αείμνηστος καθηγητής Παναγιώτης Κονδύλης «1% βιομηχανική ανάπτυξη αξίζει εκατό φορές περισσότερο από 1% τουριστική ανάπτυξη ή καταναλωτική επέκταση γιατί η πρώτη και μόνο συμβάλλει στην αυτάρκεια της πατρίδος μας».
Κλείνοντας θέλω να χαιρετίσω τους πολιτικούς κρατουμένους της Χρυσής Αυγής, τον Αρχηγό μας, που γιόρταζε χθες, τους Βουλευτές μας οι οποίοι παραμένουν παράνομα έγκλειστοι στις φυλακές, διότι αποτελούν το μοναδικό υπαρκτό κίνδυνο για το ανθελληνικό σύστημα των διεθνών τοκογλύφων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πάντως οφείλω μια απάντηση εκ μέρους του κυρίου Προέδρου της Βουλής. Δε σας ειρωνεύτηκε ο κύριος Πρόεδρος της Βουλής. Ίσα-ίσα.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Έτσι το εξέλαβα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εσείς το εκλάβατε έτσι. Σας είπε μάλιστα να υποδείξετε το κοινωφελές ίδρυμα που εσείς θέλετε για να κατατεθούν τα χρήματα. Και περιμένει.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Είναι μια πολύ σοβαρή πρόταση που γίνεται για πρώτη φορά σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο Υπουργός Εργασίας, Κοινωνικής Ασφάλισης και Πρόνοιας κύριος Βρούτσης.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρίες και κύριοι συνάδελφοι, σίγουρα η κατάσταση δεν είναι ρόδινη, όπως σίγουρο είναι ότι ούτε ευχάριστη είναι ούτε η καλύτερη αλλά επίσης σίγουρο είναι ότι ο ιστορικός του μέλλοντος θα καταγράψει αυτόν τον προϋπολογισμό που συζητάει η Βουλή των Ελλήνων ως τον προϋπολογισμό της επανεκκίνησης της εθνικής μας οικονομίας, ως τον προϋπολογισμό της αισιοδοξίας και της ελπίδας, γιατί για πρώτη φορά ενσωματώνεται σε έναν προϋπολογισμό του ελληνικού κράτους μία μεγάλη στροφή στο σύνολο των δημοσιονομικών δεικτών του. 
Δεν είναι μόνο το δίδυμο έλλειμμα του ισοζυγίου τρεχουσών συναλλαγών και το πρωτογενές έλλειμμα αλλά είναι ότι ταυτόχρονα πετυχαίνουμε και το πέρασμα από την ύφεση σε ανάκαμψη και ταυτόχρονα μέσα από τη μεγάλη δοκιμασία, από το πιο ισχυρό αποτύπωμα της κρίσης που ήταν η ανεργία, θα δούμε το 2014 την αποκλιμάκωσή της. Αυτό είναι που περιέχει αυτός ο προϋπολογισμός και αυτό είναι που δίνει τη δυνατότητα σε όλους μας να πούμε ότι είναι ο προϋπολογισμός της ελπίδας και της αισιοδοξίας. 
Οι Κασσάνδρες για την ανεργία του 34,4% που ακούστηκαν και λίγο πριν εδώ στο Βήμα, διαψεύστηκαν. Ήδη τα στοιχεία για το 2013 επιβεβαιώνουν -και δεν το λέει ο Υπουργός Εργασίας, το λέει η ίδια η ΕΛΣΤΑΤ- ότι έχουμε για πρώτη φορά μείωση της ανεργίας μετά από τέσσερα χρόνια και στασιμότητά της. Το δείχνει η «Εργάνη» η οποία στο τέλος του Δεκεμβρίου θα κλείσει με θετικό ισοζύγιο και μέχρι τις 6 Δεκεμβρίου, μέχρι χθες, έδειξε θετικό ισοζύγιο, δηλαδή, νέες θέσεις εργασίας που αριθμούν τις εκατόν δεκαπέντε χιλιάδες πεντακόσιες εβδομήντα εννέα. 
Άκουσα με προσοχή αλλά και ανησυχία τον Πρόεδρο της Αξιωματικής Αντιπολίτευσης και το λέω αυτό γιατί τον άκουσα να τοποθετείται και για τα θέματα των μισθών και για τα θέματα του συνταξιοδοτικού συστήματος της χώρας. Λέω με «προσοχή» γιατί η θεσμική μου θέση και ο ρόλος μου είναι να παρακολουθώ με προσοχή τι λέει ο Αρχηγός της Αξιωματικής Αντιπολίτευσης, αλλά και με «ανησυχία» γιατί με αυτά που είπε ανησυχώ ιδιαίτερα. Και εξηγούμαι:
Με έναν πρόχειρο υπολογισμό που έκανα από τη θέση που καθόμουν εκεί, αυτό που εννοεί ο κ. Τσίπρας είναι ότι θα επαναφέρει τις συντάξεις στο αρχικό επίπεδο κι ότι θα ενσωματώσει και μέσα στο ασφαλιστικό σύστημα της χώρας κάποιες εκατοντάδες χιλιάδες επιπλέον συμπολίτες μας. Μία εκτίμηση δείχνει ένα ποσό της τάξεως των 7 δισεκατομμυρίων ευρώ. Το ερώτημα το οποίο εγείρεται είναι πού θα βρεθούν αυτά τα 7 δισεκατομμύρια, γιατί ή θα τα χρησιμοποιήσει μέσα από τους ίδιους πόρους του ασφαλιστικού συστήματος –που δεν υπάρχουν- ή είναι υποχρεωμένος να μας πει την πηγή των πόρων των 7 δισεκατομμυρίων.
Εγώ, κύριε Πρόεδρε, κυρίες και κύριοι συνάδελφοι, έχω μετά τον Υπουργό των Οικονομικών, ίσως, το βαρύτερο φορτίο σε επίπεδο Κυβέρνησης. Με τον Υπουργό Οικονομικών έχω την τύχη να συνεργάζομαι πάρα πολύ καλά και τον εμπιστεύομαι απόλυτα, όπως πιστεύω και εκείνος εμένα και αυτή η συνεργασία είναι μία συνεργασία που ευδοκιμεί συνολικά για το καλό της κοινής προσπάθειας.
Προσέξτε, όμως, ποιο είναι το ζήτημα. Επειδή η πολιτική περίοδος που ζούμε δεν είναι μία τυχαία πολιτική περίοδος όπως τη γνωρίζαμε στο παρελθόν, που μέσα από το κρύψιμο της αλήθειας υπήρχαν τα γνωστά πολιτικά παιχνίδια μέσα από αόριστες πολιτικές θέσεις, επειδή πλέον δεν μπορεί κανείς να κρυφτεί πίσω από την αλήθεια και τη σκληρή πραγματικότητα, πρώτος εγώ -το ζήτησα και στην επιτροπή της Βουλής- ζητώ από την πλευρά της Κοινοβουλευτικής Ομάδας του ΣΥΡΙΖΑ να ανοίξουμε εδώ σε επίπεδο Βουλής το θέμα του ασφαλιστικού και το θέμα της εισοδηματικής πολιτικής της χώρας, αλλά με μία προϋπόθεση.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το ζητήσαμε αυτό.</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Η προϋπόθεση είναι να μην κάνουμε απλή καταγραφή και παρατηρήσεις επί των θεμάτων. Να έρθουμε με προτάσεις κοστολογημένες και ποσοτικοποιημένες.
Την πρόσκληση για διάλογο για το ασφαλιστικό και την εισοδηματική πολιτική τη θέτει η Κυβέρνηση. Καλώ το ΣΥΡΙΖΑ να την αποδεχθεί.
Για το ασφαλιστικό σύστημα της χώρας και τον προϋπολογισμό, κυρίες και κύριοι συνάδελφοι: η δαπάνη που πληρώνει σε ετήσια βάση το κράτος για τη συνταξιοδοτική δαπάνη ξεπερνάει τα 28 δισεκατομμύρια ευρώ. Η δαπάνη είναι 28 δισεκατομμύρια ευρώ. Θυμάμαι χαρακτηριστικά -ήμουν στα πρώτα βήματα της θητείας μου ως Υπουργός- που από τις αρχές του 2013 ή από το τέλος του 2012 εντονότατα ακουγόταν από τις γνωστές επαναλαμβανόμενες Κασσάνδρες ότι τον επόμενο μήνα δεν θα πληρωθούν συντάξεις, ότι το σύστημα θα καταρρεύσει τους επόμενους δύο μήνες, ότι οι μισθοί θα πέσουν σε επίπεδο Βουλγαρίας, Ρουμανίας, Νοτιοανατολικής Ευρώπης, όπως πολλοί λέγανε στα κανάλια. Και σήμερα, στο κλείσιμο του 2013, με αυτόν τον προϋπολογισμό λέμε το αυτονόητο, αυτό που είδε ο ελληνικός λαός. Οι συντάξεις δεν μειώθηκαν, το ασφαλιστικό σύστημα της χώρας κρατήθηκε, ούτε οι μισθοί μειώθηκαν και μάλιστα αυτό το επίπεδο του κατώτατου μισθού, το οποίο για πρώτη φορά το μετρήσαμε ποιο είναι πριν δύο μέρες, κρατήθηκε στα ίδια επίπεδα. Κρατιέται ο κατώτατος μισθός μέχρι το τέλος του 2016 και με τη μεταρρύθμιση που κάναμε θα ξεκινήσει η άνοδος του κατώτατου μισθού από το 2017.
Το θέμα, όμως, το οποίο γεννιέται είναι το εξής: Αφού κρατήσαμε τις συντάξεις, κρατήσαμε τους μισθούς, δεν επαληθεύτηκαν οι Κασσάνδρες, έρχεται το κλείσιμο του 2013 και καταβάλλουμε όλες τις συντάξεις των Ελλήνων συνταξιούχων και πιο νωρίς από την κανονική προτεινόμενη ημερομηνία, πριν από τα Χριστούγεννα, δηλαδή, αλλά γίνεται και κάτι άλλο πολύ σημαντικό. Για πρώτη φορά μετά από δεκαπέντε χρόνια οι καταβαλλόμενες συντάξεις Δεκεμβρίου των συνταξιούχων της χώρας δεν καταβάλλονται από προκαταβολές του 2014. Κάναμε νοικοκύρεμα και σε αυτό. Ξεκινάει ο προϋπολογισμός του 2014 και η οικονομική διαχείριση του κράτους με καθαρούς λογαριασμούς όσον αφορά το ασφαλιστικό.
Κυρίες και κύριοι συνάδελφοι, η διατήρηση των συντάξεων σε αυτό το επίπεδο που είναι σήμερα και η μη κατάρρευση του ασφαλιστικού -αυτό το οποίο έγινε τελικά- και το περιβάλλον μέσα στο οποίο κινήθηκε η οικονομία και το ασφαλιστικό το 2013, δεν ήταν εύκολα. Και εξηγούμαι γιατί: Πρώτον, συμφωνώ ότι η μεγάλη ανεργία έχει επιπτώσεις στο ζήτημα του ασφαλιστικού και υπήρξε μεγάλη και πρωτοφανής ανεργία. Δεύτερον, η ύφεση από μόνη της τροφοδοτούσε αρνητικά την οικονομία, με επιπτώσεις στο ασφαλιστικό. Τρίτον, η μεγάλη εισφοροδιαφυγή που πράγματι υπήρχε. Τέταρτον, η πρωτοφανής συμπεριφορά εργοδοτών με το φαινόμενο που έχουμε καταδικάσει με τον πιο εμφατικό τρόπο ως κοινωνικό και οικονομικό έγκλημα, την αδήλωτη εργασία. Και δεν είναι μόνον αυτά, γιατί αυτά είναι τα γνωστά. 
Υπήρχαν άλλοι δύο παράγοντες που πρέπει να προσμετρήσουμε στη δυσκολία για το ασφαλιστικό σύστημα της χώρας. Οι δύο παράγοντες ήταν πρώτον, ότι μέσα στο 2013 μειώσαμε το μη μισθολογικό κόστος για τις επιχειρήσεις κατά 1,1% που σημαίνει 240 εκατομμύρια ευρώ και ταυτόχρονα η εξίσωση έγινε πολύ πιο δύσκολη, γιατί δεν επιβάλαμε το φόρο του 2 τοις χιλίοις στις επιχειρήσεις, που είναι άλλα 600 εκατομμύρια. Δηλαδή, είχαμε περίπου 900 εκατομμύρια λιγότερα έσοδα για το ασφαλιστικό. Και αυτήν την εξίσωση την κρατήσαμε σταθερή. Το συνταξιοδοτικό σύστημα της χώρας κράτησε και οι συντάξεις δεν μειώθηκαν.
Τι κάναμε, όμως; Σε αυτή τη δύσκολη στιγμή της διαπραγμάτευσης για τη χώρα το Υπουργείο Εργασίας έβαλε πάνω στο τραπέζι 700 εκατομμύρια και το ξέρετε όλοι, το ξέρουν όλες οι πλευρές του Κοινοβουλίου. Ανοίγω μια παρένθεση για να εκφράσω την πολύ θερμή ικανοποίησή μου όσον αφορά το νομοσχέδιο αυτό το οποίο έχει καταθέσει το Υπουργείο Εργασίας που, όπως μου είπε και ο κ. Γιακουμάτος μετά από είκοσι πέντε χρόνια θητείας του, είδε πρώτη φορά στο ελληνικό Κοινοβούλιο ασφαλιστικό νομοσχέδιο να ψηφίζεται με τέτοια συντριπτική πλειοψηφία. Το ψηφίζει η ΔΗΜΑΡ, το ψηφίζει ο ΣΥΡΙΖΑ και εννοείται και τα κόμματα που στηρίζουν την Κυβέρνηση.
Θέλω, λοιπόν, να πω το εξής. Αυτά τα 700 εκατομμύρια που βάζουμε στο τραπέζι είναι εκατομμύρια τα οποία προκύπτουν όχι από μείωση συντάξεων το ’14, όπως προέβλεπαν πολλοί αλλά από νοικοκύρεμα που έλειπε. Διότι θα το επαναλάβω για πολλοστή φορά δυστυχώς και αυτή είναι η αλήθεια, ότι το ασφαλιστικό σύστημα της χώρας μας δεν στήθηκε πάνω σε υγιείς ασφαλιστικές αρχές. Ήταν και εξελίχθηκε από κάποιους ειδήμονες του ασφαλιστικού -τους γνωστούς ειδήμονες- σε ένα κατακερματισμένο σύστημα γεμάτο εξαιρέσεις και ειδικά καθεστώτα. Αυτό τώρα το αλλάζουμε, το θεραπεύουμε, το νοικοκυρεύουμε. 
Θα σας πω πολύ απλά ότι απλουστεύουμε πάρα πολλά πράγματα. Θα σας πω –το είπε και ο Υπουργός Οικονομικών- ότι για πρώτη φορά υπήρξε Υπουργός Εργασίας που έβαλε το υψηλότερο ιστορικά πρόστιμο για την αδήλωτη εργασία -10.580 ευρώ- και έπιασε τόπο. Έπιασε τόπο, γιατί είδαμε τους δύο πρώτους μήνες, αμέσως μετά την επιβολή του προστίμου, για πρώτη φορά μετά από τέσσερα χρόνια να αυξάνονται για δύο συνεχόμενους μήνες τα έσοδα του ΙΚΑ. Τα έσοδα του ΙΚΑ αυξήθηκαν μετά από τέσσερα χρόνια μετά την επιβολή του προστίμου. 
Θα συνεχίσω να λέω από αυτό το Βήμα και όσο πιο εμφατικά γίνεται προς όλες τις κατευθύνσεις ότι η πολιτική που εκπέμπουμε από το Υπουργείο Εργασίας και εφαρμόζουμε είναι μία ισορροπημένη πολιτική, είναι υπέρ της προστασίας του εργαζόμενου, είναι υπέρ της ανάπτυξης της επιχειρηματικότητας, να βοηθήσουμε την επιχειρηματικότητα, να διαμορφώσουμε θετικές συνθήκες για να προσελκύσουμε επενδύσεις αλλά είναι και η περιφρούρηση των εργαζομένων και το χτύπημα της αδήλωτης εργασίας.
Γι’ αυτό κατέθεσα μόλις χθες μία τροπολογία στο νομοσχέδιο το οποίο συζητάμε για το ασφαλιστικό, η οποία κλείνει και την τελευταία τρύπα που έδινε τη δυνατότητα να υπάρχει εισφοροδιαφυγή. Αυτή η τρύπα που θα κλείσει θα δείτε ότι αμέσως θα διαμορφώσει θετικά τα έσοδα των ασφαλιστικών ταμείων. Είναι η τρύπα του σαρανταοκταώρου που χρησιμοποιείτο δυστυχώς από πάρα πολλούς ως πρόσχημα για να καλύψουν μη δηλωμένους εργαζόμενους. Κλείνει και αυτό ως τελευταίο παράθυρο. 
Από κει και πέρα, θέλω να κάνω δύο-τρεις πολύ γρήγορες επισημάνσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πολύ γρήγορες, σας παρακαλώ, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Πολύ γρήγορες, κύριε Πρόεδρε.
Κυρίες και κύριοι συνάδελφοι, το ασφαλιστικό μας σύστημα είχε πολλές τρύπες, αλλά υπήρξε διαχρονικά και μεγάλη αδιαφορία. Φτιάξαμε το κέντρο είσπραξης ασφαλιστικών εισφορών. Μεγάλη μεταρρύθμιση, γιατί; Διότι δυστυχώς, με εξαίρεση το ΙΚΑ τα τελευταία χρόνια, κανένας ασφαλιστικός φορέας της χώρας, κανένα ταμείο δεν αναζητούσε τις οφειλές του. Απίστευτο. Όπως έκανε το Υπουργείο Οικονομικών για χρόνια τώρα. 
Αυτό που κάναμε με επιμονή, για παράδειγμα στον ΟΑΕΕ, για το οποίο ακούω έντονη κριτική και δικαιολογημένη, θα σας πω ότι και στον ΟΑΕΕ μετά από τριάμισι χρόνια το δίμηνο που πέρασε αυξήθηκαν τα έσοδά του. 
Μέσα από τα συστήματα της ηλεκτρονικής διακυβέρνησης, όπως το «Ήλιος», χαρτογραφήσαμε το συνταξιοδοτικό σύστημα της χώρας και νικήσαμε τις «μαϊμού» συντάξεις και είναι νίκη όλου του Κοινοβουλίου, γιατί ήταν ντροπή για όλο το πολιτικό σύστημα. Ανακάλυψα τώρα τελευταία 1,4 δισεκατομμύριο ευρώ μη δηλωθέντα εισοδήματα συνταξιούχων, τα οποία πλέον του χρόνου δεν θα υπάρξουν. Γιατί; Γιατί πολύ απλά κανένας συνταξιούχος δεν θα πάρει βεβαίωση σύνταξης στα χέρια του. Με ένα ηλεκτρονικό τσιπάκι θα το δώσουμε στη Γενική Γραμματεία Πληροφοριακών Συστημάτων, θα προεκτυπωθούν οι συντάξεις πάνω στις φορολογικές δηλώσεις και κλείνουμε άλλη μία τρύπα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, κύριε Υπουργέ.
Ολοκληρώνω, κύριε Πρόεδρε.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Επίσης, μόλις το πρωί στη διασταύρωση των προνοιακών επιδομάτων, που έγινε για πρώτη φορά στην Ελλάδα μέσα από την ΗΔΙΚΑ, ανακαλύφθηκαν άλλοι οκτακόσιοι ογδόντα πέντε περίπου που ελάμβαναν προνοιακό επίδομα και ήταν πεθαμένοι. Αυτή η νησίδα δεν είχε ελεγχθεί ποτέ. Για να μην το μπερδεύουμε, να σας πω ότι δεν είναι συνταξιοδοτικό, είναι προνοιακό. Τώρα ελέγχθηκε και αυτό, μέσα από το σύστημα της ΗΔΙΚΑ.
Κυρίες και κύριοι συνάδελφοι, κλείνω ως εξής: Το κοινωνικό πρόσωπο του κράτους που αντανακλά το Υπουργείο Εργασίας και με την άριστη συνεργασία που έχουμε ως πολιτική ηγεσία το επανεξετάζουμε πολύ δικαιολογημένα γιατί σπαταλώνται πόροι που υπάρχουν. Για παράδειγμα, άκουσα πριν από λίγο για το ζήτημα των οικογενειακών επιδομάτων.
Τα οικογενειακά επιδόματα, τα οποία ανασχεδιάστηκαν και δίνονται με τον τρόπο που δίνονται με αποτελεσματικό, διαφανή τρόπο, έδωσαν για πρώτη φορά σε πεντακόσιες είκοσι μία χιλιάδες οικογένειες επίδομα για την οικογένειά τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι σίγουρο ότι έχετε να πείτε πολλά, αλλά παρακαλώ ολοκληρώστε.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ολοκλήρωσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα, δεν έχουμε χρόνο, πρέπει να μιλήσει ο κύριος Πρωθυπουργός.</ChairmanSpeech> 
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Η εκτίμηση είναι ότι από τη συνολική παρέμβαση του κρατικού προϋπολογισμού περίπου δύο εκατομμύρια συμπολίτες μας υπάρχουν που ωφελούνται. Το στοίχημα είναι να επανεξετάσουμε το σύνολο της κοινωνικής πολιτικής αθροίζοντας το σύνολο των πόρων που δίνουμε για να τις κάνουμε αποτελεσματικότερες. 
Ευχαριστώ πάρα πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο συνάδελφος κ. Δραγασάκης για έξι λεπτά.</ChairmanSpeech>
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ΄ Αντιπρόεδρος της Βουλής): Κυρίες και κύριοι συνάδελφοι, ας υποθέσουμε ότι όλα όσα είπε η Αντιπολίτευση -όχι μόνο ο ΣΥΡΙΖΑ-ΕΚΜ αλλά η ευρύτερη Αντιπολίτευση- ήταν λάθος, ας υποθέσουμε ότι ο προϋπολογισμός θα εκτελεστεί κανονικά και ας υποθέσουμε ότι όσα μας είπε ο κ. Στουρνάρας απόψε είναι η μόνη αλήθεια. 
Θα πάω ένα βήμα παραπέρα. Ας υποθέσουμε το πιο ευφάνταστο σενάριο, ότι η Ελλάδα, η Κυβέρνηση καταφέρνει και βγαίνει στις αγορές, όπως λέει, δηλαδή δανείζεται από τις αγορές μέσα στο 2014. Τι θα σημαίνει αυτό; Ποιο είναι δηλαδή το ιδανικό όραμα, ο ιδανικός στόχος αυτής της Κυβέρνησης; Να βγει στις αγορές. Θα σημαίνει αυτό ανεξαρτησία της πολιτικής; Ασφαλώς, όχι. Διότι, όπως είδαμε και στην Ιρλανδία, πριν βγει στις αγορές είχε ήδη δεσμευθεί και με αφανείς τρόπους και όχι μόνο εμφανείς. 
Στην προκειμένη περίπτωση εκτός απ’ αυτό, εάν η Ελλάδα βγει στις αγορές, εάν η Κυβέρνηση βγει στις αγορές θα δανειστεί, για να κάνει τι το δάνειο το οποίο θα πάρει; Να εξοφλήσει τα δάνεια του παρελθόντος τα οποία θα λήγουν εκείνη την περίοδο. Στην πραγματικότητα δηλαδή πρόκειται εδώ για ένα στόχο ο οποίος τελικά αποσκοπεί στην αναπαραγωγή του μοντέλου που είχαμε και μας έφερε ως εδώ. Διότι αυτό ίσχυε μέχρι το 2009: Δανειζόμασταν για να εξοφλούμε τα προηγούμενα δάνεια. 
Για παράδειγμα, το 2008 το ελληνικό κράτος δανείστηκε 39 δισεκατομμύρια ευρώ, τεράστιο ποσό. Πού πήγε αυτό; 26 δισεκατομμύρια πήγαν σε χρεολύσια, ομόλογα δηλαδή που έληγαν, 11 δισεκατομμύρια σε τόκους και 2,5 δισεκατομμύρια σε εξοπλιστικά προγράμματα. Αυτό είναι το μοντέλο το οποίο η Κυβέρνηση αυτή θέλει να αναβιώσει υπό νέες συνθήκες. 
Εμείς σας το λέγαμε και ο Παναγιώτης Λαφαζάνης και εγώ και όλοι, οι πέντε, έξι Βουλευτές που ήμασταν τότε: Για κάθε ένα ευρώ που αυξανόταν το εθνικό εισόδημα, το δημόσιο χρέος αυξανόταν κατά 2,5 ευρώ. Και αυτό συνέβαινε και επί κυβερνήσεων ΠΑΣΟΚ και επί κυβερνήσεων Νέας Δημοκρατίας.
Και δεν είναι ακριβές ότι η Ελλάδα ως χώρα ζούσε με δανεικά. Διότι προσέξτε τους αριθμούς, ούτε 1 ευρώ δεν πήγε σε επενδύσεις, ούτε 1 ευρώ δεν πήγε στις συντάξεις και στους μισθούς. Ήταν όλο για να εξυπηρετηθεί ο μηχανισμός και τα συμφέροντα που ήταν μέσα σ’ αυτόν το μηχανισμό, οι βολεμένοι και τα συμφέροντα της περιόδου, ντόπια και ξένα. 
Τι επιδιώκετε, λοιπόν, σήμερα, σε μια πτωχευμένη οικονομία βεβαίως αυτή τη φορά, με ένα συρρικνωμένο κοινωνικό κράτος, με μια υποτιμημένη ζωή, με ένα εργατικό και επιστημονικό δυναμικό φτηνό και χωρίς δικαιώματα; Να επαναληφθεί αυτός ο κύκλος του αέναου δανεισμού. Αυτό εννοούσε ο κ. Βενιζέλος, όταν μίλησε για «επιστροφή στην κανονικότητα».
Εμείς λέμε ότι αυτό το μοντέλο και τα συμφέροντα που το στηρίζουν πρέπει να το ξεπεράσουμε, πρέπει να το ανατρέψουμε. Αυτός είναι ένας φαύλος κύκλος και πρέπει να τον σπάσουμε. Και το σπάσιμο αυτό απαιτεί, κύριε Στουρνάρα, είτε θέλετε να το παραδεχθείτε είτε όχι, βαθύ πρώτον κούρεμα του χρέους με ρήτρα ανάπτυξης και όχι απλά μετακύλησή του στο μέλλον και δεύτερον, ένα πρόγραμμα ανάπτυξης, ανασυγκρότησης και ριζικών μεταρρυθμίσεων στο κράτος, στη διοίκηση, παντού. 
Αυτή είναι, κυρίες και κύριοι συνάδελφοι, η θεμελιώδης διαφορά ανάμεσα στον ΣΥΡΙΖΑ-ΕΚΜ και τη συντηρητική παράταξη μαζί και με το ΠΑΣΟΚ σήμερα. Ονομάζετε «νέο μοντέλο ανάπτυξης» την αναπαραγωγή του παλιού με ό,τι αυτό έχει μέσα.
Εμείς όταν μιλούμε για νέο μοντέλο ανάπτυξης, μιλούμε για νέες δυνάμεις, για νέο ρόλο και θέση του κόσμου της εργασίας, μιλούμε για νέα σχέση με το περιβάλλον, για ανακατανομή ισχύος, εξουσιών, δικαιωμάτων, προς όφελος της κοινωνίας, η οποία θα επαναπροσδιορίσει τους όρους λειτουργίας και των τραπεζών και του κράτους και των αγορών. Αυτό εννοούμε, όταν λέμε οικονομία των αναγκών, ότι με βάση τις ανάγκες θα επαναπροσδιορίσουμε τα πάντα. Νέο μοντέλο για μας σημαίνει νέα επιχειρηματικότητα, που όμως δεν είναι ιδιότητα του ιδιώτη. Είναι νέα επιχειρηματικότητα του δημοσίου, νέα επιχειρηματικότητα συνεταιριστική, νέα επιχειρηματικότητα με τη μορφή συνεργατικών και άλλων μορφών κοινωνικής και αλληλέγγυας οικονομίας. 
Μας ρωτάτε αν έχουμε σχέδιο. Το ανέπτυξε ο Πρόεδρος του ΣΥΡΙΖΑ. Όχι μόνο έχουμε σχέδιο, αλλά πολλές ιδέες του δικαιώνονται και υιοθετούνται από ευρύτερες δυνάμεις και στην Ευρώπη και στην Ελλάδα. Εγώ άκουσα ευχάριστα πριν τον κ. Βενιζέλο να αναγνωρίζει ότι κάπου-κάπου χρειάζονται και μονομερείς ενέργειες. Άκουσα τον κ. Στουρνάρα μετά από τόσο καιρό στο Υπουργείο Οικονομικών να μαθαίνει αυτές τις ωραίες λέξεις: οffshore εταιρείες, τριγωνικές σχέσεις, ενδοομιλικές συναλλαγές. Πόσα πρόστιμα έχετε επιβάλλει, κύριε Στουρνάρα, για τριγωνικές συναλλαγές και πόσα έχετε εισπράξει; Πληροφορηθείτε και απαντήστε μας άλλη φορά. 
Μας ρωτάτε πού θα βρούμε τα λεφτά. Λάθος ερώτημα. Θα το ξαναπώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου της Βουλής)
Κύριε Πρόεδρε, θα ήθελα την ανοχή του Προεδρείου για δύο λεπτά, όπως έκανα και εγώ όλη μέρα σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Την έχετε.</ChairmanSpeech>
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ΄ Αντιπρόεδρος της Βουλής): Πριν από δέκα χρόνια –επιτρέψτε μου να το θυμίσω αυτό- το 2004, σας παρουσίασα εδώ εκ μέρους της μικρής τότε Κοινοβουλευτικής Ομάδας του ΣΥΡΙΖΑ μία πρόταση νόμου για το ελάχιστο εγγυημένο εισόδημα. Το απορρίψατε όλοι. Επειδή δεν υπήρχαν λεφτά το απορρίψατε; Το θέμα δεν είναι τα λεφτά. Είναι οι αξίες, με τις οποίες θεωρούμε ότι πρέπει να οργανώσουμε τη συλλογική μας ζωή, είτε πιστεύεις σε αξίες αλληλεγγύης είτε πιστεύεις σε αξίες του ατομικισμού και του άκρατου κέρδους, όπως κάνατε εσείς και συνεχίζετε σήμερα. 
Μια απάντηση, όμως, σας έδωσε ο ΟΟΣΑ στο ερώτημα για τα λεφτά. Εάν -λέει η τελευταία έκθεση του ΟΟΣΑ- στην Ελλάδα ο εισπρακτικός μηχανισμός για φόρους και εισφορές λειτουργούσε όπως λειτουργεί στο μέσο όρο των χωρών του ΟΟΣΑ, τότε χωρίς να αυξήσουμε τους συντελεστές θα είχαμε αυξημένα έσοδα κατά έξι ποσοστιαίες μονάδες, δηλαδή 12 δισεκατομμύρια ευρώ. Ούτε έλλειμμα ούτε χρέος θα είχαμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και με αυτό κλείστε.</ChairmanSpeech> 
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ’ Αντιπρόεδρος της Βουλής): Όχι με αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Γιατί όχι;</ChairmanSpeech> 
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ’ Αντιπρόεδρος της Βουλής): Την ανοχή σας είπαμε, κύριε Πρόεδρε. Διότι αυτό τώρα που λέω, για να το κλείσω, πρέπει να πω ό,τι πρέπει. Για να λυθεί αυτό το πρόβλημα, να κτυπηθεί η πλουτοκρατία …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τη βάσανο του χρονομέτρου την έχετε και εσείς από την Έδρα. Άρα, καταλαβαίνετε πλήρως την αγωνία του Προεδρείου.</ChairmanSpeech> 
<Speech><Parlmember>ΙΩΑΝΝΗΣ ΔΡΑΓΑΣΑΚΗΣ</Parlmember> (Δ΄ Αντιπρόεδρος της Βουλής): Ολοκληρώνω.
Λέω, λοιπόν, ότι για να χτυπηθεί αυτό, πρέπει να χτυπηθεί η κοινωνική συμμαχία πάνω στην οποία στηρίζεται η πλουτοκρατία. «Κλέψε και εσύ λίγο, για να κλέψω εγώ πολλά». «Παραβίασε εσύ το νόμο λίγο, για να μπορώ εγώ ως ισχυρός να ζω στην ανομία μου». Πρέπει να αποσπάσουμε τα φτωχά και τα μεσαία στρώματα από την επιρροή της ολιγαρχίας και αυτό το έργο μόνο ο ΣΥΡΙΖΑ μπορεί να το κάνει. 
Και τελειώνω, κύριε Πρόεδρε, με μία φράση. Είπε χθες ο κ. Κασιδιάρης κάτι που συνδέεται με το θέμα. Ο κ. Κασιδιάρης μάς είπε ότι για να επιβιώσει ένας λαός θέλει τρόφιμα, φάρμακα, καύσιμα και όπλα. Ο ελληνικός λαός στην Κατοχή δεν είχε ούτε τρόφιμα ούτε καύσιμα ούτε φάρμακα ούτε όπλα και κέρδισε το φασισμό, το δικό σας ιδεολογικό όπλο. Και το κέρδισε, διότι διέθετε φρόνημα αγωνιστικό, πνεύμα συλλογικότητας και αλληλεγγύης. Με αυτό θα κερδίσουμε και σήμερα το σημερινό φασισμό και ντόπιο και ξένο. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Κύριε Πρόεδρε …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε συνάδελφε.
Το λόγο έχει ο Υπουργός Δημόσιας Τάξης και Προστασίας του Πολίτη κ. Δένδιας.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε. Θα προσπαθήσω να μην καταχραστώ του χρόνου της Εθνικής Αντιπροσωπείας –είναι και βαριά η μέρα.
Κυρίες και κύριοι συνάδελφοι, κατ’ αρχάς, η φύση του προϋπολογισμού παρ’ ότι είναι ένας τυπικός νόμος, είναι ουσιαστική, είναι διαφορετική. Η σημασία φαίνεται από το γεγονός ότι προβλέπεται ειδικά στο Σύνταγμα, στο άρθρο 79 του Συντάγματος, και αποτελεί τον τρόπο με τον οποίο η Κυβέρνηση εισηγείται προς την Εθνική Αντιπροσωπεία τον τρόπο εξέλιξης και της οικονομικής κατάστασης αλλά και γενικότερα της κατάστασης της χώρας κατά τις προβλέψεις της τον επόμενο χρόνο. 
Οφείλω να πω ότι η παρούσα Κυβέρνηση έχει το δικαίωμα να ζητά από την Εθνική Αντιπροσωπεία οι προβλέψεις της να θεωρούνται αξιόπιστες. Στον προηγούμενο προϋπολογισμό προέκυψε πρωτογενές πλεόνασμα, το οποίο θα επιβεβαιωθεί τον Απρίλη. Ο νέος προϋπολογισμός είναι ένας προϋπολογισμός που προβλέπει, επίσης, πρωτογενές πλεόνασμα της τάξης του 1,5%. Πέραν αυτού προβλέπει για πρώτη φορά μετά από πολλά χρόνια –και αυτό είναι σημαντικό, άξιο μνείας- αύξηση του ΑΕΠ κατά 0,6%. Η χώρα μετά από μία μακρά σειρά ετών περνάει από την ύφεση στην ανάπτυξη.
Ο διάλογος για τον προϋπολογισμό μέσα σε αυτήν την Αίθουσα έχει έννοια εφόσον είναι νοήμων, δηλαδή όταν η Αξιωματική Αντιπολίτευση απαντά στις διαπιστώσεις και στις προτάσεις της Κυβέρνησης με συγκεκριμένες, δικές της προτάσεις και απόψεις και αυτό ισχύει βεβαίως και για τα άλλα κόμματα. Βεβαίως, αυτό –για να είμαστε συνεννοημένοι- οφείλει να έχει ένα γενικότερο πλαίσιο αναφοράς. Φαντάζομαι ότι για την Αξιωματική Αντιπολίτευση ισχύει το πλαίσιο αναφορά το οποίο έθιξε και έθεσε ο Πρόεδρος κ. Τσίπρας μιλώντας στο Ώστιν του Τέξας, λέγοντας συγκεκριμένα ότι μια έξοδος από το ευρώ δεν θα ωφελήσει κανέναν, αντιθέτως θα πυροδοτήσει σοβαρά νέα προβλήματα διαχείρισης ενός νέου νομίσματος, το οποίο θα είναι ασταθές, λέγοντας ότι στην περίπτωση νέου νομίσματος θα έχουμε φαινόμενα bankrupt, λέγοντας ότι σε αυτήν την περίπτωση θα έχουμε φυγή κεφαλαίων και ανθρώπων, λέγοντας ότι γι’ αυτούς τους λόγους και πολλούς άλλους η Ελλάδα δεν μπορεί και δεν πρέπει να εξέλθει από την Ευρωζώνη. Αυτό, λοιπόν, συνομολογούμε με το ΣΥΡΙΖΑ ότι είναι το πλαίσιο αναφοράς.
Παρά ταύτα, πρέπει να πω ότι η Κυβέρνηση καταθέτει εδώ την πρότασή της. Θα ήθελα να είμαι ξεκάθαρος. Επεξετάθη σε αυτό επαρκώς ο Υπουργός Οικονομικών ο κ. Στουρνάρας αλλά θέλω και σε αυτό να είμαι σαφής απέναντί σας. Στα θέματα τα στενά φορολογικά, όχι του κώδικα φορολογικής διαδικασίας, το ιδεολογικό πρόταγμα της Νέας Δημοκρατίας δεν απεικονίζεται στον παρόντα προϋπολογισμό. Η Νέα Δημοκρατία είναι ένα φιλελεύθερο κόμμα. Η αντίληψη του φιλελεύθερου κόμματος είναι ένα μικρό κράτος και οι μικροί φορολογικοί συντελεστές.
Επίσης, επανειλημμένως ο Πρόεδρος της Νέας Δημοκρατίας ο κ. Αντώνης Σαμαράς, έχει τοποθετηθεί υπέρ ενός ενιαίου φόρου, «flat rate tax», της τάξης τελικά του 15%. Αυτό δεν είναι κάτι απλό, δεν είναι κάτι αυτονόητο, δεν είναι κάτι που μπορεί να επιτευχθεί στη σημερινή συγκυρία. Δεν είναι κάτι όμως που ανήκει σε μιαν άλλη εποχή και σε έναν άλλο χρόνο. Δεκαεννέα χώρες της Ευρώπης εφαρμόζουν ήδη τέτοιο φορολογικό σύστημα, στο οποίο ο φόρος ποικίλει από 9% έως 25%. 
Μπορεί, λοιπόν, και η Ελλάδα, στο ορατό μέλλον, όταν ξεφύγει από αυτήν την φάση, να μπορέσει να συζητήσει στο πλαίσιο αυτό της Εθνικής Αντιπροσωπείας, μια νέα αντιμετώπιση. Προς το παρόν, διερχόμαστε μία περίοδο μεγάλης κρίσης και στο πλαίσιο αυτής της μεγάλης κρίσης υπάρχει ανάγκη να λαμβάνονται συγκεκριμένα φορολογικά μέτρα. Με κανένα τρόπο όμως δεν ισχυριζόμαστε ότι αυτά τα μέτρα θα ισχύουν εσαεί. 
Έρχομαι τώρα όμως στην αντιπρόταση την οποία διατυπώνει ο ΣΥΡΙΖΑ. Άκουσα με μεγάλη προσοχή και με σεβασμό εκ του θεσμικού του ρόλου τον Πρόεδρο κ. Τσίπρα. Άκουσα και διάβασα και την πρόταση του γενικού εισηγητή της Μειοψηφίας, του κ. Τσακαλώτου. Θα μου επιτρέψετε να σας πω ότι σαφή οικονομική πρόταση δεν διέκρινα. Έχοντας κοιτάξει πίσω σε μακρά σειρά τοποθετήσεων του ΣΥΡΙΖΑ, θα μου επιτρέψετε να σας πω ότι παρατήρησα το εξής.
Ο ΣΥΡΙΖΑ έχει τοποθετηθεί υπέρ των οικονομικών αιτημάτων των αγροτών συνολικά, υπέρ των οικονομικών αιτημάτων των καθηγητών μέσης εκπαίδευσης συνολικά, υπέρ των οικονομικών αιτημάτων των εργαζομένων στο μετρό, υπέρ όλων των οικονομικών αιτημάτων των εργαζομένων στο Εθνικό Σύστημα Υγείας, υπέρ των οικονομικών αιτημάτων των διοικητικών υπαλλήλων των πανεπιστημίων, υπέρ των οικονομικών αιτημάτων των εργαζόμενων στα αστικά λεωφορεία, υπέρ των οικονομικών αιτημάτων της Πανελλήνιας Ναυτικής Ομοσπονδίας, υπέρ των οικονομικών αιτημάτων των ιατρών του ΕΟΠΥΥ, υπέρ των οικονομικών αιτημάτων των εργαζομένων στη «ΛΑΡΚΟ», υπέρ των οικονομικών αιτημάτων των εργαζομένων στο ΙΓΜΕ, υπέρ των οικονομικών αιτημάτων των εργαζομένων στο ψυχιατρικό νοσοκομείο Αθηνών και στο Δρομοκαΐτειο, υπέρ των οικονομικών αιτημάτων των εργαζομένων στην πρωτοβάθμια εκπαίδευση, υπέρ των οικονομικών αιτημάτων των εργαζομένων στη ΓΕΝΟΠ ΔΕΗ, υπέρ των οικονομικών αιτημάτων των εργαζομένων στο Υπουργείο Αγροτικής Ανάπτυξης, υπέρ των οικονομικών αιτημάτων των δημοτικών υπαλλήλων, υπέρ των οικονομικών αιτημάτων των φαρμακοποιών, υπέρ των οικονομικών αιτημάτων και της επαναπρόσληψης των εργαζόμενων στην ΕΡΤ, υπέρ των οικονομικών αιτημάτων των σχολικών φυλάκων, υπέρ των οικονομικών αιτημάτων των καθαριστριών των κτηρίων του δημοσίου, υπέρ των αιτημάτων των δημοτικών αστυνομικών.
Δεν βρήκα μία ανακοίνωση του ΣΥΡΙΖΑ που να μην δέχεται ένα οικονομικό αίτημα οιασδήποτε ομάδας του πληθυσμού και παρακαλώ εάν υπάρχει τέτοιο να προσκομιστεί.
(Χειροκροτήματα από την πτέρυγα της Νέας Δημοκρατίας)
Επίσης, έχει υποσχεθεί επανειλημμένως την αποκατάσταση όλων των μισθών. Έχει υποσχεθεί την αποκατάσταση όλων των συντάξεων. Έχει υποσχεθεί σεισάχθεια των δανείων. Το ύψος ποικίλει, αναλόγως πώς το υπολογίζει κανείς, από 40 δισεκατομμύρια ευρώ έως 90 δισεκατομμύρια ευρώ. Έχει υποσχεθεί την ακύρωση όλων των ιδιωτικοποιήσεων. Έχει υποσχεθεί τις επανακρατικοποιήσεις σχεδόν των πάντων. Σήμερα ακούσαμε ότι έχει υποσχεθεί εγγυημένο τηλέφωνο, ρεύμα, νερό, δωρεάν περίθαλψη για όλους.
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!</ChairmanSpeech>
<Speech><Parlmember>ΝΙΚΟΛΑΟΣ  ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Εξηγήστε μας, κυρίες και κύριοι συνάδελφοι, όλο αυτό σε τι συμποσούται; 
Οι ανακοινώσεις του ΣΥΡΙΖΑ για όλα τα θέματα τα οποία έθιξα, κύριε Πρόεδρε, είναι εδώ και τις καταθέτω. Φαντάζομαι ότι δεν αμφισβητούνται.
(Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος Γεώργιος Δένδιας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Διάβασα οφείλω να σας πω τις τοποθετήσεις τις οποίες έκανε ο κ. Τσακαλώτος στην εισήγησή του και πάλι δεν μπόρεσα να καταλήξω πώς θα μπορέσει να αντιμετωπιστεί το συγκεκριμένο τεράστιο έλλειμμα το οποίο θα δημιουργηθεί.
Μιλάτε, βέβαια, για συνεταιρισμούς, για τράπεζες ειδικού σκοπού ως αυτό να ήταν το «μαγικό κλειδί» με το οποίο θα λύσουμε τα προβλήματά της Ελλάδας. Ανοίγω μια παρένθεση εδώ. Θυμάστε τα ελλείμματα που έχουμε τραβήξει από τους συνεταιρισμούς που δημιουργήθηκαν τη δεκαετία του ’80 και ακόμα πληρώνει το ελληνικό δημόσιο. 
Και φαντάζεστε τη σκηνή στην οποία ο τότε επικεφαλής της ελληνικής αντιπροσωπείας προερχόμενος από τον ΣΥΡΙΖΑ, θα προσέλθει στο Συμβούλιο Υπουργών της Ευρωπαϊκής Ένωσης και όταν κληθεί από τους υπόλοιπους Υπουργούς να απαντήσει, θα αρχίσει να τους μιλά για τη νέα αρχιτεκτονική την οποία προτείνει ο ΣΥΡΙΖΑ. Καταλαβαίνετε με πόσο βαθύ σεβασμό θα γίνει δεκτή αυτή η αντιμετώπιση και πόσο θα υποκλιθεί αμέσως η Ευρώπη στα αιτήματα του συγκεκριμένου εκπροσώπου της τότε –μακριά το κακό!- ελληνικής κυβέρνησης.
Εν πάση περιπτώσει, εάν υπάρχει μία αλήθεια στη γενική εισήγηση η οποία κατετέθη, βρίσκεται στο τέλος της. Ο κ. Τσακαλώτος λέει ρητά: «Μια διαφορετική φορολογική πολιτική όπου να φορολογούμε όλο τον πλούτο, κινητό και ακίνητο». Βέβαια λέει μετά και με μεγάλο αφορολόγητο κ.λπ.. 
Αλλά, η πραγματικότητα κρύβεται εδώ. Εάν υπάρχει στοιχείο σοβαρότητος στην οικονομική πρόταση του ΣΥΡΙΖΑ είναι μια βαρύτατη φορολογία. Εάν δε λάβουμε υπ’ όψιν μας από πιο φορολογικό σημείο εκκινούμε αυτήν τη στιγμή, καταλαβαίνετε τι θα σημαίνει για τη χώρα, τι θα σημαίνει για την κοινωνία, μια ακόμα βαρύτερη φορολογία, και τι θα σημαίνει γενικά και για τη μέση τάξη και για όλες τις ομάδες που ήδη πλήττονται από τα μέτρα που έχουν ληφθεί.
Εάν μου επιτρέψετε, όμως, να περάσω και σε κάτι άλλο, το οποίο νομίζω ότι έχει μια σημασία. Έκπληκτος άκουσα τον Πρόεδρο κ. Τσίπρα, να μιλά για ακροδεξιά αντιμετώπιση στην πολιτική τάξης και ασφάλειας. Θα με συγχωρήσετε, θα ήθελα κάποια στιγμή νοημόνως η Εθνική Αντιπροσωπεία να αποφανθεί εάν το αίτημα για τάξη και ασφάλεια είναι ένα ακροδεξιό πρόταγμα ή είναι μια απαίτηση της κοινωνίας απέναντι στο συνταγματικά και δημοκρατικά οργανωμένο κράτος.
(Χειροκροτήματα από την πτέρυγα της Νέας Δημοκρατίας)
Διότι, κυρίες και κύριοι, εμένα μου έκανε αλγεινή εντύπωση αυτό το άθλιο περιεχόμενο της πρώτης σελίδας του οργάνου του ΣΥΡΙΖΑ, της εφημερίδας «ΑΥΓΗ». «Εικόνες του 1973» και δείχνει από κάτω την Αστυνομία της Ελληνικής Δημοκρατίας η οποία έχει απομονώσει διαδηλωτές οι οποίοι αναίτια, χωρίς κανένα λόγο έριχναν πέτρες κατά της Ελληνικής Αστυνομίας. Και ονομάζει την Αστυνομία της Ελληνικής Δημοκρατίας ως Αστυνομία ανάλογη της χούντας και των τανκς που μπήκαν στο Πολυτεχνείο. Αυτά τα πράγματα δεν είναι σοβαρά.
Και για να σας πω πόσο αναίτια η Ελληνική Αστυνομία έκανε το καθήκον της, θα μου επιτρέψετε να καταθέσω στα Πρακτικά τα ευρήματα που άφησαν πίσω στο Πανεπιστήμιο αυτοί οι οποίοι δήθεν ταλαιπωρήθηκαν από την Ελληνική Αστυνομία. Βλέπετε τις μολότοφ, τις μάσκες και όλα τα σχετικά.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, παρακαλώ!
Ο κ. Δραγασάκης ακούστηκε με πολύ υπομονή απ’ όλους. Παρακαλώ!</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρίες και κύριοι συνάδελφοι, την αποκατάσταση της ασφάλειας και της τάξης δεν τη διεκδικεί κανένα κόμμα ως προνομιακό του χώρο. Οφείλει και πρέπει να είναι απαίτηση της ελληνικής πολιτείας απέναντι στα Σώματα Ασφαλείας. Και από την πλευρά της η ελληνική πολιτεία πρέπει να σέβεται τον Έλληνα αστυνομικό, τον εργαζόμενο των 800 ευρώ τον οποίο, με το κράνος και την ασπίδα, τον στέλνει στους δρόμους της Αθήνας, για να υπερασπίσει τη δημοκρατική ομαλότητα, την περιουσία και την αξιοπρέπεια του Έλληνα πολίτη. Είναι ντροπή, και παρακαλώ για επανόρθωση, να εξομοιώνεται ο Έλληνας αστυνομικός της δημοκρατίας με τα τανκς της χούντας. Άλλωστε το πόσο καλά κάνει τη δουλειά του φαίνεται από τους συνεχώς μειούμενους δείκτες εγκληματικότητας τους οποίους επίσης θα καταθέσω.
Τελειώνοντας θα ήθελα να πω και κάτι άλλο: Η ασφάλεια είναι βέβαιο ότι είναι παράγων οικονομικής ανάπτυξης. Ένας άλλος παράγων για τον οποίο πρέπει κάποτε να συζητήσουμε με το ΣΥΡΙΖΑ και να καταλήξουμε είναι το μεταναστευτικό.
Η κ. Μάλστρομ επισκέφθηκε την Αθήνα. Η συζήτηση έγινε και στο Κολλέγιο των Επιτρόπων και κατέληξε σε εξαιρετικά θετικά συμπεράσματα. Θα καταθέσω σχετικό απόκομμα. Όπως, επίσης, θα καταθέσω και σχετική θέση για την επιθεώρηση που υποστήκαμε στο πλαίσιο Σένγκεν και που δηλώνει ότι η Ελλάδα, πλέον, έχει διασφαλίσει με επάρκεια τα εξωτερικά της σύνορα.
Κυρίες και κύριοι του ΣΥΡΙΖΑ, θα μας πείτε τι θέλετε να κάνουμε στο μεταναστευτικό;
Αυτά τα οποία λέτε κατά καιρούς, και θα σας τα καταθέσω, είναι απίστευτα. Λέτε να ανοίξουμε τα σύνορα, λέτε να μην περιορίζουμε κανένα, λέτε να μην επιστρέφει κανείς, λέτε να τους φιλοξενούμε όλους σε ανοικτά κέντρα, λέτε να τους τρέφουμε. 
Μας λέτε τι ακριβώς πιστεύετε ότι είναι αναπτυξιακό να κάνουμε με το μεταναστευτικό;
Σας ρωτώ ευθέως, πιστεύετε ότι πρέπει να αφεθεί η Αθήνα να επιστρέψει εκεί που βρισκόταν πριν από τον Ιούνιο του 2012, όταν ανέλαβε η Κυβέρνηση Σαμαρά;
Πιστεύετε ότι πρέπει να ανοίξουμε τα σύνορα, να σταματήσουμε τον «Ξένιο Δία» και να μπαίνουν πεντακόσιοι παράνομοι μετανάστες την ημέρα;
Πιστεύετε ότι αν τα κάνουμε όλα αυτά η χώρα θα έχει μια καλύτερη αναπτυξιακή προοπτική απ’ αυτήν που έχει αυτήν τη στιγμή;
Πιστεύετε, επιτέλους, ότι με αυτές τις ακροαριστερές απόψεις συνιστωσών σας μπορεί η πατρίδα να σταθεί στην Ευρώπη του 21ου αιώνα, μπορούμε να αντιμετωπίσουμε την κρίση, μπορούμε να πάμε μπροστά;
Κυρίες και κύριοι συνάδελφοι, ζούμε πραγματικά δύσκολους καιρούς. Για να τους αντιμετωπίσουμε πρέπει να υπάρξει ένας κοινός παράγων αναφοράς. Ο κοινός παράγων αναφοράς χρειάζεται να είναι κατ’ ελάχιστο η κοινή λογική. Δεν μπορούμε να απέχουμε από την κοινή λογική στις τοποθετήσεις μας. Δεν μπορούμε να ζητάμε από την ελληνική κοινωνία αυτά που δεν υπάρχουν πουθενά, οπουδήποτε στον πολιτισμένο κόσμο, και να πιστεύουμε ότι με όπλο τον παραλογισμό μπορούμε να περάσουμε από την κρίση προς την ανάπτυξη.
Τελειώνω με το εξής: Η χώρα –το έχω πει επανειλημμένως- διέρχεται ακόμη στιγμές υπαρξιακής αγωνίας. Η χώρα οφείλει και πρέπει να πάει μπροστά. Η συνταγή του αύριο δεν μπορεί να είναι ό,τι μας έφερε μέχρι σήμερα εδώ, δεν μπορεί να είναι η συνυπογραφή όλων των αιτημάτων, όλων των συντεχνιών, όλων όσων δημιούργησαν τις συνθήκες ώστε η Ελλάδα να φτάσει στα όρια της χρεοκοπίας, στα όρια του γκρεμού και να παλεύουμε τέσσερα χρόνια να τη βγάλουμε από εκεί. Η Ελλάδα θα επιβιώσει, αλλά θα επιβιώσει, κυρίες και κύριοι συνάδελφοι, εφόσον ομονοήσουμε, τουλάχιστον στη βάση της λογικής.
Σας ευχαριστώ πολύ.
 (Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος-Γεώργιος Δένδιας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε πολύ, κύριε Υπουργέ.
Το λόγο έχει ο κ. Βούτσης, για έξι λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, μηδενίστε το ρολόι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συγγνώμη, κύριε Βούτση. Μηδενίζω το χρόνο σας, αλλά έξι και ένα δευτερόλεπτο σας σταματάω. 
Έχετε το λόγο, κύριε Βούτση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Θα περίμενα με ενδιαφέρον τον κύριο Υπουργό, μετά απ’ όλα όσα έχουν γίνει στη χώρα μας σ’ αυτόν τον τομέα και τις πρωτόγνωρες καταστάσεις που ζούμε τους τελευταίους μήνες και με τα θέματα της Χρυσής Αυγής, να έρθει σ’ αυτό το Βήμα και με πολύ μεγάλη σοβαρότητα να μιλήσει και για τη δική του θητεία και για το δικό του απολογισμό και προγραμματισμό.
Θα περιμέναμε πραγματικά με ενδιαφέρον να μας πει πώς επί ενάμιση χρόνο και ενώ για το σύνολο των θεμάτων για τα οποία φάνηκε η Κυβέρνηση να αφυπνίζεται πριν από λίγους μήνες ισχύει το «τακτικός κοινοβουλευτικός έλεγχος» εδώ, ο ίδιος έδινε απαντήσεις, οι οποίες ξεκίνησαν ως καθησυχαστικές, ήταν όμως από ένα σημείο και ύστερα πλήρως αποπροσανατολιστικές. Και τον καλώ πραγματικά κάποια στιγμή να φέρει από τα Πρακτικά τις απαντήσεις που έδινε επί ενάμιση χρόνο στα διακόσια ογδόντα κρούσματα τα οποία είχαν εμφανιστεί με εκθέσεις διεθνών οργανισμών, με εκθέσεις του Συνηγόρου του Πολίτη, με εκθέσεις των παρατηρητηρίων εναντίον της βίας κ.λπ., για να δούμε τι ζούσαμε επί ενάμιση χρόνο και τι απίστευτη συγκάλυψη υπήρχε. 
Επίσης, θα ήταν μια ευκαιρία και για τον ίδιο να μας πει πόσες ΕΔΕ διεκπεραιώθηκαν τα τελευταία χρόνια απ’ αυτές που έχουν παραγγελθεί για ενδεχόμενα κρούσματα αυταρχισμού τα οποία έχουν υπάρξει από τις δυνάμεις καταστολής. 
Να μας πει, επίσης, όταν πέρυσι που συζητούσαμε για τα στρατόπεδα φύλαξης –υποτίθεται- που εμείς λέγαμε πως θα ήταν στρατόπεδα κράτησης και συγκέντρωσης, όταν του λέγαμε ότι το εξάμηνο θα περάσει και ρωτούσαμε «τι θα κάνετε, κύριε Υπουργέ; Γιατί θα πάμε στον ενάμιση χρόνο και στα δύο χρόνια…», γιατί τώρα είναι γεμάτα τα στρατόπεδα. 
Να μας πει για τις μηνύσεις που έλεγε ο ίδιος ότι θα υποβάλει στην εφημερίδα «GUARDIAN» για τους βασανισμούς που είχαν υπάρξει σε Έλληνες πολίτες. 
Να μας πει, ακόμη, και για μια σειρά από πράγματα, τα οποία συμποσούνταν στους τριάντα δύο φακέλους τους οποίους πράγματι συγκροτούσε και εξωδίκως, διότι δεν ήταν αυτός ο Υπουργός ο οποίος έπρεπε να κάνει την παραγγελία σε σχέση με τη Χρυσή Αυγή. Ο ίδιος ανέσυρε τους τριάντα δύο φακέλους, όταν χρειάστηκε –χτυπώ ξύλο- να δολοφονηθεί ο Παύλος Φύσσας, για να τους στείλει με την πολιτική παραγγελία σε σχέση με τα ηγετικά στελέχη της Χρυσής Αυγής.
Όλη αυτή η αφήγηση, που τον αφορά και προσωπικά, που αφορά τα πεπραγμένα του ως θεσμικό πρόσωπο, θα περιμέναμε με την παρουσία του σήμερα εδώ να τον απασχολήσει. Αντ’ αυτού, αν και δεν θέλω να κριτικάρω την ομιλία ενός Υπουργού, περί άλλων αναφέρθηκε και με διάφορα χαριεντίσματα προχώρησε.
Κοιτάξτε, εμείς δεν θα σας παρακολουθήσουμε. Και τώρα δεν αναφέρομαι μόνο στον κ. Δένδια. Εμείς η Αριστερά φέραμε ξανά την πολιτική εδώ στη Βουλή και στο προσκήνιο, όταν επί μήνες επιμέναμε ότι υπάρχουν εκκρεμότητες και θέματα, όταν προχωρήσατε στις ενέργειες κατά της Χρυσής Αυγής, χωρίς να υπάρχει γνώμη, γνώση, συζήτηση, ούτε μετά επί βδομάδες μέσα σ’ αυτήν την Αίθουσα, όταν κάναμε εμείς την πρόταση δυσπιστίας. Όταν έγινε η δεύτερη κίνηση αυταρχισμού στην ΕΡΤ, εμείς πήραμε την πρωτοβουλία και ξαναφέραμε την πολιτική στο προσκήνιο και την αφαιρέσαμε από την επικίνδυνη έλικα –που να μην ξαναπέσουμε- του αίματος που είχε αναπτυχθεί στη χώρα, όπου την πρωτοβουλία είχαν πάρει φασιστικές δυνάμεις, αλλά και ανεξέλεγκτες δυνάμεις κουμπουροφόρων. Και η ελληνική κοινωνία μέσα σ’ αυτήν τη βαθιά κρίση την οποία ζει, στην απόγνωση, στο φόβο, είχε τα δελτία των οκτώ και όλα τα κανάλια να ασχολούνται προφανέστατα με τα συμβαίνοντα, με το αίμα, με τις δολοφονίες και η πολιτική είχε φύγει από τη μέση. Εμείς, λοιπόν, πήραμε την πρωτοβουλία, για να ξαναέρθει η πολιτική στο προσκήνιο και με αυτήν την έννοια δεν θα σας παρακολουθήσουμε.
Όπως δεν σας παρακολουθήσαμε, όταν πρωταγωνιστήσατε -όχι μόνο εσείς, δεν θέλω να σας αδικήσω- στην περίφημη στρατηγική των δύο άκρων, την οποία οδηγήσατε στα απώτατα επικίνδυνα όριά της, μέσα στην πολιτική και κοινωνική ζωή του τόπου, και για την οποία επίσης θα πρέπει να κάνετε τον απολογισμό σας και στην οποία σήμερα δεν αναφερθήκατε καθόλου. Αλλά μήπως αναφερθήκατε στο Δουβλίνο Ι, στο Δουβλίνο ΙΙ, στο Δουβλίνο ΙΙΙ, όπου πήγατε;
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ ) 
Πείτε μας τις στρατηγικές σας για τα θέματα ασφάλειας που θέσατε, για όλα τα υπαρκτά ζητήματα της χώρας, αντί να βαυκαλίζεστε με πεπαλαιωμένες, απηρχαιωμένες και πλήρως απαξιωμένες θεωρίες περί μηδενικής ανοχής απέναντι στους πιτσιρικάδες και τους μαθητές που ήταν χθες στα Προπύλαια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και κάτι τελευταίο, κύριε Πρόεδρε, για δέκα δευτερόλεπτα. 
Το λέω έτσι, ενδεχομένως να τσιγκληστείτε, αλλά θέλω να είμαι πάρα πολύ ευθύς, διότι χθες υπήρξαν διαδηλώσεις για τιμή και σε μνήμη του δολοφονηθέντος Γρηγορόπουλου. Από τον Δεκέμβρη εσείς κρατήσατε φωτιές, στάχτες, συμβάντα, γεγονότα κ.λπ. Έπρεπε να σας περάσει από το μυαλό -προβληματιστείτε έστω και τώρα- τι κράτησε όλη η υπόλοιπη ελληνική κοινωνία, που κράτησε πρωτότυπες ενέργειες, ξεσπάσματα, αφύπνιση, σε όλη την Ελλάδα, εκατοντάδων χιλιάδων τότε μαθητών, πολιτιστικά δρώμενα και μία σειρά συμβάντα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ολοκληρώστε, κύριε συνάδελφε.
(Θόρυβος στην Αίθουσα)</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Πρέπει να ντρέπεστε γι’ αυτό! Αυτό και μόνο σας χαρακτηρίζει!</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Οι κοινωνίες έτσι προχωράνε! 
Κύριε Νταβλούρο, σας παρακαλώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε Βούτση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Σταματήστε να εμπορεύεστε τον φόβο! Σε συνθήκες κρίσης η ελπίδα υπάρχει πρώτα απ’ όλα μέσα σε αυτήν τη νεολαία. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΝΙΚΟΛΑΟΣ  ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, θα ήθελα το λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ένα λεπτό μόνο, κύριε Υπουργέ.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Δεν συνηθίζω να ζητώ το λόγο επί προσωπικού και δεν παίρνω και προσωπικά τα πράγματα.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν είναι προσωπικό το ζήτημα.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Όχι, κύριε Βούτση, προς θεού. 
Θα μου επιτρέψετε όμως να κάνω μία διευκρίνιση, η οποία να γραφεί στα Πρακτικά, γιατί πρέπει αυτό το πράγμα να τελειώσει.
Επανειλημμένως, και στα Μέσα Μαζικής Ενημέρωσης και στην Αίθουσα αυτή, πολλοί Βουλευτές και ο κ. Βούτσης απόψε, διατυπώνουν τον ισχυρισμό ότι οι τριάντα δύο φάκελοι που αφορούσαν τη «Χρυσή Αυγή» βρίσκονταν στα συρτάρια του Υπουργείου Δημόσιας Τάξης και τα απέστειλα με την αναφορά μου στη δικαιοσύνη. 
Αυτό είναι παντελώς ανακριβές. Επιτρέψτε μου να το ξεκαθαρίσουμε διά παντός. Οι τριάντα δύο φάκελοι ευρίσκοντο, ο καθένας ξεχωριστά, στις διάφορες εισαγγελίες της χώρας. Τριάντα δύο ποινικές διαδικασίες είχαν ήδη ξεκινήσει. Το μόνο που έκανα εγώ τότε, με την εντολή του Πρωθυπουργού του κ. Αντώνη Σαμαρά, ήταν να γράψω μία αναφορά, η οποία προβλέπεται ως δικαίωμα του κάθε Έλληνα πολίτη στο άρθρο 40 του Κώδικα Ποινικής Δικονομίας, και να ζητήσω από την Εισαγγελία του Αρείου Πάγου να εκτιμήσει εάν το σύνολο του υλικού, που βρισκόταν ήδη στη δικαιοσύνη, σε συνδυασμό με το υλικό που δημιουργείτο από την έρευνα της υπόθεσης της δολοφονίας του Παύλου Φύσσα συνιστούν το συγκεκριμένο αδίκημα της σύστασης τρομοκρατικής ή εγκληματικής οργάνωσης. Αυτό μόνο. 
Εάν οιοσδήποτε πίστευε, είτε από τον ΣΥΡΙΖΑ είτε από οποιοδήποτε άλλο κόμμα, οιοσδήποτε Έλληνας πολίτης, ότι το αδίκημα αυτό μπορούσε ήδη να αποδειχθεί, με τα στοιχεία τα οποία ήδη είχαν υπάρξει, τότε είχε το δικαίωμα ο πολίτης αυτός, οιοσδήποτε Βουλευτής του ΣΥΡΙΖΑ, την αναφορά που έστειλα εγώ με τεράστιο ρίσκο για την Κυβέρνηση, να την καταθέσει ο ίδιος.
Σας παρακαλώ λοιπόν, το τελευταίο το οποίο αναμένω, κύριε Πρόεδρε, είναι να κατηγορηθεί η Νέα Δημοκρατία για χαλαρή στάση απέναντι στη Χρυσή Αυγή. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Χαλαροί όχι, αλλά παράνομοι ναι, κύριε Δένδια! Έχετε παραβιάσει επανειλημμένως τους νόμους και το Σύνταγμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υπουργός Ανάπτυξης και Ανταγωνιστικότητας κ. Χατζηδάκης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά, κύριε Πρόεδρε, πρώτη φορά γίνονται σε αυτήν την Αίθουσα, να μιλούν όλοι οι Υπουργοί μετά τον Αρχηγό της Αξιωματικής Αντιπολίτευσης. Απαράδεκτο! Καινούργια ήθη και έθιμα!
(Στο σημείο αυτό την Προεδρική Έδρα καταλαμβάνει ο A΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )</Speech>
<i>ΠΡΟΕΔΡΕΥΩΝ (<Parlmember>Ιωάννης Τραγάκης</Parlmember>):</i><i> </i><i>Κύριε Χατζηδάκη, παρακαλώ. Έχετε ζητήσει το λόγο.
</i><Speech><i><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας):</i><i> </i><i>Κύριε Πρόεδρε, κυρίες και κύριοι συνάδελφοι, πέρσι, όταν η Βουλή ψήφισε τον προϋπολογισμό του 2013 υπήρχε πρόβλεψη για ύφεση 4,2%. Για εμάς, στο Υπουργείο Ανάπτυξης, αυτό ήταν προφανώς κάτι δυσάρεστο. Για τις Ελληνίδες και τους Έλληνες ήταν ακόμη πιο δυσάρεστο. 
</i><i>Φέτος, μετά από πέντε-έξι χρόνια συνεχούς ύφεσης, ο προϋπολογισμός προβλέπει για πρώτη φορά θετικούς ρυθμούς ανάπτυξης. Και αυτό δεν το λέει μόνο ο κ. Στουρνάρας. Δεν το λέει μόνο το Υπουργείο Οικονομικών. Το λένε οι περισσότεροι αναλυτές και οι περισσότεροι διεθνείς οργανισμοί. 
</i><i>Αυτό, κυρίες και κύριοι συνάδελφοι, δεν έγινε τυχαία. Έγινε διότι, πρώτον, στη χώρα εμπεδώθηκε ένα κλίμα πολιτικής σταθερότητας. Δεύτερον, έγινε σαφές σε όλους ότι υπάρχει μία αγκύρωση της χώρας στο ευρώ, ενώ μέχρι τέτοιο καιρό πέρσι υπήρχαν σενάρια για το περίφημο grexit. Τρίτον, οι τράπεζές μας δεν είναι πια ένα «πουκάμισο αδειανό». Ασφαλώς, πρέπει να γίνουν και άλλα βήματα, έτσι ώστε να λειτουργήσει πλήρως το τραπεζικό σύστημα. Θυμηθείτε, όμως, πού ήταν πέρσι το τραπεζικό σύστημα. Και τέταρτον, έχουμε έναν ισοσκελισμό του ισοζυγίου τρεχουσών συναλλαγών που είναι πολύ σημαντικό στοιχείο για την ανταγωνιστικότητα της οικονομίας. 
</i><i>Το αποτέλεσμα είναι ότι η ύφεση είναι πιο ρηχή και ότι τώρα για πρώτη φορά μετά από πάρα πολλά χρόνια η Ελλάδα θα έχει πρωτογενές πλεόνασμα. Αυτό σημαίνει –και για αυτό ίσως ενοχλείται η Αντιπολίτευση- ότι θα επανορθωθούν αδικίες. Θα δοθεί ένα μέρος του πρωτογενούς πλεονάσματος για τη στήριξη των αδυνάτων. 
</i><i>Όλον αυτόν το χρόνο από την πλευρά μας στο Υπουργείο Ανάπτυξης κάναμε ό,τι μπορούσαμε για να συμβάλουμε στην προσπάθεια της χώρας να περάσει από την ύφεση στο δρόμο της ανάκαμψης και της ανάπτυξης. Και το κάναμε όχι με θεωρίες αλλά με συγκεκριμένες διαρθρωτικές αλλαγές και μεταρρυθμίσεις που στις περισσότερες περιπτώσεις βρήκαν απέναντι την Αντιπολίτευση με μια στείρα άρνηση. 
</i><i>Προχωρούμε ένα μεγάλο πρόγραμμα απλούστευσης των εξαγωγών με εικοσιπέντε συγκεκριμένες δράσεις που προχωρούν με βάση το χρονοδιάγραμμα το οποίο είχαμε ανακοινώσει. 
</i><i>Προχωρούμε στην απελευθέρωση των αγορών. Έχουμε ήδη προχωρήσει στην απελευθέρωση των μικρών φορτηγών, των μεταφορών ως προς τον τουρισμό, των διδάκτρων στα ιδιωτικά σχολεία –μετά την απελευθέρωση έχουμε πτώση των διδάκτρων- και σε μια σειρά από επαγγέλματα. Δεκαέξι τεχνικά επαγγέλματα έχουν ένα σύγχρονο ευρωπαϊκό πλαίσιο. 
</i><i>Ταυτόχρονα, υιοθετήσαμε καινούργιες αγορανομικές και υγειονομικές διατάξεις, οι οποίες επιτρέπουν σε περισσότερες επιχειρήσεις να πωλούν περισσότερα προϊόντα σε περισσότερα σημεία. Για παράδειγμα, το βρεφικό γάλα –που και τότε που προωθήσαμε την απελευθέρωσή του, υπήρξαν φωνές εναντίον αυτής της απελευθέρωσης- όταν έφυγε από τα φαρμακεία και πήγε και στα σούπερ μάρκετ, η τιμή του έπεσε από 20%-25%. 
</i><i>Διευρύνθηκαν οι εκπτωτικές περίοδοι από δύο σε τέσσερις και επετράπη η λειτουργία των καταστημάτων και τις Κυριακές παρά -και πάλι- της αντίδρασης των δυνάμεων της Αντιπολίτευσης. 
</i><i>Στα καύσιμα υιοθετήσαμε το σύνολο σχεδόν των προτάσεων της Επιτροπής Ανταγωνισμού, έτσι ώστε να υπάρχει ομαλότητα στην αγορά και λειτουργία των κανόνων του ανταγωνισμού. 
</i><i>Και φυσικά υιοθετήσαμε τον καινούργιο επενδυτικό νόμο, ο οποίος προβλέπει για πρώτη φορά κάτι το αυτονόητο που δεν υπήρχε όμως στην Ελλάδα. Προβλέπει κεντρική αδειοδοτική αρχή για να είναι οι υπάλληλοι όλων των συναρμόδιων υπηρεσιών στο ίδιο σημείο, προκειμένου να εξυπηρετούνται με ταχύτητα οι επενδυτές. 
</i><i>Η προσπάθειά μας δεν σταμάτησε εκεί. Ξέρουμε ότι το μεγάλο πρόβλημα της οικονομίας αυτήν την ώρα είναι το πρόβλημα της ρευστότητας.</i>
Έχουμε θέσει μηνιαίους στόχους σε συμφωνία με την Ένωση Ελληνικών Τραπεζών. Η ίδια η Ένωση Ελληνικών Τραπεζών έχει δεσμευτεί για αυτούς τους στόχους και μετά από πολύ μεγάλο χρονικό διάστημα, που ήταν παγωμένα τα προγράμματα του ΕΤΕΑΝ, πλέον τα προγράμματα αυτά ξεκίνησαν να τρέχουν. Υπολογίζουμε ότι σε δυο-τρεις μήνες το πρόγραμμα ΤΕΠΙΧ, που είναι και το μεγαλύτερο πρόγραμμα, θα έχει εξαντλήσει τα κεφάλαια που έχει διαθέσιμα.
Την ίδια στιγμή –και νομίζω δεν μπορεί να το υποτιμά κανείς Έλληνας αυτό- η χώρα ενώ ήταν δέκατη όγδοη πέρυσι τον Ιούνιο στις απορροφήσεις, όσον αφορά στο ΕΣΠΑ, βρέθηκε να είναι τέταρτη στους 28 της Ευρωπαϊκής Ένωσης. Αυτό δεν είναι καθόλου λογιστικό. Μπορεί να το επιβεβαιώσουν οι εβδομήντα χιλιάδες μητέρες που πάνε τα παιδιά τους στους βρεφονηπιακούς σταθμούς, μπορούν να το επιβεβαιώσουν οι αδύναμοι οικονομικά συμπολίτες μας που έχουν κουπόνια υγείας, μπορούν να το επιβεβαιώσουν οι πενήντα χιλιάδες άνεργοι που εντάχθηκαν πρόσφατα στο πρόγραμμα του Υπουργείου Εργασίας για την κάλυψη των ανέργων, μπορούν να το επιβεβαιώσουν οι περιφερειάρχες και οι δήμαρχοι για τα εκατοντάδες τεχνικά έργα, που παρά τις δυσκολίες εξελίσσονται αυτήν την ώρα σε όλη την Ελλάδα.
Κυρίες και κύριοι συνάδελφοι, αυτούς τους δεκαεπτά μήνες που μεσολάβησαν από τις εκλογές έχουν μπει τα θεμέλια, για να μπει η Ελλάδα σε έναν άλλο δρόμο. Η προσπάθεια, όμως, συνεχίζεται για την πλήρη αποκατάσταση της εμπιστοσύνης, για την επανεκκίνηση της ελληνικής οικονομίας και είναι μία προσπάθεια που γίνεται με ευαισθησία απέναντι στους οικονομικά και κοινωνικά αδύναμους. 
Αυτήν την ευαισθησία θα εξαντλήσουμε και στο θέμα των πλειστηριασμών. Έσπευσαν ορισμένοι να προεξοφλήσουν δήθεν αρνητικά αποτελέσματα. Θα τους συμβούλευα να μην βιάζονται. Η βιασύνη δεν είναι καλός σύμβουλος. 
Εκείνοι οι οποίοι διεκδικούν το «μονοπώλιο της καρδιάς» για μια ακόμα φορά στην Εθνική Αντιπροσωπεία, θέλω να ξέρουν τα εξής πολύ βασικά στοιχεία. Θα είμαι απολύτως καθαρός.
Πρώτον, κυρίες και κύριοι συνάδελφοι, η Κυβέρνηση πάλεψε και έχει πετύχει μέχρι στιγμής. Έχει πετύχει η Κυβέρνηση τη φιλοσοφία του ν. 3869/2010 και του ν. 4161/2013 που αφορά τη δικαστική προστασία των αδύναμων οικονομικά και κοινωνικά συμπολιτών μας να μην αμφισβητείται από την τρόικα. Αυτό είναι απολύτως ξεκάθαρο.
Καθώς μιλάμε για την προστασία των συμπολιτών μας αυτών -ογδόντα χιλιάδες έχουν κάνει χρήση αυτών των διατάξεων- θέλω να παρακαλέσω τους συναδέλφους της Αντιπολιτεύσεως, όποτε θέλετε, αύριο, μεθαύριο και όπου θέλετε, να μας φέρετε ένα πλαίσιο νομοθετικό από άλλη χώρα της Ευρωπαϊκής Ένωσης, της Ευρώπης συνολικά, για τους οικονομικά και κοινωνικά αδύναμους που να είναι αυτό το πλαίσιο πληρέστερο από το ελληνικό.
Παρακαλώ, κυρίες και κύριοι συνάδελφοι –το επαναλαμβάνω ακόμα μια φορά- να μας φέρετε ένα πλαίσιο από οπουδήποτε, από την Πορτογαλία, από την Ισλανδία, την οποία επικαλείσθε, από οποιαδήποτε χώρα της Ευρώπης που να είναι πληρέστερο από αυτό το πλαίσιο το οποίο θα διατηρηθεί!
Δεύτερον, σε σχέση με την εξωδικαστική προστασία, η επιδίωξη της Κυβέρνησης, σε σχέση με τα νοικοκυριά μεσαίων εισοδημάτων μέχρι να αντιμετωπιστεί σφαιρικά και οριστικά το ζήτημα, είναι να εξαντληθούν όλα τα περιθώρια που υπάρχουν. 
Μέχρι την αντιμετώπιση του ζητήματος κατά τα πρότυπα άλλων χωρών, ως προς την εξωδικαστική προστασία, η προσπάθειά μας θα είναι να εξαντληθούν απολύτως τα περιθώρια. Και γι’ αυτόν το λόγο, ναι, πράγματι έχουμε μία δύσκολη διαπραγμάτευση. Επιδιώκουμε τη μέγιστη προστασία, χωρίς βέβαια αυτή η προστασία να επεκτείνεται στους επιτήδειους ή στα μεγάλα ψάρια.
Κυρίες και κύριοι του ΣΥΡΙΖΑ, να ξέρετε ότι δεν είμαστε σε καμμία περίπτωση διατεθειμένοι να δεχτούμε άλλα μαθήματα κοινωνικής ευαισθησίας, από τον Πρόεδρό σας και από όλους εσάς. Έλληνες σας εξέλεξαν, Έλληνες μας εξέλεξαν. Τελεία και παύλα!
(Χειροκροτήματα από την πτέρυγα της Νέας Δημοκρατίας)
Από εκεί και πέρα, θα έχουμε την ευκαιρία να συζητήσουμε και αλλαγές, οι οποίες θα προωθηθούν από το Υπουργείο μας στο αμέσως επόμενο χρονικό διάστημα και τότε θα δούμε, για ακόμα μία φορά, αν είστε με τη μεριά της ανάπτυξης ή με τη μεριά των συντεχνιών, αν είστε με τη μεριά της προόδου ή με τη μεριά των ιδεολογικών σας προκαταλήψεων. Δεν θα τα πω όλα, γιατί δεν έχω το χρόνο. Θα φέρουμε για παράδειγμα, νομίζω, την άλλη εβδομάδα την πρωτοβουλία της Κυβέρνησης για το Ελληνικό Αναπτυξιακό Ταμείο, στο οποίο θα συμμετάσχει η γερμανική τράπεζα KFW, μαζί με το ελληνικό δημόσιο και θα συμμετάσχει και το ίδρυμα Ωνάση. 
Κυρίες και κύριοι του ΣΥΡΙΖΑ, είμαι πραγματικά περίεργος αν σε αυτήν την πρωτοβουλία θα πείτε «ναι» στη στήριξη των μικρομεσαίων επιχειρήσεων, γιατί πάμε να καλύψουμε ένα κενό ρευστότητας ή θα πείτε, λόγω της Γερμανίας και λόγω των ιδρυμάτων, «εμείς είμαστε απέναντι». Περιμένω την επόμενη εβδομάδα την τοποθέτησή σας και την περιμένουν και οι μικρομεσαίες επιχειρήσεις, μην το ξεχνάμε.</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Μην περιμένετε, δεν θα γίνει!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Δεύτερον, θα φέρουμε μία πρωτοβουλία για τη ριζική απλούστευση των αδειοδοτήσεων και για τις επιχειρήσεις χαμηλής όχλησης και για τις επιχειρήσεις υψηλής όχλησης, γιατί θέλουμε να προσελκύσουμε επενδύσεις. Συνεργαζόμαστε με την Παγκόσμια Τράπεζα και πάμε να κάνουμε κάτι πρωτοποριακό για τα ευρωπαϊκά δεδομένα, για να δημιουργήσουμε ένα θετικό επενδυτικό κλίμα. Περιμένω όταν στις αρχές του χρόνου θα φέρουμε αυτό το νομοσχέδιο, να δούμε τι θα κάνει ο ΣΥΡΙΖΑ. Θα πει «ναι» στις επενδύσεις ή θα μείνει στις δογματικές του αγκυλώσεις σε σχέση με την επιχειρηματικότητα. Σκεφτείτε το, έχετε καιρό δύο μήνες.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Τρίτον, θα φέρουμε στις αρχές του χρόνου επίσης το νομοσχέδιο «τομή» σε σχέση με τα μέτρα για τη λειτουργία της αγοράς, που θα βασίζεται στης εργαλειοθήκη του ΟΟΣΑ, ένα νομοσχέδιο που επιδιώκει να προστατέψει τους απροστάτευτους καταναλωτές, αδιαφορώντας για τις επιμέρους συντεχνίες. Διότι εμάς μας νοιάζει ο φτωχός Έλληνας να αγοράζει φθηνό γάλα, ο φτωχός Έλληνας να αγοράζει φθηνό ψωμί. Σε αυτήν την περίπτωση, λοιπόν και πάλι σας περιμένουμε για να ξαναδούμε αν κάνατε αυτό που κάνατε με τα φάρμακα, που αποφασίσατε να πάτε με την φαρμακοβιομηχανία και όχι με τον ανήμπορο Έλληνα. Περιμένουμε να δούμε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριε συνάδελφε, παρακαλώ ολοκληρώστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, τελειώνω. 
Κυρίες και κύριοι συνάδελφοι, λέγεται από την πλευρά του ΣΥΡΙΖΑ το εξής: Τι περιμένετε –τάχα μου- από τα παλιά κόμματα που κυβέρνησαν τόσο καιρό την Ελλάδα; Να διορθώσουν τα προβλήματα; Μα εμείς έχουμε κάνει την αυτοκριτική μας και υφιστάμεθα και το πολιτικό κόστος γιατί το μεγαλύτερο κόστος είναι το εθνικό και αυτό προσπαθούμε να αποφύγουμε. Αν εμείς όμως είμαστε τα παλιά κόμματα, θέλω να σας πω ότι οι παλιές πολιτικές έφυγαν από εμάς και έχουν έρθει σε εσάς. Εσείς εκφράζετε τις παλιές πολιτικές και εσείς έχετε το πανευρωπαϊκό ρεκόρ του λαϊκισμού. Θέλω να σας κάνω και μία πρόταση.
Στις εκλογές, κατέβηκε ένα κόμμα που πήρε καμμιά τρακοσαριά ψήφους. Το κόμμα αυτό λεγόταν «Χαρίζω δάνεια, χαρίζω σπίτια, χαρίζω οικόπεδα». Μετά την τοποθέτηση απόψε του κ. Τσίπρα προτείνω στον κ. Τσίπρα να προτείνει στις επιτροπές του ΣΥΡΙΖΑ να γίνει συνιστώσα σας αυτό το κόμμα. Έτσι όπως εξελίσσεστε προς αυτήν την κατεύθυνση πάτε. 
Εν πάση περιπτώσει, έτσι όπως κινήστε –φαίνεται, άλλωστε και στις δημοσκοπήσεις- βλάπτετε το κόμμα σας, είστε κολλημένοι σε συγκεκριμένα ποσοστά εδώ και ενάμιση χρόνο. Το κόμμα σας με το λαϊκισμό σας, κάντε ό,τι θέλετε, βλάψτε το, ωφελείστε το, ότι νομίζετε κάντε. Τη χώρα δεν δικαιούστε να βλάπτετε. Και εμείς να ξέρετε θα είμαστε εμπόδιο σε αυτή σας την προσπάθεια και θα συνεχίσουμε με υπευθυνότητα και σοβαρότητα στο δρόμο των μεταρρυθμίσεων όχι γιατί μας ενδιαφέρει το όποιο κομματικό όφελος αλλά γιατί μας ενδιαφέρει η πατρίδα μας να βγει όρθια από αυτήν την κρίση. Η Ελλάδα θα τα καταφέρει.
Σας ευχαριστώ πολύ.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Ο Πρόεδρος της Κοινοβουλευτικής Ομάδας της Νέας Δημοκρατίας και Πρωθυπουργός κ. Αντώνης Σαμαράς έχει το λόγο.
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)</ChairmanSpeech>
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Κυβέρνησης): Κυρίες και κύριοι συνάδελφοι, η ψήφιση του προϋπολογισμού του 2014 απόψε κάνει πράγματι τη σημερινή ημέρα ιστορική και προσφέρεται για πολύ ουσιαστικές παρατηρήσεις και συμπεράσματα. 
Δεν θα αναφερθώ στα επιμέρους μεγέθη του προϋπολογισμού, γιατί το έκαναν οι αρμόδιοι Υπουργοί. Θα ήθελα να τονίσω –και μ’ αυτό να ξεκινήσω- τις μεγάλες ανατροπές που έγιναν με την εκτέλεση του προϋπολογισμού του 2013 και τις επίσης μεγάλες ανατροπές που θα γίνουν με την ψήφιση του επόμενου προϋπολογισμού του 2014. Όπως θα δείτε, μάλιστα, είναι κάτι παραπάνω από ανατροπές. Είναι αληθινές επαναστάσεις.
Πρώτη επανάσταση, φυσικά, αποτελεί το πρωτογενές πλεόνασμα. Για πρώτη φορά εδώ και πάρα πολλά χρόνια, η χώρα μας δεν θα χρειαστεί δανεικά για να βγάλει τη χρονιά, για να καλύψει τις ανάγκες της για φέτος. Όλοι μας επιζητούμε –ελέχθη κι εδώ στη Βουλή- την αποδέσμευση από το μνημόνιο. Ε, λοιπόν, αυτό είναι το πρώτο αποφασιστικό βήμα, για να αποδεσμευτούμε από το μνημόνιο. Όλος ο κόσμος, πλην ΣΥΡΙΖΑ –και αναρωτιέμαι γιατί- το δέχεται αυτό. Όμως, μόνον έτσι στεκόμαστε στα πόδια μας και έτσι εξασφαλίζεται και η πραγματική εθνική μας ανεξαρτησία, όχι με δανεικά.
Δεύτερη επανάσταση είναι η εξάλειψη του ελλείμματος στο εμπορικό ισοζύγιο. Το είπε προηγουμένως ο κ. Στουρνάρας αλλά δεν έγινε κατανοητό. Και είναι σημαντικό, γιατί απλούστατα σημαίνει πως πέρα από το νοικοκύρεμα στα δημόσια οικονομικά, διορθώνουμε και θεμελιώδεις μακροχρόνιες ανισορροπίες στην οικονομία μας. Δεν κερδίζουμε, δηλαδή, μόνο τη μάχη της εξυγίανσης. Κερδίζουμε και τη μάχη της ανταγωνιστικότητας. Στεκόμαστε και πάλι στα πόδια μας, ενώ μαζί με τα έσοδα από τον τουρισμό, καταφέραμε να έχουμε πλεόνασμα στο ισοζύγιο πληρωμών. Αυτό συμβαίνει επίσης για πρώτη φορά εδώ και δεκαετίες.
Τρίτη μεγάλη ανατροπή είναι η πραγματοποίηση των περυσινών στόχων του προϋπολογισμού. Είναι και αυτό πρωτόγνωρο. Από τους πέντε μεγάλους στόχους του προϋπολογισμού πήγαμε καλύτερα στους τέσσερις κι έχουμε μικρή υστέρηση στον έναν. Πήγαμε καλύτερα στις δαπάνες, δηλαδή είχαμε μεγαλύτερη μείωση από ό,τι υπολόγιζα από εδώ πέρυσι τέτοιο καιρό. Πήγαμε καλύτερα στα έσοδα, καθώς είχαμε μεγαλύτερη αύξηση απ’ ό,τι υπολογίζαμε. Πήγαμε καλύτερα στην ύφεση, διότι θα έχουμε μικρότερη ύφεση από εκείνη που υπολογίζαμε. Πήγαμε καλύτερα στην πάταξη της φοροδιαφυγής, γιατί πετύχαμε μεγαλύτερη μείωση απ’ ό,τι υπολογίζαμε. 
Στο στόχο της ανεργίας είχαμε υπέρβαση αλλά η χρονιά δεν έχει κλείσει ακόμα. Θυμηθείτε, πολλοί πίστευαν ότι η ανεργία θα ξεφύγει φέτος πολύ περισσότερο. Μιλούσαν για ανεργία σε ποσοστό 30% και 33% στο τέλος του 2013. Η ανεργία σταθεροποιήθηκε στο 27% και υπάρχουν όλες οι ενδείξεις ότι την επόμενη χρονιά αρχίζει η ανεργία να αποκλιμακώνεται.
Όλα αυτά συνέβησαν χωρίς κόλπα, χωρίς λογιστικές αλχημείες. Όλα αυτά έγιναν με υπολογισμένο, όπως σωστά ελέχθη, το Πρόγραμμα Δημοσίων Επενδύσεων στο ακέραιο, με τις επιστροφές οφειλών του δημοσίου στους ιδιώτες υπολογισμένες και αυτές να είναι στο ακέραιο και την ανεργία να υπολογίζεται χωρίς να λαμβάνουμε υπ&apos; όψιν την αδήλωτη εργασία που υποχωρεί αλλά εξακολουθεί να υπάρχει και φουσκώνει, όπου υπάρχει, τη συνολική ανεργία.
Γιατί είναι σημαντικά όλα αυτά; Είναι σημαντικά διότι ως τώρα επί χρόνια τα αποτελέσματα του προϋπολογισμού –το ξέρουμε όλοι, εδώ ζούμε- ήταν χειρότερα πάντοτε από τις προβλέψεις. Αυτό σήμαινε είτε μεγαλύτερο δανεισμό που είσαι υποχρεωμένος να πάρεις είτε προσφυγή σε νέα μνημόνια με ακόμα πιο επαχθείς όρους και με μεγαλύτερους κινδύνους και για την έξοδο από την Ευρωζώνη.
Αυτό δεν συνέβη φέτος. Το 2013 είχαμε καλύτερα αποτελέσματα. Ελέγξαμε την κατάσταση, ανεβάσαμε κατακόρυφα την αξιοπιστία της Ελλάδας, πράγμα απαραίτητο για να βγούμε από την κρίση. 
Τέταρτη μεγάλη ανατροπή είναι η πραγματοποίηση, αλλά και η υπέρβαση ακόμα, των στόχων του προϋπολογισμού και αυτό συμβαίνει για πρώτη φορά από τότε που μπήκαμε στα μνημόνια. Πριν δεκαοχτώ μήνες όταν αναλάβαμε, οι εταίροι μας αντέκρουαν κάθε επιχείρημα, λέγοντας «μα, εσείς δεν είστε ικανοί να αναλάβετε και να πετύχετε, να πραγματοποιήσετε αυτά που αναλαμβάνετε». Τώρα δεν το λένε πια. Πολλοί λένε το αντίθετο. Η Ελλάδα κατάφερε να πετύχει στόχους που λίγες χώρες θα τολμούσαν και αυτό βελτιώνει και την αξιοπιστία μας, αλλά –πιστέψτε με- και τη διαπραγματευτική μας θέση. 
Πέμπτη επανάσταση είναι η στροφή στην ανάκαμψη. Αυτή είναι ίσως η πιο κρίσιμη ανατροπή. Σχεδόν όλοι προεξοφλούν πια ότι το 2014 θα είναι για την Ελλάδα έτος ανάκαμψης μετά από έξι οδυνηρά χρόνια ύφεσης. Για πρώτη φορά η ανάκαμψη αυτή δεν θα γίνει με δανεικά, δεν θα γίνει με ελλείμματα, θα γίνει με εξυγίανση και με δημοσιονομικά πλεονάσματα. Και όλα αυτά είναι συλλογική επιτυχία της Κυβέρνησης και κυρίως του οικονομικού της επιτελείου. Να συνεννοούμαστε γι’ αυτό!
Γιατί αυτά είναι αληθινές επαναστάσεις και όχι «επανάσταση του ψέματος» που προκήρυξε απόψε ο κ. Τσίπρας. 
Είναι αληθινές επαναστάσεις, πρώτον, γιατί όπως συμβαίνει με όλες τις επιτυχημένες επαναστάσεις, δεν τα περίμενε κανείς αυτά και τα κάναμε μόνοι μας, κύριε Τσίπρα, ενώ εσείς τώρα πάτε να λύσετε τα προβλήματα του τόπου με το κατοχικό δάνειο. Πώς; Με τη βοήθεια των Γερμανών συντρόφων σας του Die Linke, που όμως δεν θέλουν να ακούσουν κουβέντα για το κατοχικό δάνειο, ούτε για οποιοδήποτε παραπάνω βοήθημα στο κούρεμα ή στη μείωση του ελληνικού χρέους. Κουβέντα δεν θέλουν να ακούσουν και είναι οι πρώτοι τη τάξει σύντροφοί σας από τους οποίους περιμένετε μεθαύριο να κατεβείτε μαζί στις εκλογές!
(Χειροκροτήματα από την πτέρυγα της Νέας Δημοκρατίας)
Και αυτό εδώ απόψε δεν το είπατε και αναρωτιέμαι αν κοροϊδεύετε μόνο τους άλλους, κύριε Τσίπρα, ή τα πιστεύετε και εσείς αυτά. Γιατί αν τα πιστεύετε, τότε είναι πιο δύσκολα τα πράγματα, δεν είναι ψέματα, είναι κάτι χειρότερο, είναι πολιτικές παραισθήσεις! 
Δεύτερον, όπως συμβαίνει με όλες τις επαναστάσεις, είναι πράγματα που είτε δεν τα έχουμε δει ποτέ είτε έχουμε χρόνια να τα δούμε.
Τρίτον, όπως συμβαίνει με όλες τις επαναστάσεις, έγιναν πολλές θυσίες από το λαό για να πετύχουν αυτές οι επαναστάσεις. 
Αντίθετα, όμως, με άλλες ψευδεπίγραφες επαναστάσεις, όπου οι θυσίες του λαού πηγαίνουν στράφι, στην περίπτωση τη δική μας αυτές έχουν αρχίσει και πιάνουν τόπο. 
Τέταρτον, αλλάζουν κυριολεκτικά την πορεία του τόπου, τον βγάζουν από τον κατήφορο της υπερχρέωσης, της αναδιανομής δανεικών. Τον βάζουν στο δρόμο της ανάπτυξης, της ανταγωνιστικότητας με επιχειρηματικότητα και εξωστρέφεια. 
Σας ζητώ συγγνώμη, κυρίες και κύριοι συνάδελφοι, γιατί μόλις χρησιμοποίησα ορισμένες λέξεις που δεν τις καταλαβαίνει η Αντιπολίτευση. Τη λέξη «ανάπτυξη» την έχει πολύ στρεβλά στο μυαλό της, ενώ οι λέξεις «ανταγωνιστικότητα» ή «επιχειρηματικότητα» ή «εξωστρέφεια» είναι απαγορευμένες λέξεις για το λεξιλόγιό της. Τις θεωρεί νεοφιλελεύθερο μοντέλο, που όπως μας λέει συνεχώς, έχει χρεοκοπήσει διεθνώς. 
Πολλά πράγματα έχουν χρεοκοπήσει και στην Ελλάδα και διεθνώς. Όμως, ας μιλήσουμε πρώτα για εκείνα που δεν χρεοκόπησαν. 
Πρώτον, δεν χρεοκόπησε η ίδια η Ελλάδα, αν και πολλοί το είχαν σίγουρο και δεν χρεοκόπησε γιατί εμείς το εμποδίσαμε. Μέχρι πρόσφατα ο ΣΥΡΙΖΑ δεν είχε καν συναίσθηση ότι γλιτώσαμε τον τόπο. Τώρα τελευταία ο Πρόεδρός τους σε ένα ξέσπασμα ειλικρίνειας, που δυστυχώς δεν κράτησε και πολύ, το είπε στο Ντάλας του Τέξας ότι η έξοδος από το ευρώ θα ήταν καταστροφή για τον τόπο.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Στο Ώστιν.</Speech>
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Κυβέρνησης): Όμως, παρέλειψε να πει ότι πριν από δεκαοχτώ μήνες αυτήν ακριβώς την καταστροφή την έφερνε ο ίδιος και το κόμμα του, όταν μιλούσε για την έξοδο από το ευρώ. Τώρα παραδέχθηκε ότι θα ήταν πρόβλημα, όχι λύση και μάλιστα πρόβλημα πολύ μεγαλύτερο. Παρέλειψε, όμως, να πει ότι εκείνος εισηγείτο τότε να γίνει, αυτό το πρόβλημα, να μεταφραστεί σε καταστροφή για τον τόπο. Παρέλειψε να πει ότι εμείς αποτρέψαμε αυτήν την καταστροφή. Παρέλειψε να προσθέσει ότι η συντριπτική πλειοψηφία στο κόμμα του τα ίδια πιστεύει ακόμα για τη δραχμή.
Η Ελλάδα δεν χρεοκόπησε, λοιπόν, παρά το γεγονός ότι κάνατε ό,τι μπορούσατε. Και αυτό είναι αναμφίβολα επιτυχία. 
Δεύτερον, δεν χρεοκόπησε ούτε η ανταγωνιστικότητα. 
Αυτό δεν είναι ιδεοληψία των οπαδών του νεοφιλελευθερισμού, όπως κάποιοι ισχυρίζονται. Χώρες του πρώην υπαρκτού σοσιαλισμού, όπως η Ρωσία και χώρες που δοκίμασαν στην καμπούρα τους τα σοσιαλιστικά πειράματα, όπως όλη η Ανατολική Ευρώπη αλλά και χώρες που ακόμα δηλώνουν κομμουνιστικές όπως η Κίνα, όλες τους κάνουν ό,τι μπορούν για να βελτιώσουν την ανταγωνιστικότητά τους. Εμείς όμως τότε καταρρέαμε από πλευράς ανταγωνιστικότητας. 
Τώρα γυρίσαμε την τάση. Βελτιωθήκαμε σε όλους τους δείκτες διεθνούς κατάταξης κατά δεκάδες θέσεις. Και αυτό είναι μια αναμφίβολη επιτυχία που όλοι επικροτούν, ακόμα και εκείνοι που ασκούσαν –το ξέρετε- στη χώρα μας την πλέον αυστηρή κριτική. Οι μόνοι που δεν τη βλέπουν είναι οι λαϊκιστές σήμερα. Οι πάσης φύσεως λαϊκιστές. 
Η εξωστρέφεια και η επιχειρηματικότητα επίσης δεν χρεοκόπησαν. Όλες οι χώρες που έχουν αναπτυξιακά επιτεύγματα στο σύγχρονο κόσμο στηρίζονται στην εξωστρέφεια και στηρίζουν την επιχειρηματικότητα: από τη Φινλανδία ως το Ισραήλ, από τη Νορβηγία ως τη Δανία, για να πάρω χώρες αντίστοιχου μεγέθους με μας, αλλά και όλη η Ευρώπη, η Αμερική, ο Καναδάς, η Κίνα. Παντού η εξωστρέφεια και η επιχειρηματικότητα θεωρούνται αρετές μιας οικονομίας. Εδώ στο λεξιλόγιο του ΣΥΡΙΖΑ είναι νεοφιλελεύθερο ανάθεμα. 
Μπορούμε να συζητάμε θεωρητικά όσο θέλετε για τις αντίθετες ακρότητες του κρατισμού από τη μια πλευρά και του λεγόμενου νεοφιλελευθερισμού από την άλλη. Δεν έχω κανένα απολύτως πρόβλημα. Ξέρετε ,εμείς είμαστε αντίθετοι και με τα δυο. Εμείς πιστεύουμε στον κοινωνικό φιλελευθερισμό, την κοινωνική οικονομία της αγοράς. Εσείς έχετε το πρόβλημα ως αθεράπευτοι λαϊκιστές και θεωρείτε κάθε απομάκρυνση από έναν κρατισμό χρεοκοπημένο, ως δήθεν νεοφιλελεύθερη πολιτική. Κοιτάξτε όμως τι γίνεται στον υπόλοιπο κόσμο γύρω σας. Επιτέλους, πρέπει να ξυπνήσετε. 
Τώρα θα μιλήσω για ό,τι αληθινά χρεοκόπησε. Χρεοκόπησαν οι κοινωνίες του υπαρκτού σοσιαλισμού. Λυπάμαι που σας στενοχωρώ αλλά οι κοινωνίες που εφάρμοσαν τις αρχές που επικαλείστε σήμερα χρεοκόπησαν εδώ και είκοσι πέντε χρόνια με πάταγο. Και οι λαοί αυτών των χωρών -όπου κι αν πάτε σ’ αυτούς τους λαούς- δεν θέλουν ούτε να ακούσουν γι’ αυτή τη σκοτεινή εμπειρία τους. 
Βεβαίως και οι δυτικές οικονομίες και κοινωνίες της ελεύθερης αγοράς περνάνε κατά καιρούς τεράστια προβλήματα αλλά δεν χρεοκόπησαν συνολικά, όπως οι κοινωνίες του υπαρκτού σοσιαλισμού που εσείς ακόμα νοσταλγείτε. Χρεοκόπησε ακόμα ο κρατισμός στη Δύση. Εδώ και τριάντα χρόνια στις δυτικές κοινωνίες γίνονται συνεχώς αποκρατικοποιήσεις. Και όπου γίνονται στις δυτικές κοινωνίες κατά κανόνα αποδίδουν θεαματικά αποτελέσματα. Μερικές φορές, ναι, υπάρχουν προβλήματα. Μερικές φορές γίνονται υπερβολές. Αλλά κυρίαρχη τάση εδώ και τρεις δεκαετίες σε όλον τον κόσμο είναι, για παράδειγμα, οι αποκρατικοποιήσεις που στην Ελλάδα ήταν απαγορευμένη και έπαψε να είναι απαγορευμένη λέξη. 
Χρεοκόπησε και η αναδιανομή των δανεικών και η ευημερία που στηρίχθηκε σε δανεικά, γιατί ήταν ψευδαίσθηση ευημερίας. Χρεοκόπησε και η ανάπτυξη που στηρίχθηκε σε όλο και περισσότερα δανεικά, γιατί ήταν κίβδηλη ανάπτυξη. Όλα αυτά χρεοκόπησαν.
Σας στενοχωρώ και πάλι αλλά εσείς εκεί ονειρεύεστε να γυρίσετε εκ νέου τη χώρα: Στο να δημιουργούμε δήθεν κοινωνική πολιτική, όπως αυτά που είπατε πριν, με δανεικά. Στο να δημιουργούμε δήθεν πλεόνασμα που δεν παράγουμε και δεν υπάρχει. Στο να μοιράζουμε δανεικά όταν τότε είναι βέβαιο ότι οι ξένοι δανειστές θα σου γυρίσουν την πλάτη. Όλα αυτά, πρέπει να το καταλάβετε, έχουν τελειώσει για πάντα. 
Πουλάτε στο λαό ότι δήθεν φέρνετε κάποιο λαμπρό μέλλον. Όμως οι ιδέες σας ζουν σε ένα σκοτεινότατο παρελθόν. Μας λέτε ότι θέλετε να πάτε το λαό μπροστά. Πού τον πάτε; Πώς τον πάτε; Κοιτάζοντας πίσω; Εσείς δεν προσπαθείτε να φτιάξετε το μέλλον. Να το εμποδίσετε, όλα αποδεικνύουν ότι προσπαθείτε. 
Ιστορικό ορόσημο της χρεοκοπίας του λαϊκισμού σας θα είναι η ψήφιση του φετινού προϋπολογισμού. 
(Χειροκροτήματα από την πτέρυγα της Νέας Δημοκρατίας)
Μοιραία θα σας θυμίσω αυτά που λέγατε τέτοιον καιρό σ’ αυτήν εδώ την Αίθουσα πέρυσι, όταν ψηφίζαμε τον προϋπολογισμό της φετινής χρονιάς. Μάλλον δεν θέλετε να σας τα θυμίσω αλλά επιτρέψτε μου να σας στενοχωρήσω και πάλι. 
Λέγατε, λοιπόν, ότι δεν θα πάρουμε τη δόση των 33 δισεκατομμυρίων ευρώ. Λίγες μέρες αργότερα πήραμε τη δόση των 52 δισεκατομμυρίων ευρώ. Λέγατε ότι οι προβλέψεις του περσινού προϋπολογισμού ήταν στον αέρα, ότι δεν θα πιάσουμε το στόχο των δαπανών. Τον πιάσαμε και τον ξεπεράσαμε. Το στόχο των εσόδων, τον πιάσαμε και τον ξεπεράσαμε. Λέγατε ότι δεν θα ανακεφαλαιοποιήσουμε τις τράπεζες, ότι η ύφεση για το 2013 θα είναι πολύ μεγαλύτερη από το 4,5% που τότε υπολόγιζαν. Αποδείχθηκε ότι θα είναι μικρότερη και ίσως πέσει κάτω από το 4%. 
Φέτος, κάνοντας πως δεν θυμάστε τι λέγατε πέρυσι, ήρθατε και μας είπατε τα ίδια, ότι ο προϋπολογισμός μας θα είναι πάλι «στον αέρα». Είναι λόγια του αέρα αυτά. Και δεν υπάρχει ποτέ ευνοϊκός άνεμος για εκείνον που δεν ξέρει πού πηγαίνει. Τα ίδια λέτε κάθε χρόνο. Είστε τελικά πολύ προβλέψιμοι και είστε προβλέψιμοι γιατί δεν έχετε πολιτική, έχετε ιδεοληψίες. Δεν υπηρετείτε το δημόσιο συμφέρον έτσι, υπηρετείτε τις εμμονές σας. Δεν παράγετε πολιτική, παράγετε φανατισμό και θα σας το αποδείξω για να μη λέτε ότι σας αδικώ κιόλας. 
Σας ενόχλησε πάρα πολύ που μιλήσαμε για επιτυχίες της Ελλάδος τη χρονιά που πέρασε. Γενικά η αίσθηση ότι η Ελλάδα αρχίζει και σημειώνει κάποιες επιτυχίες, σας προκαλεί μεγάλο εκνευρισμό, καμμιά φορά σε όρια –θα έλεγα- πολιτικής υστερίας. Ακούτε τη λέξη «επιτυχία» και κάτι παθαίνετε. Αρχικά πήγατε να την ειρωνευτείτε, τώρα σας διαψεύδουν από παντού και προσπαθείτε απλά να αμφισβητήσετε τις επιτυχίες της χώρας. 
Θα σας θυμίσω δύο, τρία πράγματα, όπως ότι, για επιτυχίες δεν μιλήσαμε εμείς πρώτοι, μίλησε πρώτα ο διεθνής Τύπος, εκείνοι που μας καθύβριζαν προηγουμένως. Εκείνοι που μας είχαν τελειωμένους, ξαφνικά άρχισαν να διαπιστώνουν ότι στη Ελλάδα κάτι έχει γυρίσει, κάτι πάει καλύτερα. Εκείνοι μιλούσαν για grexit, δεν είναι δικιά μας η έκφραση, πράγμα που δεν το αμφισβητούσατε τότε καθόλου, αντίθετα, σας χαροποιούσε. Και τώρα που μιλάνε για grecovery, για επιστροφή δηλαδή της Ελλάδας σε τροχιά ανάκαμψης, σταθεροποίησης, αυτό σας προκάλεσε να δείχνετε –και το δείχνετε δυστυχώς- μεγάλη στενοχώρια. 
Δεν σας ενοχλούσε ότι μας είχαν τελειωμένους, σας ενόχλησε όταν άρχισαν να διαπιστώνουν ότι πετύχαμε να γυρίσουμε το καράβι και ότι του αλλάξαμε πορεία. 
Δεύτερον, θα σας πω και κάτι άλλο: Η ελληνική Κυβέρνηση, όχι μόνο είχε δικαίωμα, είχε υποχρέωση να χρησιμοποιήσει όλες τις ενδείξεις βελτίωσης για να αλλάξει την εικόνα της χώρας στο εξωτερικό. Αυτό έπρεπε να κάνουμε, αυτό κάναμε κι αλίμονο αν δεν το κάναμε. 
Όταν όλοι ανεξαρτήτως διαπιστώνουν ότι η Ελλάδα διορθώνει τις περισσότερες από τις νοσηρές της παθογένειες, ότι η Ελλάδα πέτυχε πολλά που δεν έχει πετύχει καμμία χώρα και ότι είναι σε πολύ καλύτερη θέση τώρα με ανοδική τροχιά, όταν όλοι αναγνωρίζουν αυτές τις επιτυχίες, γιατί μεμψιμοιρείτε; Γιατί γκρινιάζετε; Γιατί ειρωνεύεστε με κάθε τρόπο αυτό το λεγόμενο success story; Σας είπε κανείς ότι τελειώσαμε; Σας είπε κανείς ότι ζούμε στον παράδεισο, ότι θα τρώμε με χρυσά κουτάλια; Σας είπε κανείς ότι δεν έχουμε ακόμα μπροστά μας πολύ δρόμο για να βγούμε οριστικά από τα δύσκολα; Γιατί αμφισβητείτε τα προφανή που τα δέχονται όλοι οι άλλοι κι επικαλείστε κάθε επιμέρους κριτική που κάνουν οι άλλοι για την Ελλάδα, όταν ακόμα δεν έχουμε τελειώσει και δεν παραδέχεστε ποτέ κανένα εγκωμιαστικό σχόλιο γι’ αυτά τα οποία έχουμε ήδη πετύχει; Αυτό είναι κακοπιστία, είναι τύφλωση από ιδεοληψία.
Παρά τις προσπάθειες που κάνετε να δείξετε ένα άλλο πρόσωπο, συχνά θα έλεγα ότι παραμένετε κι ασυνάρτητοι. Για παράδειγμα, ένας εισηγητής, νομίζω, του ΣΥΡΙΖΑ, έκανε αρνητικό σχόλιο ότι πετύχαμε ένα νέο δανεισμό 240 δισεκατομμυρίων έναντι ενός χρέους 300 δισεκατομμυρίων. Βέβαια, ο νέος δανεισμός δεν είναι 240 δισεκατομμύρια, είναι πολύ λιγότερο, γύρω στα 170 δισεκατομμύρια, εκ των οποίων τα 30 δισεκατομμύρια δεν τα έχουμε πάρει ακόμα, αφορούν δανειακές ανάγκες των δύο επομένων ετών. Αυτό, όμως, είναι το λιγότερο, αν και αυτό κάτι δείχνει ως προς τους υπολογισμούς σας. Το πιο σοβαρό είναι άλλο: Παρέλειψε το μέλος αυτό του ΣΥΡΙΖΑ, ο Βουλευτής, να μας πει ότι κόψαμε 126 δισεκατομμύρια από το χρέος μας κι άλλα 20 από το μελλοντικό χρέος ως το 2020.
Και πετύχαμε αυτό το τεράστιο «κούρεμα» με παράλληλη αναχρηματοδότηση του χρέους. 
Παρέλειψε ακόμα να πει ότι σβήσαμε χρέος που είχε μέσο επιτόκιο 4,5% με 5,5% και σήμερα πληρώνουμε μέσο επιτόκιο 2,2%, κάτω από το μισό, ενώ τελευταία δανειστήκαμε με επιτόκιο 1%. Αυτά δεν τα είπε, γιατί αν τα έλεγε θα έπρεπε να αναγνωρίσει ότι έχουμε κάνει τη μεγαλύτερη αναδιάρθρωση χρέους που έχει γίνει ποτέ –όπως το λέω είναι- στην παγκόσμια Ιστορία. Όμως δεν υπάρχει το θάρρος για να το πείτε! 
Κάποιος άλλος, που ήταν και κεντρικός εισηγητής του ΣΥΡΙΖΑ, άρχισε να μας παρουσιάζει τα μεγάλα ακαδημαϊκά προβλήματα της οικονομικής ανάλυσης και ύστερα τα μεγάλα διαρθρωτικά προβλήματα της διεθνούς οικονομίας. Με μερικά από αυτά που είπε θα μπορούσα να συμφωνήσω, αν και τα είπε μισά. Και ξέρετε ότι καμμιά φορά οι μισές αλήθειες είναι ολόκληρα ψέματα… 
Θα σας δώσω ένα παράδειγμα. Θα θυμάστε ότι επί δεκαετίες η μόνιμη επωδός των αριστερών οικονομολόγων είναι πως στο παγκόσμιο καπιταλιστικό σύστημα, οι φτωχοί γίνονται φτωχότεροι και οι πλούσιοι πλουσιότεροι. Έλα, όμως, που τώρα το πιο συνταρακτικό φαινόμενο της παγκόσμιας οικονομίας είναι ότι σήμερα έχει γίνει το ακριβώς αντίθετο. Οι λεγόμενες χώρες BRICS, Βραζιλία, Ρωσία, Ινδία, Κίνα, Νότιος Αφρική, που πριν είκοσι χρόνια ανήκαν στο περιθώριο του παγκόσμιου οικονομικού συστήματος, τώρα αυξάνουν συνέχεια το μερίδιό τους στον παγκόσμιο πλούτο, ενώ την ίδια στιγμή ισχυρές –όπως τις ονομάσατε- μητροπόλεις του διεθνούς καπιταλισμού βλέπουν το δικό τους μερίδιο να μειώνεται. Πώς να το εξηγήσετε αυτό το τόσο παράδοξο για το λαϊκισμό σας; Και πώς να παραδεχθείτε ότι όλες αυτές οι χώρες προόδευσαν ακριβώς επειδή ανοίχτηκαν στις διεθνείς αγορές και εφάρμοσαν αρχές ελεύθερης οικονομίας; 
Όμως το πρόβλημα με αυτή τη συζήτηση είναι διαφορετικό, είναι μια άλλη συζήτηση. Εμείς στην Ελλάδα δεν καλούμαστε σήμερα να φτιάξουμε τον κόσμο και ύστερα να δούμε πώς θα φτιάξουμε τη χώρα μας. Γιατί αυτό μας εισηγούνται. Έχουν λύσεις -ή έτσι νομίζουν- για το πώς πρέπει να λειτουργήσει το παγκόσμιο οικονομικό σύστημα, η Ευρώπη, για όλα αυτά έχουν λύσεις, αλλά μπερδεύετε αυτές τις ιδεοληψίες με την πολιτική πραγματικότητα. Το πρόβλημα που αντιμετωπίζουμε είναι τελείως διαφορετικό σήμερα. Είναι το πώς θα σώσουμε σήμερα τη χώρα μας, όχι αφότου αλλάξει ο υπόλοιπος κόσμος. 
Μόνο αν σώσουμε τη χώρα μας, μόνο αν την κρατήσουμε στην Ευρώπη, θα μπορούμε να έχουμε τότε και μια ισχυρότερη παρέμβαση για το πώς θα μπορούσε να αλλάξει η Ευρώπη, όπως η παρέμβαση στην οποία αναφέρθηκε απόψε ο κ. Δένδιας για τα θέματα της παράνομης μετανάστευσης, όπου πραγματικά παίζει ηγετικό ρόλο αυτήν τη στιγμή η Ελλάδα μαζί με την Ιταλία, τη Μάλτα και άλλους νότιους, για να αλλάξει η νοοτροπία και η συμπεριφορά που έχουν οι ξένοι απέναντι στο ζήτημα αυτό. Το επαναλαμβάνω: εμείς πρέπει να σώσουμε τη χώρα μας, αλλά σήμερα, και όχι να συζητάμε πώς θα έπρεπε να είναι μια ιδεατή Ελλάδα σε έναν ιδανικό κόσμο. 
Αν μπορούσαμε να δανειστούμε απεριόριστα με μηδενικό κόστος, ασφαλώς θα κάναμε άλλα πράγματα. Όμως επειδή δεν υπάρχει κανείς να μας δανείσει και πολύ περισσότερο να μας χαρίσει, πρέπει να απεξαρτηθούμε από το δανεισμό, να βγάλουμε πρώτα πλεονάσματα και ύστερα να τα διευρύνουμε, για να καλύψουμε και τις δανειακές μας ανάγκες. Και αυτό είναι το σχέδιο που κάνουμε και σε αυτό έχουμε ήδη τις πρώτες σοβαρές επιτυχίες.
Επομένως εγώ βλέπω πρώτον, να υπάρχει το λάθος της κοσμοθεωρίας που τους οδηγεί να νοσταλγούν ό,τι ναυάγησε και να εμποδίζουν ό,τι πετυχαίνει. Δεύτερον, δίνετε τις λάθος απαντήσεις στα λάθος ερωτήματα. Υποτάσσετε την υποχρέωση να στηριχθεί η Ελλάδα ξανά στα πόδια της, στις ιδεοληψίες του να φτιάξει τον κόσμο ολόκληρο και μάλιστα με λάθος τρόπο. Και παγιδευμένοι στις εμμονές σας, γίνεστε και χαιρέκακοι για ό,τι πάει άσχημα και μισαλλόδοξοι για τις επιτυχίες της χώρας. Και αυτό σας εμποδίζει από το σωστό ρόλο της Αντιπολίτευσης, πολύ περισσότερο της κυβέρνησης, που θέλετε να ονειρεύεστε. 
Εμείς θα θέλαμε πολύ να είχαμε μπροστά μας μια σοβαρή Αντιπολίτευση, όμως, ούτε αυτό μπορεί να γίνει. Δεν αξιωθήκατε να ψηφίσετε καμμία διαρθρωτική αλλαγή, καμμία περικοπή σπατάλης μέχρι σήμερα. Θυμίζω απλά ότι όταν ήμασταν εμείς Αντιπολίτευση, εντάξει, ασκήσαμε μεν σκληρή κριτική σε χειρισμούς της τότε κυβέρνησης αλλά τις διαρθρωτικές αλλαγές που έγιναν τότε, όλες τις ψηφίσαμε και αρκετές από τις περικοπές της σπατάλης.
Δεν είχαμε ούτε ιδεοληψίες ούτε εμμονές ούτε μισαλλοδοξίες. Στο σημείο αυτό να σας θυμίσω και ορισμένα ψέματα, τα οποία συχνά μετατρέπονται σε ιστορίες τρόμου, ταράζουν την κοινωνία και τελικά πάντοτε διαψεύδονται. 
Ακούσαμε ότι θα φορολογηθούν τα ακίνητα με νέους μεγαλύτερους φόρους, που θα φτάνουν τα όρια της δήμευσης. Αποδείχτηκε ψέμα. Η συνολική επιβάρυνση των ακινήτων δεν θα είναι για την επόμενη χρονιά μεγαλύτερη από τη φετινή. Ίδια ακριβώς θα είναι με τις εξής μεγάλες βελτιώσεις:
Πρώτον, ότι το ’13 ο κόσμος πλήρωσε φόρους για τα τρία προηγούμενα χρόνια κι αυτό επιβάρυνε δυσβάσταχτα φέτος τη θέση του. Όμως, του χρόνου αυτό δεν θα υπάρχει. 
Δεύτερον, ότι το 75% των φορολογουμένων θα πληρώσει λιγότερα απ’ ό,τι το ’13. 
Τρίτον, ότι θα υπάρξει για πρώτη φορά διεύρυνση της φορολογικής βάσης κι αυτό γιατί οι περισσότεροι θα πληρώσουν λιγότερα.
Τέταρτον, ότι θα πρόκειται για ενιαίο φόρο ακινήτων πλέον και όχι για δύο διαφορετικούς φόρους και μάλιστα με προοδευτική κλιμάκωση. 
Πέμπτον, ότι δεν θα πληρώνεται πλέον από το λογαριασμό της ΔΕΗ. 
Έκτον, ότι θα είναι συγκριτικά από τους πιο χαμηλούς φόρους ακινήτων διεθνώς, που μελλοντικά θα γίνει και πλήρως ανταποδοτικός, αφού τουλάχιστον δική μου βαθιά πεποίθηση είναι ότι πρέπει να αποδοθεί στην τοπική αυτοδιοίκηση. 
Ακούσαμε άλλη μια ιστορία τέτοια, ότι τάχα θα απελευθερωθούν οι πλειστηριασμοί της πρώτης κατοικίας και θα χάσουν οι φτωχοί και οι άνεργοι τα σπίτια τους. Σύντομα θα αποδειχθεί και αυτό ψέμα. Οι κατοικίες των αδυνάμων, των ανέργων και των μεσαίων ασφαλώς, θα συνεχίσουν να είναι προστατευμένες. Το έχω πει και το επαναλαμβάνω, τόσο απλά. 
(Χειροκροτήματα από την πτέρυγα της Νέας Δημοκρατίας)
Αυτή είναι η δική μας θέση. Αφήστε που μας προκαλείτε να ψηφίσουμε κάτι όλοι μαζί σήμερα που εσείς στο παρελθόν, όποτε ήρθε στη Βουλή, ποτέ δεν το ψηφίσατε. Αρνηθήκατε και τώρα ξαφνικά το θυμηθήκατε! 
Ακούσαμε μετά ότι δήθεν θα κινδυνεύσουν οι καταθέσεις στις τράπεζες. Ο κ. Βενιζέλος έχει δίκιο και είναι έγκλημα αυτό, όχι μόνο που το είπατε, αλλά και να το είχατε υπονοήσει και μόνο είναι έγκλημα. Το αντίθετο ακριβώς συμβαίνει. Επειδή ακριβώς κεφαλαιοποιήσαμε τις τράπεζες, το ελληνικό τραπεζικό σύστημα είναι σήμερα το πιο θωρακισμένο και γι’ αυτό το κεφαλαιοποιήσαμε, όχι για να σώσουμε κανέναν τραπεζίτη αλλά για να διασφαλίσουμε πλήρως την ασφάλεια των καταθέσεων, τη ρευστότητα της οικονομίας, να στηριχθούν οι μικρομεσαίοι και η θέση της οικονομίας. Η επιστροφή της ρευστότητας είναι αλήθεια πως κάπως άργησε και για λόγους που δεν εξαρτώνται από εμάς. Αλλά τώρα ολοκληρώθηκε η κεφαλαιοποίηση και η ρευστότητα θα αρχίσει να αποκαθίσταται πολύ σύντομα. 
Το συμπέρασμα είναι πως κάθε μέρα ακούμε ιστορίες τρόμου που δεν ανταποκρίνονται στην πραγματικότητα και στη συνέχεια διαψεύδονται, αλλά εν τω μεταξύ δημιουργούν σύγχυση στην κοινή γνώμη και την αξιοποιούν αυτή τη σύγχυση οι πάσης φύσεως λαϊκιστές από την Αξιωματική Αντιπολίτευση και όχι μόνο, ενώ παράλληλα υπάρχουν κάθε μέρα επιβεβαιώσεις ότι η Ελλάδα σιγά-σιγά βρίσκει το δρόμο της και ανασηκώνεται στα πόδια της. Αλλά την αλήθεια αυτή συνεχώς την πυροβολούν, την ειρωνεύονται, την αμφισβητούν, την αποσιωπούν. Είναι απίστευτο το ότι κάποιοι δεν θέλουν η Ελλάδα να πάει καλύτερα! 
Ασχολούμαστε τώρα επί μήνες με το αν θα μπουν μερικές εκατοντάδες διοικητικοί υπάλληλοι των πανεπιστημιακών ιδρυμάτων σε διαθεσιμότητα. Τα περισσότερα ιδρύματα συμμορφώθηκαν με αυτήν την αλλαγή. Δύο αρνήθηκαν. Το ένα από τα δύο συμμορφώθηκε, αφού κινδύνευσε να χαθεί το εξάμηνο. Το άλλο μέχρι προχθές επέμενε. Τη στιγμή που στη χώρα μας ο ιδιωτικός τομέας έχει χάσει οκτακόσιες χιλιάδες θέσεις εργασίας, εμείς ασχολούμαστε μόνιμα με μερικές εκατοντάδες, πολλοί μάλιστα εκ των οποίων είναι συνεπώνυμοι και μην γελάτε γι’ αυτό. 
(Χειροκροτήματα από την πτέρυγα της Νέας Δημοκρατίας) 
Είναι συνεπώνυμοι στο Ίδρυμα της Παιδείας και του πνεύματος και της υποτιθέμενης αξιοκρατίας. Καταλαβαίνετε τι σημαίνει αυτό.
Κανονικά θα έπρεπε να τα βγάλουμε όλα αυτά στη φόρα, αλλά δεν θέλουμε να δυναμιτίσουμε το κλίμα.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Βγάλτε τα!
(Θόρυβος στην Αίθουσα)</Speech>
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Κυβέρνησης): Δεν θέλουμε. Στο φαύλο κύκλο της αντεκδίκησης δεν μπαίνουμε εμείς. Αλλά καταλαβαίνετε ακριβώς τι προνόμια υπερασπίζονται αυτοί που θέλουν να φτιάξουν τον κόσμο μεν, αλλά και να παραμένουν κολλημένοι στην Ελλάδα του χθες.
Καταλαβαίνετε τι εννοούν όταν λένε θα δώσουν περισσότερα κονδύλια στην υγεία, αλλά καταψηφίζουν το νόμο που φθηναίνει τα φάρμακα. 
(Χειροκροτήματα από την πτέρυγα της Νέας Δημοκρατίας)
Αν είναι ελεγχόμενη από εσάς τους ίδιους, την θέλετε την ανώτατη παιδεία. Αλλά τα θέλετε κλειστά τα πανεπιστήμια, αν δεν είναι, αν δηλαδή κινδυνέψετε να χάσετε τον έλεγχο. Αυτό δεν θα σας περάσει. Και αυτά όλα θα τα αλλάξουμε. Και πιστέψτε μας, θα τα αλλάξουμε όλα. 
(Χειροκροτήματα από την πτέρυγα της Νέας Δημοκρατίας)
Εμείς θα προχωρήσουμε σε πείσμα όλων αυτών των αντιστάσεων. 
Οι πέντε μεγάλες ανατροπές για τις οποίες σας μίλησα είναι, κυρίες και κύριοι συνάδελφοι, οι σημαντικότερες γιατί αποτελούν και τα πρώτα βήματα για να βγούμε από την κρίση με κυριότερα το πρωτογενές πλεόνασμα που ήδη πετύχαμε και την ανάκαμψη που αρχίζει. Τα επόμενα βήματα θα γίνουν την επόμενη χρόνια και θα είναι τα εξής: 
Θα λυθεί οριστικά το πρόβλημα της βιωσιμότητας του χρέους. Ήδη κόψαμε 126 δισεκατομμύρια, συζητάμε για καμμιά δεκαριά ακόμα για να φτάσουμε στο όριο που μας ζητούν ως το 2020. Αυτά θα εξασφαλιστούν κατά την υφιστάμενη συμφωνία που υπάρχει στα μέσα του χρόνου και αφού επιβεβαιωθεί το πρωτογενές πλεόνασμα της φετινής χρονιάς τον ερχόμενο Απρίλιο. Τι σημαίνει αυτό; Ότι αίρεται πλέον και η τελευταία αβεβαιότητα για την πορεία της χώρας, αβεβαιότητα που είναι πλέον τυπική, γιατί όταν έχεις «κουρέψει» 146 δισεκατομμύρια, δεν είναι πρόβλημα να κόψεις και άλλα 10 και μάλιστα με τους πιο ήπιους και εξασφαλισμένους τρόπους. 
Δεύτερον, θα δοθεί η πρώτη επιστροφή από το πρωτογενές πλεόνασμα το 2014 στην κοινωνία, πάλι κατά τα συμφωνημένα.
(Χειροκροτήματα από την πτέρυγα της Νέας Δημοκρατίας)
Πόσα ακριβώς θα είναι αυτά, θα το δούμε όταν βγει τον Απρίλιο το πρωτογενές πλεόνασμα. 
Αλλά προσέξτε: Αν δοθούν σε τριακόσιες χιλιάδες χαμηλοσυνταξιούχους διακόσια εκατομμύρια το χρόνο και στους ένστολους άλλα εκατό περίπου, αυτά φτάνουν τα τριακόσια εκατομμύρια.
(Χειροκροτήματα από την πτέρυγα της Νέας Δημοκρατίας)
Εκτιμούμε ότι θα περισσέψουν και άλλα για να βοηθήσουμε και άλλες κοινωνικές ομάδες. Και θα είναι η πρώτη σημαντική ανακούφιση σε συμπολίτες μας που αδικήθηκαν και που υποφέρουν. Και θα δώσει και σημαντική ενίσχυση στην κοινωνική συνοχή, πράγμα το οποίο ενοχλεί, εκνευρίζει τους λαϊκιστές, οι οποίοι πυροδοτούν την κοινωνική έκρηξη. Αλλά η κοινωνία δεν σας ακούει. Σας ακούει; Τριάντα με σαράντα ήταν απέξω περίπου σήμερα. 
(Χειροκροτήματα από την πτέρυγα της Νέας Δημοκρατίας)
Γι’ αυτό και δεν θέλετε να ακούσετε για το πρωτογενές πλεόνασμα, γιατί γνώριζαν ότι θα μας δώσει πόρους να επιστρέψουμε στην κοινωνία, να δώσουμε ελπίδα στην κοινωνία. Εσείς όμως τη θέλετε την κοινωνία σε απόγνωση. 
Είναι τελικά το πρωτογενές πλεόνασμα, κυρίες και κύριοι συνάδελφοι, η έμπρακτη απόδειξη αυτής της Κυβέρνησης πως η ανάκαμψη θα συνοδεύεται από μέτρα ανακούφισης. 
Δύο προβλήματα με τυραννούν μέρα-νύχτα: Η ανεργία από τη μία και οι κοινωνικές αδικίες που υπέστη ένας κόσμος ολόκληρος στη διαδρομή. Ε, η ανάκαμψη και το πρωτογενές πλεόνασμα νομίζω ότι ανοίγουν επιτέλους το δρόμο να διορθωθούν όλα αυτά. 
Τρίτον, η Ελλάδα θα βγει ξανά στις αγορές. Τα speads έχουν υποχωρήσει πολύ νωρίτερα και πολύ περισσότερο απ’ ό,τι οι πάντες υπολόγισαν. Και αυτό θα λύσει πολλά προβλήματα, αλλά κυρίως θα επιταχύνει και την επιστροφή της ρευστότητας στην ελληνική οικονομία, γιατί φθηνότερος και ομαλότερος δανεισμός για τη χώρα, σημαίνει ομαλότερος δανεισμός και για το τραπεζικό σύστημα, δηλαδή εξομάλυνση της προσφοράς ρευστότητας μέσα στη χώρα. Όλα αυτά θα επιταχύνουν την ανάκαμψη, θα επιταχύνουν τη μείωση της ανεργίας και θα φτιάξουν -εδώ είναι η ελπίδα μας- και πάλι πρωτογενές πλεόνασμα στο 2014.
Φέτος τους στόχους τους ξεπεράσαμε. Πρέπει να αγωνιστούμε να τους ξεπεράσουμε και του χρόνου, γιατί στο μεταξύ θα αρχίσουν να αποδίδουν οι διαρθρωτικές αλλαγές που βελτιώνουν την ανταγωνιστικότητα και που θεωρούνται μεγάλα βήματα απ’ όλους τους διεθνείς οργανισμούς. Μόνο οι λαϊκιστές –επαναλαμβάνω- το θεωρούν αυτό νεοφιλελεύθερο ανάθεμα. 
Ακόμα, καθώς ενισχύεται η αξιοπιστία της χώρας, αλλάζουμε και τη θέση μας μέσα στην Ευρώπη και στο διεθνή μας περίγυρο. Μόνο τους τελευταίους μήνες πετύχαμε δυο μεγάλες αλλαγές στην ευρωπαϊκή ατζέντα. 
Βάλαμε –το επαναλαμβάνω, γιατί έχει σημασία- ως προτεραιότητα δικιά μας στην ατζέντα, το ζήτημα της λαθρομετανάστευσης. Και σας θυμίζω ότι μέχρι πριν από λίγο στους ευρωπαϊκούς θεσμούς δεν τολμούσαν καν να πούν τη λέξη «λαθρομετανάστευση». Τώρα, μαζί με άλλες χώρες του Μεσογειακού Νότου, τη βάλαμε ως προτεραιότητα στην ατζέντα μας και τις τακτικές αποτροπής επιπλέον - που μέχρι σήμερα επίσης απαγορεύονταν- και την πολιτική μαζικών επαναπατρισμών. 
Να σας θυμίσω ακόμα ότι βάλαμε στην ατζέντα της Ευρώπης τις θαλάσσιες πολιτικές, αυτό που λέμε «μπλε ανάπτυξη», που συμπεριλαμβάνει και την ανάπτυξη των ενεργειακών κοιτασμάτων στην ΑΟΖ των κρατών-μελών, και έτσι δημιουργούμε σιγά-σιγά μιαν ομπρέλα στήριξης της ΑΟΖ αλλά και πολιτικές διμερούς συνεργασίας με γειτονικές χώρες ή με άλλες χώρες της περιοχής. 
Ως πρόσφατα η Ελλάδα αυτά τα θέματα δεν τολμούσε να τα αγγίξει και τώρα αναδεικνύει συμμαχίες και τοπικές συνεργασίες που συνεχώς ενισχύουν και βελτιώνουν τη θέση μας. Η Ελληνική Προεδρία τα έχει ήδη περιλάβει στην ατζέντα της και επισήμως πλέον, ανοίγοντας νέους δρόμους και για την Ελλάδα και για την Ευρώπη, αδιανόητους πριν από λίγο καιρό.
Κυρίες και κύριοι συνάδελφοι, εγώ πιστεύω ότι έγιναν πολλά πράγματα που τα θεωρούσαν άλλοι αδύνατα. Αυτό έλεγε, όπως άκουσα προχθές, ο αξέχαστος Νέλσον Μαντέλα. Έλεγε ότι το καινούργιο πάντα φαίνεται αδύνατο, μέχρι που να γίνει. 
Φέρνουμε την Ελλάδα στη σύγχρονη εποχή. Την κάνουμε φυσιολογικό κράτος. Ναι, καταλαβαίνω ότι αυτή η φράση σας ενοχλεί, γιατί δεν υπάρχει τίποτα φυσιολογικό για οποιαδήποτε χώρα του κόσμου απ’ αυτά τα οποία εσείς υποστηρίζετε. Δείτε επιτέλους ότι εμείς κάνουμε την οικονομία να αναπτύσσεται με θετικούς ρυθμούς, με επενδύσεις που έρχονται, αυτά που γίνονται εδώ και πολλά χρόνια σε όλον τον άλλον κόσμο και ήταν αδιανόητα για την Ελλάδα.
Υπάρχουν εκείνοι οι οποίοι φωνάζουν. Ήθελαν να μείνουμε σε μια νοοτροπία αυτιστικής κοινωνίας. Ήταν κολλημένοι σε ιδεοληψίες άλλων εποχών. Δεν θέλουν αποκρατικοποιήσεις. Τις θεωρούν ξεπούλημα. Μας κατηγορούν εμάς για ξεπούλημα, αλλά την ίδια στιγμή μας κατηγορούν ότι δεν έχουμε αποκρατικοποιήσει τίποτα. 
Μας κατηγορούν ότι κάνουμε ό,τι θέλουν οι δανειστές μας και την ίδια στιγμή μας κατηγορούν ότι ψηφίζουμε προϋπολογισμό που δεν έχει ακόμη την έγκριση των δανειστών μας. 
Μας κατηγορούν ότι υπερφορολογήσαμε τον κόσμο εκείνοι οι οποίοι στο πρόγραμμά τους έχουν την υπερφορολόγηση και της ακίνητης περιουσίας και των καταθέσεων και των άλλων περιουσιακών στοιχείων του Έλληνα, κάτι που σήμερα επιμελώς απεκρύβη. 
Μας κατηγορούν ότι δεν έχουμε σχέδιο. Ποιοι; Εκείνοι που άλλα έλεγαν πριν από τις εκλογές για το μνημόνιο, άλλα τώρα, άλλα μετά, άλλα η μια συνιστώσα, άλλα η άλλη συνιστώσα, άλλα μέσα στην Ελλάδα για το εάν θα μείνει η χώρα στο ευρώ, άλλα έξω από την Ελλάδα, στο Τέξας για παράδειγμα.
Και κατηγορούν ποιους; Αυτούς που πετυχαίνουν αλλαγές στον έναν τομέα μετά τον άλλον. Εμάς που πιάνουμε τον έναν στόχο μετά τον άλλον, που πετυχαίνουμε την αναβάθμιση της πιστοληπτικής ικανότητας της χώρας από τον έναν οίκο μετά τον άλλον, που αποσπούμε τη μια θετική κριτική για τη χώρα, από τον ένα διεθνή οργανισμό μετά τον άλλον.
Ναι, δεν έχουν γίνει όλα. Και ασφαλώς μένουν να γίνουν ακόμη πολλά, αλλά η Ελλάδα άρχισε να γίνεται –το ξαναλέω- χώρα φυσιολογική. Και ναι, την αλλαγή –το δέχομαι- δεν την έχει ζήσει ακόμα ο μέσος Έλληνας αλλά όλοι ξέρουμε ότι δεν είμαστε πια στο χείλος της αβύσσου, όπου βρεθήκαμε ενάμιση χρόνο πριν. Και ναι, η κοινωνία υποφέρει πολύ. Και ναι, η κοινωνία έχει κουραστεί πολύ, αλλά τώρα αλλάζει το κλίμα, αλλάζει η ψυχολογία. Υπάρχει ελπίδα.
Η ελπίδα από την ανάκαμψη που πλησιάζει, από την επιστροφή μέρους του πλεονάσματος που θα είναι χειροπιαστό για τον καθένα, η ελπίδα από την επιστροφή της ρευστότητας. 
Εξακολουθούμε να κάνουμε σκληρές διαπραγματεύσεις με την τρόικα. Είμαστε στον πιο δύσκολο ίσως και τον πιο σημαντικό -θα έλεγα- κόμβο που πρέπει να περάσουμε. Θα τα καταφέρουμε. Έχουμε περάσει και από άλλα πιο δύσκολα. Θα τα καταφέρουμε γιατί έχουμε ήδη επιτυχίες να δείξουμε. Θα τα καταφέρουμε γιατί έχουμε αποδείξει την αξιοπιστία της χώρας. Θα τα καταφέρουμε και ας έχουμε απέναντί μας μιαν Αντιπολίτευση που εύχεται και προσεύχεται αυτή τη φορά να μην υπάρξει λύση, όπως κάνατε τόσες φορές μέχρι τώρα. 
Κυρίες και κύριοι συνάδελφοι, από αυτό το Βήμα σήμερα σας καλώ όλους να αφήσουμε πίσω όλα αυτά και να κάνουμε μια νέα αρχή. Σας ζητώ απόψε να ψηφίσετε τον προϋπολογισμό του 2014, που βάζει για τα καλά τη χώρα σε ανοδική τροχιά. Σας ζητώ –το ζητώ απ’ όλους σας- να δείξετε ότι η Βουλή αυτή έχει το θάρρος και την ευθύνη να στηρίξει τη χώρα μας σε αυτή τη δύσκολη ώρα. 
Σας καλώ να δείξουμε όλοι μαζί ότι αφήνουμε πίσω εκείνα που μας κράτησαν πίσω και ότι ολοκληρώνουμε με θάρρος και αποφασιστικότητα ό,τι ξεκινήσαμε και ό,τι ήδη θεωρείται ως η πιο τολμηρή εξυγίανση χώρας και ως η πιο τολμηρή μεταρρύθμιση που έχει γίνει ποτέ. Σας καλώ να εδραιώσουμε την πεποίθηση του κόσμου ότι η Ελλάδα είναι πάλι όρθια και προχωράει μπροστά. Σας καλώ κυρίως να εδραιώσουμε την αυτοπεποίθηση του ελληνικού λαού ότι η Ελλάδα μπορεί πράγματι να γίνει μια φυσιολογική χώρα, με ανοιχτά τα φτερά της και σε πορεία ανάπτυξης. Σας καλώ να αφήσουμε όλοι πίσω μας μια για πάντα την μεμψιμοιρία, την ηττοπάθεια, το λαϊκισμό, τον κακό εαυτό μας. 
Πέρυσι ψηφίσαμε τον προϋπολογισμό που σταμάτησε την κατρακύλα της χώρας. Φέτος σας καλώ να ψηφίσουμε τον προϋπολογισμό που βάζει ξανά την Ελλάδα, τη χώρα μας, σε πορεία ανάκαμψης, ανάπτυξης, ελπίδας. Σας καλώ να πιστέψετε στον Έλληνα και στην Ελλάδα. 
Γιατί αυτό που στήνουμε είναι πίστη στη χώρα και στον λαό της. Όχι άλλες μεμψιμοιρίες. Όχι άλλες καθημερινές ιστορίες τρόμου. Όχι άλλες γκρίνιες. Όχι άλλος λαϊκισμός. Όχι άλλες κομματικές υστεροβουλίες, αναχρονιστικές εμμονές. Η Ελλάδα είναι για πράγματα άλλα, πιο μεγάλα. Δεν χωράει σε αυτές τις μικρότητες.
Σε ένα πράγμα μόνο συμφωνώ με τον κ. Τσίπρα: Υπάρχει η Ελλάδα του χθες και η Ελλάδα του αύριο. Εκείνος ας συνεχίσει να ζει στο χθες. Εμείς εδώ, ήδη χτίζουμε την Ελλάδα του αύριο. 
(Χειροκροτήματα από την πτέρυγα της Νέας Δημοκρατίας)
Σας καλώ να κάνουμε όλοι την υπέρβαση, να σηκώσουμε την Ελλάδα πιο ψηλά, πάνω από το τέλμα που είχε βυθιστεί για δεκαετίες. 
Πέρυσι πετύχαμε με πολλούς κόπους και θυσίες τις πέντε επαναστάσεις που σας ανέφερα. Σας καλώ για την επόμενη χρονιά να πάμε πέρα από την επανάσταση, να πετύχουμε την αληθινή ανάσταση της πατρίδας μας. 
Ευχαριστώ πολύ. 
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, η συζήτηση για τον κρατικό προϋπολογισμό και των προϋπολογισμών ορισμένων ειδικών ταμείων και υπηρεσιών οικονομικού έτους 2014 έφτασε στο τέλος της. 
Μίλησαν, εκτός από τους οκτώ γενικούς και δεκατέσσερις ειδικούς εισηγητές, εκατόν εβδομήντα οκτώ συνάδελφοι, Υπουργοί, Αναπληρωτές Υπουργοί και Υφυπουργοί. 
Κηρύσσεται περαιωμένη η συζήτηση επί του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014 και θα προχωρήσουμε στην ψηφοφορία. 
Σύμφωνα με τον Κανονισμό της Βουλής, άρθρο 123, παράγραφος 6, η ψήφιση του προϋπολογισμού γίνεται με ονομαστική ψηφοφορία που διεξάγεται ταυτοχρόνως και με χωριστούς καταλόγους και ψηφολέκτες για τα έσοδα και τις δαπάνες κάθε Υπουργείου.
Όπως είναι γνωστό, όλα τα Υπουργεία έχουν μόνο έξοδα, εκτός από το Υπουργείο Οικονομικών, που έχει και έσοδα με τον προϋπολογισμό. Συνεπώς για τα έσοδα του προϋπολογισμού θα διενεργηθεί ιδιαίτερη ψηφοφορία, ενώ για όλα τα Υπουργεία θα διενεργηθεί ψηφοφορία για τα έξοδά τους.
Επίσης, θα διενεργηθεί χωριστή ψηφοφορία για τα έξοδα της Προεδρίας της Δημοκρατίας.
Στον κρατικό προϋπολογισμό περιλαμβάνεται και ο προϋπολογισμός της Βουλής, ο οποίος δεν θα τεθεί και πάλι υπ’ όψιν του Σώματος, δεδομένου ότι ο προϋπολογισμός της Βουλής, όπως εγκρίθηκε από την Ολομέλεια του Σώματος στη συνεδρίαση της ΛΑ΄/18-11-2013, είναι κατά τον Κανονισμό και το Σύνταγμα υποχρεωτικά εκτελεστός και έχει καταχωρισθεί χωρίς καμμία μεταβολή στο γενικό προϋπολογισμό του κράτους, άρθρο 120, παράγραφος 6, του Κανονισμού της Βουλής.
Όπως προαναφέρθηκε, η ονομαστική ψηφοφορία θα διεξαχθεί, όπως επιβάλλει ο Κανονισμός, ταυτοχρόνως. Δηλαδή, κατά την εκφώνηση των ονομάτων των Βουλευτών από τους επί του καταλόγου συναδέλφους, οι ψηφολέκτες που θα οριστούν για τα έξοδα κάθε Υπουργείου, τα έξοδα της Προεδρίας της Δημοκρατίας και τα έσοδα του προϋπολογισμού, θα σημειώνουν την ψήφο που δίνεται από κάθε Βουλευτή στον χωριστό κατάλογο του Υπουργείου, για το οποίο ορίστηκαν. 
Εκείνοι, λοιπόν, που αποδέχονται τα έσοδα του προϋπολογισμού καθώς και τα έξοδα κάθε Υπουργείου και της Προεδρίας της Δημοκρατίας απαντούν «ΝΑΙ». Εκείνοι που δεν τα αποδέχονται, απαντούν «ΟΧΙ». Όσοι θέλουν να απαντήσουν «ΝΑΙ» για ορισμένα Υπουργεία ή «ΟΧΙ» αντιστοίχως, το διευκρινίζουν κατά την εκφώνηση του ονόματός τους.
Σας ενημερώνω ότι έχουν έρθει στο Προεδρείο τηλεομοιοτυπίες συναδέλφων σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους επί του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Παρακαλούνται να προσέλθουν επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και κ. Σταύρος Κοντονής από τον ΣΥΡΙΖΑ. 
Θα παρακαλέσω τους συναδέλφους των έξι πρώτων σειρών, της δεύτερης, της τρίτης και της τέταρτης πτέρυγας να παραχωρήσουν τις θέσεις τους στους ψηφολέκτες.
Παρακαλούνται να προσέλθουν οι ψηφολέκτες ως εξής:
Α) Για τα έσοδα του προϋπολογισμού οι κύριοι Εμμανουήλ Κόνσολας και Δημήτριος Γάκης.
Β) Για τα έξοδα:
1. Της Προεδρίας της Δημοκρατίας, οι κύριοι Κωνσταντίνος Καραγκούνης και Ιωάννης Αμανατίδης.
2. Του Υπουργείου Εξωτερικών, ο κ. Ανδρέας Ψυχάρης και η κ. Μαρία Τριανταφύλλου.
3. Του Υπουργείου Οικονομικών, οι κύριοι Απόστολος Βεσυρόπουλος και Δημήτριος Γελαλής.
4. Του Υπουργείου Εθνικής Άμυνας, οι κύριοι Δημήτριος Τσουμάνης και Χρήστος Μαντάς.
5. Του Υπουργείου Εσωτερικών, οι κύριοι Μενέλαος Βλάχβεης και Κωνσταντίνος Ζαχαριάς.
6. Του Υπουργείου Ανάπτυξης και Ανταγωνιστικότητας, ο κ. Γεώργιος Στύλιος και η κ. Ηρώ Διώτη.
7. Του Υπουργείου Παιδείας και Θρησκευμάτων, ο κ. Ιωάννης Πασχαλίδης και η κ. Μαρίνα Χρυσοβελώνη.
8. Του Υπουργείου Αθλητισμού και Πολιτισμού, ο κ. Χρίστος Δήμας και η κ. Κατερίνα Ιγγλέζη.
9. Του Υπουργείου Διοικητικής Μεταρρύθμισης και Ηλεκτρονικής Διακυβέρνησης, ο κ. Λάζαρος Τσαβδαρίδης και η κ. Ευαγγελία Αμμανατίδου-Πασχαλίδου.
10. Του Υπουργείου Υγείας, οι κύριοι Ιωάννης Καράμπελας και Ιωάννης Ζερδελής.
11. Του Υπουργείου Εργασίας, Κοινωνικής Ασφάλισης και Πρόνοιας, οι κυρίες Άννα-Μισέλ Ασημακοπούλου και Βασιλική Κατριβάνου.
12. Του Υπουργείου Αγροτικής Ανάπτυξης και Τροφίμων οι κύριοι Γεώργιος Γεωργαντάς και Ιωάννης Γκιόκας.
13. Του Υπουργείου Υποδομών, Μεταφορών και Δικτύων ο κ. Μάξιμος Σενετάκης και η κ. Ευσταθία Γεωργοπούλου-Σαλτάρη.
14. Του Υπουργείου Περιβάλλοντος, Ενέργειας και Κλιματικής Αλλαγής οι κύριοι Ιωάννης Κεφαλογιάννης και Μιχαήλ Κριτσωτάκης.
15. Του Υπουργείου Δικαιοσύνης, Διαφάνειας και Ανθρωπίνων Δικαιωμάτων οι κυρίες Ελένη Μακρή-Θεοδώρου και Παναγιώτα Δριτσέλη.
16. Του Υπουργείου Δημόσιας Τάξης και Προστασίας του Πολίτη οι κύριοι Βασίλειος Κικίλιας και Κωνσταντίνος Μπάρκας.
17. Του Υπουργείου Τουρισμού ο κ. Διονύσης Σταμενίτης και η κ. Αικατερίνη Μάρκου.
18. Του Υπουργείου Ναυτιλίας και Αιγαίου ο κ. Βασίλειος-Νικόλαος Υψηλάντης και η κ. Τσαμπίκα Ιατρίδη.
19. Του Υπουργείου Μακεδονίας και Θράκης οι κύριοι Νικόλαος Παναγιωτόπουλος και Δημήτριος Σαλτούρος.
Κύριοι συνάδελφοι, συμπληρώθηκαν οι δυάδες για τους ψηφολέκτες.
Παρακαλώ τις κυρίες και τους κυρίους ψηφολέκτες να λάβουν τις θέσεις τους.
Κυρίες και κύριοι συνάδελφοι, παρακαλώ ψηφίζοντας να μην αποχωρήσετε, γιατί μετά την ονομαστική ψηφοφορία για τα Υπουργεία και την Προεδρία της Δημοκρατίας, θα επακολουθήσει ψηφοφορία με έγερση για τους προϋπολογισμούς δημοσίων επενδύσεων και προσαρτημένων προϋπολογισμών περιφερειακών υπηρεσιών, καθώς και για τους προϋπολογισμούς των ειδικών ταμείων και υπηρεσιών που αναφέρονται στο άρθρο 2 του νομοσχεδίου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014». 
Παρακαλώ τους κυρίους συναδέλφους επί του καταλόγου να προχωρήσουν στην εκφώνηση των ονομάτων των συναδέλφων και ο συνάδελφος κ. Τζαμτζής θα επαναλαμβάνει το «ΝΑΙ» ή «ΟΧΙ» κάθε συναδέλφου που ψηφίζει. 
Καθίστε όλοι στις θέσεις, οι ψηφολέκτες είναι όλοι στις θέσεις τους.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Υπάρχει συνάδελφος που δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά και έχουν ως εξής:
(Να καταχωρισθούν οι σελ. 521 έως 522)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, σας ενημερώνω ότι έχει έλθει στο Προεδρείο επιστολή του συναδέλφου κ. Σπηλιωτόπουλου, ο οποίος μας γνωρίζει ότι απουσιάζει από την ψηφοφορία και ότι, αν ήταν παρών, θα ψήφιζε «ΝΑΙ».
Η επιστολή αυτή, η οποία εκφράζει πρόθεση ψήφου, θα καταχωρισθεί στα Πρακτικά της σημερινής συνεδρίασης, αλλά δεν συνυπολογίζεται στην καταμέτρηση των ψήφων, και έχει ως εξής:
(Να καταχωρισθεί η σελ. 524)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, τελείωσε η εκφώνηση του καταλόγου και κηρύσσεται περαιωμένη η ψηφοφορία για τον κρατικό προϋπολογισμό και των προϋπολογισμών ορισμένων ειδικών ταμείων και υπηρεσιών για το οικονομικό έτος 2014.
Παρακαλούνται οι κύριοι ψηφολέκτες να προβούν στην καταμέτρηση των ψήφων για την εξαγωγή του αποτελέσματος και να υπογράψουν τα σχετικά πρωτόκολλα, τα οποία θα παραλάβουν υπηρεσιακοί παράγοντες, για να ανακοινώσουμε στη συνέχεια το αποτέλεσμα της ψηφοφορίας και να καταχωρισθεί στα Πρακτικά.
(ΚΑΤΑΜΕΤΡΗΣΗ)
Στο μεταξύ όμως, κυρίες και κύριοι συνάδελφοι, για τη συντόμευση του χρόνου της συνεδρίασης, αν δεν έχετε αντίρρηση, θα παρακαλούσα να προχωρήσουμε με έγερση στην ψηφοφορία επί του προϋπολογισμού των δημοσίων επενδύσεων και των προσαρτημένων προϋπολογισμών, επί του προϋπολογισμού περιφερειακών υπηρεσιών, καθώς και επί των προϋπολογισμών των ειδικών ταμείων και υπηρεσιών οικονομικού έτους 2014.
Τα ειδικά ταμεία και οι υπηρεσίες είναι τα εξής:
1. Ταμείο Εθνικής Άμυνας.
2. Ταμείο Εθνικού Στόλου.
3. Ταμείο Αεροπορικής Άμυνας. 
4. Εθνικά Κληροδοτήματα. 
5. Υπηρεσία Κρατικών Λαχείων. 
6. Ταμείο Γεωργίας και Κτηνοτροφίας.
7. Κεφάλαια Σποροπαραγωγής.
8. Υπηρεσία Εγγείων Βελτιώσεων.
9. Ειδικός Λογαριασμός Εγγυήσεων Γεωργικών Προϊόντων. 
10. Επιτροπή Ανταγωνισμού.
11. Ρυθμιστική Αρχή Ενέργειας.
12. Επιτροπή Εποπτείας και Ελέγχου Παιγνίων. 
13. Ενιαία Ανεξάρτητη Αρχή Δημοσίων Συμβάσεων.
Ερωτάται η Βουλή: Δέχεται τον προϋπολογισμό δημοσίων επενδύσεων και των προσαρτημένων προϋπολογισμών οικονομικού έτους 2014;
Παρακαλώ, όσοι τον αποδέχονται να εγερθούν. 
(Εγείρονται οι αποδεχόμενοι)
Προφανώς ηγέρθησαν υπέρ της αποδοχής οι περισσότεροι. 
Συνεπώς η Βουλή παρεδέχθη. 
Ερωτάται επίσης η Βουλή: Δέχεται τον τακτικό προϋπολογισμό περιφερειακών υπηρεσιών οικονομικού έτους 2014;
Παρακαλώ, όσοι τον αποδέχονται να εγερθούν. 
(Εγείρονται οι αποδεχόμενοι)
Προφανώς ηγέρθησαν υπέρ της αποδοχής οι περισσότεροι. 
Συνεπώς η Βουλή παρεδέχθη. 
Ερωτάται η Βουλή: Δέχεται τους προϋπολογισμούς των ειδικών ταμείων και υπηρεσιών οικονομικού έτους 2014, τα οποία μνημόνευσα προηγουμένως και τα οποία αναγράφονται στο άρθρο 2 του νομοσχεδίου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014»;
Παρακαλώ, όσοι τον αποδέχονται να εγερθούν. 
(Εγείρονται οι αποδεχόμενοι)
Προφανώς ηγέρθησαν υπέρ της αποδοχής οι περισσότεροι. 
Συνεπώς η Βουλή παρεδέχθη.
Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας:
Συνολικά ψήφισαν διακόσιοι ενενήντα έξι (296) Βουλευτές.
Τα έσοδα του προϋπολογισμού αποδέχθηκαν εκατόν πενήντα τρεις (153) Βουλευτές, ενώ εκατόν σαράντα δύο (142) Βουλευτές τα καταψήφισαν και ένας (1) Βουλευτής δήλωσε «ΠΑΡΩΝ».
(Ζωηρά χειροκροτήματα)
Τα έξοδα των Υπουργείων Εξωτερικών, Οικονομικών, Εθνικής Άμυνας, Εσωτερικών, Ανάπτυξης και Ανταγωνιστικότητας, Παιδείας και Θρησκευμάτων, Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης, Υγείας, Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων, Δημοσίας Τάξης και Προστασίας του Πολίτη, Τουρισμού, Ναυτιλίας και Αιγαίου, Μακεδονίας και Θράκης αποδέχθηκαν εκατόν πενήντα τρεις (153) Βουλευτές, ενώ εκατόν σαράντα δύο (142) τα καταψήφισαν και ένας (1) Βουλευτής δήλωσε «ΠΑΡΩΝ».
Τα έξοδα της Προεδρίας της Δημοκρατίας απεδέχθησαν εκατόν πενήντα τρεις (153) Βουλευτές, ενώ εκατόν σαράντα δύο (142) τα καταψήφισαν και ένας (1) Βουλευτής δήλωσε «ΠΑΡΩΝ».
(Τα πρωτόκολλα της ψηφοφορίας θα καταχωρίζονται στα Πρακτικά της σημερινής συνεδρίασης και έχουν ως εξής:
(Να καταχωρισθούν τα πρωτόκολλα 530α΄, 530β΄, 530γ΄, 530δ΄, 530ε΄, 530στ΄, 530ζ΄, 530η΄, 530θ΄, 530ι΄, 530κ΄, 530λ΄, 530μ΄, 530ν΄, 530ξ΄, 530ο΄, 530π΄, 530ρ΄, 530σ΄, 530τ΄)
Συνεπώς το σχέδιο νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2014» έγινε δεκτό σε μόνη συζήτηση, κατά τον Κανονισμό της Βουλής και έχει ως εξής:
(Να καταχωρισθεί το κείμενο του νομοσχεδίου 530φ΄)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Ευάγγελος Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, με την ψηφοφορία που διεξήχθη και την ανακοίνωση του αποτελέσματος περαιώθηκε η συζήτηση επί του κρατικού προϋπολογισμού.
Παρακαλώ να εξουσιοδοτήσετε το Προεδρείο για την υπ’ ευθύνη του επικύρωση των Πρακτικών των συνεδριάσεων της 3ης, 4ης, 5ης, 6ης και 7ης Δεκεμβρίου 2013, στις οποίες περιλαμβάνεται η συζήτηση και ψήφιση του προϋπολογισμού του οικονομικού έτους 2014.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΟΣ (Ευάγγελος –Βασίλειος Ι. Μεϊμαράκης): Συνεπώς παρεσχέθη η ζητηθείσα εξουσιοδότηση.
Θα ήθελα να ευχαριστήσω το προσωπικό της Βουλής και όλους όσοι συνέβαλαν σε αυτές τις επιτυχημένες συνεδριάσεις με κοπιώδη προσπάθεια.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 1.11΄ λύεται η συνεδρίαση για την προσεχή Δευτέρα 9 Δεκεμβρίου 2013 και ώρα 18.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                  ΟΙ ΓΡΑΜΜΑΤΕΙΣ 
Τελευταία Αποθήκευση:	20/12/2013 7:42:00 μμ	Από:	Σκότη Δέσποινα
Εκτυπώθηκε:	20/12/2013 7:30:00 μμ</body>
</html>