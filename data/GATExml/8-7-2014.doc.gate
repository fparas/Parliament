<html><head><meta name="cp:revision" content="4"><meta name="date" content="2015-01-08T22:47:00Z"><meta name="Company" content="OTS"><meta name="Keywords" content=""><meta name="meta:word-count" content="73638"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="73638"><meta name="dcterms:created" content="2014-07-17T11:11:00Z"><meta name="dcterms:modified" content="2015-01-08T22:47:00Z"><meta name="Last-Modified" content="2015-01-08T22:47:00Z"><meta name="Last-Save-Date" content="2015-01-08T22:47:00Z"><meta name="meta:character-count" content="419739"><meta name="Template" content="Normal.dotm"><meta name="meta:save-date" content="2015-01-08T22:47:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2015-01-08T22:47:00Z"><meta name="Edit-Time" content="15000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-07-17T11:11:00Z"><meta name="meta:last-author" content="Fotis Paraschiakos"><meta name="Comments" content=""><meta name="Creation-Date" content="2014-07-17T11:11:00Z"><meta name="xmpTPg:NPages" content="408"><meta name="resourceName" content="8-7-2014.doc"><meta name="Last-Author" content="Fotis Paraschiakos"><meta name="w:comments" content=""><meta name="Character Count" content="419739"><meta name="Page-Count" content="408"><meta name="Revision-Number" content="4"><meta name="extended-properties:Template" content="Normal.dotm"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="408"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>1
ΣΥΝΕΔΡΙΑΣΗ 8/7/14(απόγευμα)
 ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΑΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΣ 2014
ΣΥΝΕΔΡΙΑΣΗ ΙΓ΄
Τρίτη  8 Ιουλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν φοιτήτριες - μέλη της ομάδας Ελληνοαμερικανών φοιτητών ΑΧΕΠΑ, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
5. Ανακοινώνεται ότι, κατά τη σημερινή συνεδρίαση η ονομαστική ψηφοφορία θα διεξαχθεί με πιλοτική εφαρμογή του ηλεκτρονικού συστήματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών και ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ρυθμίσεις Ποινικού και Σωφρονιστικού Δικαίου και άλλες διατάξεις», σελ. 
2. Αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς επί της αρχής των άρθρων 1, 2, 3, 5, 6, 7, 8 (παλαιό 9), 9 (παλαιό 10), 10 (παλαιό 11), 13 (παλαιό 14), 14 (παλαιό 15), 16 (παλαιό 17), 17 (παλαιό 18), 18 (παλαιό 19), 19 (παλαιό 20), 22 (παλαιό 23), 38 (παλαιό 39), 39 (παλαιό 40), 41 (παλαιό 42) και 42 (παλαιό 43) και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, σελ. 
3. Ονομαστική ψηφοφορία επί της αρχής, των άρθρων 1, 2, 3, 5, 6, 7, 8 (παλαιό 9), 9 (παλαιό 10), 10 (παλαιό 11), 13 (παλαιό 14), 14 (παλαιό 15), 16 (παλαιό 17), 17 (παλαιό 18), 18 (παλαιό 19), 19 (παλαιό 20), 22 (παλαιό 23), 38 (παλαιό 39), 39 (παλαιό 40), 41 (παλαιό 42) και 42 (παλαιό 43) και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, σελ. 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.
ΟΜΙΛΗΤΕΣ
Α. Επί διαδικαστικού θέματος:
ΑΘΑΝΑΣΙΟΥ Χ. , σελ.
ΓΙΑΝΝΑΚΑΚΗ Μ. , σελ.
ΔΡΑΓΑΣΑΚΗΣ Ι. , σελ.
ΔΡΙΤΣΑΣ Θ. , σελ.
ΚΑΤΡΙΒΑΝΟΥ Β. , σελ.
ΚΟΥΤΣΟΥΚΟΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΝΕΡΑΝΤΖΗΣ Α. , σελ.
ΠΙΠΙΛΗ Φ. , σελ.
ΣΤΑΜΠΟΥΛΗ Α. , σελ.
ΤΑΜΗΛΟΣ Μ. , σελ.
ΤΖΑΜΤΖΗΣ Ι. , σελ.
ΤΡΙΑΝΤΑΦΥΛΛΟΣ Κ. , σελ.
ΥΨΗΛΑΝΤΗΣ Β. , σελ.
ΨΥΧΑΡΗΣ Α. , σελ.
Β. Επί προσωπικού θέματος:
ΔΙΑΜΑΝΤΟΠΟΥΛΟΣ Ε. , σελ.
ΔΡΑΓΑΣΑΚΗΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΖΑΜΤΖΗΣ Ι. , σελ.
ΥΨΗΛΑΝΤΗΣ Β. , σελ.
Γ. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΑΘΑΝΑΣΙΟΥ Χ. , σελ.
ΓΙΑΝΝΑΚΑΚΗ Μ. , σελ.
ΔΑΒΑΚΗΣ Α. , σελ.
ΔΙΑΜΑΝΤΟΠΟΥΛΟΣ Ε. , σελ.
ΔΡΙΤΣΑΣ Θ. , σελ.
ΚΑΤΡΙΒΑΝΟΥ Β. , σελ.
ΚΟΥΤΣΟΥΚΟΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΝΕΡΑΝΤΖΗΣ Α. , σελ.
ΠΑΝΟΥΣΗΣ Ι. , σελ.
ΣΤΑΜΠΟΥΛΗ Α. , σελ.
ΤΖΑΜΤΖΗΣ Ι. , σελ.
ΤΡΙΑΝΤΑΦΥΛΛΟΣ Κ. , σελ.
ΥΨΗΛΑΝΤΗΣ Β. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ ΙΓ΄
Τρίτη 8 Ιουλίου 2014
Αθήνα, σήμερα στις 8 Ιουλίου 2014, ημέρα Τρίτη και ώρα 10.12΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α΄ σύνθεση) για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ρυθμίσεις Ποινικού και Σωφρονιστικού Δικαίου και άλλες διατάξεις». 
Σας υπενθυμίζω ότι στις 13.00΄ θα διεξαχθεί η ονομαστική ψηφοφορία επί της αρχής, των άρθρων και του συνόλου του νομοσχεδίου που έχει κατατεθεί από Βουλευτές του ΣΥΡΙΖΑ.
Κυρία Σταμπουλή, χθες είχαμε κάνει μια μικρή τροποποίηση του χρόνου, επομένως, αν χρειαστείτε, μπορείτε να μιλήσετε μέχρι δέκα λεπτά, μια και είστε και η τελευταία ομιλήτρια.
Τον λόγο έχει η κ. Σταμπουλή.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, ειλικρινά δεν έχει νόημα να επαναλάβω για πολλοστή φορά, όχι την κριτική αλλά την καταγγελία του νομικού ανοσιουργήματος που θα ψηφίσει η συγκυβέρνηση αγνοώντας τη γενική κατακραυγή, όπως αγνοεί την κατακραυγή και για τα άλλα ολέθρια μέτρα εξόντωσης του ελληνικού λαού, εξαθλίωσης των κατοίκων αυτής της χώρας τα οποία παίρνει εδώ και τέσσερα χρόνια η ίδια συγκυβέρνηση με άλλο μείγμα. 
Η κατακραυγή αυτή είναι εξίσου αληθινή από όπου κι αν προέρχεται, διότι το περιεχόμενο της έχει σημασία, όπως το περιεχόμενο έχει σημασία και για να χαρακτηριστεί ή όχι μια ερώτηση ή ένα σχόλιο «κουτσομπολιό» -αναφέρομαι στα χθεσινά τώρα αλλά δεν μπορώ να μην αναφερθώ- και όχι το αν γίνεται σύμφωνα με τον Κανονισμό ή κατά μια μικρή παρέκβαση.
Κανένας Κανονισμός δεν δίνει σε κανέναν Προεδρεύοντα το δικαίωμα να απευθύνει χαρακτηρισμούς όπως αυτοί που εκτοξεύτηκαν εδώ μέσα και στη συνέχεια αντί συγγνώμης να παρακωλύει τη δευτερολογία τριών συναδέλφων της Αξιωματικής Αντιπολίτευσης, όπως και αυτής που προσεβλήθη με το χαρακτηρισμό «κουτσομπολιό». Η επίδειξη κακής ποιότητας «τσαμπουκά» προς την Αξιωματική Αντιπολίτευση από Αντιπρόεδρο που έχει γράψει «ιστορία» ως Πρόεδρος επιτροπών στις οποίες δεν κατορθώθηκε η συγκάλυψη των ευθυνών του κυβερνητικού εταίρου, αν και επιδιώχθηκε από αυτά τα μέσα, είναι απλώς απαράδεκτη.
Στο νομοσχέδιο, τώρα, επαναλαμβάνω ότι πρόκειται για ανοσιούργημα, ένα νομοθέτημα που προβλέπει τη μεταγωγή καταδίκων και υποδίκων σε φυλακές τύπου Γ΄ από ένα όργανο ειδικής δικαιοδοσίας, απέναντι στις αποφάσεις του οποίου η προσφυγή δεν έχει ανασταλτικό χαρακτήρα αλλά ακόμη κι αν κερδηθεί, υπάρχει η δυνατότητα να επαναληφθεί η ίδια απόφαση για τη μεταγωγή με άλλη δικαιολογία. Και μπήκε σαν ευνοϊκή τροπολογία η δυνατότητα και άλλης προσφυγής. Ω, τι μεγαλοψυχία! Κι ενώ είναι σαφέστατα τα δικαιώματα που θα παραβιάζονται -θα «περιορίζονται» μας λέτε κομψά, κύριε Υπουργέ- παραμένουν ασαφέστατα αν και ουσιωδέστατα τα δικαιώματα που ο κακού γούστου συνήγορος των δήθεν ευνοϊκών αλλαγών κατόπιν ενεργειών του –δεν είναι εδώ να με ακούσει αλλά δεν πειράζει- θεωρεί ότι δεν παραβιάζονται. Αλλά ούτε και ο ίδιος είναι πολύ βέβαιος, γι’ αυτό ζητά άκουσον-άκουσον προφορική διαβεβαίωση ότι τα δικαιώματα αυτά δεν θα παραβιάζονται.
Δεν θέτει καν ζήτημα αιτιολογικής έκθεσης, στην οποία θα μπορούσε να αναφέρεται αυτή η πρόθεση με κάποια εγκυρότητα και κάνει ότι ξεχνά την προοπτική εσωτερικού κανονισμού, τον οποίο θα συντάξετε εσείς, κύριε Υπουργέ, βεβαίως σύμφωνα με το δικό σας πνεύμα με το οποίο συντάξατε και το νόμο. Αυτό το πνεύμα διαφαίνεται περίτρανα στα άρθρα 14, πρώην 15 και 15 πρώην 16, που παρέχουν σε αστυνομικούς, εξωτερικούς φρουρούς και σεκιουριτάδες -ό,τι μας προκύψει- τη δυνατότητα να πυροβολούν στο ψαχνό μέσα και έξω από τη φυλακή σε απροσδιόριστη ακτίνα και χωρίς προειδοποίηση. Προσπαθούν να μας πείσουν ότι έχει κάποια σημασία αν η μεταγωγή του κατάδικου ή του υπόδικου στη φυλακή τύπου Γ΄ γίνεται για δύο ή για τέσσερα χρόνια κατ’ αρχάς, τη στιγμή που η παράτασή της ανά διετία δεν έχει όριο προς τα πάνω και ο εγκλεισμός στο κολαστήριο μπορεί μια χαρά να κρατήσει μέχρι την πλήρη έκτιση της ποινής. Είναι έτσι ή δεν είναι;
Περιγράφονται πολύ καλά όλα αυτά στο κείμενο των γονέων συγκεκριμένων φυλακισμένων, που είναι προφανές ότι προορίζονται για τις φυλακές τύπου Γ΄. Σας το καταθέτω για τα Πρακτικά.
(Στο σημείο αυτό η Βουλευτής κ. Αφροδίτη Σταμπουλή, καταθέτει για τα Πρακτικά το προαναφερθέν έγγραφο, το οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ή μήπως και αυτοί είναι…</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Ποιών γονέων για να ξέρουμε;</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Να τους δείτε.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όχι, όχι, να μας πείτε.</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Να πάρετε το κείμενο. «Γονείς, συγγενείς και αλληλέγγυοι» υπογράφεται, να το πάρετε.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Ποιοι είναι; Οι Πυρήνες της Φωτιάς;</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Να το πάρετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ! Μισό λεπτό. Κύριε συνάδελφε, αν η ομιλήτρια επιθυμεί να διακοπεί, θα διακοπεί, θα θέσετε το ερώτημα και θα σας απαντήσει. Αν δεν επιθυμεί…</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Να το πάρετε!</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Απλώς, όταν καταθέτουν να λένε και τι περιέχουν, να λαμβάνουμε γνώση.</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Να το πάρετε το κείμενο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δικαίωμα του Βουλευτή είναι να χειριστεί το έγγραφο όπως θέλει.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Εκτός, λοιπόν, εάν αυτοί οι γονείς, οι συμπολίτες μας, άνθρωποι οι οποίοι προσφέρουν στην κοινωνία και δεν έχουν καμμία καταδίκη από τις αρχές είναι και αυτοί δεύτερης κατηγορίας με τους οποίους δεν πρέπει να συνδιαλεγόμαστε, διότι σε μια κοινωνία, σε μια χώρα όπου υπάρχουν δεύτερης κατηγορίας κρατούμενοι, προφανώς υπάρχουν και δεύτερης κατηγορίας ελεύθεροι. Το ένα φέρνει το άλλο. Αυτό καταγγέλλουμε τόσες μέρες. Είναι δεύτερης κατηγορίας οι γονείς αυτών των παιδιών και δεν έχουν δικαίωμα να εισέρχονται στο ναό της δημοκρατίας, στον οποίο μπορούν να κυκλοφορούν εισαγγελείς της χούντας, αντιπρόσωποι του Λεπέν και σκοτεινοί τύποι που συναλλάσσονται με ρατσιστές μαχαιροβγάλτες. Να είστε περήφανοι όλοι οι υπόλοιποι που συνεργάζεστε μαζί τους.
Πώς μπορούν να γίνονται σεβαστά τα δικαιώματα των μέσα, όταν για τους έξω, για όσους δεν έχουν ακόμα καταβροχθιστεί από την ανεργία μόνο η καταστολή υπάρχει σαν απάντηση και στο πιο δίκαιο αίτημα όταν οι μισοί, λίγο λιγότεροι, ακόμα περισσότεροι εργαζόμενοι βρίσκονται ντυμένοι στο χακί ήδη; Τους αφήνουν να ξεχάσουν από πότε τους φόρεσαν το χακί και κάνουν ότι ξεχνούν ότι κάποτε πρέπει και να τους το βγάλουν αυτοί που τους το φόρεσαν. Εδώ δεν βλέπουμε να διαφωνεί το δεκανίκι της Νέας Δημοκρατίας, το ΠΑΣΟΚ, φτύνοντας έτσι στο παρελθόν του, πολύ μακρινό έτσι και αλλιώς.
Τώρα όσον αφορά στην εκπρόθεσμη τροπολογία του Υπουργείου Εσωτερικών, έχουμε τρία άρθρα με τρεις εμβαλωματικές λύσεις σε αντίστοιχα προβλήματα που δημιούργησε η χρονίως «αρπακολλατζίδικη» πολιτική της συγκυβέρνησης σε σοβαρότατα ζητήματα.
Έτσι, στο πρώτο άρθρο «Πρόγραμμα Εθελοντικής Ενδοαυτοδιοικητικής Κινητικότητας» όχι μόνο δίνεται παράταση στην παράταση, με τροπολογία της τροπολογίας, όχι μόνο με τροπολογία της παραγράφου του άρθρου, όπως τροποποιήθηκε με άλλη παράγραφο άλλου άρθρου, απαλείφεται η αναφορά στο οικείο υπηρεσιακό συμβούλιο αλλά και μπαίνουν στην εθελοντική ενδοαυτοδιοικητική κινητικότητα και οι υπάλληλοι των αποκεντρωμένων διοικήσεων. 
Από πότε, κύριε Υπουργέ των Εσωτερικών, που δεν είστε εδώ, οι αποκεντρωμένες διοικήσεις ανήκουν στην τοπική αυτοδιοίκηση; Έπαψαν να είναι κανονικές κρατικές υπηρεσίες χωρίς σχέση με κανενός είδους αυτοδιοικητικές εκλογές; Τα έχετε μπερδέψει τόσο ή συμβαίνει κάτι άλλο; Θα ήταν αστείο, αν δεν ήταν τραγικό. Και είναι τραγικό, γιατί όλο αυτό το μπέρδεμα εμπλέκεται με τις προσχεδιασμένες, προαποφασισμένες, προαπαιτούμενες μερικές χιλιάδες απολύσεις. 
Στο δεύτερο άρθρο, αφού αφήσατε και πάλι να περάσει όχι ο Ιούνιος αλλά και ο μισός Ιούλιος και ανακαλύψατε ότι οι περιφέρειες που ελέγχουν περιφερειάρχες της συγκυβέρνησης -η οποία καμάρωνε πριν λίγες εβδομάδες, γιατί δεν τις άλωσε ο κακός ΣΥΡΙΖΑ- δεν κατόρθωσαν για άλλη μια φορά να ολοκληρώσουν τους διαγωνισμούς για τη μεταφορά των μαθητών το σχολικό έτος 2014-2015. Και τι λύση βρίσκετε; Να γίνεται κατ’ εξαίρεση ανάθεση στους προσωρινούς μειοδότες από την οικονομική επιτροπή, ώστε να καλυφθεί η αναγκαιότητα της μεταφοράς μέχρι το τέλος του Φεβρουαρίου 2015. Ή αν ούτε προσωρινοί μειοδότες έχουν αναδειχθεί, να γίνεται πρόχειρος διαγωνισμός από την οικονομική επιτροπή ακόμη και στις 5 και 10 Αυγούστου, να γίνεται με οποιονδήποτε τρόπο οποιαδήποτε ανάθεση τέλος πάντων, αρκεί να μη μείνουν τα παιδιά χωρίς μεταφορά και όλα αυτά διατηρώντας σε ισχύ την ελεεινή κοινή υπουργική απόφαση, η οποία από πέρυσι αποκλείει σημαντικό αριθμό μαθητών από τη δυνατότητα δωρεάν μεταφοράς. 
Η τρίτη τροπολογία, επίσης έρχεται να μπαλώσει ένα πρόβλημα που οι χειρισμοί σας δημιούργησαν. Επαναφέρει στην αρμοδιότητα της Αποκεντρωμένης Διοίκησης Μακεδονίας-Θράκης χερσαία σημεία εισόδου και εξόδου και συγκεκριμένα αυτού του Προμαχώνα Συντικής και αυτό του Ορμενίου Ορεστιάδας. 
Παραχωρήθηκαν στους δήμους για να είναι πιο περιποιημένοι οι χώροι, για να καθαρίζονται, για να συντηρούνται. Εννοείται ότι ως συνήθως δεν παραχωρήθηκαν οι αντίστοιχοι πόροι και λίγα χρόνια μετά οι δήμοι βρίσκονται να έχουν πληρώσει σημαντικά ποσά σε εργολάβους καθαριότητας, διότι παράλληλα δούλεψε το σύστημα του ελλιπούς προσωπικού, της μη δυνατότητας προσλήψεων και των αναθέσεων σε εργολάβους. Βρίσκονται χρεωμένοι ακόμα και με το αντίτιμο του ρεύματος των αστυνομικών τμημάτων. Βεβαίως και θέλουν να απαλλαγούν από αυτό το φορτίο και βεβαίως και πρέπει να τους καταβληθούν τα ποσά που ήδη χρωστάνε. 
Επειδή, λοιπόν, μπαλώνετε καταστάσεις που σαφώς εδώ που φτάσαμε πρέπει να μπαλωθούν αλλά δεν έπρεπε καν να είχαν δημιουργηθεί, εμείς αναγκαστικά θα ψηφίσουμε «παρών» σε αυτήν την τροπολογία, με όλη αυτήν την πολύ σκληρή κριτική, την οποία κάνουμε στις πολιτικές οι οποίες οδήγησαν στο να είναι αναγκαία αυτού του είδους τα μπαλώματα. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Ολοκληρώθηκε ο κατάλογος των ομιλητών. 
Κυρίες και κύριοι συνάδελφοι, γίνεται γνωστό στο Τμήμα ότι από τη Χρυσή Αυγή ορίζεται ως ειδικός αγορητής ο Βουλευτής Β’ Θεσσαλονίκης κ. Ζησιμόπουλος και ως Κοινοβουλευτικός Εκπρόσωπος ο κ. Αρβανίτης Μιχαήλ, Βουλευτής Αχαΐας. 
Κύριε Υπουργέ, έχετε τον λόγο, κατά τον Κανονισμό της Βουλής, για δέκα λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Θα ξεκινήσω με δύο διατάξεις για τις οποίες έγινε πολύς θόρυβος και στη συνέχεια θα κάνω μια γενικότερη τοποθέτηση εν όψει του ότι ετέθησαν αυτά τα θέματα χθες σχετικά με το άρθρο 43 που ήδη έγινε 42. 
Η διάταξη αυτή, αναφέρεται στις χρήσεις των καταστημάτων που βρίσκονται στο Αρσάκειο Μέγαρο -γιατί έγινε χθες μεγάλη συζήτηση για την αλλαγή χρήσης- και στη Στοά του Ορφέα, στη Στοά του Βιβλίου, δηλαδή στο κτηριακό συγκρότημα όπου στεγάζεται το Συμβούλιο της Επικρατείας. Ο ν. 2073/92 που είναι σχετικός με τη μεταστέγαση του Συμβουλίου της Επικρατείας από το κτήριο της Βουλής στο Αρσάκειο Μέγαρο προέβλεπε περιορισμένο αριθμό χρήσεων για τα καταστήματα που βρίσκονται εκεί. Θυμίζω ότι στο χώρο αυτό στεγάζεται και το Θέατρο Τέχνης. Λόγω της κρίσης πολλά καταστήματα στο χώρο αυτό έχουν κλείσει. Λόγω δε του περιορισμού των χρήσεων δεν μπορεί να εξευρεθούν εύκολα άλλοι επαγγελματίες. 
Για τους λόγους αυτούς προβλέπεται ότι με προεδρικό διάταγμα είναι δυνατή η μεταβολή και ο εμπλουτισμός των χρήσεων που προβλέπονται στο ν. 2073/92. Για να εξασφαλιστεί αυτό, οι νέες χρήσεις θα εξακολουθήσουν να είναι συμβατές με το χώρο και με το κτηριακό συγκρότημα του Αρσακείου. Πριν την έκδοση του προεδρικού διατάγματος προβλέπεται να υπάρχει και γνωμοδότηση του Συμβουλίου της Επικρατείας σχετικά με τις νέες χρήσεις των καταστημάτων. Ένα θέμα το οποίο προέκυψε…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό είναι δική σας αρμοδιότητα, κύριε Υπουργέ;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι συναρμοδιότητα. Επειδή είναι εκείνο, θα είναι από κοινού. Προβλέπεται. Είναι σωστή η παρατήρηση. Είναι συναρμοδιότητα και του Υπουργείου Δικαιοσύνης. Συνεπώς, το βάζουμε εδώ και συνυπογράφεται από τους αρμόδιους Υπουργούς. Είναι μια αναγκαιότητα, γιατί είναι κρίμα να μένουν ανεκμετάλλευτα.
Ένα θέμα που θέλω να πω, είναι αυτό που ετέθη για τις φυλακές και τη φρούρηση της εξωτερικής ή της περιμετρικής φρουράς. Είναι ένα θέμα που πράγματι με προβλημάτισε εν όψει του ότι στο νομοσχέδιο υπάρχουν διατάξεις που αλληλοεπηρεάζονται. Μέχρι να λειτουργήσει η φυλακή, να το δούμε αυτό όσον αφορά την εξωτερική και την περιμετρική φύλαξη και δεσμεύομαι να το συζητήσουμε το ζήτημα αυτό καλώντας εκπροσώπους όλων των κομμάτων. Με προβλημάτισαν οι παρατηρήσεις όλων, και του εισηγητή του ΠΑΣΟΚ και της ΔΗΜΑΡ και του ΣΥΡΙΖΑ και του εισηγητή της Νέας Δημοκρατίας.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πρωτίστως του ΠΑΣΟΚ.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Συνεπώς, να το συζητήσουμε αυτό, γιατί όπως είναι η δομή των διατάξεων, αλληλοεπηρεάζονται. Νομίζω ότι το είπε και η κ. Χρυσοβελώνη. Θα το δούμε, θα το εξετάσουμε να δούμε ποιο είναι το καλύτερο για την ασφάλεια των φυλακών από εξωτερικούς ή εσωτερικούς κινδύνους. Δεν διεκδικούμε το αλάθητο. Να το κοιτάξουμε.
Έγινε πολλή συζήτηση για το άρθρο 23 και έχω πει ότι η διάταξη αυτή προτείνεται με σκοπό την παρέμβαση σε εκκρεμείς ενώπιον του Συμβουλίου της Επικρατείας δίκες, οι οποίες πάντως δεν κατονομάζονται. Δηλαδή δεν είναι φωτογραφικές οι διατάξεις. Η ρύθμιση αυτή υπήρχε στο νομοσχέδιο με τον τίτλο «Ενέχυρο και ποινική συνδιαλλαγή», το οποίο είχε καταθέσει ο προκάτοχός μου Υπουργός, ο κ. Ρουπακιώτης. Αναρτήθηκε στη διαβούλευση δε τον Απρίλιο του 2013. Ακολούθως, η διάταξη αυτή απεστάλη στο Συμβούλιο της Επικρατείας, η διοικητική ολομέλεια του οποίου γνωμοδότησε θετικά σε δύο συνεδριάσεις, τον Μάιο και τον Ιούνιο του 2013 επί προεδρίας του προηγούμενου Προέδρου, του κ. Μενουδάκου.
Από το σύντομο αυτό ιστορικό της διάταξης, νομίζω ότι σαφώς προκύπτει ότι το Υπουργείο Δικαιοσύνης δεν επιδιώκει το αδιανόητο, δηλαδή να παρέμβει στο δικαιοδοτικό έργο του Συμβουλίου της Επικρατείας, όπως ακούστηκε εδώ, εκτός αν δεχθεί κανείς ότι ο προηγούμενος Υπουργός επιδίωκε κάτι τέτοιο κατά το παρελθόν, πράγμα το οποίο πιστεύω ότι κανείς δεν μπορεί να υποστηρίξει στα σοβαρά. Επί της ουσίας των διατάξεων, αν χρειαστεί να πούμε οτιδήποτε, θα επανέλθω στο τέλος της συζήτησης. Εννοώ πάνω στο άρθρο 23, εφόσον ακούσουμε και στην κατ’ άρθρο συζήτηση και τη διάταξη.
Γενικά για το νομοσχέδιο μου, δημιουργήθηκε η αίσθηση χθες ότι πολλοί από τους αγορητές δεν έχουν διαβάσει το νομοσχέδιο ή δεν το κατανόησαν.
Άκουσα με πολλή προσοχή όλους τους ομιλητές. Άκουσα εισηγήσεις με κριτική σκέψη και μετριοπάθεια, τις οποίες λάβαμε και θα λάβουμε υπ’ όψιν μας σοβαρά.
 Άκουσα και εισηγήσεις που έκαναν έναν θλιβερό συμψηφισμό, που ταυτίζουν δηλαδή το οργανωμένο έγκλημα και την τρομοκρατία, με τη νομοθετική λειτουργία μίας δημοκρατικά συγκροτούμενης Βουλής. Δηλαδή τι μας είπε κάποια αγορήτρια εδώ; Ότι τρομοκρατία δήθεν ασκεί η εκλεγμένη από τον λαό Κυβέρνηση και ότι εν τέλει η πραγματική τρομοκρατία του οργανωμένου εγκλήματος δεν φοβίζει κανέναν και δεν θέλει κάποιον άλλο έλεγχο. 
Αν η τρομοκρατία εδώ και δεκαετίες εξαλείφθηκε στην Ιταλία, τη Γερμανία και τη Γαλλία, είναι γιατί εκεί ακόμη και τα αριστερά κόμματα την αποδοκίμασαν, την καταδίκασαν. Η ανθρωποκτονία, από όποιον κι αν τελείται είναι ανθρωποκτονία. Δεν είναι πολιτική πράξη. Και δεν έχω χρόνο τώρα να αναφερθώ στους θεωρητικούς της κρατικής βίας και της τρομοκρατίας αντίστοιχα. Ίσως σε μία άλλη ευκαιρία να κάνουμε μία ανάλυση σε φιλοσοφικό επίπεδο στα θέματα αυτά. 
Κι αν εσείς θεωρείτε την εξουσία βία, πείτε μου τότε αν το να επιλέγεις να αφαιρείς τη ζωή οποιουδήποτε ανθρώπου, που είναι η μεγαλύτερη βία και αποτελεί εν τέλει την πιο αποτρόπαιη εξουσία, την εξουσία του τρόμου που κομίζει το έγκλημα, αυτή με σύγχυση και τυφλότητα υπερασπιζόμαστε εδώ;
Είναι λάθος όσοι έχουν τέτοιες τοποθετήσεις. Παρ’ όλα αυτά, το κράτος εγγυάται τα ανθρώπινα δικαιώματα και των κρατουμένων. Πείτε μου αλήθεια πού είδατε λευκά κελιά που επικαλείστε; Πού τα είδατε; Από ποια διάταξη του νομοσχεδίου προκύπτει ότι υπάρχουν λευκά κελιά και τι σχέση έχουν τα λευκά κελιά με αυτά τα οποία υπαινίσσεστε ότι υπήρξαν σε άλλες χώρες;
Γιατί όποιος ξέρει τα λευκά κελιά που είχε η Γερμανία και η Τουρκία κάποια εποχή, ξέρει ότι σήμαιναν συνεχή απομόνωση, αποκλεισμό επισκέψεων και επικοινωνίας, μία διαρκή πίεση. Τι δουλειά έχει αυτό με τη θεσμοθέτηση ενός καθεστώτος ικανής ασφάλειας που σήμερα έχει η Ιταλία, η Ολλανδία, η Ισπανία, οι σκανδιναβικές χώρες, των οποίων τη νομοθεσία λάβαμε υπ’ όψιν για να κάνουμε το νομοσχέδιο; Γιατί αυτό κάνουμε.
Ο κρατούμενος θα κρατείται εκεί για μικρό χρονικό διάστημα, θα βλέπει, όπως και στις άλλες φυλακές, τις ίδιες ώρες τους άμεσους συγγενείς του μέχρι και τρίτου βαθμού, θα έχει την ίδια επικοινωνία, όπως και στις άλλες φυλακές. Θα έχει προαυλισμό, όπως στις άλλες φυλακές, γιατί ακούστηκε κι αυτό εδώ, ότι καταργείται ο προαυλισμός. Θα έχει εργασία και προγράμματα, όπως στις άλλες φυλακές, όπως προβλέπει ο Σωφρονιστικός Κώδικας. Τα πάντα. Και είναι κρίμα να ακούγεται ότι όλα αυτά καταργούνται και πολύ περισσότερο όταν μας ακούει ο ελληνικός λαός και να δημιουργούνται λανθασμένες εντυπώσεις. 
Δεν ξέρω αν είναι κοινοβουλευτικά σωστή αυτή η τοποθέτηση μερικών συναδέλφων. Και δεν αναφέρομαι στο σύνολο των Βουλευτών του ΣΥΡΙΖΑ, αλλά στις μεμονωμένες περιπτώσεις που ακούστηκαν.
 Τι αλλάζει με το νομοσχέδιο; Κυρίως η μη λήψη αδειών και η αυστηρή περιφρούρηση για να μην υπάρχουν αποδράσεις και να μην οργανώνονται εγκληματικές πράξεις και μέσα από τη φυλακή με ελεύθερους στόχους αλλά και εξωτερικές επιθέσεις προς τη φυλακή. Ποιον ενοχλεί αυτό;
Και επιτέλους όσοι διαμαρτύρονται, ποια πρόταση νόμου έχουν καταθέσει τόσο καιρό για τα ζητήματα κράτησης, τα δικαιώματα των κρατουμένων αλλά και την ασφάλεια των πολιτών; Καμμία και αυτό να το ακούσουν όλοι.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ομόφωνο πόρισμα της Επιτροπής Σωφρονιστικού Κώδικα.
(Κωδωνοκρουσίες)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ήθελα να πω και στον κ. Κουράκη που τον εκτιμώ ιδιαίτερα ότι ακόμη κι αυτές τις ευεργετικές διατάξεις που φέρνουμε για να αποφυλακιστούν οι κρατούμενοι -με τα 2/5, το 1/3, το 1/5, το 1/10 στις επιτροπές που βρισκόταν το νομοσχέδιο- κάποιοι που σήμερα οδύρονται για τα δικαιώματα των κρατουμένων δήλωσαν ότι δεν θα τις ψηφίσουν. Κοιτάξτε στα μάτια τον μέσο κρατούμενο και πείτε του ότι για τους κομματικούς σας σκοπούς θέλετε να μην αποφυλακιστούν με όρους και να παραμείνουν υπερσυνωστισμένοι και μετά να κλαίτε για τα δικαιώματά τους. 
Στις φυλακές μας λειτουργούμε δεκαπέντε σχολεία, τα οποία συνεχώς ενισχύουμε πολλαπλώς. Μέσα από αυτά κάθε χρόνο έχουμε επιτυχίες στα πανεπιστήμια. Είδατε φέτος τι επιτυχίες είχαμε από τα παιδιά που κρατούνται στον Αυλώνα.
Έχουμε δεκαπέντε προγράμματα του ΚΕΘΕΑ. Ξεκινούν τώρα δύο προγράμματα του ΟΚΑΝΑ σε Πάτρα και Κορυδαλλό. Προκηρύξαμε τριάντα εννέα θέσεις ιατρών για να αντιμετωπίσουμε το χρονίζον πρόβλημα της ιατρικής περίθαλψης στις φυλακές. Πήραμε κοντά στους εξακόσιους φύλακες από τη Δημοτική Αστυνομία. Έχουμε και λειτουργούμε από κρατούμενους τυπογραφεία, αρτοποιεία, σχολεία αλουμινοκατασκευής, προγράμματα αλληλομάθειας. Γιατί τα κρύβουν αυτά κάποιοι;
Θέλω να πω στον κ. Βούτση το εξής: Πού είδε το εκδικητικό μένος στο νομοσχέδιο αυτό ο μετριοπαθής κ. Βούτσης; Κάνετε μια σύγκριση του παλαιού και του νέου νομοσχεδίου. Διότι μιλούν συνεχώς μερικοί για άθλιες συνθήκες, ενώ δεν υπάρχουν κρατούμενοι ευρωπαϊκών χωρών που να θέλουν να γυρίσουν στις χώρες τους. Αντίθετα, πολλοί θέλουν να έρθουν εδώ για να εκτίσουν την ποινή τους. Δεν λέω εγώ ότι είναι ιδανικές οι φυλακές μας. Πρώτος είπα ότι θέλουμε να κάνουμε πολλές τομές και βελτιώσεις. Βήμα-βήμα και με τη βοήθεια όλων μπορούμε να το κάνουμε.
Επιτέλους, ας μην επενδύουμε στο λαϊκισμό. Κάντε συγκεκριμένες προτάσεις να βελτιώσουμε τη ζωή του μέσου κρατούμενου και είμαστε εδώ να τις υιοθετήσουμε.
Όχι, όμως, κύριε Δρίτσα, να λέτε ότι ο ΣΥΡΙΖΑ -αν το κατάλαβα καλά, αν όχι, διορθώστε με και θα το πάρω πίσω- χρησιμοποιεί το όπλο της κριτικής και όχι την κριτική των όπλων.
Προσέξτε. Το να μην κάνουμε κριτική στη χρήση των όπλων μπορεί να είναι επικίνδυνο και να στέλνει λάθος μηνύματα σε επικίνδυνους αποδέκτες.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τον ίδιο τον Μαρξ έχετε παρανοήσει και όχι τον κ. Δρίτσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εδώ είναι ο κ. Δρίτσας.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εδώ είναι ο κ. Δρίτσας. Είπα ότι, αν δεν τον κατάλαβα καλά, να το δούμε στα Πρακτικά. Δίνουμε λάθος μηνύματα σε επικίνδυνους αποδέκτες.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς έχετε διαβάσει το κόκκινο βιβλιαράκι του Μάο!</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Τον έχετε κάνει τον Μαρξ πατσαβούρα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ, κυρία Κωνσταντοπούλου, αν και δεν με έστειλε ο πατέρας μου να σπουδάσω στην Αμερική, δεν έχω διαβάσει μόνο τον Μάο αλλά έχω διαβάσει και όλα τα έργα του Τσε Ποτά. Ξέρετε ποιος είναι ο Τσε Ποτά;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό για τον πατέρα σας γιατί το αναφέρετε;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Έτσι θέλει και το αναφέρει!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι παράσταση Υπουργού αυτή!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Τώρα καταλάβαμε την παράσταση την δική σας, κυρία Κωνσταντοπούλου.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ο Τσε Ποτά, κυρίες και κύριοι συνάδελφοι, ήταν ο Υπουργός προπαγάνδας του Μάο Τσε Τουνγκ και έγραψε τα περίφημα βιβλία του για το πώς αποπροσανατολίζουμε το συνομιλητή μας ή το λαό. Αν θέλετε, όμως, μπορώ, αν μου δώσει ο κύριος Πρόεδρος πέντε λεπτά, να σας κάνω μια ανάπτυξη και τον…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, θα προτιμούσα να μην προχωρήσουμε σε…</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ είπα ότι δεν πήγα εγώ…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μιας και ξεκινήσατε τις οικογενειακές αναφορές, θα πείτε και για τον πατέρα σας; Μιας και ξεκινήσατε τις οικογενειακές αναφορές, θα πείτε και για το γενεαλογικό σας δέντρο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, δεν έχετε τον λόγο. Πώς θα γίνει;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Περίμενα να πείτε κάτι και εσείς, κυρία συνάδελφε. Δεν σας είπα κάτι κακό. Κάνω αναφορά…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, δεν μπορεί να συνεχιστεί…</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Σήμερα καταλάβαμε για ποιο λόγο δίνατε παράσταση. Και χθες κάνατε παράσταση, γιατί ήταν οι γονείς των εγκλείστων μέσα. Επιτέλους, έλεος!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι λέτε, κύριε Τζαμτζή; Τι λέτε;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Τι λέω; Παράσταση δίνατε χθες, γιατί ήταν…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς για ποιον δίνατε παράσταση;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Τώρα καταλαβαίνω γιατί ουρλιάζατε χθες.</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Δεν ντρέπεστε λίγο!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς δίνετε παράσταση που κοντέψατε να βάλετε τα κλάματα!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Και εσείς και ο Διαμαντόπουλος και όλοι!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν ντρέπεστε;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εσείς δεν ντρέπεστε που θεωρείτε ότι έχουν δικαιώματα μόνο αυτοί που είναι έγκλειστοι. Αυτοί που έχουν δολοφονήσει τρομοκράτες δεν έχουν δικαιώματα!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιος σας το είπε αυτό; Δεν ντρέπεστε λίγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βλέπω ότι όλοι είστε…
Παρακαλώ τον κύριο Υπουργό να ολοκληρώσει.
Παρακαλώ να μη γράφεται τίποτα στα Πρακτικά!</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μισό λεπτό για να τελειώνουμε, …</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: …</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, διακόπτουν συνεχώς τον κύριο Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ενημερώνω ότι κατά την άποψή μου ο ελληνικός λαός…</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Για να εξηγηθώ, θα ήθελα να πω ότι δεν έκανα καμμία αναφορά...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, μισό λεπτό με συγχωρείτε.
Οι εικόνες αυτές δεν νομίζω ότι είναι αυτές που θέλει να δει η κοινωνία. Υπάρχουν στιγμές που δεν ενδιαφέρει ποιος έχει δίκιο και ποιος έχει άδικο. Σημασία έχει ότι βλέπει ο κόσμος το συνολικό αποτέλεσμα. Εδώ είμαστε για να συζητούμε προβλήματα του λαού και να προσπαθούμε να βρίσκουμε λύσεις.
Κύριε Υπουργέ, παρακαλώ ολοκληρώστε την ομιλία σας.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Οφείλω να δώσω μία εξήγηση. Το είπα αυτό, γιατί μου είπε η κ. Κωνσταντοπούλου ότι αυτά τα έλεγε ο Μάο, κ.λπ. και έπρεπε να απαντήσω.
Όμως, να κάνω μία διευκρίνιση. Το Νίκο Κωνσταντόπουλο, είμαι από τους ανθρώπους που τον εκτιμούν πάρα πολύ. Έχω συνεργαστεί μαζί του. Έχει τιμήσει το νομικό πολιτισμό της χώρας και δεν μπορεί κανείς να του προσδώσει ψεγάδι. 
Συνεπώς, ήταν λάθος αυτό που νομίσατε, ότι δηλαδή εγώ είπα κάτι για το Νίκο Κωνσταντόπουλο. Σας παρακαλώ πάρα πολύ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μόνος σας μιλάτε, μόνος σας απαντάτε στον εαυτό σας. Είναι ξεκάθαρο.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Νομίζω ότι έδωσα μία εξήγηση.
Κατά τα λοιπά, τι ακούσαμε από αρκετούς Βουλευτές του ΣΥΡΙΖΑ; Ακούσαμε ότι το Ποινικό Δίκαιο αυστηροποιείται. Ναι, αυστηροποιείται. Όμως, ως προς ποιους και ως προς ποια αδικήματα; Αυστηροποιείται ως προς τους παιδεραστές του κυβερνοχώρου ή τη διαφθορά. Φέραμε εδώ και στις επιτροπές και τόσες άλλες διατάξεις, πολλές από τις οποίες τις ψήφισαν όλες οι πτέρυγες. Τσιμουδιά, όμως, για τα δικαιώματα των παιδιών, όταν είναι κατηγορούμενοι. Μιλάμε για τα δικαιώματα των αδυνάμων και τα προσωπικά δεδομένα, δικαιώματα τα οποία φέραμε για πρώτη φορά στη Βουλή και ψηφίστηκαν.
Κατά τα λοιπά, έκθεση ιδεών με «ξύλινη» γλώσσα! Άκουσα αναλύσεις για έννοιες ποινής και σωφρονισμού. Μου θύμισε ανάγνωση από εγχειρίδιο Ποινικού Δικαίου για φοιτητές.
Από τη μία πλευρά επικαλείσθε την ανάγκη συμμόρφωσής μας με τους ευρωπαϊκούς θεσμούς, ενώ από την άλλη ισχυρίζεστε ότι εκχωρούμε την εθνική μας κυριαρχία στους Ευρωπαίους. Μιλάτε μόνο και μόνο για να εντυπωσιάζετε, χωρίς ουσία και χωρίς σεβασμό στους συγγενείς των κρατουμένων. Αυτό κάνατε εχθές και όπως πληροφορήθηκα –μπορεί να έχω και λάθος- ήταν μερικοί απ’ αυτούς στα θεωρεία της Βουλής. 
Το ίδιο κάνατε και με την ΕΡΤ, με τις προτάσεις δυσπιστίας, με τις εξεταστικές επιτροπές, με την αντισυνταγματικότητα. Υπάρχει μία προχειρότητα μόνο και μόνο για λόγους εντυπωσιασμού. 
Διερωτώμαι –και τελειώνω, κύριε Πρόεδρε- τι απογοήτευση θα νιώθει ο «Γέρος της Δημοκρατίας» Γεώργιος Παπανδρέου εκεί που βρίσκεται, ο Κωνσταντίνος Καραμανλής, ο Ηλίας Ηλιού, ο Φλωράκης, ο Κύρκος και τόσοι άλλοι.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όλα, ένα!</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Δεν είναι μία παρέα όλοι αυτοί!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα ήθελα με αφορμή τις παρεμβάσεις που έγιναν, να εξηγήσω πώς το καταλαβαίνω εγώ. 
Έχει δικαίωμα ο Βουλευτής, όταν μιλά ο Υπουργός, να του υποβάλει ερώτημα. Η διαδικασία είναι η εξής: Ρωτά ο Βουλευτής «Κύριε Πρόεδρε, μπορώ να ρωτήσω τον Υπουργό κάτι;». Και αυτό μπορεί να γίνει.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν γίνεται ούτε αυτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κατά τον Κανονισμό γίνεται.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Στην Ολομέλεια, ποτέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Βουλευτής μπορεί να απευθύνει στο Προεδρείο, όποτε θέλει…</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Μόνο επί προσωπικού μπορεί να ζητήσει, όταν τελειώσει ο ομιλητής.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Εδώ, κύριε Πρόεδρε, έχουμε συνεχείς παρεμβάσεις στην ομιλία του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ είπα ότι απευθύνεται στο Προεδρείο και λέει «Θέλω να υποβάλω ένα ερώτημα»…</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν γίνεται.</Speech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Αν ζητήσει άδεια, γίνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε με λίγο. Απευθύνεται στο Προεδρείο και λέει: «Μπορώ να διακόψω τον Υπουργό και να τον ρωτήσω κάτι;».</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Όχι όσο μιλά ο ομιλητής.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εάν το θέλει ο ομιλητής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όσο προεδρεύω εγώ, αν μου ζητήσετε να υποβάλετε ερώτημα στον Υπουργό, θα ρωτήσω τον Υπουργό και αν θέλει, θα σας δώσω τον λόγο. Αυτό λέω.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Τι λέει το συγκεκριμένο άρθρο, μια που κάνατε αναφορά; Να μας το πουν οι συνεργάτες σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα το δούμε, θα το δούμε. Προσπαθώ να πω ότι εύλογα αιτήματα των Βουλευτών μπορούμε να τα χειριστούμε. Δεν ζούμε κάποιο αδιέξοδο, τουλάχιστον εδώ μέσα.
Προχωρούμε, λοιπόν, στους Κοινοβουλευτικούς Εκπροσώπους. Πληροφορούμαι ότι ο κ. Νεράντζης προεδρεύει σε μία επιτροπή.
Καλώ, λοιπόν, τον κ. Δρίτσα να λάβει τον λόγο για οκτώ λεπτά.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, είπατε πολλά αλλά ένα καίριο ερώτημα που έχει τεθεί από όλες τις πλευρές της Αντιπολίτευσης στην Αίθουσα αυτή, αποφύγατε και σήμερα να το απαντήσετε για μία ακόμα φορά. Υπάρχει έτοιμο σχέδιο, μελετημένο επί πολύ μεγάλο διάστημα από διακομματική επιτροπή της Βουλής και ομόφωνα ψηφισμένο για τον εκσυγχρονισμό και την αναδιοργάνωση του Σωφρονιστικού Κώδικα;
Υπάρχει σ’ αυτήν τη διαδικασία κάποια δική σας παρέμβαση ή του Υπουργείου που να θέσει το θέμα, στο οποίο αναφέρεται το σημερινό σχέδιο νόμου;
Πραγματικά, υπάρχει πουθενά επιστημονική, νομική τεκμηρίωση και πολύ περισσότερο πολιτική τεκμηρίωση ότι το πρώτιστο για το σωφρονιστικό σύστημα της χώρας, η πρώτιστη ανάγκη, είναι οι φυλακές υψίστης ασφαλείας σε μία κοινωνία υψίστης ανασφάλειας και σε ένα σωφρονιστικό σύστημα επίσης απάνθρωπο; Δηλαδή έχετε αφήσει και έχετε αγνοήσει όλες τις προτεραιότητες που τίθενται από κάθε πλευρά και έρχεστε τώρα να κάνετε φυλακές υψίστης ασφαλείας –πού;- στις φυλακές Δομοκού, αν δεν κάνω λάθος. Το έχετε προγραμματίσει;
Ναι, πράγματι, δεν θεσμοθετούνται οι φυλακές τύπου Γ’ για πρώτη φορά. Τώρα έρχονται να περιγραφούν με αυτό το σχέδιο νόμου οι όροι εγκλεισμού, το ποιες κατηγορίες και με ποιόν τρόπο θα λειτουργεί το σύστημα των φυλακών τύπου Γ’. Δεν έρχεται, λοιπόν, για πρώτη φορά. Δεν θεσμοθετείται για πρώτη φορά. Υπήρχε μια γενική θεσμοθέτηση. Τώρα έρχεται να εξειδικευτεί ως προς τους όρους και τις λειτουργίες. 
Το πώς θα είναι αυτές οι φυλακές, θα το περιγράψετε ποτέ; Το πώς ακριβώς θα είναι, τι σημαίνει κτηριακά και από άποψη όρων διαβίωσης η ύψιστη ασφάλεια. Τι ακριβώς θα συμβαίνει και στις φυλακές και πολύ περισσότερο στα τμήματα. Θα κάνετε υπόγεια; Τι θα κάνετε ακριβώς;
Και μη μας λέτε ότι οι έγκλειστοι σε αυτές τις φυλακές, θα έχουν τα ίδια δικαιώματα όπως έχουν όλοι οι άλλοι ως προς την επικοινωνία με συγγενείς και συνηγόρους, διότι ήδη έχετε εισάγει αυτό το νομοσχέδιο με πολύ σκληρούς όρους και σιγά-σιγά το μαλακώνετε. Κι αυτό τι είναι; Είναι τακτική; Τι ακριβώς είναι; 
Η βούληση όμως του Υπουργείου και η δική σας είναι η αρχική βούληση. Οι αντιδράσεις που σας υποχρεώνουν να υπαναχωρήσετε μέσα από μία αρχική βούληση είναι άλλη τάξης ζήτημα. Η βούλησή σας έχει καταγραφεί, να είναι λευκά κελιά, Γκουαντάναμο, στα καθ’ ημάς. Βεβαίως! Τα λευκά κελιά είναι καταδικασμένα ως επιλογή παγκοσμίως, το Γκουαντάναμο επίσης. 
Ε, δεν μπορείτε να κάνετε ακριβώς λευκά κελιά και Γκουαντάναμο στην Ελλάδα! Κάνετε λευκά κελιά και Γκουαντάναμο αλά ελληνικά στο 2014 σε μια χώρα που επιμένει να διεκδικεί τη δημοκρατία.
Και προς Θεού, ως προς το επιχείρημα ότι ο ΣΥΡΙΖΑ υπερασπίζεται τους εγκληματίες, τους τρομοκράτες και τους κρατούμενους και όχι τα θύματα, δεν υπάρχει πιο χυδαίο επιχείρημα από αυτό! 
Εμείς λέμε και ακριβώς αυτό λέει και η επιστήμη και η παράδοση και η ιστορία –και τα είπε πολύ καλά ο κ. Πανούσης- ότι το σωφρονιστικό σύστημα είναι παράγοντας, εφόσον λειτουργεί με δημοκρατικούς κανόνες και με σεβασμό στα δικαιώματα, καταστολής του εγκλήματος και όχι το αντίθετο. Δεν είναι η αυστηροποίηση του ποινικού και του σωφρονιστικού συστήματος ο παράγοντας καταστολής του εγκλήματος και σας το είπα από την πρώτη μου τοποθέτηση επί της αρχής.
Κάντε έναν απολογισμό κι εσείς και οι Αμερικανοί στο Γκουαντάναμο και όποιοι άλλοι. Για κάντε ένα απολογισμό! Όσο έχετε αυστηροποιήσει τη νομοθεσία τι αποτελέσματα είχατε; Μόνοι σας το λέτε ότι το οργανωμένο έγκλημα έχει ενισχυθεί και ότι ως προς τις μεθόδους και ως προς τη σκληρότητά του. Μόνοι σας το λέτε ότι δεν μπορείτε να το ελέγξετε. Μόνοι σας λέτε ότι έχει ενωθεί η τρομοκρατία με το ποινικό. Εσείς τα λέτε. 
Πού είναι τα αποτελέσματα αυτής της περίφημης πολιτικής; Την κοινωνία απλώς θέλετε να ελέγξετε. Γιατί ξέρετε και στις φυλακές υπάρχουν έγκλειστοι για διάφορα αδικήματα αλλά υπάρχει και μια κοινωνία γύρω από αυτούς, γονείς συγγενείς, φίλοι, συνάδελφοι.
Και όλο αυτό επηρεάζει. Δεν είναι ένα στεγανό η φυλακή, όσο κι αν είναι σιδερόφρακτες οι μπάρες. Δεν υπάρχει στεγανό, τμήμα της κοινωνίας είναι οι φυλακές.
Και είναι αδιανόητο να γίνεται συζήτηση, διότι εχθές λέει, ήρθαν να παρευρεθούν και να παρακολουθήσουν τη συνεδρίαση συγγενείς υπόδικων κρατουμένων που ενδιαφερόντουσαν για το αν θα μπορούν να ξαναδούν τα παιδιά τους ή όχι σε κανονικές διαδικασίες με βάση το νομοσχέδιο αυτό.
Είναι τόσο φοβερό, ε; Πρέπει και αυτό να ενταχθεί στο τρομολαγνικό κλίμα. Α, έγινε κάτι και ο ΣΥΡΙΖΑ έφερε μέσα στη Βουλή τους συγγενείς! Σοβαρά, κύριε Υπουργέ; Εσείς έπρεπε να είστε εγγυητής του δικαιώματος οι γονείς να έχουν τη δυνατότητα να παρακολουθήσουν ένα νομοσχέδιο που τους αφορά. Από πού κι ώς πού δηλαδή, τι είδους δημοκρατία είναι αυτή; Το σχολιάσατε και σεις, το σχολίασε και ο κ. Τζαμτζής, του δώσατε πάσα και το σχολίασε. Αφήστε, κύριε Υπουργέ, καταλαβαίνουμε.
Και εγώ σας λέω πόσα λεφτά θα ξοδέψετε για το Δομοκό και για τα άλλα τμήματα; Προχθές σας επισκέφθηκε σύσσωμη η κοινωνία του Πειραιά, για να διεκδικήσει την παραμονή των δικαστηρίων στην πόλη. Γιατί μέσω ΤΑΙΠΕΔ, έχετε κάνει άλλο ένα σκάνδαλο ως Κυβέρνηση, πουλώντας ένα κτήριο μπιρ παρά και με προίκα, ώστε να πάνε τα δικαστήρια του Πειραιά έξω από την πόλη και να πληρώνει το ελληνικό κράτος ενοίκιο σε αυτόν που το αγόρασε. Και εγώ θα το έκανα, ευχαρίστως, πολύ ωραία συναλλαγή! Και τους είπατε: «Εγώ δεν έχω χρήματα για να χρηματοδοτήσω την εγκατάσταση του δικαστικού μεγάρου στο κέντρο του Πειραιά σε χώρο που παρατίθεται στο παλιό κτήριο της «Ραλλείου», γιατί θα τα δώσω για τον Δομοκό. Αυτό τους είπατε.
Ε, τι είναι συγκρίσιμο; Μια λειτουργία της δικαιοσύνης που να απονέμεται με όρους σοβαρούς και αποτελεσματικούς ή ένα νοσοκομείο κρατουμένων, όπως σας είπε η συνάδελφος εχθές, ή αυτό που πάτε να κάνετε; Τι είναι πιο αποτελεσματικό εναντίον της εγκληματικότητας;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Είπα τέτοιο πράγμα;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έτσι μεταφέρθηκε από όλους τους παράγοντες. Ήταν ο Δικηγορικός Σύλλογος Πειραιά, ο Εμπορικός Σύλλογος Πειραιά, ο νέος δήμαρχος, ο νέος περιφερειάρχης, ήταν όλοι αυτοί. Μεταφέρθηκε παντού –και στο δελτίο Τύπου– ότι δεν μπορεί να χρηματοδοτήσει ο Υπουργός, το ΤΑΧΔΙΚ, την εγκατάσταση των νέων δικαστηρίων στο κέντρο του Πειραιά.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Αυτό ειπώθηκε, κύριε Δρίτσα, αλλά…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα τελειώσω, κύριε Πρόεδρε, δώστε μου ένα λεπτό ακόμα. 
Εγώ, θα σας πω ένα πράγμα, κύριε Υπουργέ: ποιος το ζήτησε αυτό το σχέδιο νόμου και ποιον εκφράζει ακριβώς, όταν η επιτροπή που έχει φτιάξει αυτό το σχέδιο αναμόρφωσης του Σωφρονιστικού Κώδικα, δεν το συμπεριέλαβε καν;
Και από αυτήν την άποψη τι θα κάνετε τώρα; Θα πηγαίνουμε ανάλογα με τα γεγονότα; Για παράδειγμα, εάν ένας που έχει εκπαιδευτική άδεια δεν επιστρέψει ή κάνει ένα έγκλημα, θα καταργήσουμε τις εκπαιδευτικές άδειες; Αυτό είναι το μήνυμα και το παιχνίδι που παίζετε με την κοινωνία;
Ναι, είχαμε κάποια γεγονότα. Ναι, τα αξιοποίησαν και τα εκμεταλλεύτηκαν πάρα πολλοί – και εσείς. Αυτό τι σημαίνει ότι θα αποστούμε ενός βασικού σχεδιασμού, επειδή συνέβη ένας Ξηρός ή ένας Υγρός ή οτιδήποτε; Δεν καταλαβαίνω! Σας λέω και πάλι για τις εκπαιδευτικές άδειες. Εάν ένας που ασκεί αυτό το δικαίωμα, το οποίο του δίνει ο νόμος, παρεκτραπεί, θα τις καταργήσουμε τις εκπαιδευτικές άδειες;
Και σας θέτω ένα ακόμα ερώτημα: Έχετε θεσμοθετήσει τα περίφημα «βραχιολάκια». Θα τα βάλετε σε εφαρμογή για κάποιες κατηγορίες ανθρώπων, θα δώσετε μια διέξοδο, αυτήν της ελεγχόμενης αποφυλάκισης;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό προχωράει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελείωσα, κύριε Πρόεδρε. Είναι πάρα πολλά τα θέματα. Ο κύριος Υπουργός μας κατηγορεί για γενικολογίες. Όμως, τα γεγονότα είναι αδυσώπητα. Μεγαλύτερη εγκληματικότητα και μεγαλύτερη ανασφάλεια θα φέρετε με τέτοιου είδους λογικές. Είναι ακριβώς η ακροδεξιά λογική, η βία που φέρνει βία. Δεν έχει να κάνει σε τίποτα με τον αντίλογο στην εγκληματικότητα και στην παραβατικότητα. Όσο δεν το καταλαβαίνετε, φέρνετε μεγάλα δεινά και στο σωφρονιστικό σύστημα και στον πολιτισμό της χώρας και στη κοινωνική ζωή και στην πολιτική ζωή.
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας δέκα φοιτήτριες μέλη της ομάδας ελληνοαμερικανών φοιτητών ΑΧΕΠΑ.
Σας καλωσορίζουμε στη Βουλή. 
(Χειροκροτήματα από όλες τις πτέρυγες της Βουλής)
Σχετικά με το θέμα που δημιουργήθηκε πριν για τη δυνατότητα διαλογικών συζητήσεων, σας επισημαίνω το άρθρο 66 του Κανονισμού της Βουλής, για να ενημερώσετε, κύριε Υψηλάντη, και τους συναδέλφους που δεν το γνώριζαν. Γενικώς διαλογικές συζητήσεις απαγορεύονται. Διακοπή ομιλητή μπορεί να γίνει, εάν το επιτρέψει ο ίδιος ο ομιλητής και αν συγκατατίθεται και ο Πρόεδρος. Μπορεί δηλαδή κάποιος να πει ότι θέλει να διακόψει, γιατί θέλει μια διευκρίνιση.
ΒΑΣΙΛΕΙΟΣ -</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Εδώ, όμως, δεν συμβαίνει αυτό από την κ. Κωνσταντοπούλου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν σχολιάζω αυτό.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Εδώ γενικώς από την αρχή μιλάει όσο θέλει, όπως θέλει, όση ώρα θέλει. Αυτό κάνει διαρκώς ο ΣΥΡΙΖΑ. Και είναι τιμητές των πάντων γενικώς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προσπαθώ να πω ότι υπάρχουν δυνατότητες. Δεύτερον, πρέπει να πω ότι ο Κανονισμός είναι υπό διαρκή συζήτηση και μεταβολή. Μέσω της Επιτροπής Κανονισμού, μπορεί κανείς να προτείνει και άλλες αλλαγές.
Επίσης, πρέπει να σας πω ότι ο χρόνος που έχουμε μέχρι τις 13.00΄ είναι αρκετός, για να μιλήσουν όλοι οι προβλεπόμενοι ομιλητές και να γίνουν και δευτερολογίες, υπό την προϋπόθεση ότι θα τηρείται ο χρόνος. Για να μη δημιουργηθούν πάλι εντάσεις κ.λπ., θα πω το εξής: Εάν κάποιος θέλει να μιλήσει περισσότερο, θα αφαιρείται ο χρόνος από τη δευτερολογία του. Εάν έχουμε άνεση χρόνου, μιλούν όσο θέλουν και στη δευτερολογία. 
Νομίζω ότι ο κύριος Υπουργός έχει να μας πει κάτι για τις τροπολογίες Βουλευτών που ενδεχομένως κάνει δεκτές.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα θα τις κάνει δεκτές;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Καλό είναι να ακουστεί τώρα, για να το λάβουν υπ’ όψιν τους οι ομιλητές.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Παρέλειψα να το πω, κύριε Πρόεδρε. Οι δύο βουλευτικές τροπολογίες είναι, βέβαια, εκπρόθεσμες αλλά τις αποδέχομαι, γιατί δεν είδα και σοβαρές αντιρρήσεις από τους συναδέλφους.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν τοποθετηθήκαμε επί των βουλευτικών τροπολογιών, κύριε Πρόεδρε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πρόκειται για την τροπολογία με γενικό αριθμό 1556 και ειδικό αριθμό 86/7-7-2014.</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Τι αφορά να μας πείτε, το αντικείμενό της.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η πρώτη, αφορά τις αποφάσεις των διδασκόντων που ελήφθησαν στα λύκεια για τις απουσίες. Οι διδάσκοντες δηλαδή στα λύκεια, πήραν απόφαση ότι θα δικαιολογούνται κάποιες απουσίες και δεν θα τιμωρούνται. Επειδή ο προηγούμενος Υπουργός παρέλειψε να το βάλει και για τους διδάσκοντες στα άλλα σχολεία, είπαν αυτό να επεκταθεί. Είναι δηλαδή τυπικό.
Η άλλη τροπολογία, αφορά χορηγήσεις οικονομικής ενίσχυσης που γίνονται σε αλιευτικά σκάφη, κυρίως νησιών και άλλων παραθαλάσσιων περιοχών, επειδή είναι ένα πρόγραμμα που χρηματοδοτείται από την Ευρωπαϊκή Ένωση. Είναι μια τροπολογία που έχει υπογράψει ο κ. Κασσής με το κ. Πασχαλίδη. Νομίζω ότι δεν βλάπτουν αυτές. Είναι χρήματα που θα εισρεύσουν στη χώρα. Νομίζω ότι πρέπει να γίνουν αποδεκτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έτσι και αλλιώς νομίζω ότι έχουν διανεμηθεί, οπότε είναι αντικείμενο συζήτησης. Ο Υπουργός είπε τη θέση του.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι αντικείμενο συζήτησης τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριοι συνάδελφοι, ο Υπουργός ζητάει τον λόγο, για να πει τη θέση του Υπουργείου για ορισμένες τροπολογίες Βουλευτών. Η διαδικασία αυτή τηρήθηκε. Η αξιολόγηση είναι δική σας υπόθεση.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, θα ήθελα τον λόγο επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Δρίτσα.</ChairmanSpeech> 
<Speech><Parlmember>ΘΕΟΔΩΡΟΣ  ΔΡΙΤΣΑΣ</Parlmember>: Κύριε Πρόεδρε, η μία τροπολογία από τις δύο, εάν καταλαβαίνω καλά, αυτή δηλαδή του κ. Τζαμτζή, αναπτύχθηκε χθες και από τον ίδιο τον Βουλευτή, αλλά και από την παρέμβαση του Υπουργού Παιδείας. Το Τμήμα με την παρουσία του αρμόδιου Υπουργού έχει έναν τρόπο να αξιολογήσει.
Η άλλη τροπολογία για τα αλιευτικά, αναπτύχθηκε από το συνάδελφο που την προτείνει επίσης αλλά δεν υπάρχει αρμόδιος Υπουργός ούτε να την προτείνει ούτε να την αποδεχθεί. Είναι δυνατόν ο Υπουργός Δικαιοσύνης να την αποδέχεται επί της ουσίας;
Εμείς είμαστε κοντά σε αυτήν την κατεύθυνση και, όπως ανέφερε και ο συνάδελφος όταν μίλησε, έχουμε καταθέσει ανάλογες ερωτήσεις για το θέμα. Δεν είμαστε αντίθετοι. Αλλά είναι δυνατόν να μπαίνει αυτή η τροπολογία σε ένα νομοσχέδιο του Υπουργείου Δικαιοσύνης; Δεν είναι οξύμωρο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, ο κ. Δρίτσας θέτει θέμα συνάφειας.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Να έρθει ο αρμόδιος Υπουργός, τουλάχιστον, να πει ότι την εγκρίνει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Οπότε την κρατάμε και επανερχόμαστε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Είναι ένα θέμα αλιείας, δεν είναι θέμα δικαιοσύνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να προχωρήσει η διαδικασία.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Τζαμτζή, θέλετε να μιλήσετε επί της διαδικασίας;</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ακριβώς επί της διαδικασίας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό να ολοκληρώσει ο συνάδελφος.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχουμε αντίρρηση επί της ουσίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Τζαμτζή, έχετε τον λόγο.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ευχαριστώ πολύ, πρώτα απ’ όλα.
Το μόνο που θέλω να τονίσω είναι ότι θεωρώ ότι το θέμα της συνάφειας το οποίο τέθηκε από την πλευρά του ΣΥΡΙΖΑ, δεν πρέπει να μπει στη διαδικασία αυτή.
Είναι πάρα πολλές οι περιπτώσεις που, κύριε Δρίτσα, έχουμε πάρει αποφάσεις, έχουμε δεχτεί τροπολογίες για διάφορα θέματα. Επείγει το θέμα αυτό…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αναφέρθηκε στη δεύτερη τροπολογία, όχι στη δική σας, αν κατάλαβα καλά.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εγώ αυτό που θέλω να πω είναι ότι επείγει το θέμα αυτό, γιατί υπάρχει πρόβλημα. Και γι’ αυτόν τον λόγο πιστεύω ότι ορθά ο Υπουργός –και τον ευχαριστώ ειλικρινά- κάνει δεκτή την τροπολογία για να προχωρήσει η διαδικασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, έχετε τον λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εγώ, κύριε Πρόεδρε, ως εισηγήτρια, δεν μπορώ παρά να διαμαρτυρηθώ για το γεγονός ότι σε ένα πολύ περιορισμένο έως ασφυκτικό χρονικό πλαίσιο, κληθήκαμε να τοποθετηθούμε για σαράντα επτά άρθρα, εκ των οποίων ορισμένα με δεκαπέντε παραγράφους που καταλαμβάνουν επτά σελίδες. Και σε αυτό το πλαίσιο όχι μόνο ήρθαν τρεις υπουργικές τροπολογίες, εκ των οποίων οι δύο εκπρόθεσμες αλλά έρχεται ο Υπουργός την τελευταία στιγμή, κατά τη συνήθη πρακτική αυτής της Κυβέρνησης, να δεχθεί βουλευτικές τροπολογίες εκπρόθεσμες Βουλευτών του κόμματός του.
Νομίζω ότι, πραγματικά, είναι ένα προσβλητικό για τη νοημοσύνη όλων μας παζάρι, το οποίο ευτελίζει την κοινοβουλευτική διαδικασία. Εγώ θα ήμουν ανειλικρινής, αν σας έλεγα ότι μπορώ σε αυτό το σημείο να έχω διαμορφώσει άποψη για προτάσεις οι οποίες αφορούν από τις άδειες αλιείας μέχρι την αντιμετώπιση συγκεκριμένων μαθητικών σχολικών προβλημάτων.
Και επειδή έχουμε πολύ πικρή εμπειρία τροπολογιών που εμφανίστηκαν ως δήθεν ανώδυνες και αποδείχθηκαν ντροπιαστικές, σας δηλώνω τη διαμαρτυρία μου για αυτού του είδους την τακτική, η οποία υποβαθμίζει και το νομοσχέδιο που συζητούμε και αποπροσανατολίζει από τα πάρα πολύ σοβαρά θέματα που δημιουργούνται.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η εισήγηση του Προεδρείου είναι να μιλήσουν οι Κοινοβουλευτικοί Εκπρόσωποι, να τους ακούσει ο Υπουργός και μετά ο κύριος Υπουργός να επανέλθει στο θέμα και να τοποθετηθεί.</ChairmanSpeech>
<Speech><Parlmember>ΒΑΣΙΛΕΙΟΣ ΝΙΚΟΛΑΟΣ ΥΨΗΛΑΝΤΗΣ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Σχετικά με το θέμα της συνάφειας για τις συγκεκριμένες τροπολογίες. Ο Υπουργός εδώ κατ’ αρχάς εκπροσωπεί την Κυβέρνηση και τους Υπουργούς, οι οποίοι έχουν δικαίωμα να δεχθούν και να συνυπογράψουν την οποιαδήποτε τροπολογία έρχεται.
Εν πάση περιπτώσει, η άρνηση εδώ πέρα να γίνουν δεκτές δύο τροπολογίες, οι οποίες είναι αυτονόητο ότι λύνουν άμεσα και πιεστικά προβλήματα της ελληνικής κοινωνίας, καταδεικνύει το αληθινό πρόσωπο της Αξιωματικής Αντιπολίτευσης, του ΣΥΡΙΖΑ, ότι επιμένει στατικά να μη λύνονται προβλήματα του ελληνικού λαού.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τα οποία εσείς δημιουργείτε.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Αυτά εδώ είναι εκείνα τα οποία οι ίδιοι δεν θέλουν να δουν κατάματα, κύριε Πρόεδρε, εκείνα τα οποία οι ίδιοι δεν δέχονται ακόμα και εδώ μέσα στη Βουλή, ενώ έχουν τη δυνατότητα και να αναγνώσουν και να μελετήσουν τις συγκεκριμένες τροπολογίες και δεν το πράττουν.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα αφήσουμε το νομοσχέδιο για να ασχολούμαστε με τις τροπολογίες.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Αυτή είναι η αληθινή εικόνα, αυτή είναι η στατικότητα και θα έλεγα η οπισθοδρόμηση που εκφράζει σήμερα ο ΣΥΡΙΖΑ στη χώρα μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστηκαν όλες οι απόψεις. 
Προχωρούμε στον κ. Νεράντζη και να κληθούν και οι άλλοι Κοινοβουλευτικοί Εκπρόσωποι, εφόσον θέλουν να τοποθετηθούν, να έρθουν στην Αίθουσα.
Ορίστε, κύριε Νεράντζη έχετε τον λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Επανερχόμαστε επί του νομοσχεδίου, του κυρίως συζητουμένου. Είναι λυπηρό να διαπιστώνει κανείς, ότι σε αυτήν την Αίθουσα, ο διάλογος δεν διεξάγεται με επιχειρήματα, όπως θα έπρεπε. Τα επιχειρήματα έρχονται και παρέρχονται εις ώτα μη ακουόντων. Γι’ αυτό και δεν δέχονται αντικρούσεις αξιοπρόσεκτες και στοιχειοθετημένες. Ο διάλογος διεξάγεται με συνθήματα, με εμμονές και όχι με αναμονές.
Τι θέλω να πω; Επικαλούμαι τη δική σας, προσωπική μαρτυρία, κύριε Πρόεδρε, πως κάνω χρήση του μισού χρόνου που μου δίνεται από τον Κανονισμό, ακριβώς για να τονίσω την ανάγκη να αποφεύγουμε τις απεραντολογίες και τις επαναλήψεις, οι οποίες δεν οδηγούν πουθενά. Μου δόθηκε χθες η ευκαιρία να ρωτήσω αν, όταν ζητάτε να αποσυρθεί το νομοσχέδιο, νομίζετε ότι είναι ικανοποιητική η κατάσταση του σωφρονιστικού μας συστήματος όπως λειτουργεί σήμερα.
Όλα αυτά τα έκτροπα που γίνονται, όλη αυτή η «Άγρια Δύση» -για να χρησιμοποιήσω τον τίτλο μιας παλιάς ταινίας- η οποία εμφανίζεται στις φυλακές, είναι ικανοποιητική για ένα κράτος που θέλει να είναι πολιτισμένο και κράτος δικαίου, με όλα τα προβλήματα που έχει; Όλες αυτές οι δολοφονίες, οι αποδράσεις, τα ελικόπτερα μας ικανοποιούν;
Αν μας ικανοποιούν, πολύ καλά κάνετε και ζητάτε απόσυρση του νομοσχεδίου. Αν δεν μας ικανοποιούν, τότε πρέπει να το ψηφίσετε επί της αρχής και ίσως να διαφωνήσετε επί των κατ’ ιδίαν ρυθμίσεων.
Οι κατ’ ιδίαν ρυθμίσεις, ομολογούνται ότι είναι αυστηρότερες προς ορισμένη κατηγορία. Δεν είναι δεύτερη καταδίκη, όπως αυτό λέγεται. Λάθος. Είναι σωφρονιστική μεταχείριση, με βάση την απαξία της πράξεως, για την οποία έχουν καταδικαστεί. Είναι μια αυτόθροη, μια παρεπόμενη σωφρονιστική συνέπεια, τόση και τέτοια –και μάλιστα ηπιότερη- από αυτές που λαμβάνονται έξω. Πώς το παραγνωρίζετε αυτό; Οι ευαίσθητοι περίσσεψαν σε αυτόν το χώρο και οι αναίσθητοι είναι σε ολόκληρη την Ευρώπη, που έχει το ίδιο σύστημα; Αυτό είναι λογική των πραγμάτων ή είναι παραλογισμός;
Κοιτάξτε και μια άλλη παθολογία. Άκουσα –συμπαθή κατά τα λοιπά- συνάδελφο του ΣΥΡΙΖΑ να λέει ότι ήταν τόσο λάθος και αποκρουστικό το νομοσχέδιο που φέρνει ο Υπουργός, ούτως ώστε αναγκάστηκε να κάνει τόσες πολλές μεταβολές αποδεκτές.
Δηλαδή, αν ο Υπουργός παραμένει άτεγκτος στο σχέδιο, τότε σημαίνει ότι δεν ακούει τη Βουλή, έχει αυταρχικές διαθέσεις και επομένως μας περιφρονεί. Αν ο Υπουργός ακούει τη Βουλή, συνδιαλέγεται με την πλειοψηφία και τη μειοψηφία και προβαίνει σε αλλαγές –και μάλιστα αρκετές- είτε νομοτεχνικές είτε ουσιαστικές –και εδώ είχαμε και από τις δύο σε περίσσεια- τότε ο Υπουργός αναγνωρίζει ότι ήταν λάθος η αρχική κατάθεση. Βγάλτε, λοιπόν, το συμπέρασμα. Το περίεργο είναι ότι αυτοί που τα είπαν αυτά υποτονθορύζουν τώρα κάτι άλλα.
Άρα, εγώ νομίζω ότι πρέπει να γίνει δεκτό το νομοσχέδιο με τις τροποποιήσεις και τις αλλαγές που έγιναν. Η χώρα έχει ανάγκη από μερικές αυστηρότερες κυρώσεις, χωρίς –το τονίζω- να παραβιάζονται τα δεδομένα, ούτε του Δικαστηρίου των Ανθρωπίνων Δικαιωμάτων ούτε των όσων ισχύουν στην Ευρώπη ούτε των όσων έχει αποφανθεί και αποφαίνεται εξακολουθητικά η διεθνής και ελληνική νομολογία.
Κατόπιν αυτού, θεωρώ ότι μόνο θόρυβος γίνεται και το νομοσχέδιο πρέπει να γίνει δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Νεράντζη και για τη συντομία του.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ουκ εν τω πολλώ το ευ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Οι αξιολογικές κρίσεις είναι δικιές σας. Εγώ σημείωσα απλώς αυτό το οποίο με ενδιαφέρει πρακτικά!</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Επειδή κάνετε κι εσείς πολλές τέτοιες κρίσεις…</Speech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Οι κρίσεις του Προέδρου είναι καλόπιστες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Κουτσούκος έχει τον λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Το πρώτο πράγμα που θέλω να πω, κύριε Πρόεδρε, με αφορμή την παρατήρησή σας και την πρότασή σας για τον τρόπο διεξαγωγής της συζήτησης, είναι πως νομίζω ότι αυτή η Αίθουσα έχει αποδείξει, κύριοι συνάδελφοι, ότι μπορεί να οργανώσει με έναν τρόπο που δεν θα προκαλεί ψεύτικες εντάσεις και αντιπαραθέσεις στη συζήτηση.
Εγώ δέχομαι την πρότασή σας, όπως, εάν υπήρχε η διάθεση χθες, θα είχε γίνει αποδεκτή και η πρόταση που κατέθεσε ο εισηγητής μας, σύμφωνα με την οποία οι συνάδελφοι που παραλήφθηκαν εκ παραδρομής από τον κατάλογο των δευτερολογιών, θα είχαν τη δυνατότητα με άνεση χρόνου να μιλήσουν. 
Να διαφωνούμε επί της ουσίας και με επιχειρήματα και όχι επί της διαδικασίας. Αυτή είναι η τοποθέτησή μου.
Εκείνο που θέλω να παρατηρήσω -και ας μου επιτρέψει ο κ. Δρίτσας να αναφερθώ σ’ αυτόν, γιατί αυτός είναι Κοινοβουλευτικός Εκπρόσωπος του ΣΥΡΙΖΑ σήμερα, δεν έχει προσωπικό χαρακτήρα η αναφορά- είναι ότι η ρητορεία της Αντιπολίτευσης εξακολουθεί να είναι η ίδια εδώ και τριάντα μέρες που έχει ξεκινήσει η συζήτηση του νομοσχεδίου, ως να μην έχει συμβεί τίποτα. Εδώ έγιναν αλλαγές που άλλαξαν βασικά άρθρα του νομοσχεδίου και διασφάλισαν τα δικαιώματα των κρατουμένων, γιατί θεωρούμε ότι είμαστε σε μία ευνομούμενη, δημοκρατική πολιτεία η οποία αποφασίζει ειδικά μέτρα γι’ αυτούς που έχουν τη δύναμη των όπλων, που έχουν τη δύναμη -που πολλές φορές δεν διαθέτει το οργανωμένο κράτος- να οργανώνουν αποδράσεις, να εκτελούν αθώους και παράλληλα η μεγαλοθυμία –αυτός είναι ο ρόλος της δημοκρατίας- τούς διασφαλίζει και τα δικαιώματά τους. 
Είπε χθες ο εισηγητής μας ότι με τις δικές μας προτάσεις διασφαλίζονται τα δικαιώματα αυτών που δεν σέβονται τη ζωή των άλλων. Αυτή είναι η απάντηση της Βουλής…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κανείς δεν το καταλαβαίνει αυτό. Ο νομικός κόσμος, οι ενώσεις για τα δικαιώματα, οι σύμβουλοι του κράτους και της Κυβέρνησης δεν το καταλαβαίνουν αυτό, αφού νομίζετε ότι υπερασπίζετε τα δικαιώματα.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ούτε οι σωφρονιστικοί ούτε οι αστυνομικοί.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Πάντως δεν επέτρεψα τη διακοπή, κύριε Πρόεδρε, ούτε μου ζητήθηκε η άδεια.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μας συγχωρείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε, κύριε συνάδελφε.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Μια και έγινε αναφορά στους συγγενείς των υποδίκων ή των κρατουμένων που παρακολουθούσαν τη συνεδρίασή μας, με την αγωνία που έχουν για τους κρατούμενους –δεν ξέρω τι βαθμό συγγένειας μπορεί να έχουν με διάφορους κρατούμενους…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: … (Δεν ακούστηκε)</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Δεν ξέρω αν είναι παιδιά τους, κύριε Δρίτσα. Δεν πήρα τις ταυτότητές τους ούτε το ζήτησα ούτε είναι η δουλειά μας. Άλλοι κάνουν αυτήν τη δουλειά.
Λέω, λοιπόν, ότι η ίδια η δημοκρατία το απέδειξε εδώ και το έδειξε ο κ. Υπουργός ο οποίος εκλήθη, παρά το γεγονός ότι ήταν εκ του περισσού η αναφορά ότι ισχύουν οι διατάξεις του Σωφρονιστικού Κώδικα που αφορούν τα δικαιώματά τους. Εκλήθη και θεωρώ ότι η τοποθέτησή του ήταν εκ του περισσού αλλά είναι ερμηνευτική των διατάξεων του νομοσχεδίου. Η δημοκρατία, λοιπόν, με τη λειτουργία της διασφαλίζει τα δικαιώματα όλων των ανθρώπων. 
Απ’ αυτήν την άποψη, θεωρώ –θα μου επιτρέψουν οι συνάδελφοι της Αντιπολίτευσης να το λέω- ότι η ρητορεία του Γκουαντάναμο, του Αλκατράζ και των λευκών κελιών έχει καταπέσει εν τοις πράγμασι από τις διατάξεις του νομοσχεδίου και ότι θα έπρεπε επιτέλους να τοποθετηθούν στο κρίσιμο ερώτημα στο οποίο δεν τοποθετούνται, δηλαδή αν χρειαζόμαστε ορισμένα παραπάνω μέτρα για ανθρώπους οι οποίοι είναι της κατηγορίας των βαριών εγκληματιών, που διαθέτουν μέσα και εξοπλισμούς τους οποίους δεν μπορούμε να αντιμετωπίσουμε μέσα στη λειτουργία του γενικού σωφρονιστικού συστήματος, με το συνωστισμό στις φυλακές, με τα τόσα προβλήματα έλλειψης προσωπικού κ.ο.κ.. Αυτή είναι η ουσία του θέματος. 
Επίσης, χθες, ο Κοινοβουλευτικός Εκπρόσωπος του ΣΥΡΙΖΑ ζήτησε το λόγο επί προσωπικού, διότι εγώ έκανα μία αναφορά στην τοποθέτησή τους πάνω στην τρομοκρατική επίθεση που δέχθηκε το ΠΑΣΟΚ τις παραμονές των ευρωεκλογών. Δεν ζήτησα να την καταδικάσουν γιατί το θεωρώ αυτονόητο. Έτσι πρέπει να λειτουργεί ένα κοινοβουλευτικό κόμμα που μάλιστα διεκδικεί να γίνει και κυβέρνηση. Ζήτησα την τοποθέτησή τους πάνω στην ανακοίνωση της αυτοαποκαλούμενης «ομάδας υπεράσπισης για την οργάνωση της επαναστατικής αυτοάμυνας», όπως αποκαλείται, η οποία ούτε λίγο ούτε πολύ κατηγορεί τους Βουλευτές του ΠΑΣΟΚ και τις τροπολογίες που έχουν προτείνει ότι δίνουν άλλοθι εξομάλυνσης σ’ αυτό το δολοφονικό σχέδιο. Παρακάτω μας απειλεί έναν-έναν ξεχωριστά. Σ’ αυτό ζήτησα να τοποθετηθείτε. Ο κ. Δρίτσας απάντησε με τη θεωρία της κριτικής των όπλων και του όπλου της κριτικής.
Την κριτική όμως και την τοποθέτηση σε μια ανακοίνωση μιας τρομοκρατικής οργάνωσης την απέφυγε επιμελώς. Και αυτό δεν είναι προσωπικό θέμα. Επαναλαμβάνω ότι αφορά τη στάση ενός κόμματος της Αξιωματικής Αντιπολίτευσης που διεκδικεί να γίνει κυβέρνηση. 
Σε ό,τι αφορά τις τροπολογίες, είναι φανερό ότι έρχονται να αντιμετωπίσουν επείγοντα προβλήματα, ιδιαίτερα αυτήν, που έχουν υπογράψει δύο συνάδελφοι εξ επαρχίας, ο κ. Κασσής από τα Ιωάννινα και ο συνάδελφος της Νέας Δημοκρατίας από την Καβάλα, γιατί δικαιούνται οι αλιείς αυτά τα χρήματα και τους τα παρακρατούν αν χρωστούν κάπου αλλού. Προφανώς οφείλει ο κύριος Υπουργός που την κάνει αποδεκτή, να μας διευκρινίσει ότι έχει συνεννοηθεί με τον αρμόδιο Υπουργό μια και δεν μπορεί να παρευρεθεί. 
Σε ό,τι αφορά την τροπολογία του κ. Λοβέρδου, για την οποία χθες έγινε μεγάλη συζήτηση κατά πόσο με έναν τρόπο που είναι αντιδεοντολογικός –και θα συμφωνούσα μια και έχει το χαρακτήρα της εκπρόθεσμης- έρχεται να αντιμετωπίσει επείγοντα ζητήματα με μια διάθεση να κρατήσουμε ομήρους τους φοιτητές, θα καλούσα τους συναδέλφους που έχουν ενστάσεις να πάνε στις εκλογικές τους περιφέρειες, να ρωτήσουν τους ανθρώπους που αδυνατούν να στείλουν τα παιδιά τους στις σχολές που πέτυχαν και να τους πουν αν θέλουν να κάνουμε αυτές τις ρυθμίσεις για να έχουν τη δυνατότητα της μετεγγραφής. 
Διότι αγαπητοί συνάδελφοι, σας ενημερώνω και το ξέρετε πολύ καλά, το επαναλαμβάνετε κάθε τρεις και λίγο στην επιχειρηματολογία σας ότι πάρα πολλοί συμπολίτες μας, λόγω της οικονομικής κρίσης δεν διαθέτουν τα χρήματα που απαιτούνται για να στείλουν τα παιδιά τους να σπουδάσουν στην Κομοτηνή, στα Γιάννενα, στην Πάτρα, αν είναι από τη βόρεια Ελλάδα. 
Έρχεται η Κυβέρνηση και τους δίνει τη δυνατότητα να υπάρξουν μετεγγραφές σε ένα επίπεδο που δεν θα υπερβαίνει το 10%, άρα δεν θα αναστατώσει –γιατί καταλαβαίνω και τις εντάσεις των πανεπιστημιακών- τη λειτουργία των τμημάτων και των σχολών αλλά θα διευκολύνει αυτούς τους ανθρώπους οι οποίοι είναι οι πιο αδύναμοι και οι πιο φτωχοί. Ωστόσο βλέπω αντιρρήσεις επί της διαδικασίας και όχι τοποθετήσεις επί της ουσίας. Θα με ενδιέφερε, λοιπόν, να ακούσω την τοποθέτηση επί της ουσίας των συναδέλφων του ΣΥΡΙΖΑ γι’ αυτήν τη συγκεκριμένη τροπολογία. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Τον λόγο έχει η κ. Γιαννακάκη.</ChairmanSpeech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Σας ευχαριστώ πολύ, κύριε Πρόεδρε. 
Κατ’ αρχάς, θέλω να ξεκινήσω με το εξής. Θα έπρεπε να είμαι πολύ πριν στη θέση προκειμένου να τοποθετηθώ ως Κοινοβουλευτική Εκπρόσωπος, αλλά δυστυχώς ήμουν σε επιτροπή. Και μου δίνεται για μια άλλη φορά η ευκαιρία να πω ότι αυτό που γίνεται στην ελληνική Βουλή είναι απαράδεκτο. Δεν γίνεται σε καμμία άλλη ευρωπαϊκή Βουλή, δεν γίνεται στους διεθνείς οργανισμούς. 
Κύριε Πρόεδρε, επειδή είμασταν μαζί στην κοινοβουλευτική συνέλευση του Συμβουλίου της Ευρώπης, γνωρίζετε πάρα πολύ καλά ότι όταν υπάρχει ολομέλεια του Σώματος, δεν λειτουργούν οι επιτροπές και αυτό δεν συμβαίνει μόνο στα Θερινά Τμήματα ούτε συμβαίνει όταν υπάρχει πολύ μεγάλος φόρτος κοινοβουλευτικού ελέγχου. Είναι πάγια τακτική. Πρέπει να αποφασίσουμε ότι οι επιτροπές δεν είναι πάρεργο αλλά είναι βασικό κομμάτι της κοινοβουλευτικής δουλειάς και ίσως να είναι το σημαντικότερο, γιατί εκεί γίνεται η δουλειά πριν έρθει στην Ολομέλεια. Πάντως να συνεχίσουμε να δουλεύουμε έτσι, δεν γίνεται. 
Επίσης, για μια ακόμη φορά βρισκόμαστε την τελευταία στιγμή μπροστά σε έναν όγκο τροπολογιών, οι πλείστες εκ των οποίων είναι άσχετες  με το νομοσχέδιο και το Υπουργείο το οποίο συζητάμε. Αυτό είναι μία πάγια τακτική της Κυβέρνησης. Αυτό συμβαίνει τουλάχιστον τα δύο τελευταία χρόνια που είμαι εγώ εδώ πέρα. Το έχουμε πει ως Δημοκρατική Αριστερά πάρα πολλές φορές αλλά δεν βλέπω να ιδρώνει το αυτί κανενός. 
Επίσης, υπάρχουν τροπολογίες οι οποίες θα μπορούσαν να είναι από μόνες τους ένα νομοσχέδιο ολόκληρο και ξεχωριστό. Και αναρωτιέμαι, γιατί δεν έρχεται κανονικά στην αρμόδια επιτροπή να συζητηθεί συντεταγμένα και να μπορέσουμε να εκφραστούμε. 
Θέλω να ξεκινήσω, με την τροπολογία που έχει καταθέσει η Κοινοβουλευτική Ομάδα της Δημοκρατικής Αριστεράς. Μιλώντας και χθες, κύριε Υπουργέ, σας ζήτησα να την κάνετε δεκτή και αυτό γιατί εσείς ο ίδιος είχατε δεσμευτεί στις 29 του Μάη σε επίκαιρη ερώτηση που είχε κάνει ο Βουλευτής μας, ο κ. Τσούκαλης. Μιλώ βέβαια –θα το θυμάστε- για την αξιοποίηση δεσμευμένων καταθέσεων που απορρέουν από εκκρεμείς υποθέσεις οικονομικού εγκλήματος. 
Ενώ είχατε πει ότι θα την φέρνατε κανονικά τον Ιούνιο, προφανώς για κάποιους λόγους δεν τη φέρατε. Αυτή η κωλυσιεργία όμως, δίνει το δικαίωμα στον οποιονδήποτε να λέει ότι αληθεύουν οι ψίθυροι ότι αντιδρούν οι τράπεζες και δεν επιθυμείτε να έρθετε σε ρήξη μαζί τους. Πείτε μου γιατί δεν την κάνετε δεκτή.
Θα ήθελα να εξηγηθώ και να καταλάβει και το Τμήμα περί τίνος πρόκειται. Πρόκειται για μια πρόταση που είναι μέρος της συνολικότερης πρότασής μας για την πάταξη της διαφθοράς. Κατ’ αρχάς είχε γίνει δεκτή από τον Γενικό Γραμματέα Εσόδων όπως και από τη κεντρική νομοπαρασκευαστική επιτροπή και αυτό που εκκρεμούσε, ήταν να έρθει προς συζήτηση στην κοινοβουλευτική επιτροπή. Αυτό είχε γίνει από τον προκάτοχό σας, τον κ. Ρουπακιώτη. Έκτοτε δεν έχουμε καμμία ενημέρωση. 
Πρόκειται για χρήματα τα οποία θα μπορούσαν να είναι άμεσα εισπρακτέα από το ελληνικό δημόσιο και υπολογίζεται ότι ξεπερνούν τα 2 δισεκατομμύρια ευρώ. Ακριβώς επειδή είναι εκτός προϋπολογισμού, θα μπορούσαν να χρησιμοποιηθούν για την άσκηση κοινωνικής πολιτικής. 
Πρόκειται για χρήματα τα οποία έχουν δεσμευθεί, γιατί προέρχονται από κατηγορούμενους ή υπόπτους για παραβίαση νόμων που έχουν να κάνουν με το «πόθεν έσχες» και το ξέπλυμα μαύρου χρήματος, φοροδιαφυγή, λαθρεμπόριο κ.λπ.. Αναφέρω ενδεικτικά ορισμένα ποσά, τα οποία θα μπορούσαν ήδη να έχουν εισπραχθεί και να έχουν εισρεύσει στα δημόσια ταμεία. Διακόσια εκατομμύρια από την υπόθεση Λαυρεντιάδη.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Λέτε για το ενέχυρο.</Speech>
 <Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ακριβώς.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα έρθει.</Speech>
 <Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Πότε θα έρθει;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα έρθει σύντομα. Εντός του Ιουλίου.</Speech> 
 <Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Είχατε πει ότι θα το φέρνατε μέσα στον Ιούνιο με το αντιρατσιστικό. Τα έχουμε κουβεντιάσει τόσες φορές με το αντιρατσιστικό.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχετε δίκιο. Έχουν πέσει πολλά νομοσχέδια. Έτοιμο είναι. Εντός του Ιουλίου θα κατατεθεί.</Speech> 
 <Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Το θυμίζω, κύριε Υπουργέ, επειδή έκλεισε η Βουλή πιο νωρίς, λέγοντας ότι δεν υπάρχει νομοθετικό έργο. Αλλά αφού θα το φέρετε, εντάξει. Σταματώ εδώ και περιμένω αλλά δεν ξεχνώ.
Επίσης, φαντάζομαι ότι θα μου δώσετε σήμερα την απάντηση για το CPT και γιατί δεν επιτρέπεται να δημοσιοποιούνται οι εκθέσεις που αφορούν στην Ελλάδα. 
Περνάω σε κάποιες άλλες τροπολογίες. 
Υπάρχει τροπολογία που αφορά στη δυνατότητα μετεγγραφής φοιτητών σε πανεπιστήμια της πόλης στην οποία κατοικούν όταν προέρχονται από οικογένειες με πολύ χαμηλό εισόδημα. Νομίζω ότι σ’ αυτήν την περίπτωση, δεν θα μπορούσε κάποιος να έχει αντίρρηση ειδικά σε καιρό κρίσης και όταν οι οικογένειες, πραγματικά, μαστίζονται από την ανεργία και τη φτώχεια. Νομίζω ότι είναι ένα  πάρα πολύ θετικό μέτρο. Βέβαια, υπάρχει οικονομικό πλαφόν το οποίο είναι πάρα πολύ λογικό. Υπάρχει και ένα πλαφόν το οποίο αφορά στη δυνατότητα μετεγγραφών ως ποσοστό επί των φοιτητών οι οποίοι φοιτούν στα τμήματα. Ακόμα και αυτό είναι λογικό με την έννοια ότι τα πανεπιστημιακά τμήματα δεν έχουν ούτε την υποδομή, αλλά ούτε και τη χωρική δυνατότητα για πάρα πολλές μετεγγραφές. 
Βέβαια εδώ θα μπορούσαμε να δούμε σε ένα μελλοντικό χρόνο, αφού το σχεδιάσουμε, αυτό που γίνεται σε άλλες χώρες του εξωτερικού, στη Γαλλία και τη Γερμανία, που αφορά στην κινητικότητα μεταξύ των πανεπιστημίων με πολύ συγκεκριμένα κριτήρια βέβαια. 
Όσον αφορά την τροπολογία που έχει κατατεθεί από Βουλευτές ως προς το ίδιο θέμα και αφορά πολύτεκνους και τρίτεκνους, χωρίς όμως να λαμβάνεται υπ’ όψιν το κριτήριο της διαβίωσης, της φορολογικής δήλωσης, νομίζω ότι δυστυχώς δεν μπορεί να γίνει δεκτή γιατί βασικό κριτήριο δεν είναι το πλήθος των παιδιών αλλά το κατά πόσο μπορεί μια οικογένεια να συντηρήσει ένα παιδί σε μια άλλη πόλη προκειμένου να περατώσει τις σπουδές του.
Επίσης, έχουμε μια άλλη τροπολογία που αφορά στη Λυρική Σκηνή και είναι πάρα πολύ ενδιαφέρουσα και σαφώς σε αυτήν τοποθετούμεθα υπέρ. Είναι πάρα πολύ ενδιαφέρουσα όμως, γιατί είναι κλασικό παράδειγμα κακής νομοθέτησης. Φυσικά εδώ δεν αφορά μόνο στο αρμόδιο Υπουργείο αλλά αφορά και σε όλους εμάς, που κανείς δεν παρατήρησε αυτό το συγκεκριμένο νομοτεχνικό λάθος.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Επιτρέψτε μου ένα σχόλιο, για να μην πάει χαμένη η επισήμανση που έκανε η κ. Γιαννακάκη. Όντως το Συμβούλιο της Ευρώπης, στο οποίο πολλοί από εδώ μέσα έχουμε εμπειρία, έχει το εξής σύστημα. Αρχίζουν οι επιτροπές το πρωί στις 08.30΄ μέχρι τις 10.00΄ και μετά αρχίζει η Ολομέλεια. Διακόπτει στη συνέχεια η Ολομέλεια για κάποιο διάστημα, έχουμε ξανά επιτροπές και μετά πάλι Ολομέλεια, οπότε υπάρχει μια ζώνη επιτροπών και μια ζώνη Ολομέλειας.
Προσωπικά το θεωρώ πολύ θετικό το παράδειγμα αυτό, αλλά βεβαίως πρέπει να συζητηθεί εκτενώς, διότι έχει ορισμένες προϋποθέσεις. Πρώτον, αρχίζει η δουλειά στις 08.30΄ και δεύτερον οι ομιλίες είναι πάρα πολύ σύντομες, της τάξης των τριών έως πέντε λεπτών πλην των εισηγητών και είναι γενικά μια λειτουργία Κοινοβουλίου, που δεν στηρίζεται στην αναλυτική -ας πούμε- έκθεση απόψεων αλλά στις θέσεις: «Υποστηρίζω αυτό γι’ αυτόν τον λόγο, καταψηφίζω εκείνο γι’ αυτόν τον λόγο».
Όσοι, λοιπόν, συμμετέχετε στην Επιτροπή Κανονισμού ή ενδιαφέρεστε, θα μπορούσε να προταθεί, να μελετηθεί αυτή και ενδεχομένως κι άλλες εμπειρίες, διότι υπάρχει θέμα.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Ψυχάρη, επ’ αυτού θέλετε κάτι;</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ναι, κύριε Πρόεδρε.
Όπως πολύ σωστά είπατε όμως, τηρείται ο χρόνος. Ο χρόνος ουδέποτε τηρείται εδώ πέρα, όπως ξέρετε. Το ίδιο συνέβη και στον ΟΑΣΕ. Εάν τηρείται ο χρόνος και συντομεύουν οι συνεδριάσεις και υπάρχει η δυνατότητα πιο σωστής λειτουργίας. Αυτό όμως -με όλο το σεβασμό και δεν αναφέρομαι σε εσάς προσωπικά -είναι ευθύνη του Προεδρείου. Συμφωνώ μαζί σας πάντως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ας μην κάνουμε αυτήν τη συζήτηση τώρα. Επειδή μίλησε η κ. Γιαννακάκη γι’ αυτό και για να μην πάει χαμένη η παρατήρησή της, έδωσα εγώ αυτήν τη διευκρίνιση και από κει και πέρα όποιος ενδιαφέρεται ας απευθυνθεί στην Επιτροπή για τον Κανονισμό της Βουλής.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, μπορώ να έχω τον λόγο για ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι ένα θέμα, κύριε Πρόεδρε, που το έχουμε θέσει πάρα πολλές φορές. Δεν υπάρχει κοινοβούλιο πολιτισμένης χώρας που να λειτουργεί κατά τον τρόπο που λειτουργεί η Βουλή, τουλάχιστον επί διακυβέρνησης Σαμαρά, που να νομοθετεί δηλαδή κατ’ αυτόν τον τρόπο και την ίδια ώρα να προγραμματίζει συνεδριάσεις επιτροπών. 
Αυτήν τη στιγμή που μιλάμε, γίνεται μία πολύ σοβαρή συνεδρίαση στην Επιτροπή Θεσμών και Διαφάνειας και αφορά την αρχή διασφάλισης του απορρήτου των επικοινωνιών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν θα συνεχίσουμε τώρα συζήτηση επ’ αυτού.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εκεί οφείλαμε να είμαστε αλλά είμαστε εδώ.
Θέλω να σας πω ότι η τήρηση του χρόνου είναι και συνάρτηση του εάν η Κυβέρνηση σέβεται αυτό που το Σύνταγμα και ο Κανονισμός ορίζουν, δηλαδή ότι τα νομοσχέδια είναι συνεκτικά και δεν περιέχουν άσχετες διατάξεις. Όταν φέρνει η Κυβέρνηση νομοσχέδιο με σαράντα επτά άρθρα εκ των οποίων το κάθε ένα είναι άσχετο με τα υπόλοιπα, τότε μοιραία είναι αδύνατο να υπάρξει και ενιαία ανάπτυξη. 
Άρα, να το βλέπουμε και λίγο συνολικά και να συνεκτιμάμε ότι έχει μία σημασία για τα άρθρα και για τις διατάξεις να τοποθετούνται. Εδώ έχουν υπάρξει άρθρα για τα οποία δεν έχει πει τίποτα ο Υπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εάν το θέμα ήταν απλό να λυθεί εδώ με μία συζήτηση…</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Πρόεδρε, παρακαλώ δώστε μου τον λόγο για ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, κύριε Ψυχάρη, δεν θα δώσουμε συνέχεια στο θέμα. Εάν ήταν να λυθεί, θα είχε λυθεί. 
Εγώ έκανα μια επισήμανση και επισημαίνω και τώρα και στην κ. Κωνσταντοπούλου. Η Αξιωματική Αντιπολίτευση, απ’ ό,τι γνωρίζω, συμμετέχει στην Επιτροπή Κανονισμού, οπότε ας τεθεί με ένταση το θέμα αυτό και, αν επέλθει συμφωνία μεταξύ των κομμάτων, να προχωρήσουμε.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Δεν είναι θέμα Κυβέρνησης, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Λοιπόν, προχωρούμε στις δευτερολογίες. Όποιοι εκ των κυρίων αγορητών θέλουν να δευτερολογήσουν έχουν τον λόγο.</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όλοι, υποθέτω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υψηλάντη, θέλετε να πάρετε τον λόγο; Να ακολουθήσουμε τη σειρά την κανονική, δηλαδή όπως ήταν οι αγορεύσεις οι αρχικές;</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Είθισται ο εισηγητής της Πλειοψηφίας να μιλάει τελευταίος.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν είθισται. Κύριε Πρόεδρε, με συγχωρείτε, γιατί να μιλάει τελευταίος;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, αφήστε στο Προεδρείο μια πρωτοβουλία, αφήστε έναν χώρο πρωτοβουλίας. Εγώ θεωρώ θεμιτό το αίτημα του κ. Υψηλάντη.
Ο κ. Πανούσης έχει τον λόγο.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Είναι προτάσεις-τροπολογίες της τελευταίας στιγμής που μπορούμε να διασώσουμε κάποια πράγματα, κύριε Υπουργέ.
Πρώτον, να υπάρξει μια μεταβατική διάταξη γι’ αυτούς που θα μπουν τώρα σύμφωνα με το νόμο η επαναξιολόγηση θα γίνει σε ένα χρόνο. Δηλαδή, γι’ αυτούς που με διάταξη του εισαγγελέα εφετών θα μπουν τώρα, να υπάρχει μεταβατική διάταξη και η επαναξιολόγηση να γίνει σε ένα χρόνο, γιατί μπορεί μέσα στη βιασύνη της εφαρμογής να γίνουν λάθη.
Η δεύτερη πρόταση μας είναι, ο κανονισμός λειτουργίας φυλακών Γ΄ τύπου να έχει τουλάχιστον τη γνώμη της ειδικής επιτροπής της Βουλής. Ο κ. Κουτσούμπας είναι εδώ, πολλά μέλη είναι εδώ. Έχουμε κάνει πολύ καλή δουλειά, να ακούσετε τη γνώμη μας τουλάχιστον.
Η τρίτη τροπολογία είναι ότι σε κάθε περίπτωση και επ’ ευκαιρία των φυλακών Γ΄ τύπου μας χρειάζεται, κύριε Υπουργέ, ένα επιστημονικό παρατηρητήριο αξιολόγησης και κατάταξης. Και να μην υπήρχαν φυλακές Γ΄ τύπου, όταν έχεις υπερπληθυσμό πρέπει να ξέρεις ποιον θέτεις σε ποια φυλακή ή σε ποιο θάλαμο. 
Άρα, λοιπόν, χρειάζεται ή ένα παρατηρητήριο, όπως ήταν ο παλιός ν. 1851 ή ένα σώμα εμπειρογνωμόνων που θα γνωμοδοτεί στον εισαγγελέα εφετών πριν πάρει την απόφαση περί της επικινδυνότητας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ και εγώ.
Θα ήθελε κάποιος άλλος αγορητής να δευτερολογήσει;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Με την κοινοβουλευτική σειρά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Κωνσταντοπούλου, το Προεδρείο είπε ότι θα δώσει τον λόγο στον κ. Υψηλάντη, τελευταίο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, γιατί; Εγώ ζητώ να μιλήσω μετά τον κ. Υψηλάντη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχει δικαίωμα το Προεδρείο να το κάνει. Υπάρχει ένα εθιμικό δίκαιο. Εν πάση περιπτώσει –και λάθος να έκανα- δεν μπορώ να ανακαλέσω την απόφασή μου. Δεν θεωρώ ότι είναι τόσο δραματικό. Εάν δεν θέλετε τον λόγο, θα τον δώσω στον κ. Υψηλάντη και κλείνει ο κύκλος των αγορητών.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ζητήσω μετά τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν θα σας τον δώσω, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ωραία, δώστε μου τον λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, έχετε τον λόγο για τέσσερα λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ειλικρινά, νομίζω ότι χάνουμε τη σοβαρότητά μας, όταν προσποιούμαστε ότι μπορούμε στα σοβαρά να τοποθετηθούμε για σαράντα επτά άρθρα και τρεις τροπολογίες –εγώ θα μιλήσω για το χθεσινό χρόνο- σε δώδεκα λεπτά. 
Αυτό σημαίνει, 14,4 δευτερόλεπτα για το κάθε άρθρο και τροπολογία, δηλαδή 14,4 δευτερόλεπτα και για το άρθρο 1, που περιέχει δεκαπέντε παραγράφους, κάποιες από τις οποίες υπερβαίνουν τις δύο σελίδες και καθορίζουν ένα ασφυκτικό πλαίσιο αποστέρησης όχι μόνο της ελευθερίας αλλά και θεμελιωδών δικαιωμάτων του κρατουμένου. Σε αυτές, σύμφωνα με το χρόνο που αποφάσισε το Προεδρείο, αναλογεί χρόνος μικρότερος του ενός δευτερολέπτου. Σε τέτοια γελοιοποίηση δεν μας επιτρέπεται, έχοντας το βάρος της Αξιωματικής Αντιπολίτευσης, να αχθούμε.
Γι’ αυτό, στη φερόμενη ως επί των άρθρων δευτερολογία μου έχοντας απόλυτη συναίσθηση της σοβαρότητας, της νοσηρότητας, της επικινδυνότητας του νομοθετήματος και έχοντας ακόμη απόλυτη συναίσθηση ότι εκατόν εβδομήντα πέντε χιλιάδες διακόσια δωδεκάλεπτα θέλετε να μένουν σιωπηροί οι άνθρωποι τους οποίους πετάτε σε αυτά τα λευκά κελιά –τόσο είναι το μίνιμουμ σιωπής και μη εξέτασης των αιτημάτων τους- σας λέω, λοιπόν, κύριοι της αμαρτωλής συγκυβέρνησης, ότι φέρετε ακέραιη την ευθύνη του εκτρώματος που δημιουργείτε, φέρετε ακέραιη την ευθύνη της ζωής και της ψυχικής και σωματικής υγείας των κρατουμένων, φέρετε ακέραιη την ευθύνη της αξιοπρέπειας κρατουμένων και εργαζομένων στη φυλακή, φέρετε ακέραιη την ευθύνη των πληγμάτων στη δημοκρατία, στη διάκριση των εξουσιών, στις βασικές αρχές του ανθρωπισμού, στο τεκμήριο αθωότητας, στη δίκαιη δίκη, στο δικαίωμα υπεράσπισης, στη θεσμική αποστολή του συνηγόρου υπεράσπισης, στην ισονομία, στην προσδοκία επανένταξης.
Κύριοι του ΠΑΣΟΚ, εσείς μπορείτε να περιφέρετε μόνοι σας τη δόξα ότι επιχειρείτε να καλλωπίσετε αυτό το έκτρωμα και να παραπλανήσετε την κοινωνία για τις πραγματικές σας προθέσεις που είναι να κάνετε τη ζωή στις φυλακές περισσότερο αβίωτη από ότι ήδη είναι.
Μπορείτε μόνοι σας, λοιπόν, κύριοι του ΠΑΣΟΚ, να πανηγυρίζετε ότι αντιπολιτευόμενοι τον εαυτό σας και τους κυβερνητικούς σας συνεταίρους, επιτύχατε δήθεν βελτιώσεις τόσο βελτιωτικές, ώστε μας πηγαίνουν πάνω από μισό αιώνα πίσω, θέτοντας σε αμφισβήτηση και διαπραγμάτευση τα κεκτημένα και υπερνομοθετικά κατοχυρωμένα ανθρώπινα δικαιώματα, ακόμα και τα πιο ιερά. 
Κύριε Υπουργέ, μια και μιλήσατε για το δικαίωμα στη ζωή, αυτό είναι το κατ’ εξοχήν δικαίωμα που θέτετε σε διακύβευση με αυτό το πλαίσιο που δημιουργείτε, με την οπλοχρησία χωρίς έλεγχο και χωρίς πλαίσιο, με παρεκκλίσεις από το νομοθετικό πλαίσιο κλιμάκωσης της οπλοχρησίας, με τη δημιουργία ανασφάλειας στον κάθε κρατούμενο για τη σωματική του ακεραιότητα και την ίδια του τη ζωή. 
Αναφερόμενοι σε όσα αναπτύξαμε στην επιτροπή επί των άρθρων -αφού στο Τμήμα δεν έγινε ουσιαστική επί των άρθρων συζήτηση ούτε ήταν ποτέ δυνατόν να γίνει σε αυτό το πλαίσιο- επικαλούμενοι και όσα οι φορείς μετ’ επιτάσεως ανέπτυξαν, απογυμνώνοντάς σας από επιχειρήματα, σας δηλώνω ότι αποδειχθήκατε ειδικοί στις ειδικές διαδικασίες, ειδικοί της εξαίρεσης, ειδικοί της εκτροπής, ειδικοί στην παρέκκλιση από τις εγγυήσεις του κράτους δικαίου. Το «εκτός αν» που βάζετε ως διατύπωση, είναι η παραίτησή σας από αυτό που το κράτος δικαίου ονομάζει θεσμικές εγγυήσεις για κάθε ανθρώπινη ύπαρξη. 
Τελικά, τίποτα δεν εγγυάστε. Έχετε πλήρη την ευθύνη. Εμείς από πλευράς μας, έχουμε απόλυτη συναίσθηση του τι βάλλεται και τι προσβάλλεται. Δεν πρόκειται να σας δώσουμε πιστοποιητικά αντιτρομοκρατικών φρονημάτων, τα οποία ζητάτε, γιατί αυτά είναι ενδεικτικά της δικής σας αντιδραστικής αντίληψης, της δικής σας ακροδεξιάς διολίσθησης. 
Εκείνο, όμως, που πρόκειται να κάνουμε -και με αυτό κλείνω- είναι να καταργήσουμε πάραυτα, αμέσως μόλις αναλάβουμε τη διακυβέρνηση αυτού του τόπου, αυτό το όνειδος που εσείς σήμερα, σε Τμήμα Διακοπής Εργασιών άρον-άρον και παραγνωρίζοντας την κατακραυγή που έχετε ξεσηκώσει, δημιουργείτε. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε, κυρία Κωνσταντοπούλου. Ευχαριστώ ιδιαίτερα για την καλή συνεργασία που είχαμε. 
Τον λόγο έχει ο κ. Τριαντάφυλλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι Βουλευτές, ολοκληρώνεται σήμερα η συζήτηση, για ένα νομοσχέδιο στο οποίο τουλάχιστον εμείς είχαμε το χρόνο και είχαμε, αν θέλετε, και τη διάθεση να προσφέρουμε εδώ λύσεις, προτάσεις, τροποποιήσεις, ώστε να μπορέσουμε να διαμορφώσουμε ένα πλαίσιο, σύμφωνα με τις αρχές που πρέπει να διέπουν ένα σύστημα φυλακών υψίστης ασφαλείας. 
Αυτό είναι πάρα πολύ σημαντικό, το να γίνεται δηλαδή αυτή η εξισορρόπηση δικαιωμάτων, το να επιτυγχάνεται αυτή η στάθμιση δικαιωμάτων, το να  μπορεί εδώ μέσα στη Βουλή, πέρα από τις αντιξοότητες ή πέρα από τις κραυγές, να αρθρώνεται μια πειστική πολιτική πρόταση, προκειμένου να διασφαλίζονται με τρόπο επαρκή και αποτελεσματικό, αυτά τα οποία είχε ως σκοπό ο νομοθέτης της συγκεκριμένης νομοθετικής πρωτοβουλίας, που δεν είναι άλλο από το να επιτυγχάνεται η ασφάλεια στα συγκεκριμένα καταστήματα κράτησης και από την άλλη μεριά, να προστατεύονται τα δικαιώματα των κρατουμένων, τα ανθρώπινα δικαιώματα. 
Επομένως, νομίζω ότι το διάστημα που έχει διανυθεί μεταξύ τόσο του Υπουργείου που κατέβασε ένα αρχικό κείμενο, όσο και ημών που είχαμε μια συγκεκριμένη αρχική τοποθέτηση, είναι ένα διάστημα το οποίο καταδεικνύει ότι ο κοινοβουλευτισμός δεν είναι μόνο αντιπαράθεση, δεν είναι μόνο πλειοψηφίες και μειοψηφίες, είναι κυρίως σύνθεση απόψεων. Αν αυτό μπορεί να βγει από τη σημερινή μας συζήτηση, είναι πάρα πολύ σημαντικό ως μήνυμα προς την ελληνική κοινωνία. 
Άκουσα με προσοχή τη σημερινή ομιλία του Υπουργού και θεωρώ ότι ήταν μια πολύ θετική ομιλία, η οποία ήταν ουσιαστικά το αποκρυστάλλωμα αυτού που πρέπει να περάσει ως μήνυμα. Τι ήταν αυτό; 
Το μήνυμα ήταν, αφ’ ενός ότι δεν θίγονται τα δικαιώματα των κρατουμένων σε σχέση με προαυλισμό, εκπαίδευση και ευεργετικό τρόπο έκτισης της ποινής στα συγκεκριμένα καταστήματα κράτησης –όπως, βεβαίως, δεν περιλαμβάνεται καμμία τέτοια διάταξη στο συγκεκριμένο νομοσχέδιο- και αφ’ ετέρου ότι η αντίληψη της ελληνικής πολιτείας πως δεν τιμωρεί, κατοχυρώνεται ρητώς μέσα από τις διατάξεις του συγκεκριμένου νομοσχεδίου. Και γίνεται αυτό μέσα από ένα διάλογο παραγωγικό, μέσα από τις συνεδριάσεις της επιτροπής και του Τμήματος οι οποίες δεν ήταν λίγες. Ήταν τρεις μέρες. Είναι η τρίτη μέρα σήμερα που συζητούμε στο Τμήμα και ήταν ένα μεγάλο χρονικό διάστημα που συζητήσαμε την επιτροπή.
Επίσης, θεωρούμε πάρα πολύ σημαντικό το γεγονός ότι πρέπει επιτέλους να υπάρχει και ένας αντίλογος. Ξέρετε, αυτή η ισοπέδωση ότι πάμε σε κατασταλτικά μέτρα ή η αυστηροποίηση του Ποινικού Κώδικα, είναι μια λογική, η οποία τουλάχιστον εμάς μας βρίσκει απέναντι. Εμείς είμαστε περήφανοι, με το να αυστηροποιούμε διατάξεις σύμφωνα με το Διεθνές Δίκαιο σχετικά με την αναγκαστική εξαφάνιση, δηλαδή την εξαφάνιση που διαπράττεται από συγκεκριμένους επίσημους φορείς του κράτους ή απέναντι στη σεξουαλική θυματοποίηση των παιδιών. Προφανώς, και πρέπει η ελληνική πολιτεία να θωρακίζει έτι περισσότερο την προστασία των παιδιών, την προστασία των πολιτών ως ατόμων που κινούνται στη διεθνή σφαίρα και προφανώς απέναντι σε αυτά, αυτά τα οποία ψηφίσαμε ήταν πολύ θετικά. 
Ακόμη, ήταν πολύ θετικές οι διατάξεις που έχουν έρθει για τη διαφθορά. Δημιουργούν ένα πλέγμα το οποίο δεν υπήρχε στο προηγούμενο νομικό καθεστώς, στην προηγούμενη έννομη τάξη. Επομένως, δεν μπορώ να καταλάβω τη διαφωνία πάνω σε αυτά. 
Άκουσα με μεγάλη προσοχή στη συζήτηση για τη σεξουαλική θυματοποίηση των παιδιών, το κατά πόσο έπρεπε ή όχι να ποινικοιούνται τα ταξίδια με σκοπό τη σεξουαλική εκμετάλλευση των παιδιών. Δεν έμεινε σε αυτό η πλευρά του ΣΥΡΙΖΑ και ορθώς δεν έμεινε σε αυτό, γιατί πρέπει να ποινικοποιείται οποιαδήποτε διαδικασία χρηματοδότησης της βαριάς, μαύρης, σκοτεινής βιομηχανίας της σεξουαλικής θυματοποίησης των παιδιών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό.
Να μπω στις τροπολογίες. Δόθηκαν δύο επαρκείς –θεωρώ- αναλύσεις από τους Υπουργούς Εσωτερικών και Παιδείας. Αναλύθηκε επαρκώς και αναπτύχθηκε ενώπιον του Τμήματος ότι ουσιαστικά πρόκειται για δύο τροπολογίες, οι οποίες ναι μεν δεν έχουν σχέση με το νομοσχέδιο, όμως είναι απαραίτητο να περάσουν, προκειμένου να ρυθμιστούν επείγουσες καταστάσεις. Επομένως, θεωρώ ότι ούτε υποκρύπτουν κάτι ούτε θα ήταν και θετικό το να μπουν στη λογική της πολιτικής ή μικροπολιτικής αντιπαράθεσης. 
Και βεβαίως, είναι πολύ σημαντική η τροπολογία που έχει κατατεθεί από Βουλευτές σχετικά με το ακατάσχετο της επιχορήγησης, της επιδότησης εξοπλισμού στα αλιευτικά σκάφη. Είναι μια πραγματικότητα, που αντιμετωπίζουν πάρα πολλοί αλιείς στη χώρα μας και είναι πολύ θετική τόσο η κατεύθυνση όσο και η συγκεκριμένη ρύθμιση της συγκεκριμένης τροπολογίας.
Με αυτές τις σκέψεις, κύριε Πρόεδρε, θα ήθελα να ολοκληρώσω και να πω ότι εμείς θα υπερψηφίσουμε και τις συγκεκριμένες τροπολογίες, τις οποίες θεωρούμε απόλυτα θετικές.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πριν δώσω τον λόγο στον κ. Υψηλάντη, να πω το εξής. Βλέπω ότι ολοκληρώνεται ο κύκλος των ομιλητών. Δεν βλέπω Κοινοβουλευτικούς Εκπροσώπους. Αν κάποιος επιθυμεί να δευτερολογήσει, πρέπει να είναι εδώ. Μετά θα περάσουμε στις δευτερολογίες Βουλευτών. Διαβάζω –για την καλή συνεννόηση- ότι έχουν ζητήσει να δευτερολογήσουν η κ. Κατριβάνου, η κ. Σταμπουλή, ο κ. Διαμαντόπουλος. Ο κ. Δαβάκης θα έχει προτασσόμενη δευτερολογία και θα μιλήσει μετά τους κοινοβουλευτικούς.
Άρα απ’ ό,τι βλέπω, τα πήγαμε καλά από άποψη διαδικασίας και χρόνου. Αν μας μείνει χρόνος, μπορούμε να πούμε μερικά ευχάριστα πράγματα ή να διακόψουμε τη συνεδρίαση.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ας διακόψουμε καλύτερα και ας αφήσουμε τα ευχάριστα!</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Δεν υπάρχουν ευχάριστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν υπάρχουν ευχάριστα. Κατανοώ ότι η συζήτηση είναι βαριά από άποψη ουσίας και περιεχομένου για το θέμα που συζητούμε.  
Τον λόγο έχει ο κ. Υψηλάντης.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Κύριε Πρόεδρε, κυρίες και κύριοι συνάδελφοι, δεν μπορώ να μην επικροτήσω την αισιοδοξία την οποία εκπέμπετε στον ελληνικό λαό από αυτό το Βήμα, σε αντίθεση με τους εκπροσώπους του κόμματός σας, οι οποίοι θέλουν και επιδιώκουν τη μαυρίλα. Και φαίνεται ότι αυτή η διαφοροποίηση μέσα στους κόλπους της Αξιωματικής Αντιπολίτευσης αυτόν ειδικά τον καιρό, είναι ιδιαιτέρως έντονη.
Εύχομαι βεβαίως να μην έχουμε και κακές εξελίξεις. Αυτό όμως δεν αφορά εμάς.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι εννοείτε, κύριε Υψηλάντη;</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Εμάς αφορούν σήμερα αυτά τα οποία έχουν ειπωθεί σε αυτήν την Αίθουσα σχετικά με το νομοσχέδιο και με τις θέσεις τις οποίες λάβαμε και οι εισηγητές και οι αγορητές και οι συνάδελφοι Βουλευτές. 
Ακούστηκαν πράγματα περί διολίσθησης και απανθρωπιάς, απίθανα πράγματα. Θέλω να τα επισημάνω. Δεν υπάρχει πιο λαϊκίστικη θέση από αυτή την οποία εκφράστηκε σε αυτή τη Βουλή σχετικά με το ότι υπάρχει κυβέρνηση στον κόσμο που θα απαλείψει, θα εξαφανίσει το έγκλημα.  Ειπώθηκε εχθές ότι όταν έρθει και καλά ο ΣΥΡΙΖΑ στην εξουσία δεν θα υπάρχει έγκλημα στην Ελλάδα. 
Σε ποιο καθεστώς και σε ποιο κράτος στον κόσμο ολόκληρο δεν θα υπάρχει έγκλημα; Και ποιος ήταν αυτός ο μάγος, ο οποίος έχει εξαφανίσει ως διά μαγείας τους εγκληματίες σε όποια πλευρά της γης;</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Εμείς!</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Εσείς, κυρία συνάδελφε -κύριε Πρόεδρε, απευθύνομαι δι’ υμών στη συνάδελφο- θα ανοίξετε τον ασκό του Αιόλου, διότι πραγματικά αυτό που θέλετε και επιδιώκετε δεν είναι το κράτος δικαίου, αλλά και στον τομέα αυτόν να μην υπάρξουν λύσεις θετικές τις οποίες προβλέπει η ίδια η ελληνική νομοθεσία και ερχόμαστε σήμερα να οριοθετήσουμε και να διευκρινίσουμε με συγκεκριμένες διατάξεις, με τις φυλακές υψίστης ασφαλείας, με τις διορθώσεις και τις παρεμβάσεις που ο κύριος Υπουργός, κατά τρόπο δημοκρατικότατο, επέλεξε και δέχθηκε με τις τροπολογίες και τις νομοτεχνικές βελτιώσεις τις οποίες εισήγαγε. 
Ειπώθηκε επίσης ότι η κρίση, από τη μία πλευρά φέρνει την εγκληματικότητα και, από την άλλη, δεν υπάρχει  αύξηση της εγκληματικότητας στη χώρα μας αυτή την περίοδο. Επιλέξτε ποια επιτέλους θέση υποστηρίζετε, τη μία ή την άλλη; Έχουμε ή δεν έχουμε εγκληματικότητα; Θέλουμε να κυνηγήσουμε να βάλουμε κάποια πράγματα στη θέση τους ή όχι; 
Είπατε ότι θέλετε να χειραγωγήσουμε τον ελληνικό λαό, με την έννοια ότι θέλουμε να έχουμε υποχείριά μας τους συγγενείς, τους φίλους κ.λπ. των ανθρώπων, οι οποίοι έχουν καταδικαστεί και βρίσκονται σήμερα στις φυλακές. Πραγματικά αυτό δεν έχετε δικαίωμα να το λέτε. Είναι ψευδέστατο. Είναι αναληθές.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κλείνω σε ένα λεπτό.
Θέλω να πω ότι η προσέγγιση αυτή έρχεται όχι να αντιμετωπίσει αυτό το νομοσχέδιο, αλλά να δημιουργήσει ψευδαισθήσεις στον ελληνικό λαό.
Η κυρία συνάδελφος εδώ κατέθεσε μία ανυπόγραφη επιστολή στα Πρακτικά της Βουλής των Ελλήνων, μία επιστολή την οποία υπογράφουν -και καλά- γονείς, συγγενείς και αλληλέγγυοι φυλακισμένων, ένα μανιφέστο σαν αυτά τα οποία σκορπούν στις εφημερίδες κατά καιρούς διάφοροι, που λέει ότι το υπό ψήφιση σχέδιο νόμου καταργεί την αρχή της ισονομίας και της αναλογικότητας μεταξύ των κρατουμένων.
 Είναι ιδίας βαρύτητας τα εγκλήματα των τρομοκρατών με αυτών που έχουν σκοτώσει ή έχουν βιάσει ή με αυτόν που έχει κάνει ένα απλό οικονομικό έγκλημα;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχετε βάλει τον βιασμό σε αυτά; Τι λέτε τώρα;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Τελειώνω, κύριε Πρόεδρε.
Είναι ίδια η κατηγορία αυτή με όλους αυτούς, όπως ισχυρίζονται εδώ οι φίλοι και οι αλληλέγγυοι φυλακισμένων ποιων άραγε; Ήταν αυτοί στους οποίους, όπως ειπώθηκε προηγουμένως, δώσατε εσείς άδεια και βρίσκονταν εχθές στη Βουλή και παρακολουθούσαν και δίνατε την παράστασή σας ότι εμείς -και καλά- θέλουμε τη χειραγώγηση για μία ακόμη φορά του τηλεοπτικού κοινού, παίζοντας με την ψευδαίσθηση των πολιτών για την παρεχόμενη σε αυτούς ασφάλεια; Αυτά τα πράγματα υιοθετείτε άραγε; 
Αυτά θέλετε να επιδώσετε στην ελληνική κοινωνία; Αυτά θέλετε να εφαρμόσετε, αν και όποτε γίνετε κυβέρνηση; Εγώ θεωρώ ότι ποτέ δεν θα επιτευχθεί αυτό, διότι ήδη ο ελληνικός λαός έχει καταλάβει ποια είναι η δική σας επικινδυνότητα και όχι η επικινδυνότητα των ανθρώπων αυτών που πράγματι βρίσκονται στις φυλακές.
Πράγματι, κύριε Πρόεδρε, θεωρούμε και θέλουμε να υπάρχει ασφάλεια και μέσα στις φυλακές με τις διατάξεις που ψηφίζονται, αλλά και έξω από αυτές, ασφάλεια στον ελληνικό λαό. Αυτό θα παραχθεί και θα προσφερθεί από αυτή την Κυβέρνηση και με αυτό το νομοσχέδιο και με τις όποιες βελτιώσεις στην πορεία από την πράξη θα έχουμε.
Για αυτόν τον λόγο, κύριε Πρόεδρε, κλείνοντας τη δευτερολογία μου, η Νέα Δημοκρατία υπερψηφίζει το νομοσχέδιο στο σύνολό του, κατ’ άρθρον και στις τροπολογίες οι οποίες έχουν υιοθετηθεί από πλευράς της Κυβερνήσεως.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υψηλάντη, θα μου επιτρέψετε ένα σχόλιο.
Αφού σας ευχαριστήσω για τα καλά σας λόγια, διότι είναι στήριγμα προς το Προεδρείο η θετική αναφορά, πρέπει να σας πω ότι αυτό που κάνω, το κάνω συνειδητά. Από εκεί και πέρα διατηρώ την κομματική μου ιδιότητα και αν είμαι λίγο πιο αυστηρός στους συντρόφους του ΣΥΡΙΖΑ, το κάνω, διότι πιστεύω βαθιά –και αυτό δεν το λέω ως Αντιπρόεδρος, αλλά νομίζω ότι πρέπει να λεχθεί- ότι κάποια στιγμή θα είναι πλειοψηφία και θέλω στη Βουλή να διαμορφωθούν τέτοιοι όροι που, όταν ο ΣΥΡΙΖΑ είναι πλειοψηφία, να μπορούμε και τότε να μιλάμε ήρεμα, ουσιαστικά και οργανωμένα.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Κύριε Πρόεδρε, αν μου επιτρέπετε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Η συνεισφορά σας, όμως, εδώ –και επιτρέψτε μου να κάνω αυτήν την παρέμβαση, για το πρόσωπο όχι του κ. Δραγασάκη αλλά αυτού που εκφράζετε από τη θέση του Αντιπροέδρου της Βουλής– είναι ότι με τις θέσεις σας εδώ μέσα στηρίζετε τον κοινοβουλευτισμό και την αληθινή δημοκρατία, στηρίζετε τον διάλογο και όχι τον μονόλογο, που κάποιοι θέλουν να υιοθετήσουν και τους δικούς τους νόμους, όπως τους συμφέρει και όποτε θέλουν.
Γι’ αυτό πραγματικά σας ευχαριστώ και εγώ προσωπικά θερμά ως ένας από αυτούς τους Βουλευτές που σήμερα, σε αυτή την περίοδο, την κρίσιμη για τη χώρα, έχουν τη δική τους πορεία και τα δικά τους βάρη, για να προχωρήσει η χώρα μας εκεί που πρέπει, στον σωστό δρόμο και στην ανάκαμψη και την ανάπτυξη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εγώ ευχαριστώ θερμά, διότι η αναγνώριση είναι κάτι σπάνιο στη ζωή μας.
Προχωρούμε στη συζήτησή μας. Τον λόγο έχει ο κ. Δαβάκης για προτασσόμενη δευτερολογία.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κύριε Πρόεδρε, θέλω να σας ευχαριστήσω για την ανοχή την οποία δείχνετε σχετικά με τη διαδικασία.
Θα ήθελα επ’ ολίγον να αναφερθώ στην τροπολογία που χθες το βράδυ κατέθεσε ο κ. Λοβέρδος, σχετικά με τις μετεγγραφές, μια τροπολογία η οποία –νομίζω ότι όλες οι πλευρές των πτερύγων το αποδέχονται– συστοιχίζεται με την οικονομική κατάσταση που βιώνει σήμερα η ελληνική οικογένεια και δίνει μια ελπιδοφόρα προοπτική στο μέλλον των σπουδών των παιδιών της.
Νομίζω ότι είναι ένα συμπλήρωμα αυτή η τροπολογία στον προηγούμενο νόμο του απελθόντος Υπουργού, του κ. Αρβανιτόπουλου, στον ν. 4264/2011, στο άρθρο 53, ένα συμπλήρωμα που επανατοποθετεί το οικονομικό κριτήριο, γεγονός που απαλύνει κατά τούτο ένα μεγάλο μέρος των οικογενειών των οποίων πέρασαν τα παιδιά σε περιφερειακά πανεπιστήμια και, δυστυχώς, εξαιτίας αυτού του ζητήματος, δεν μπορούσαν να συνεχίσουν τις σπουδές τους.
Αυτό που θα ήθελα να καταθέσω –και αν είναι δυνατόν να γίνει δεκτό από την Κυβέρνηση– είναι ότι πρέπει να διευρυνθεί ο χρονικός ορίζοντας, δηλαδή, να μην αποτελούν κριτήριο μόνο οι φετινές πανελλαδικές εξετάσεις, όπως αναφέρεται στην τροπολογία, στο τμήμα αυτό, αλλά τουλάχιστον να αποτελέσει χρονικό ορίζοντα παρελθόντος και στο προηγούμενο έτος. Δηλαδή, αυτοί που πέρασαν και πέρυσι να τύχουν αυτής της ευνοϊκής ρύθμισης.
Επίσης να υπάρξει μια διεύρυνση του κριτηρίου ασθενειών και αναπηρίας, όπως αυτές περιγράφονται στην τροπολογία και στο προηγούμενο άρθρο, και να συμπεριλάβει και άλλες βαριές και ανίατες ασθένειες, οι οποίες είναι πραγματικότητα σήμερα στις περιπτώσεις που έρχεται αυτή η τροπολογία να ρυθμίσει, όπως καρκίνος κ.λπ., κάτι το οποίο δεν αναφέρεται στην τροπολογία. Αυτό ήθελα να πω.
Θεωρώ ότι τέτοιου είδους κινήσεις –επαναλαμβάνω- συστοιχίζονται με το λαϊκό αίσθημα, με την ανάγκη του κόσμου για τη σπουδή. Δεν χρειάζεται να σας πω τι γίνεται από πλευράς καταγγελιών, αγωνίας της ελληνικής οικογένειας, αλλά και της ελληνικής κοινωνίας, όσον αφορά αυτήν την κατάσταση. Πιστεύω ότι κατά τούτο είναι κάτι το οποίο ρυθμίζει.
Θα ήθελα, όμως, να γίνει δεκτός και ο χρονικός ορίζοντας, δηλαδή να επανέλθουμε κατά ένα έτος –όχι μόνο 2013-2014, αλλά και 2012-2013- και να αυξηθούν οι περιπτώσεις των ασθενειών, τουλάχιστον για βαριές και ανίατες ασθένειες, όπως είναι διάφορα είδη καρκίνων και άλλα πολλά.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Προχωρούμε στις δευτερολογίες των ομιλητών.
Ο κ. Τζαμτζής έχει τον λόγο για τέσσερα λεπτά.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, σ’ αυτό το νομοσχέδιο ειπώθηκαν πολλά. Όμως, ειπώθηκαν και πράγματα τα οποία ξεφεύγουν από κάποια όρια. Κάποιοι συνάδελφοι από τον ΣΥΡΙΖΑ κυριολεκτικά έχουν ξεφύγει και πολλές φορές αναρωτιούνται γιατί τους κατηγορούμε γι’ αυτά τα οποία λένε.
Εγώ, ειλικρινά, θέλω να ρωτήσω κάτι. Έχω τα Πρακτικά της ομιλίας του κ. Διαμαντόπουλου, γιατί δεν ήμουν στην Αίθουσα την ώρα που μίλησε. Λέει επί λέξει «Μάρτυρες πήγαν Βουλευτίνα και Βουλευτής του ΣΥΡΙΖΑ σ’ έναν άνθρωπο που είχε 97% αναπηρία με προβλήματα υγείας, πολλά από τα οποία προκλήθηκαν μέσα στη φυλακή. Γιατί; Διότι ο εννοούμενος ως τρομοκράτης από το Σύνταγμα και από τον νόμο διάλεξε την ένοπλη πάλη».</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Διαβάστε το όλο, κύριε Τζαμτζή.</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Και τα παρακάτω. Και τα παρακάτω.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μη δημιουργείτε εντυπώσεις.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Σας παρακαλώ!</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Και τα παρακάτω!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Σιγά πια! Σιγά!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εγώ θέλω να ρωτήσω ευθέως τον κ. Διαμαντόπουλο το εξής: Θεωρεί ότι ο συγκεκριμένος, ο Ξηρός, τον οποίο πήγαν να υπερασπιστούν, δεν είναι τρομοκράτης; Ο Ξηρός είναι τρομοκράτης σύμφωνα με τον νόμο; Πείτε το ευθέως. Ο Ξηρός, ο οποίος έχει δολοφονήσει και η 17η Νοέμβρη που έχει κάνει τόσες δολοφονίες, δεν είναι δολοφόνοι; Είναι σύμφωνα με τον νόμο τρομοκράτες και απλώς έχουν διαλέξει την ένοπλη πάλη; Αυτή είναι η λογική σας;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό είναι το αντικείμενο της συζήτησης;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Βεβαίως, προσπαθήσατε στη συνέχεια να το διασκεδάσετε. Δεν μπορείτε να διασκεδάσετε το αίμα όλων αυτών των ανθρώπων που χύθηκε, το αίμα που έχυσαν οι τρομοκράτες. Δεν έχετε δικαίωμα να πηγαίνετε ως υπερασπιστές. Και αφήστε όλα τα υπόλοιπα, τα κροκοδείλια δάκρυα που χύνετε, όταν λέτε «θα πάμε σε οποιονδήποτε». Σε κανέναν άλλο δεν είδαμε να πηγαίνετε ως υπερασπιστές, να τον υπερασπιστείτε. Σε κανέναν απολύτως! Μόνο σε συγκεκριμένους, όπως στον Ξηρό, που αιματοκύλισε τη χώρα.
Αυτή είναι η θέση σας και, βεβαίως, αυτό πρέπει να το ξέρει ο ελληνικός λαός. Δεν βάζετε μυαλό. Είστε της λογικής των «γουναράδικων». Είστε της λογικής να στηρίζετε τρομοκράτες.</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Πρόεδρε, θα ήθελα τον λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας δίνω τον λόγο επί προσωπικού. Πάντως, θα έχετε τον λόγο να μιλήσετε με την άνεσή σας για όποιο θέμα θέλετε.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Θα έχω τον λόγο να μιλήσω με την άνεσή μου, αλλά πρέπει να απαντήσω στην επίθεση και τη διαστρέβλωση.
Κατ’ αρχάς, υπάρχει ένα πρόβλημα με τα ελληνικά, απ’ ό,τι αντιλαμβάνομαι, σε διάφορους Βουλευτές και Βουλευτίνες. Ειδικά με τον κ. Τζαμτζή έχει παρατηρηθεί αυτό, διότι αν δεν υπάρχει πρόβλημα με τα ελληνικά του, υπάρχει θέμα «μονταζιέρας».</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μιλάει το Χάρβαρντ τώρα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το προσωπικό –λέει- συνίσταται στη διαστρέβλωση των απόψεών σας.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Προφανώς, προφανώς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εξηγείστε, λοιπόν, σε τι συνίσταται.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Τα Πρακτικά είναι, κύριε Πρόεδρε. Αν δεν ξέρει τι λέει ο κ. Διαμαντόπουλος, λυπάμαι πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, κύριε Τζαμτζή. Μα, μιλήσατε τώρα! Έχει το δικαίωμα. Ασκεί το δικαίωμά του ο κ. Διαμαντόπουλος.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Τζαμτζή, όταν μπλέκετε με τα πίτουρα, θα σας φάνε οι κότες! Καθίστε εκεί και ακούστε τώρα.
Άκουσον-άκουσον, λέει «τρομοκράτες σύμφωνα με τον νόμο;». Προφανώς, διότι, κύριε Τζαμτζή, αν έχουμε μια ελεύθερη έννοια του τι εστί τρομοκράτης, κι εσείς για ένα μεγάλο μέρος του πληθυσμού των Ελλήνων είστε ο απόλυτος τρομοκράτης, με τα μέτρα που παίρνετε για τη λιτότητα, με τις ζωές που καταστρέφετε και με όλα αυτά που κάνετε.
Άρα εμείς, διαβάζοντας τον νόμο και το Σύνταγμα, βλέπουμε τι ορίζει περί του τι εστί τρομοκράτης. Εκεί μέσα, σύμφωνα με τον νόμο και το Σύνταγμα, ορίζεται ο τρομοκράτης. Πού είναι το πρόβλημα;
Όσο για μια, επίσης, διαστρέβλωση που γίνεται, δεν θα διαβάσατε τα Πρακτικά. Αυτό που επικαλεστήκατε για ομιλία μου εδώ μέσα ήταν καταφανέστατα μια πρόβλεψη. Και δυστυχώς «γδέρνετε» κόσμο με τα χαράτσια σας. Δυστυχώς η ακροδεξιά αντίληψή σας και η ρητορεία, η ανομία, στην οποία είχε περιέλθει όλο αυτό που είχατε υποκινήσει με την ακροδεξιά ατζέντα – και ο ίδιος ο Πρωθυπουργός– έστειλε και τον Φύσσα στο νεκροταφείο.
Οπότε, τιμητής δεν θα γίνει κανείς κανενός. Εγώ στην ομιλία μου είπα επακριβώς ότι υπερασπιζόμαστε τα δικαιώματα όλων, δικαιώματα συγκεκριμένα, από τα εργατικά μέχρι τα ανθρώπινα, μέχρι των κρατουμένων.
Άρα αυτήν την επίθεση και τη λασπολογία σάς την επιστρέφω. Ο κόσμος άκουσε. Ο κόσμος μας είδε. Και σας άκουσε και εσάς. Από εκεί και πέρα, μη το συνεχίζετε, διότι έχετε τη συνήθεια να μηρυκάζετε και μηρυκάζετε τοξικά.
Εγώ επειδή προχθές είχα επισκεφθεί τον Γράμμο και το χόρτο εκεί είναι παχύ, θα σας πρότεινα να το επισκεφθείτε –είναι και πολύ υγιεινό- για να συνεχίζετε να μηρυκάζετε με την ησυχία σας!</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, κύριε Τζαμτζή, δεν έχετε τον λόγο.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, ο κ. Διαμαντόπουλος δεν δίνει καμμία απάντηση σε αυτά που είπα. Λέει άλλα και εκτίθεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μα, δεν θα απαντήσετε εσείς στον κ. Διαμαντόπουλο.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Συνεχίζει να εκτίθεται. Είναι υπερασπιστής τρομοκρατών. Και, βεβαίως, θέλει να το αποκρύψει αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Διαμαντόπουλος, κατά τον Κανονισμό, ζήτησε τον λόγο, για να εξηγήσει σε τι συνίσταται το προσωπικό. Το Προεδρείο εκτιμά ότι δεν υπάρχει προσωπικό. Υπάρχει μια πολιτική αντιπαράθεση, με το κλίμα που επικρατεί και στην Αίθουσα. 
Άρα, κύριε Διαμαντόπουλε, όταν πάρετε τον λόγο θα έχετε την ευχέρεια να ανασκευάσετε, να υπερασπιστείτε τις απόψεις σας και να εκθέσετε ό,τι θέσεις θέλετε.
Εγώ τώρα παραδίδω στον κ. Μαρκογιαννάκη τη συνέχεια, η οποία συνίσταται στις δευτερολογίες των ομιλητών. Μετά ο Προεδρεύων μπορεί να κρίνει αν θα γίνει η διακοπή, όπως αναγγείλαμε, ή ό,τι άλλο.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Τι αναγγείλατε ακριβώς;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να διακόψουμε για την ώρα που θα γίνει η ψηφοφορία, στις 13.00΄. 
Τον λόγο έχει η κ. Κατριβάνου για τέσσερα λεπτά.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Λοιπόν, για να βάλουμε λίγο τα πράγματα στη θέση τους, όπως είναι, θα πούμε ότι δεν πήγαμε μάρτυρες εγώ και ο κ. Κουράκης του κ. Ξηρού, δεν πήγαμε για να τον υπερασπιστούμε για οτιδήποτε εγκλήματα έχει κάνει. Αυτό είναι ξεκάθαρο. Εμείς καταδικάζουμε τα εγκλήματα, ό,τι πολιτικά κίνητρα και να έχει. Βάζουμε τελεία και δεν το αμφισβητούμε.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ)
Πήγαμε μάρτυρες για το δικαίωμά του να εκτίσει την ποινή του κατ’ οίκον για τους εξής λόγους: Γιατί είναι μια εμβληματική περίσταση. Είναι εμβληματική, γιατί έχουμε καταδίκη από το Ευρωπαϊκό Δικαστήριο συγκεκριμένα για το γεγονός ότι ο Ξηρός μπήκε με 68% αναπηρία και τώρα έχει 93% αναπηρία. Δηλαδή όσο είναι μέσα η κατάστασή του επιδεινώνεται συνεχώς. Και το νοσοκομείο των φυλακών επειδή είναι αναρρωτήριο και έτσι όπως είναι οι συνθήκες, δεν μπορεί να του παρέχει αυτά που χρειάζεται για να μην πεθάνει.
Είναι βασικό δικαίωμα οποιουδήποτε ανθρώπου να μην πεθάνει τη φυλακή, επειδή υπάρχει αδυναμία να του παρασχεθεί ιατρική βοήθεια. Γι’ αυτό πήγαμε, γιατί είναι εμβληματική περίπτωση, για λόγους ιδεολογικούς, για λόγους συμβολικούς και ουσιαστικούς, λόγω του ότι εκπροσωπεί ό,τι εκπροσωπεί η περίσταση.
Λοιπόν, εμείς λέμε ότι δεν είναι η τρομοκρατία που υπερασπιζόμαστε. Υπερασπιζόμαστε τη δημοκρατία και εκεί θα σας θέλαμε μαζί. Θα σας θέλαμε μαζί οπουδήποτε χρειαστεί ένα τέτοιο πράγμα για οποιονδήποτε άρρωστο, είτε είναι από τη Χρυσή Αυγή είτε είναι βιαστής είτε είναι οποιοσδήποτε, που έχει αυτά τα χαρακτηριστικά, δηλαδή 93% αναπηρία.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Το ΙΚΑ…</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Επειδή αναφέρεστε στο ΙΚΑ, θα σας πω ότι είναι γνωμοδότηση του ΙΚΑ. Έχουμε καταδίκη του Ευρωπαϊκού Δικαστηρίου. Δεν είναι συριζαϊκή απόφαση αυτή. Εντάξει; Αυτό ας το σεβαστούμε και ας είμαστε, λοιπόν, μαζί όλοι στην προάσπιση ενός κράτους δικαίου που δεν τιμωρεί και δεν εκδικείται με αυτόν τον τρόπο, όπως κάνετε με αυτές τις αποφάσεις και με αυτά τα νομοσχέδια.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Ξέρουν να κάνουν καλά τη δουλειά τους οι δικαστές. Δεν χρειάζονται μάρτυρες Βουλευτές.</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Συνεχίζω λοιπόν. Γι’ αυτό το νομοσχέδιο ακούστηκε ότι «είναι συριζαϊσμοί και ιδεολογίες», «θέλουμε να τους βγάλουμε έξω και λοιπά».</Speech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Τι είναι συριζαϊσμός;</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Όλοι οι φορείς ήταν ενάντια. Όλοι οι Βουλευτές, πλην οι της Κυβέρνησης, ήταν ενάντια. Οι σωφρονιστικοί μίλησαν για κολαστήρια και για αναχρονισμό. Οι αστυνομικοί είπαν να απεμπλακούν. Δηλαδή, όλοι οι φορείς που θα το υλοποιήσουν ήταν ενάντια σε αυτό το νομοσχέδιο, διότι δημιουργείτε ζώνες εκτός νόμου, που δεν ισχύει ο Σωφρονιστικός Κώδικας.
Αυτή είναι η ασφάλεια του δικαίου, στην οποία είστε ενάντια εσείς και γι’ αυτό δεν μας φτάνουν ρητές, προφορικές δεσμεύσεις του Υπουργού ότι θα υπάρχουν –ας πούμε- δυνατότητες για δουλειά ή δυνατότητες για επικοινωνία ή όλα αυτά τα δικαιώματα που είναι μέσα στο σύστημα δικαίου. Κάνετε μια τομή ενάντια στην ασφάλεια, στη δημοκρατία και στο σύστημα δικαίου.
Προχωρώ, λοιπόν. Έχουμε πει εμείς και ο κ. Τσουκαλάς ότι ζητάμε πραγματικά ασφάλεια. Οι σωφρονιστικοί, λοιπόν, έχουν πει επίσης, ότι ασφάλεια αυτήν τη στιγμή είναι για μέσα στις φυλακές, είναι για τους εργαζόμενους και είναι και για τους ανθρώπους που κρατούνται. Γιατί εκεί δεν υπάρχει ασφάλεια, εκεί δεν υπάρχουν συνθήκες ανθρώπινες ούτε για τους μεν ούτε για τους δε, αλλά υπάρχει ένας φοβερός κύκλος βίας. Και δείτε και τη δολοφονία του σωφρονιστικού και δείτε και μετά τη δολοφονία μετά από βασανισμό του Καρέλι. Εκεί δεν υπάρχει ασφάλεια.
Αποδράσεις με ελικόπτερο έχουν γίνει και στον Καναδά, έχουν γίνει και στη Γαλλία. Εσείς παίρνετε ένα γεγονός και το κάνετε «σημαία». Και ο κ. Τσουκαλάς και όλοι έχουμε πει: «Ενισχύστε τις φρουρές». Θέλετε ασφάλεια στις φυλακές; Δώστε αλεξίσφαιρο στους εξωτερικούς φρουρούς. Δώστε τους γιλέκα, μην τους αφήνετε εκτεθειμένους. Αντί να έχετε πλεξιγκλάς βάλτε αλεξίσφαιρο σε όλο τον περίαυλο της φυλακής. Λάβετε τέτοια μέτρα ασφάλειας, εάν θέλετε ασφάλεια από αυτήν τη μεριά. Και αν θέλετε πραγματική ασφάλεια για την κοινωνία, κάντε τα προγράμματα που σας ζητάμε.
Αυτή τη στιγμή έχουμε τηλεφωνήματα από τα Τρίκαλα. Στα Τρίκαλα δεν δίνονται άδειες και δεν υπάρχει κοινωνική υπηρεσία. Έχουμε τον Κορυδαλλό, που μόλις επισκεφθήκαμε. Στον Κορυδαλλό, λοιπόν, δεν δίνονται άδειες. Υπάρχουν άπειρα προβλήματα. Ξέρουμε ότι ένας γονιός, για να μπορέσει να επιβιώσει το παιδί του μέσα στη φυλακή, χρειάζεται μηνιαίως να του δίνει 300 με 400 ευρώ, γιατί δεν υπάρχει χαρτί, δεν υπάρχουν είδη υγιεινής, δεν υπάρχει τρόπος επιβίωσης. Σκεφθείτε, λοιπόν, μετά το επίπεδο της διαφθοράς που θα έλθει, όταν αυτή τη στιγμή δεν το έχουμε.
Λοιπόν, αυτή είναι η ασφάλεια. Ασφάλεια πραγματική είναι μόνο όταν υπάρχουν ανθρώπινες συνθήκες για όλους μέσα στη φυλακή, για τους κρατούμενους και για τους σωφρονιστικούς και όταν η λογική της φυλακής δεν εξοντώνει και δεν εκδικείται, αλλά λέει ότι τους ανθρώπους εγώ θα τους δω όχι σαν τελειωμένους και σαν εγκληματίες και μόνο, αλλά θα τους δω ανθρώπους με προοπτική και με προοπτική επανένταξης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και αυτό δεν το κάνετε σε κανένα επίπεδο. Ούτε στο επίπεδο της υγείας των ανθρώπων που κρατούνται, που έχετε ευθύνη, κύριε Υπουργέ, ούτε στο να αποδώσετε ευθύνη για το τι έγινε με τον Καρέλι ούτε στο να αποδώσετε ευθύνη τι έγινε με τα τέιζερ που μπήκαν μέσα στα Γρεβενά. Για το τελευταίο, εδώ και ενάμιση χρόνο, δεν μας έχετε δώσει καμία απάντηση.
Αυτή είναι η ασφάλεια της κοινωνίας, του κράτους δικαίου και της δημοκρατίας, κύριε Υπουργέ, και δεν μας έχετε απαντήσει ποτέ. Εάν ακούγατε πραγματικά αυτά που λέμε, που τα είπαν όλοι, θα φέρνατε τον Σωφρονιστικό Κώδικα τώρα, αντί γι’ αυτό το νομοσχέδιο.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Διαμαντόπουλος.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Υπουργέ, κυρίες και κύριοι Βουλευτές, στη συζήτηση είχαμε την ευκαιρία αυτές τις μέρες να αποτυπώσουμε τις απόψεις μας επί του νομοσχεδίου, και επί της αρχής και επί των άρθρων. Εν τέλει όμως, μένει κατά την άποψή μου η εξής εντύπωση: Ήταν ένα νομοσχέδιο το οποίο δεν είχε κανέναν λόγο να έλθει σε Θερινό Τμήμα, μπορούσε να γίνει διεξοδικότερα με την Ολομέλεια σε πλήρη σύνθεση, για να μπορέσουν να μπουν κάποιες διαδικασίες σε λεπτομερέστερη επεξεργασία, να ακούσουμε περισσότερες απόψεις, να διαμορφώσουμε ακόμη καλύτερα.
Η χρησιμότητα που βλέπω στο να έρθει αυτό το νομοσχέδιο αυτή τη στιγμή είναι η εξακολούθηση από πλευράς Κυβέρνησης του σήριαλ «Νόμος και Τάξις». Θέλει να γνωστοποιήσει ότι δήθεν είναι εδώ και πατάσσει κάτι.
Τι πατάσσει; Μια εγκληματικότητα η οποία μαθηματικά καταγεγραμμένη σε νούμερα δεν αυξάνει. Έδωσε την ευκαιρία στο ΠΑΣΟΚ να φορέσει τον κουρελιασμένο μανδύα του φιλελευθερισμού και της υπεράσπισης των ανθρωπίνων δικαιωμάτων, που τον έχει αφήσει εν πολλοίς και μένει απλώς μια κατ’ επίφαση επίκληση. Όμως, σε όλη αυτήν τη διαδικασία και απ’ όλη αυτήν την κουβέντα φάνηκε και το πραγματικό πρόσωπο όλων. 
Ο κατά τα άλλα ευγενέστατος –και δεν το λέω με καμμία ειρωνεία- και μειλίχιος εισηγητής της Νέας Δημοκρατίας υπέπεσε σε συγκεκριμένα πολιτικά ατοπήματα. Του τα επισήμανα. Συνέχισε, όμως, στον ίδιο τόνο και με τον ίδιο τρόπο, φθάνοντας σε ένα σημείο να συμπληρώσει το παζλ. Είναι καταγεγραμμένο στα Πρακτικά, εάν πάλι με αμφισβητήσει. Το έχουμε μαζί, για να το δούμε. Το άκουσαν όλοι. 
Έθεσε, λοιπόν, τον ΣΥΡΙΖΑ ως επικίνδυνο. Είπε πως ο κίνδυνος της κοινωνίας είναι ο ΣΥΡΙΖΑ και όχι αυτοί που είναι μέσα στις φυλακές! Αυτή είναι η διολίσθησή τους. Ο κατά τα άλλα μειλίχιος κ. Υψηλάντης δεν μπορεί να κρύψει, μέσα απ’ αυτά την ευγένεια, την ακροδεξιά ρητορεία που κρύβεται από πίσω και διαχέεται όλες αυτές τις μέρες γύρω από το τι θεωρεί πρότυπο, τον εγκλεισμό και τις φυλακές υψίστης ασφαλείας. Υπάρχουν χίλια δυο άλλα που τα επεσήμανα. Είχαμε, όμως, και αυτό. 
Ως κατακλείδα, ως επιστέγασμα όλων αυτών ήταν –άκουσον, άκουσον- η επίθεση στον ΣΥΡΙΖΑ. Μας κατέκριναν –λέει- διότι γονείς υποδίκων –κανείς δεν έχει καταδικαστεί- ήρθαν στη Βουλή να ακούσουν τη συζήτηση για ένα νομοσχέδιο, που πιθανόν να τους στερήσει και την επικοινωνία με τα παιδιά τους. Πρόκειται για παιδιά είκοσι, είκοσι δύο  χρονών. Θα τους βάλουν σε μια κατάσταση, απ’ όπου μπορεί να βγουν θηρία. Είμαι σχετικά νέος, αλλά υπάρχουν βέβαια και νεότεροι που έχουν αποκτήσει παιδιά. 
Εσείς που έχετε και μια ηλικία, δεν έχετε παιδιά; Δεν είστε άνθρωποι; Έχει ένα όριο η πολιτική εκμετάλλευση και αυτό που κάνετε ξεπερνάει τα όρια. Είναι ανεπίτρεπτο. Είναι γονείς. Όποιο γονιό και να ρωτήσεις, ό,τι και να έχει κάνει το παιδί του θα σου πει ότι είναι το καλύτερο ή θα σου πει ότι έσφαλε. Δεν αναλογίζεστε την αγωνία αυτών των ανθρώπων; Πραγματικά αναρωτιέμαι αν είστε άνθρωποι ή αν είστε ρομπότ πολιτικαντισμού, αφού βάζετε στην κορωνίδα των απόψεων και του αξιακού σας φορτίου μόνο το να βγείτε ξανά Κυβέρνηση, για να υπηρετήσετε τα συγκεκριμένα συμφέροντα, όπως αποδεικνύεται και θα φανεί και το απόγευμα και τις επόμενες μέρες με το ξεπούλημα της ΔΕΗ. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
<Speech><Parlmember>ΒΑΣΙΛΕΙΟΣ–ΝΙΚΟΛΑΟΣ ΥΨΗΛΑΝΤΗΣ</Parlmember>: Κύριε  Πρόεδρε, θα ήθελα τον λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξηγήστε σε ένα λεπτό, κύριε συνάδελφε, ποιο είναι το προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα δίνετε τον λόγο με άνεση, κύριε Πρόεδρε!</Speech>
<Speech><Parlmember>ΒΑΣΙΛΕΙΟΣ- ΝΙΚΟΛΑΟΣ ΥΨΗΛΑΝΤΗΣ</Parlmember>: Μπορώ μέσα σε ένα λεπτό να σας πω σε τι συνίσταται. 
Πρώτον, αναφέρθηκε στο πρόσωπό μου για ακροδεξιά ρητορεία ο κύριος συνάδελφος και, δεύτερον, ότι δεν είμαι πατέρας, ώστε να αναλογιστώ αυτά τα οποία υποστηρίζω εδώ μέσα. 
Οφείλω να δώσω μια επίσημη απάντηση από το Βήμα αυτό, διότι κατηγορήθηκα για δύο πράγματα, τα οποία πιστεύω ότι δεν με εκφράζουν ούτε εκπροσωπώ εδώ μέσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, τελείωσε. Το αναπτύξατε.</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Μα, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, πείτε ό,τι θέλετε. Έχετε δύο λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ελεύθερα!</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όσον αφορά το πρώτο, κύριε συνάδελφε, και εγώ σας τιμώ και δεν ακολουθώ ορισμένα πράγματα, τα οποία γράφονται και λέγονται για το πρόσωπό σας. Αντιθέτως έχω άλλη άποψη, πολύ θετική. Μάλιστα, είστε και μαχητικός. Μαχητικότατος! Όμως, οι θέσεις οι οποίες υποστηρίζετε, οι θέσεις, κύριε Πρόεδρε, που υποστηρίζει ο συνάδελφος, είναι σαφώς ακραίες και μάλιστα ακραίες από τον χώρο της Αριστεράς. Τις εκφράζει, όταν μιλάει για την πάλη που θα πρέπει να γίνει, για να ανατραπούν κάποια πράγματα κ.ο.κ.. Έχει, όμως, δικαίωμα να τα λέει, πράγματα που τον χαρακτηρίζουν. 
Εγώ προσωπικά ουδέποτε υποστήριξα την επαναφορά της θανατικής ποινής, ώστε να μου αποδίδει και προσωπική μομφή. Εγώ πουθενά δεν υποστήριξα ότι πρέπει να παραβιάσουμε τα ανθρώπινα δικαιώματα ή τους κανονισμούς, οι οποίοι υπάρχουν στη χώρα αυτή σχετικά με τη λειτουργία των φυλακών μας. 
Αυτό το οποίο ξεκάθαρα υποστηρίξαμε, με βάση συγκεκριμένες διατάξεις, είναι ότι πρέπει και αυτή η χώρα λόγω κάποιων πραγμάτων να αποκτήσουν και φυλακές υψίστης ασφαλείας. 
Ουδέποτε παραβιάστηκαν ανθρώπινα δικαιώματα και ουδέποτε θα υποστήριζα ότι μπορούν να παραβιαστούν ανθρώπινα δικαιώματα. Αντιθέτως, είμαι από αυτούς που λένε ότι όπου υπάρχει τέτοιο πράγμα πρέπει να τιμωρείται και να καταδιώκεται από ένα κράτος δικαίου. Και αυτό νομίζω ότι κάνει και αυτή η Κυβέρνηση εκεί που πρέπει. Ακολουθείται η νόμιμη διαδικασία όπου συμβαίνουν κάποια πράγματα τα οποία δεν συνάδουν με τη λειτουργία κάποιων ανθρώπων.
Τέλος, θα περίμενα από τους κυρίους αυτούς που υποστηρίζετε να μη στέλνουν μία καθ’ υπόδειξη επιστολή. Καταγγέλλω από αυτό το Βήμα στον ελληνικό λαό ότι αυτή η επιστολή έχει συνταχθεί από τους ίδιους τους Βουλευτές του ΣΥΡΙΖΑ, για να καταδείξουν τι;</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Με πολλή φαντασία!
(Θόρυβος στην Αίθουσα)</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όχι από τους γονείς, οι οποίοι θα ερχόντουσαν εδώ και σε εμάς να πουν ότι κάποιοι συγκεκριμένοι φυλακισμένοι έχουν συγκεκριμένα προβλήματα.</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Σηκώνουμε τα χέρια ψηλά!</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Έρχονται εδώ με ένα χαρτί λευκό, το παραδίδουν στη Βουλή και στα Πρακτικά…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: …όπου μας κατηγορούν ότι και καλά θέλουμε εμείς να χειραγωγήσουμε το τηλεοπτικό κοινό στο οποίο απευθυνόμαστε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καταθέστε το για τα Πρακτικά αυτό και τελειώσαμε.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Απευθυνόμαστε στον ελληνικό λαό και θέλουμε ακριβώς τη λειτουργία του κράτους δικαίου σε όλα τα επίπεδα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: …από τους εγκληματούντες μέχρι και τον πολίτη…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελείωσε ο χρόνος σας.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: …ο οποίος έχει δικαίωμα να μην ανέχεται την εγκληματική λειτουργία…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υψηλάντη.</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: …ορισμένων προσωπικοτήτων στον χώρο μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, τελειώνει οσονούπω η συνεδρίαση. Θα παρακαλούσα, λοιπόν, να τηρηθούν χαμηλοί τόνοι. Δεν υπάρχει λόγος οξύτητας.
Αλλά θα ήθελα, πριν δώσω τον λόγο στην κ. Σταμπουλή, να πω δύο πράγματα, διότι και ο Προεδρεύων ασφαλώς έχει τη δυνατότητα επί προσωπικού να εκφράσει την άποψή του.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι από την Έδρα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Από χθες το απόγευμα…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι από την Έδρα! Κατεβαίνετε κάτω και το αναπτύσσετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): …από κάποιους συναδέλφους, εντός και εκτός Αιθούσης, χαρακτηρίζομαι ως χουντικός, ως χουντικός εισαγγελέας και τα σχετικά.
Η αμαρτία μου, κύριοι συνάδελφοι, ξέρετε ποια ήταν; Όπως τόσοι χιλιάδες Έλληνες και εκατοντάδες –αν όχι χιλιάδες- δικαστές και εισαγγελείς είχαν συμμετάσχει σε διαγωνισμούς κατά τη διάρκεια της χουντικής επταετίας, είχαν επιτύχει, αλλά οι περισσότεροι από αυτούς είχαν επιτελέσει τα καθήκοντά τους κατά τρόπον άψογο. Σε αυτούς δεν μπορεί να καταλογίσει κανείς τίποτα. Ένας από αυτούς είμαι και εγώ. Απλά, επειδή εγώ δεν είχα πού την κεφαλήν κλίναι, σε τελευταία ανάλυση δεν προερχόμουν από μεγαλοαστική οικογένεια δικηγορική, επέλεξα τον δρόμο της δικαιοσύνης. Κανείς δεν μπορεί να μου καταλογίσει τίποτα, κανείς δεν μου καταλόγισε τίποτα. 
Και θα παρακαλούσα πάρα πολύ τους συναδέλφους να μην επαναλάβουν αυτόν τον χαρακτηρισμό μέσα στην Αίθουσα αλλά και έξω από την Αίθουσα. Εάν είναι εκτός Αιθούσης από εδώ και πέρα θα λάβω τα μέτρα μου. Μέσα δεν μπορώ να κάνω τίποτα, διότι κατοχυρώνονται πίσω από κάποιες διατάξεις του Συντάγματος. Ως εδώ, λοιπόν, και μην παρέκει. 
Εάν έχουν κάτι συγκεκριμένο να πουν, ότι κατά τη διάρκεια της δεκαετούς περίπου υπηρεσίας μου στη δικαιοσύνη έκανα το οτιδήποτε το οποίο θα μπορούσε να χαρακτηριστεί ως αντιδημοκρατικό, ασφαλώς δέχομαι και την κριτική και οτιδήποτε. Όχι όμως έτσι.
Τον λόγο έχει η κ. Σταμπουλή, η οποία κι αυτή βλέπω από τα Πρακτικά ότι χρησιμοποίησε τον χαρακτηρισμό.
Ορίστε, κυρία Σταμπουλή, έχετε τον λόγο για τέσσερα λεπτά.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Θα αποφύγω την κριτική στην πολιτεία σας ως Προέδρου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί θα την αποφύγετε;</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: …και τη συστηματική σας άρνηση να δίνετε τον λόγο επί προσωπικού στην κ. Κατριβάνου και σε μένα πάνω από μία φορά.
Επανέρχομαι στο άλλο ένα σόου που έδωσε εδώ μέσα ο εισηγητής της Πλειοψηφίας με αντιτρομοκρατικές κορώνες, με σύγχρονη –γιατί δεν μπορεί να το υπερασπιστεί το νομοσχέδιο πια- αναφορά σε φόνους και βιασμούς, μπλεγμένες με την αναλογικότητα των ποινών, που φαίνεται ότι για τη συγκυβέρνηση ισχύει ανάλογα με το πόσο καλός ή κακός είναι αυτός που την επικαλείται.
Ακριβώς κι εμείς αυτό λέμε: ότι ένοχοι φόνων με ρατσιστικό κίνητρο, όπως ας πούμε οι δολοφόνοι του Σατζάκ Λουχμάν, δεν προορίζονται για τις φυλακές τύπου Γ΄, ενώ προορίζονται δράστες, ας πούμε, φθοράς ξένης περιουσίας, επειδή τις συνόδεψαν με ένα μανιφέστο που μπορεί να περιέχει ακόμη και κριτική της επικαιρότητας ίδια με αυτήν που συζητιέται σε κάθε καφενείο της χώρας, όχι τίποτα ιδιαίτερο.
Φυσικά είναι γελοίο να καλείται ο οιοσδήποτε να αποκηρύξει αυτήν την όποια πανθομολογούμενη έως και κοινότοπη κριτική με κριτήριο το ποιος άλλος λέει κάτι παρόμοιο. 
Το άλλο σκέλος του σόου περιλάμβανε πολλή συμπόνια, όχι από τον εισηγητή της Πλειοψηφίας, από άλλον συνάδελφο. Συμπόνια που απευθύνεται στα φτωχά παιδιά που ο «κακός» ΣΥΡΙΖΑ δεν τα αφήνει να σπουδάσουν. Το λένε αυτό συνάδελφοι της συγκυβέρνησης χωρίς ίχνος ντροπής, οι οποίοι έχουν ψηφίσει κάθε νόμο, διάταγμα, πακέτο, «τούβλο» που έχει φτωχοποιήσει μεγάλο μέρος του πληθυσμού, ώστε να μην μπορεί να σπουδάσει τα παιδιά του. 
Έχουν ψηφίσει, επίσης, το ξεπούλημα -ας πούμε- της Αγροτικής Τράπεζας και των επιχειρήσεών της στην «κακή» ΑΤΕ, που έχει σαν αποτέλεσμα το να μην δουλεύει φέτος η Βιομηχανία Ζάχαρης ούτε στις Σέρρες ούτε στην Ορεστιάδα. Αυτό είναι ένα θέμα που καίει και με το οποίο θα ασχοληθούμε τώρα, μαζί με τον αρμόδιο Υπουργό. Δεν ξέρω αν υπάρχει ελπίδα να σώσουμε οτιδήποτε ή αν πρόκειται για προειλημμένη απόφαση, για προγραφή.
Όλοι αυτοί, λοιπόν, ψηφίζουν αυτά τα μέτρα και φτωχοποιούν μεγάλο μέρος του πληθυσμού, ώστε να μην μπορεί να σπουδάσει τα παιδιά του, προσπαθούν και ξαναπροσπαθούν να περάσουν τα ιδιωτικά πανεπιστήμια, ώστε να αγοράζουν πτυχία οι έχοντες, αλλά όχι οι μη έχοντες και να υπάρχει και ένα προηγούμενο και μία πρόφαση για να μπουν δίδακτρα και στα δημόσια πανεπιστήμια. Αυτοί ψήφισαν την «ΑΘΗΝΑ», που μείωσε κατά 1/3 τους εισακτέους στα περιφερειακά ανώτατα εκπαιδευτικά ιδρύματα. Αυτοί, λοιπόν, οι οποίοι στέλνουν στη μετανάστευση όσα παιδιά καταφέρουν να πάρουν πτυχίο, μεταπτυχιακό και διδακτορικό καμμιά φορά, γιατί δεν πρόκειται να βολευτούν σε κάποια θέση ειδικού συμβούλου, έρχονται σαν τις μετανοούσες Μαγδαληνές, κολυμπώντας στην υποκρισία τους σε μια τόσο ελεεινή όσο και προφανή άγρα εκλογικής πελατείας, να «μπαλώνουν» με τροπολογίες τις καταστροφές που οι ίδιοι ψήφισαν. 
Αυτό έχουμε καταδικάσει και δεν το έχουμε καταδικάσει μόνο εμείς, αλλά το έχει κατανοήσει και ο ελληνικός λαός. Γι’ αυτό και ο ΣΥΡΙΖΑ υπερψηφίζεται ακριβώς σε αυτές τις νεαρές ηλικίες και ακριβώς σε αυτές τις φτωχές και υποβαθμισμένες περιοχές του λεκανοπέδιου χαρακτηριστικά, αλλά και της χώρας. Αυτοί οι άνθρωποι, που καταλαβαίνουν τι παίζεται εναντίον τους και που γίνονται όλο και περισσότεροι, θα στείλουν την Κυβέρνησή σας εκεί που της αξίζει, στα αζήτητα της ιστορίας.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ζητήσει για τη δευτερολογία του ο κ. Δρίτσας.
Ορίστε, κύριε Δρίτσα, έχετε τον λόγο για έξι λεπτά.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε.
Θέλω να κάνω τέσσερα-πέντε σχόλια, μιας και κλείνει εδώ η συζήτηση που κράτησε τρεις συνεδριάσεις χάρις στην επιμονή μας και απεδείχθη ότι ήταν και λίγες. Ο τακτικισμός είναι μέσα στην πολιτική. Αλλά είναι πάρα πολύ χαρακτηριστικό και εκπλήττομαι από το ότι η Νέα Δημοκρατία, αυτή η παράταξη του εθνικού συμφέροντος και της εθνικοφροσύνης -τελευταία και το ΠΑΣΟΚ- συστηματικά, παραδοσιακά, χρησιμοποιεί τον πιο επικίνδυνο τακτικισμό χωρίς όρια. 
Θυμάμαι χαρακτηριστικά τις μέρες των εκλογών του 2012 πώς οδηγήσατε, με όσα λέγατε, ανθρώπους να βγάλουν συνάλλαγμα δεκάδων δισεκατομμυρίων έξω από τη χώρα.  Και αυτό, ενώ είναι η μεγαλύτερη επικινδυνότητα, ενώ αγγίζει τα όρια πραγματικά του εγκλήματος, θεωρείται λογικό. Με την ίδια ευκολία κραδαίνετε έγγραφα λέγοντας ότι αυτά δεν τα συνέταξαν οι γονείς αλλά τα συνέταξε ο ΣΥΡΙΖΑ και κραδαίνετε επιχειρήματα, γιατί κάποιος υπερασπίστηκε συνταγματικώς κατοχυρωμένα δικαιώματα και τον ανθρωπισμό του 20ου και 21ου αιώνα του διαφωτισμού, γιατί –λέει- ο ΣΥΡΙΖΑ είναι κόμμα που υποθάλπει την τρομοκρατία. Δεν σκέφτεστε τι τεράστιο έγκλημα συντελείτε με αυτόν τον τακτικισμό σας, που δήθεν σας ωφελεί κιόλας.  
Βεβαίως, έχετε ένα όφελος, γιατί όταν φοβίζετε την κοινωνία, στις φοβισμένες συνειδήσεις μπορείτε και επιβιώνετε, αλλά ως πότε; Δεν παραμένουν πάντα φοβισμένες οι κοινωνίες. 
Αυτό το νομοσχέδιο ακριβώς εκεί απευθύνεται, στο να φοβίσει, όχι στο να λύσει, διότι την εγκληματικότητα θα την ενισχύσετε, θα την αναβαθμίσετε και μέσα στις φυλακές. Θα κάνετε πιο σκληρή την τακτική του οργανωμένου εγκλήματος και αυτό είναι που σας φωνάζουμε. Αφήστε τους τακτικισμούς, σεβαστείτε την επιστήμη, τις παραδόσεις, τις κατακτήσεις αιώνων, αφήστε την ακροδεξιά κατρακύλα σας -γιατί περί αυτού πρόκειται- χάριν κοντόθωρων σκοπιμοτήτων της συγκυρίας και της εξαθλίωσης που έχετε προκαλέσει με την πολιτική σας και αρθείτε στο ύψος των περιστάσεων. Δεν μπορείτε, βέβαια, να το κάνετε και γι’ αυτό πρέπει να φύγετε. 
Δεν τα λέει ο ΣΥΡΙΖΑ αυτά. Τα λέει η Εθνική Επιτροπή για τα Δικαιώματα του Ανθρώπου, ανεξάρτητο συμβουλευτικό όργανο της πολιτείας. Υπενθυμίζει η ΕΕΔΑ με ιδιαίτερη ανησυχία τις επανειλημμένες καταδικαστικές αποφάσεις του Ευρωπαϊκού Δικαστηρίου των Δικαιωμάτων του Ανθρώπου για τις σωρευμένες χρόνιες παθογένειες του ελληνικού σωφρονιστικού συστήματος και επιπλέον επισημαίνει ότι το προς ψήφιση σχέδιο νόμου όχι μόνο δεν συνάδει με τις θεμελιώδεις συνταγματικές αρχές ενός κράτους δικαίου, αλλά σε καμμία περίπτωση δεν ανταποκρίνεται στη συμβατική υποχρέωση της χώρας για συμμόρφωση προς αυτές τις αποφάσεις του Ευρωπαϊκού Δικαστηρίου των Δικαιωμάτων του Ανθρώπου. Το καταθέτω στα Πρακτικά.
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ακριβώς αυτήν τη «φωνή» έστειλε όλος ο νομικός κόσμος και όλος ο κόσμος που σκέφτεται για την υπεράσπιση των δημοκρατικών κατακτήσεων στην Ελλάδα και όχι για τη φαλκίδευσή τους.
Σας είπαμε εμείς, σας το είπαν και άλλες πτέρυγες της Βουλής ότι αυτό το σχέδιο νόμου δεν εκπληρώνει κανέναν από τους σύγχρονους σκοπούς σωφρονισμού. Δεν εντάσσεται στο διακομματικά εγκεκριμένο σχέδιο αλλαγής του Σωφρονιστικού Κώδικα. Είναι τιμωρητικό. Στερεί δικαιώματα και ελευθερίες χωρίς κέρδος, χωρίς όφελος. Γιατί το κάνετε; Έχετε ως μόνο «όπλο» το να πείτε ότι ο ΣΥΡΙΖΑ είναι με τους τρομοκράτες -αν είναι δυνατόν- και μέσα σ’ αυτό να φέρετε μια σειρά από εκπρόθεσμες τροπολογίες, υπουργικές και βουλευτικές. Δεν είχατε λίγο χρόνο, λίγη επιμέλεια; Είμαστε σε μία περίοδο όπου δεν λειτουργεί η Ολομέλεια της Βουλής, αλλά λειτουργούν τα Τμήματα και δεν υπάρχει υπερδραστηριότητα. Όλα εκπρόθεσμα έπρεπε να έλθουν, την τελευταία στιγμή, για πράγματα τα οποία ξέρετε; Για να μας πείτε τι; Ότι θα κάνετε μία πέμπτη αλλαγή στο σύστημα μετεγγραφών για να έλθει εδώ μια μερίδα Βουλευτών για να ψηφοθηρήσει πάνω στις ανάγκες της πληγωμένης ελληνικής οικογένειας και της δυναστευόμενης από την πολιτική σας ελληνικής οικογένειας. 
Εμείς σας λέμε το εξής: Κάντε ένα σύστημα ορθολογικό, ενισχύστε το, ώστε να δίνει λύση στις ανάγκες των παιδιών και των οικογενειών που μπορούν να τύχουν του ευεργετήματος της μετεγγραφής με σταθερούς και λογικούς όρους, χωρίς συνέπειες για τα περιφερειακά πανεπιστήμια -γιατί τότε ανακυκλώνουμε το αδιέξοδο- και όλα αυτά με ενίσχυση της στέγασης, της σίτισης, της βιβλιοθήκης και όλων των άλλων βοηθημάτων για να μπορούν ο φοιτητής και η οικογένειά του να αντεπεξέλθουν. 
Αντί γι’ αυτά, εσείς καμώνεστε ότι δήθεν φέρατε μία τροπολογία για να είστε κοντά στις ανάγκες του λαού. Μα, ποιον κοροϊδεύετε; «Μαυρογιαλούρικες» είναι αυτές οι λογικές και συμπαθάτε με. Ο ΣΥΡΙΖΑ προτείνει μια δημοκρατική, διαφορετική διέξοδο και απέναντι σ’ αυτό λέτε ότι «πήγε στον Ξηρό, έφερε τους γονείς». Φτήνια! Είναι επικίνδυνη αυτή η φτήνια.
Κύριε Υπουργέ, όσον αφορά το Αρσάκειο, δώσατε κάποιες εξηγήσεις. Όμως, πρέπει να μας πείτε για το κτήριο του Αρσακείου τι γίνεται, πέρα από το αν είστε αρμόδιος ή συναρμόδιος Υπουργός κ.λπ., ποιες είναι οι χρήσεις. Ανησυχούμε λίγο, γιατί αυτός είναι ένας χώρος υψηλής αισθητικής, ιδιαίτερα οι εσωτερικοί χώροι. Θα έλεγε κανείς είναι χώρος πολιτισμού, παιδείας και τέχνης και το Θέατρο Τέχνης και τα βιβλιοπωλεία και οι εκδοτικοί οίκοι. 
Αν οι εξελίξεις ανέδειξαν το πρόβλημα να μένουν ανοίκιαστα καταστήματα, προφανώς αν μπορεί να βρεθεί λύση ώστε να μη χάνονται έσοδα, δεν θα είχαμε αντίρρηση. Όμως, μέχρι πού πάει αυτή η προσαρμογή στις σύγχρονες εξελίξεις, όπως λέει η εισηγητική έκθεση; Δηλαδή, τι θα εγκατασταθεί εκεί; Μέχρι πού θα διευρυνθούν οι χρήσεις των χώρων; Δεν μπορεί όλο αυτό το κτήριο να μην υπακούει και σε μια αισθητική και σε μια άποψη για τον πολιτισμό. Είναι αδύνατον. 
Νομίζω ότι είναι ακριβώς όλα αυτά τα ζητήματα που με τον έναν ή με τον άλλον τρόπο αναδείχθηκαν σε αυτό το τριήμερο της συζήτησης. Δεν απαντήθηκαν. 
Τελειώνω επαναφέροντας το καίριο ερώτημα: Την αναμόρφωση του Σωφρονιστικού Κώδικα, σύμφωνα με τη διακομματικά εγκεκριμένη εισηγητική πρόταση, θα την φέρετε και πότε; 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κύριος Υπουργός.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Επαναλαμβάνω διευκρινίζοντας αυτό το οποίο τόνισα κατά την κυρίως ομιλία μου για το θέμα της φρούρησης -της περιμετρικής και της εξωτερικής- ότι θα γίνει πολύ σύντομα και όλες οι απόψεις των εισηγητών που ακούστηκαν και σε συνεργασία που θα έχουμε θα ληφθούν υπ’ όψιν και ελπίζω πριν από τη λειτουργία της φυλακής.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Α, «το ελπίζετε».</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όσον αφορά το Αρσάκειο, που είπε ο κ. Δρίτσας, όπως το διατυπώσαμε, θα έχει γνώμη η διοικητική ολομέλεια του Συμβουλίου της Επικρατείας. Φαντάζομαι ότι οι χρήσεις δεν θα είναι κάτι που θα απάδουν ούτε προς τον χώρο ούτε προς τη λειτουργία του Συμβουλίου της Επικρατείας. 
Για τον βασανισμό μέχρι θανάτου του Καρέλι, βεβαίως και έχει κινηθεί η ποινική διαδικασία. Πάρα πολλοί από τους φύλακες βρίσκονται σήμερα προσωρινώς κρατούμενοι και άλλοι είναι με περιοριστικούς όρους. Θα περιμένουμε να πορίσματα της δικαιοσύνης. 
Και για να κλείσω, θέλω να πω κάτι στην κ. Κωνσταντοπούλου, η οποία όταν έφευγα κάτι είπε να πω για τον πατέρα μου.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Για τα Γρεβενά δεν μας είπατε. Περιμένουμε ενάμιση χρόνο!</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Κωνσταντοπούλου, φαίνεται ότι διαβάζετε πολύ «HOTDOC» και Βαξεβάνη, αν μη τι άλλο. Όμως, θα τα πούμε άλλη φορά αυτά.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς κάνατε οικογενειακές αναφορές.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ο πατέρας μου έχει πεθάνει πριν δώδεκα χρόνια. Πολέμησε στον Γράμμο και στο Βίτσι υπερασπιζόμενος το δημοκρατικό πολίτευμα και τραυματίστηκε για να είμαστε όλοι σήμερα ελεύθεροι, να απολαμβάνουμε τα αγαθά τηςδ. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Υπουργέ, για τα Γρεβενά και για τα ΕΚΑΜ δεν μας είπατε. Μας είπατε μόνο για τον Καρέλι.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα μπορούσα να έχω τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ποιον λόγο;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επί του αιτήματός μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποιο αίτημα;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Της ονομαστικής ψηφοφορίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε με πρώτα τι έχω να πω.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Πού βρίσκεται το θέμα, κύριε Υπουργέ;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Δεν θα απαντήσει ο κύριος Υπουργός; 
Να εκλάβουμε τη σιωπή σας ως απάντηση, κύριε Υπουργέ;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν θέλει να απαντήσει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κύριος Υπουργός απήντησε ό,τι ήθελε να απαντήσει. 
Οποιοδήποτε αίτημα έχετε να υποβάλετε και σε σχέση με την ονομαστική ψηφοφορία, να το κάνετε διά του Κοινοβουλευτικού Εκπροσώπου.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Να εκλάβουμε τη σιωπή σας ως απάντηση, κύριε Υπουργέ;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας ζήτησα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχετε τον λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Διότι δεν το δικαιούστε. Απλά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχουμε υποβάλει ένα αίτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν θέλετε κάποιο αίτημα, να υποβάλει ο Κοινοβουλευτικός σας Εκπρόσωπος –εδώ είναι- είμαι όλος αυτιά να τον ακούσω. Εσείς είστε απλά εισηγητής. Καλύψατε και τη δευτερολογία σας. Τελείωσε. 
Κηρύσσεται περαιωμένη, λοιπόν, η συζήτηση επί των άρθρων του νομοσχεδίου του Υπουργείου Δικαιοσύνης Διαφάνειας και Ανθρωπίνων Δικαιωμάτων: «Ρυθμίσεις Ποινικού και Σωφρονιστικού Δικαίου και άλλες διατάξεις». 
Για την ψήφιση του νομοσχεδίου επί της αρχής, επί των άρθρων κι επί του συνόλου έχει υποβληθεί αίτηση διεξαγωγής ονομαστικής ψηφοφορίας από Βουλευτές του ΣΥΡΙΖΑ.
Θα διακόψουμε τώρα μέχρι τις 13.00΄. Όταν θα γίνει και η ονομαστική ψηφοφορία, τότε θα αναγνωστεί και ο κατάλογος των συναδέλφων που έχουν υπογράψει για να είναι εδώ εν τω μεταξύ.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κύριε Πρόεδρε, είναι σημαντικό γιατί…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, μπορώ να έχω τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα θέλαμε να θυμίσουμε κάτι. Η πρότασή μας για ονομαστική ψηφοφορία είναι επί της αρχής και επί των άρθρων. Κατετέθη στην πρώτη συνεδρίαση με σκοπό να αποσαφηνίσουμε σήμερα επί ποίων άρθρων. Χρειάζεται, λοιπόν, να αναφερθεί ακριβώς αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μάλιστα. Μπορείτε να το κάνετε συμπληρωματικά, αν θέλετε, μέχρι την επανέναρξη της συζήτησης. Θα παρακαλέσω να δοθεί ένα διευκρινιστικό έγγραφο, όπου να λέτε για ποια άρθρα ζητάτε την ονομαστική ψηφοφορία.
Παρακαλώ, όμως, κύριε Δρίτσα, να γίνει σύντομα αυτό, γιατί πρέπει να δοθεί και στην υπηρεσία για να ετοιμάσει το σχέδιο.
Διακόπτουμε, λοιπόν, για την ώρα 13.00΄.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επαναλαμβάνεται η διακοπείσα συνεδρίαση. 
Παρακαλώ, κύριοι συνάδελφοι, θέλω την προσοχή σας.
Σε αυτό το σημείο διακόπτουμε την κανονική διαδικασία και θα προχωρήσουμε στη διεξαγωγή ονομαστικής ψηφοφορίας με πιλοτική εφαρμογή του ηλεκτρονικού συστήματος.
Μετά το πέρας της ονομαστικής ψηφοφορίας με το ηλεκτρονικό σύστημα, θα προχωρήσουμε στη διεξαγωγή της ονομαστικής ψηφοφορίας επί της αρχής, επί των άρθρων και του συνόλου του νομοσχεδίου μετά την αίτηση που έχει υποβληθεί από Βουλευτές του ΣΥΡΙΖΑ με τη συνήθη διαδικασία. 
Θα σας διαβάσω τώρα κάποιες οδηγίες, κύριοι συνάδελφοι, που πρέπει να έχουμε υπ’ όψιν μας για τον τρόπο λειτουργίας του ηλεκτρονικού συστήματος. Κάποιος μπορεί να ξέρει. Οι περισσότεροι όμως δεν ξέρουμε. Παρακαλώ, λοιπόν, να ακούσουμε.
Η διαδικασία πάντα ξεκινά με την ανακοίνωση του Προέδρου και στην οθόνη εμφανίζεται το μήνυμα «ΕΝΑΡΞΗ ΨΗΦΟΦΟΡΙΑΣ». Με το που θα εμφανιστεί το μήνυμα «ΕΝΑΡΞΗ ΨΗΦΟΦΟΡΙΑΣ», τοποθετούμε την κάρτα στον καρταναγνώστη. 
Αν η εισαγωγή είναι επιτυχής, αναγράφεται στην οθόνη το ονοματεπώνυμο (ΕΠΑΛΗΘΕΥΣΗ) και ανάβει μόνιμα το κίτρινο ενδεικτικό λαμπάκι δεξιά («ΣΥΜ»).
Άρα θα βάλουμε την κάρτα και εφόσον βγει το όνομα του καθενός από εμάς που έχει εισαγάγει την κάρτα και έχει ανάψει η ένδειξη «ΣΥΜ» πάνε όλα καλά. 
Αν το πάτημα, λοιπόν, είναι επιτυχές, αναβοσβήνουν τα λαμπάκια «ΠΑΡΩΝ», «ΝΑΙ» και «ΟΧΙ». Επιλέγουμε την ψήφο μας, η οποία αναγράφεται στην οθόνη. 
Σε περίπτωση λάθους, όσο διαρκεί η διαδικασία ψηφοφορίας, υπάρχει η δυνατότητα αλλαγής της ψήφου. Όταν ολοκληρωθεί η διαδικασία της ψηφοφορίας, στην οθόνη εμφανίζεται το μήνυμα «ΛΗΞΗ ΨΗΦΟΦΟΡΙΑΣ». Δεν υπάρχει πλέον δυνατότητα αλλαγής της ψήφου ούτε και κατά τη διάρκεια επαναληπτικής ψηφοφορίας.
Θα διεξαχθεί, λοιπόν, ονομαστική ψηφοφορία επί του νομοσχεδίου κατ’ εφαρμογή των διατάξεων του άρθρου 72, παράγραφος 4 και 5 του Κανονισμού της Βουλής.
Καλούνται επί της διαδικασίας οι Βουλευτές κ. Ιορδάνης Τζαμτζής από τη Νέα Δημοκρατία και  κ. Δημήτριος Γάκης από τον ΣΥΡΙΖΑ. 
Οι αποδεχόμενοι το νομοσχέδιο λέγουν «ΝΑΙ». 
Οι μη αποδεχόμενοι το νομοσχέδιο λέγουν «ΟΧΙ». 
Οι αρνούμενοι ψήφο λέγουν «ΠΑΡΩΝ». 
Διευκρινίζεται ότι είναι πιλοτική ψηφοφορία, καλύτερα θα έλεγα δοκιμαστική ψηφοφορία, διότι το αποτέλεσμα της ψηφοφορίας θα είναι εκείνο το οποίο θα βγει μετά την ονομαστική ψηφοφορία που θα διεξαχθεί με τον κλασικό τρόπο.
Θα γίνουν δύο ψηφοφορίες. Στη μία θα έχουμε ένα λεπτό στη διάθεσή μας για να ψηφίσουμε και στην επαναληπτική, για όσους δεν ψήφισαν, θα έχουμε τριάντα δευτερόλεπτα.
Παρακαλώ να αρχίσει η ψηφοφορία.
(ΨΗΦΟΦΟΡΙΑ)
(ΜΕΤΑ ΚΑΙ ΤΗΝ ΕΠΑΝΑΛΗΠΤΙΚΗ ΗΛΕΚΤΡΟΝΙΚΗ ΨΗΦΟΦΟΡΙΑ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η διαδικασία της πιλοτικής ψηφοφορίας με το ηλεκτρονικό σύστημα και έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας.
Εψήφισαν συνολικά 84 Βουλευτές.
Υπέρ της αρχής του νομοσχεδίου, δηλαδή «ΝΑΙ», εψήφισαν 49 Βουλευτές.
Κατά της αρχής του νομοσχεδίου, δηλαδή «ΟΧΙ», εψήφισαν 35 Βουλευτές.
Αυτό το αποτέλεσμα έβγαλε το σύστημα της ηλεκτρονικής ψηφοφορίας, που δοκιμάστηκε πιλοτικά. Τώρα, θα προχωρήσουμε στην ονομαστική ψηφοφορία, όπως κάναμε μέχρι σήμερα.
Κύριοι συνάδελφοι, διακόπτουμε τη συνεδρίαση για πέντε (5’) λεπτά, διότι, εξαιτίας ενός διευκρινιστικού εγγράφου που κατετέθη από τον ΣΥΡΙΖΑ, πρέπει οι υπηρεσίες να διορθώσουν τα σχετικά έγγραφα που είχαν ετοιμάσει.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Για την ψήφιση του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Ρυθμίσεις Ποινικού και Σωφρονιστικού Δικαίου και άλλες διατάξεις» έχει υποβληθεί αίτηση διεξαγωγής ονομαστικής ψηφοφορίας επί της αρχής, επί των άρθρων και επί του συνόλου από Βουλευτές του ΣΥΡΙΖΑ, της οποίας το κείμενο έχει ως εξής:
(Να φωτογραφηθεί η σελ. 127α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί εάν υπάρχει ο απαιτούμενος από τον Κανονισμό αριθμός για την υποβολή της. 
Η κ. Ζωή Κωνσταντοπούλου. Παρούσα.
Ο κ. Θεόδωρος Δρίτσας. Παρών.
Ο κ. Νίκος Βούτσης. Παρών.
Η κ. Θεανώ Φωτίου. Απούσα. 
Η κ. Αφροδίτη Σταμπουλή. Παρούσα.
Η κ. Μάνια Παπαδημητρίου. Απούσα. 
Ο κ. Τάσος Κουράκης. Απών.
Η κ. Βασιλική Κατριβάνου. Παρούσα.
Η κ. Ειρήνη-Ελένη Αγαθοπούλου. Παρούσα.
Συνεπληρώθη ο αριθμός των πέντε Βουλευτών. Συνεπώς υπάρχει ο απαιτούμενος από τον Κανονισμό αριθμό υπογραφόντων την αίτηση διεξαγωγής ονομαστικής ψηφοφορίας Βουλευτών.
Κυρίες και κύριοι συνάδελφοι, από τον ΣΥΡΙΖΑ κατετέθη αίτηση διευκρινιστική των άρθρων για τα οποία επιθυμείται να γίνει ονομαστική ψηφοφορία.
Η κατατεθείσα αίτηση έχει ως εξής:
«Η κατατεθείσα αίτηση για τη διενέργεια ονομαστικής ψηφοφορίας επί του σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων με τίτλο «Ρυθμίσεις Ποινικού και Σωφρονιστικού Δικαίου και άλλες διατάξεις» ως προς τη διενέργεια ονομαστικής ψηφοφορίας επί των άρθρων διευκρινίζεται ότι αφορά τα άρθρα 1, 2, 3, 5, 6, 7, 8 (παλαιό 9), 9 (παλαιό 10), 10 (παλαιό 11), 13 (παλαιό 14), 14 (παλαιό 15), 16 (παλαιό 17), 17 (παλαιό 18), 18 (παλαιό 19), 19 (παλαιό 20), 22 (παλαιό 23), 38 (παλαιό 39), 39 (παλαιό 40), 41 (παλαιό 42) και 42 (παλαιό 43)», ως έχουν, σύμφωνα με τη νέα ρύθμιση όπως την ανέγνωσα, μετά τις από τις 3/7/2014 νομοτεχνικές βελτιώσεις που κατατέθησαν από τον Υπουργό Δικαιοσύνης, Διαφάνειας και Ανθρωπίνων Δικαιωμάτων».
Η προαναφερθείσα αίτηση ονομαστικής ψηφοφορίας καταχωρίζεται στα Πρακτικά και έχει ως εξής:
(Να φωτογραφηθεί η σελ. 129α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα αναγνώσω τώρα τον κατάλογο των υπογραφόντων την διευκρινιστική αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ζωή Κωνσταντοπούλου. Παρούσα.
Ευαγγελία Αμανατίδου. Παρούσα.
Χαραλαμπίδου Δέσποινα. Παρούσα.
Θεανώ Φωτίου. Απούσα.
Αφροδίτη Θεοπεφτάτου. Παρούσα.
Δημήτριος Γάκης. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων και για την αρχική και για τη διευκρινιστική αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς.
Συνεπώς διακόπτουμε το συνεδρίαση για δέκα (10΄) λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Κύριοι συνάδελφοι, δέχεστε να συμπτύξουμε τις προβλεπόμενες από τον Κανονισμό ψηφοφορίες σε μία;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι επί του συνόλου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Τμήμα συνεφώνησε.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Θα υπάρξει ψηφοφορία και επί του συνόλου στο τέλος;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, επιτρέψτε μου. Θα δείτε ότι θα καλυφθείτε πλήρως.
Προτείνω κάθε συνάδελφος ο οποίος θα ακούει το όνομά του να λέει «ναι» ή «όχι» επί της αρχής. Εν συνεχεία, από τα άρθρα τα οποία τίθενται σε ονομαστική ψηφοφορία θα είναι «ναι σε όλα» ή «όχι σε όλα» και επί του συνόλου «ναι» ή «όχι».
Τώρα για τα άλλα άρθρα τα οποία…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επί του συνόλου…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτρέψτε μου, κύριοι συνάδελφοι.
Για τα άλλα άρθρα για τα οποία δεν έχει τεθεί θέμα ονομαστικής ψηφοφορίας, θα γίνει εκφώνηση στη συνέχεια, όπου ο καθένας θα λέει τι ψηφίζει. Θα γίνει εκφώνηση και συνολικά θα πούμε ποια ψηφίζονται.
Καλούνται οι επί του καταλόγου ο κ. Ιορδάνης Τζαμτζής από τη Νέα Δημοκρατία και ο κ. Δημήτριος Γάκης από τον ΣΥΡΙΖΑ.
Οι αποδεχόμενοι το νομοσχέδιο επί της αρχής, των άρθρων και του συνόλου λέγουν «ΝΑΙ».
Οι μη αποδεχόμενοι το νομοσχέδιο επί της αρχής, των άρθρων και του συνόλου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Κύριοι συνάδελφοι, επειδή, όπως καταλαβαίνετε, αυτή η ψηφοφορία έχει κάποιες ιδιαιτερότητες, θα πρέπει να κάνουμε απόλυτη ησυχία και η εκφώνηση των ονομάτων να έχει όχι ταχύ ρυθμό, ούτως ώστε να μην υπάρχουν παράπονα ότι κάτι δεν πήγε καλά. 
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ) 
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει συνάδελφος ο οποίος δεν άκουσε το όνομά του; Κανείς.
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
Μέχρις ότου οι ψηφολέκτες κάνουν την καταμέτρηση των ψήφων, θα εκφωνήσω τα άρθρα και τις τροπολογίες επί των οποίων δεν έχει τεθεί θέμα ονομαστικής ψηφοφορίας.
Εισερχόμαστε στην ψήφιση των άρθρων.
Ερωτάται το Τμήμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 16 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 16 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 21 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>:  Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 21 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 22 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κατά πλειοψηφία.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 22 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 24 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>:  Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 24 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 25 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 25 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 26 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 27 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 27 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 28 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 29 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 29 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 30 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 30 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 31 ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 31 έγινε δεκτό ως έχει ομοφώνως.
Ερωτάται το Τμήμα: Γίνεται δεκτό το άρθρο 32 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 32 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 33 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 33 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 34 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 34 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 35 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 35 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 36 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 36 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 37 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 37 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 38, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 38 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Τμήμα: Γίνεται δεκτό το άρθρο 41, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 41 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Τμήμα: Γίνεται δεκτό το άρθρο 44 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 44 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 45 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 45 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 46 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 46 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτή η τροπολογία με γενικό αριθμό 1538 και ειδικό αριθμό 79 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1538 και ειδικό αριθμό 79 έγινε δεκτή ως έχει και εντάσσεται στο νομοσχέδιο ως ίδιον άρθρον. 
Ερωτάται το Τμήμα: Γίνεται δεκτή η τροπολογία με γενικό αριθμό 1549 και ειδικό αριθμό 82, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Παρών.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1549 και ειδικό αριθμό 82 έγινε δεκτή, όπως τροποποιήθηκε από τον κύριο Υπουργό, και εντάσσεται στο νομοσχέδιο ως ίδιον άρθρον. 
Ερωτάται το Τμήμα: Γίνεται δεκτή η τροπολογία με γενικό αριθμό 1550 και ειδικό αριθμό 83, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρών.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κατά πλειοψηφία.</Speech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1550 και ειδικό αριθμό 83 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιον άρθρον. 
Ερωτάται το Τμήμα: Γίνεται δεκτή η τροπολογία με γενικό αριθμό 1534 και ειδικό αριθμό 78 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1534 και ειδικό αριθμό 78 έγινε δεκτή ως έχει ομοφώνως και εντάσσεται στο νομοσχέδιο ως ίδιον άρθρον.
Ερωτάται το Τμήμα: Γίνεται δεκτή η τροπολογία με γενικό αριθμό 1556 και ειδικό αριθμό 86 ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1556 και ειδικό αριθμό 86 έγινε δεκτή ως έχει ομοφώνως και εντάσσεται στο νομοσχέδιο ως ίδιον άρθρον.
Κυρίες και κύριοι έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας. 
Επί της αρχής ψήφισαν συνολικά 100 Βουλευτές.
Υπέρ της αρχής του νομοσχεδίου, δηλαδή «ΝΑΙ», ψήφισαν 52 Βουλευτές. 
Κατά της αρχής του νομοσχεδίου, δηλαδή «ΟΧΙ», ψήφισαν 48 Βουλευτές.
Συνεπώς το νομοσχέδιο του Δικαιοσύνης, Διαφάνειας και Ανθρωπίνων Δικαιωμάτων: «Ρυθμίσεις Ποινικού και Σωφρονιστικού Δικαίου και άλλες διατάξεις», έγινε δεκτό επί της αρχής κατά πλειοψηφία.
Επί του άρθρου 1 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 1 έγινε δεκτό ως έχει κατά πλειοψηφία. 
Επί του άρθρου 2 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 48 Βουλευτές. 
Συνεπώς το άρθρο 2 έγινε δεκτό ως έχει κατά πλειοψηφία. 
Επί του άρθρου 3 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 48 Βουλευτές. 
Συνεπώς το άρθρο 3 έγινε δεκτό ως έχει κατά πλειοψηφία. 
Επί του άρθρου 5 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 5 έγινε δεκτό ως έχει κατά πλειοψηφία. 
Επί του άρθρου 6 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 6 έγινε δεκτό ως έχει κατά πλειοψηφία. 
Επί του άρθρου 7 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 48 Βουλευτές. 
Συνεπώς το άρθρο 7 έγινε δεκτό ως έχει κατά πλειοψηφία.
Επί του άρθρου 9 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
«ΠΑΡΩΝ» ψήφισαν 4 Βουλευτές.
Συνεπώς το άρθρο 9 έγινε δεκτό ως έχει κατά πλειοψηφία. 
Επί του άρθρου 10 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 59 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
«ΠΑΡΩΝ» ψήφισαν 4 Βουλευτές. 
Συνεπώς το άρθρο 10 έγινε δεκτό ως έχει κατά πλειοψηφία. 
Επί του άρθρου 11 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 11 έγινε δεκτό ως έχει κατά πλειοψηφία. 
Επί του άρθρου 14 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές.
Συνεπώς το άρθρο 14 έγινε δεκτό ως έχει κατά πλειοψηφία. 
Επί του άρθρου 15 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 48 Βουλευτές. 
Συνεπώς το άρθρο 15 έγινε δεκτό ως έχει κατά πλειοψηφία. 
Επί του άρθρου 17 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 48 Βουλευτές. 
Συνεπώς το άρθρο 17 έγινε δεκτό ως έχει κατά πλειοψηφία. 
Επί του άρθρου 18 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 18 έγινε δεκτό ως έχει κατά πλειοψηφία. 
Επί του άρθρου 19 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 19 έγινε δεκτό ως έχει κατά πλειοψηφία. 
Επί του άρθρου 20 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 20 έγινε δεκτό ως έχει κατά πλειοψηφία. 
Επί του άρθρου 23 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 56 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
Συνεπώς το άρθρο 23 έγινε δεκτό ως έχει κατά πλειοψηφία. 
Επί του άρθρου 39 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
«ΠΑΡΩΝ» ψήφισαν 4 Βουλευτές. 
Συνεπώς το άρθρο 39 έγινε δεκτό ως έχει κατά πλειοψηφία. 
Επί του άρθρου 40 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
«ΠΑΡΩΝ» ψήφισαν 4 Βουλευτές. 
Συνεπώς το άρθρο 40 έγινε δεκτό ως έχει κατά πλειοψηφία. 
Επί του άρθρου 42 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
«ΠΑΡΩΝ» ψήφισαν 4 Βουλευτές.
Συνεπώς το άρθρο 42 έγινε δεκτό ως έχει κατά πλειοψηφία. 
Επί του άρθρου 43 ψήφισαν συνολικά 100 Βουλευτές. 
Υπέρ του άρθρου, δηλαδή «ΝΑΙ», ψήφισαν 52 Βουλευτές. 
Κατά του άρθρου, δηλαδή «ΟΧΙ», ψήφισαν 44 Βουλευτές. 
«ΠΑΡΩΝ» ψήφισαν 4 Βουλευτές.
Συνεπώς το άρθρο 43 έγινε δεκτό ως έχει κατά πλειοψηφία. 
Εισερχόμαστε στην ψήφιση του ακροτελεύτιου άρθρου. 
Ερωτάται το Τμήμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το ακροτελεύτιο άρθρο έγινε δεκτό κατά πλειοψηφία.
Επί του συνόλου...</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κανονικά δεν μπορεί να γίνει στο σύνολο τώρα. Στο σύνολο γίνεται άλλη στιγμή όταν έχει τροπολογίες. Είναι άκυρη η ψηφοφορία επί του συνόλου, να το ξέρετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί του συνόλου του σχεδίου νόμου ψήφισαν 100 Βουλευτές.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η ψηφοφορία επί του συνόλου είναι άκυρη!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η ψηφοφορία επί του συνόλου είναι άκυρη. Δεν μπορεί να γίνει. Γίνεται άλλη στιγμή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αφού θέσατε θέμα ονομαστικής ψηφοφορίας, πώς είναι άκυρη;</ChairmanSpeech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όποτε θέλετε ακυρώνετε.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Μα, από τον ΣΥΡΙΖΑ υποβλήθηκε το αίτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επαναλαμβάνω, κύριοι συνάδελφοι. 
Επί του συνόλου του σχεδίου νόμου ψήφισαν 100 Βουλευτές.
Υπέρ του συνόλου, δηλαδή «ΝΑΙ», ψήφισαν 52 Βουλευτές.
Κατά του συνόλου, δηλαδή «ΟΧΙ», ψήφισαν 48 Βουλευτές.
Το νομοσχέδιο έγινε δεκτό και στο σύνολο κατά πλειοψηφία, σύμφωνα με το παρακάτω πρωτόκολλο ονομαστικής ψηφοφορίας:
(Να φωτογραφηθούν τα πρωτόκολλα σελ. 152α, 152β)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το σχέδιο νόμου του Υπουργείου Δικαιοσύνης Διαφάνειας και Ανθρωπίνων Δικαιωμάτων: «Ρυθμίσεις Ποινικού και Σωφρονιστικού Δικαίου και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, επί των άρθρων και στο σύνολο και έχει ως εξής:
(Να καταχωριστεί το κείμενο του νομοσχεδίου σελ. 153α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Τμήμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 14.38΄ λύεται η συνεδρίαση για σήμερα Τρίτη 8 Ιουλίου και ώρα 18.00΄, με αντικείμενο εργασιών του Τμήματος: α) κοινοβουλευτικό έλεγχο και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> <Speech><Parlmember>ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
ΠΡΟΕΔΡΕΥΩΝ</Parlmember> (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech></Speech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 8-7-2014 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της ΙΓ’ συνεδριάσεώς του, της Τρίτης 8 Ιουλίου 2014 (πρωί) σε ό,τι αφορά στην ψήφιση στο σύνολο του σχεδίου νόμου: «Ρυθμίσεις Ποινικού και Σωφρονιστικού Δικαίου και άλλες διατάξεις»)
Παρακαλείται η κυρία Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από την κ. Νίκη Φούντα, Βουλευτή Αιτωλοακαρνανίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Εθνικής Άμυνας
431) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Στρατιωτικών της Περιφέρειας Αττικής  επισημαίνει την αναγκαιότητα ενημέρωσης όλων των παραθεριστικών κέντρων για την ελεύθερη είσοδο των εν ενεργεία στελεχών και των προστατευομένων μελών τους.
Παιδείας και Θρησκευμάτων
432) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Αναπληρωτών-Νηπιαγωγών Δασκάλων με Μεταπτυχιακές-Διδακτορικές Σπουδές στην Ειδική Αγωγή Ψυχολογία εκφράζει τη διαμαρτυρία του και θεωρεί ότι το νέο σχέδιο νόμου καταστρατηγεί τα δικαιώματα των παιδαγωγών που στελέχωναν και στελεχώνουν την Ειδική Αγωγή, καθώς υποβιβάζει τα αυξημένα προσόντα και την πολύχρονη επαγγελματική τους εμπειρία.
Ναυτιλίας και Αιγαίου
433) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Εμποροεπαγγελματικός Σύλλογος Πάρου - Αντιπάρου εκφράζει την ανησυχία του μετά τη δημοσίευση του προεδρικού διατάγματος υπ΄ αριθμ. 81/29-5-2014, όπου επίκειται το κλείσιμο του λιμενικού σταθμού Αντιπάρου, πηγή ζωτικής σημασίας για το νησί.
Εσωτερικών
434) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ανεστάλη η πρόταση της Δημοτικής Αρχής για την ανάθεση των έργων καθαριότητας σε ιδιωτικά συνεργεία.
Δικαιοσύνης, Διαφάνειας και Ανθρωπίνων Δικαιωμάτων 
435) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δικηγορικός Σύλλογος Νάξου διαμαρτύρεται με αποχή των Δικηγόρων του Δικηγορικού Συλλόγου Νάξου για την άμεση πλήρωση των κενών οργανικών θέσεων δικαστικών υπαλλήλων στο Πρωτοδικείο της  Νάξου.
Οικονομικών 
436) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το εξώδικο των λιμενικών προς τους αρμόδιους υπουργούς Οικονομικών Γκίκα Χαρδούβελη και Ναυτιλίας Μιλτιάδη Βαρβιτσιώτη.
Εσωτερικών
437) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο τα ψηφοδέλτια, οι φάκελοι κ.λπ., που δεν χρησιμοποιήθηκαν και πετάχτηκαν από όλα τα εκλογικά τμήματα της χώρας σε κάδους απορριμμάτων, παρότι η Γενική Γραμματεία Διαχείρισης Αποβλήτων ζήτησε από περιφέρειες και δήμους την ενημέρωση όλων, ώστε το εκλογικό υλικό να οδηγηθεί στους ειδικούς κάδους ανακύκλωσης.
Επικρατείας, Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων, Εξωτερικών, στον Υφυπουργό στον Πρωθυπουργό για την ΔΡΤ.
438) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις γερμανικές μυστικές υπηρεσίες που παρακολουθούν τις διαδικτυακές σχέσεις των Ελλήνων, τα τηλέφωνα, τα e-in τα κινητά.
Εσωτερικών, Διοικητικής Μεταρρύθμισης και Ηλεκτρονικής Διακυβέρνησης
439) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την αξιολόγηση των υπαλλήλων του δήμου.
Υγείας
440) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο πληθυσμός αντιμετωπίζει έντονο πρόβλημα με την υγεία λόγω των σοβαρών ελλείψεων σε υλικά, φάρμακα και προσωπικό, ενώ οι νοσοκομειακοί γιατροί της Αχαΐας κρούουν τον κώδωνα του κινδύνου και αντιδρούν στα μέτρα που λαμβάνει η Κυβέρνηση.
Υγείας, Διοικητικής Μεταρρύθμισης και Ηλεκτρονικής Διακυβέρνησης
441) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο τρόπο αξιολόγησης του προσωπικού των νοσοκομείων της περιοχής.
Ανάπτυξης και Ανταγωνιστικότητας
442) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία αιτείται την άμεση νομοθετική ρύθμιση διατάξεων του άρθρου 40 του ν. 4264/15-5-2014, καθώς οι αγρότες παραγωγοί στερούνται πλέον το δικαίωμα να πωλούν οι ίδιοι τα προϊόντα τους.
Τουρισμού, Εργασίας, Κοινωνικής Ασφάλισης και Πρόνοιας, Οικονομικών 
443) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  το Σωματείο Εργαζομένων «Καζίνο Αιγαίου» καλεί τους αρμοδίους φορείς  να αναζητήσουν την βέλτιστη λύση για την αδυναμία εκπλήρωσης των οικονομικών υποχρεώσεων της «ΚΑΖΙΝΟ ΑΙΓΑΙΟΥ Α.Ε.», η οποία θα πρέπει να συνοδεύεται από σχέδιο μη διακοπής της λειτουργίας του Καζίνο της Σύρου.
Οικονομικών 
444) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  ο  κ. Στυλιανός Δανδουλάκης καταγγέλλει την αυθαίρετη διακοπή σύνταξης του από το Γενικό Λογιστήριο του Κράτους, λόγω μη αποδοχής ΑΜΚΑ για λόγους θρησκευτικής συνείδησης, όπως ο ίδιος ισχυρίζεται.
Επικρατείας, Οικονομικών 
445) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο δίλημμα που θέτουν στην Κυβέρνηση οι Βρυξέλλες, για το αν θα γίνουν απολύσεις ή περικοπές μισθών.
Ναυτιλίας και Αιγαίου, Δικαιοσύνης, Διαφάνειας και Ανθρωπίνων Δικαιωμάτων, Περιβάλλοντος, Ενέργειας και Κλιματικής Αλλαγής 
446) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις καταγγελίες ψαράδων από το Διακοπτό για παράνομη αλιεία σε αβαθή σημεία της περιοχής.
Υποδομών, Μεταφορών και Δικτύων
447) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  η Ομοσπονδία Φορτηγών Αυτοκινητιστών Ελλάδος αιτείται την χορήγηση αδειών διέλευσης τρίτων χωρών από την ΟΦΑΕ,  που καθιερώνεται με όλο το νομοθετικό πλαίσιο των διεθνών οδικών μεταφορών και εφαρμόζεται στις περισσότερες χώρες της ΕΕ. 
Παιδείας και Θρησκευμάτων
448) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία ο Σύλλογος Αναπληρωτών-Νηπιαγωγών Δασκάλων με Μεταπτυχιακές-Διδακτορικές Σπουδές στην Ειδική Αγωγή-Σχολική Ψυχολογία εκφράζει τη διαμαρτυρία του και θεωρεί ότι το νέο σχέδιο νόμου καταστρατηγεί τα δικαιώματα των παιδαγωγών που στελέχωναν και στελεχώνουν την Ειδική Αγωγή, καθώς υποβιβάζει τα αυξημένα προσόντα και την πολύχρονη επαγγελματική τους εμπειρία.
Υγείας
449) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη καταγγελία του Σωματείου Εργαζομένων «Ιπποκράτης», όπου νεκρός παρέμενε επί ώρες στη Νεφρολογική Κλινική γιατί δεν υπήρχε οδηγός να τον μεταφέρει στο νοσοκομείο.
Δημόσιας Τάξης και Προστασίας του Πολίτη 
450) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις ελλείψεις που έχει προκαλέσει η κρίση στο Πυροσβεστικό Σώμα.
Εργασίας, Κοινωνικής Ασφάλισης και Πρόνοιας
451) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  ο Σύλλογος Γονέων και Κηδεμόνων Παιδιών Χρηζόντων Μέριμνας Πατρών αιτείται την άμεση χρηματοδότηση των προνοιακών ιδρυμάτων της Περιφέρειας Δυτικής Ελλάδος για την εύρυθμη λειτουργία και βιωσιμότητα του ευαίσθητου αυτού τομέα.
Οικονομικών 
452) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο Εμπορικός Σύλλογος της Αχαϊκής, αιτείται την άμεση κατεδάφιση του κτηρίου επί της οδού Ασημάκη Φωτήλα που απειλεί τους πολίτες.
Οικονομικών, Δικαιοσύνης, Διαφάνειας και Ανθρωπίνων Δικαιωμάτων, Ανάπτυξης και Ανταγωνιστικότητας
453) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο υπάρχει το καζίνο και τα πρακτορεία ΟΠΑΠ διεκδικούν έντονα τους «καπνιστές» για την ανάπτυξη των επιχειρήσεών τους.
Οικονομικών 
454) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  το Σωματείο Εργαζομένων Ηλεκτρομηχανικής Κύμης εκφράζει τη διαμαρτυρία του για την απόσπαση εργαζομένου από την Ηλεκτρομηχανική Κύμης προς το Υπουργείο Οικονομικών χωρίς τις νόμιμες διαδικασίες.
Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης
455) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία το Τεχνολογικό Εκπαιδευτικό Ίδρυμα Κρήτης επισημαίνει το σοβαρό πρόβλημα που έχει δημιουργηθεί στο ΤΕΙ Κρήτης με τη δραματική μείωση του αριθμού των διοικητικών υπαλλήλων με αποτέλεσμα τη μη επαρκή λειτουργία των διοικητικών υπηρεσιών του.
Υγείας
456) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία  ο Διευθυντής της Πνευμονολογικής Κλινικής του Γενικού Νοσοκομείου Λαμίας επισημαίνει την έλλειψη ειδικευομένων Ιατρών, με κίνδυνο να μην μπορούν να αντιμετωπισθούν περιστατικά που χρήζουν ιδιαιτέρων γνώσεων.
Υγείας
457) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Λάζαρος Χαλδούπης εκφράζει τη διαμαρτυρία του και εξηγεί τους λόγους που θα επιφέρει προβλήματα στον κλάδο των Εργαστηριακών Ιατρών η εφαρμογή του Νόμου περί «klaw back».
Εσωτερικών
458) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία  ο Δήμαρχος Νήσου Λέσβου αιτείται την αύξηση της επιχορήγησης του Δήμου Λέσβου από το πράσινο ταμείο για την επισκευή και συντήρηση των παιδικών χαρών.
Υγείας
459) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  ο κ. Στυλιανός Δανδουλάκης αιτείται η απόδοση λύσεων σε παροχές υπηρεσιών υγείας και περίθαλψης  συμπολιτών μας, οι οποίοι υπήρξαν συνεπέστατοι στις ασφαλιστικές τους εισφορές, αλλά για θρησκευτικούς λόγους δεν  έλαβαν ΑΜΚΑ.
Υγείας
460) Ο Βουλευτής Σερρών κ. ΜΕΝΕΛΑΟΣ ΒΛΑΧΒΕΗΣ κατέθεσε αναφορά με την οποία  Ιατροί του Ουρολογικού Τμήματος του Γενικού Νοσοκομείου Σερρών επισημαίνουν την υποστελέχωση του συγκεκριμένου τμήματος, με αποτέλεσμα τα σοβαρά προβλήματα στην παροχή υπηρεσιών υγείας προς τους πολίτες.
Υγείας
461) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία  ο Δήμαρχος Λειβαδιάς του Νομού Βοιωτίας αιτείται την άμεση επιστροφή των αποσπασμένων-μετακινούμενων υπαλλήλων του Νοσοκομείου Λιβαδειάς για την πλήρη στελέχωσή του.
Εργασίας, Κοινωνικής Ασφάλισης και Πρόνοιας, Οικονομικών 
462) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία  ο κ. Αντώνιος Κωσετσίδης εκφράζει τη διαμαρτυρία του για τη μη λήψη επιδόματος τέκνων από τον ΟΓΑ, παρότι λόγω των φορολογικών δηλώσεων των ετών 2013, 2014 δικαιούται να το λαμβάνει. 
Εθνικής Άμυνας
463) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία  ο κ. Κυριάκος Κοτζαχρήστος αιτείται την παραμονή του στον τόπο καταγωγής του, που υπάρχουν κενές θέσεις, καθώς είναι παραμεθόριος περιοχή, για οικογενειακούς, οικονομικούς και υπηρεσιακούς λόγους. 
Εργασίας, Κοινωνικής Ασφάλισης και Πρόνοιας
464) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία αιτείται τη λήψη άμεσης νομοθετικής πρωτοβουλίας προκειμένου να εξαιρεθεί συγκεκριμένη κατηγορία συμπολιτών μας μικροεπαγγελματιών, πρώην ασφαλισμένων του ΟΓΑ, από την υποχρεωτική ασφάλιση στον ΟΑΕΕ.
Παιδείας και Θρησκευμάτων
465) Η Βουλευτής Σερρών κ. ΦΩΤΕΙΝΗ ΑΡΑΜΠΑΤΖΗ κατέθεσε αναφορά με την οποία η Δευτεροβάθμια Εκπαίδευση ΠΕ Νομού Σερρών αιτείται  με υπόμνημα της την ίδρυση ΙΕΚ Ειδικής Αγωγής στις Σέρρες.
Παιδείας και Θρησκευμάτων
466) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Πέτρος Γρηγοράκης  εκφράζει τη δυσαρέσκειά του για τη μη προσμέτρηση της προϋπηρεσίας αναπληρωτών εκπαιδευτικών μετά τις 30-06-2010 στους ενιαίους πίνακες αναπληρωτών σύμφωνα με το άρθρο 9, παρ.2, του νόμου 3848/10(ΦΕΚ 71 Α/19/05/2010).
Διοικητικής Μεταρρύθμισης και Ηλεκτρονικής Διακυβέρνησης
467) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  το Δημοτικό Συμβούλιο του Δήμου Φαιστού εκφράζει την αντίθεσή του στη νέα μέθοδο αξιολόγησης  του ν. 4250/2014 και αιτείται την άμεση κατάργησή του, ενώ δεσμεύεται να μην εκδώσει απόφαση επιμερισμού ποσοστών, προϋπόθεση έναρξης των διαδικασιών για την εφαρμογή του νόμου περί συγκριτικής αξιολόγησης.
Οικονομικών, Υγείας
468) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία ο Διευθυντής της Α΄ Προπαιδευτικής Παθολογικής Κλινικής του Νοσοκομείου ΑΧΕΠΑ αιτείται σε τροποποίηση της φορολόγησης της Ειδικής Αμοιβής που λαμβάνουν οι Πανεπιστημιακοί  Ιατροί, οι οποίοι παρέχουν τις υπηρεσίες τους σε νοσοκομεία του ΕΣΥ ή των ΑΕΙ.
Εργασίας, Κοινωνικής Ασφάλισης και Πρόνοιας
469) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  οι φορείς που συμμετέχουν και συμπαραστέκονται στον αγώνα ενάντια στο κλείσιμο του υποκαταστήματος ΙΚΑ Μοιρών αιτούνται τη πλήρη λειτουργία του υποκαταστήματος του ΙΚΑ Μοιρών, διότι η κατάργησή του θα καταδικάσει τη Μεσαρά σε εγκατάλειψη και μαρασμό. 
Υγείας, Δημόσιας Τάξης και Προστασίας του Πολίτη 
470) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά υγειονομικές παραβάσεις στο κέντρο της Πάτρας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5086/23-12-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 729/23-05-2014  έγγραφο  από τον Υπουργό Υγείας η ακόλουθη απάντηση:
 
2. Στην με αριθμό 6068/07-02-2014 ερώτηση του Βουλευτή κ. Κατσαφάδου Κωνσταντίνου δόθηκε με το υπ’ αριθμ. 13546/23-05-2014 έγγραφο  από τον Υπουργό Υγείας η ακόλουθη απάντηση:
 
3. Στην με αριθμό 6110/10-02-2014 ερώτηση του Βουλευτή κ. Κακλαμάνη Νικήτα δόθηκε με το υπ’ αριθμ. 13575/23-05-2014 έγγραφο  από τον Υπουργό Υγείας η ακόλουθη απάντηση:
  
4. Στην με αριθμό 6286/14-02-2014 ερώτηση του Βουλευτή κ. Γερμενή Γεωργίου δόθηκε με το υπ’ αριθμ. 16664/23-05-2014 έγγραφο από τον Υπουργό Υγείας η ακόλουθη απάντηση:
  
5. Στην με αριθμό 6288/14-02-2014 ερώτηση της Βουλευτού κ. Σκόνδρα Ασημίνας δόθηκε με το υπ’ αριθμ. 16667/23-05-2014 έγγραφο από τον Υπουργό Υγείας η ακόλουθη απάντηση:
  
6. Στην με αριθμό 6320/14-02-2014 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. 16679/23-05-2014 έγγραφο από τον Υπουργό Υγείας η ακόλουθη απάντηση:
 
7. Στην με αριθμό 6805/07-03-2014 ερώτηση της Βουλευτού κ. Γιαταγάνα Χρυσούλας - Μαρίας δόθηκε με το υπ’ αριθμ. 22122/23-05-2014 έγγραφο από τον Υπουργό Υγείας η ακόλουθη απάντηση:
 
8. Στην με αριθμό 7904/29-04-2014 ερώτηση των Βουλευτών κυρίων Ντόλιου Γεωργίου, Κουτσούκου Γιάννη, Γκόκα Χρήστου, Σαχινίδη Φιλίππου, Σαλτούρου Δημητρίου, Σηφουνάκη Νικολάου, Μωραΐτη Αθανασίου (Θάνου), Κασσή Μιχαήλ και Κρεμαστινού Δημητρίου δόθηκε με το υπ’ αριθμ. ΤΚΕ/Φ.2/12885/23-05-2014 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:</Speech>
   
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 44/3-7-2014 επίκαιρη ερώτηση του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Οικονομικών, σχετικά με τη διόρθωση των τιμών ζώνης σε περιοχές του Νομού Ιωαννίνων και τη μείωση της φορολογίας, δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Καλογιάννη, έχετε τον λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Επιτρέψτε μου να κάνω μία πολύ μικρή αναφορά. Πρόκειται για ένα θέμα το οποίο αφορά το σύνολο σχεδόν της χώρας. Αφορά τις υψηλές αντικειμενικές αξίες σ’ όλη τη χώρα. Είναι μια ερώτηση την οποία πρωτοκατέθεσα στη Βουλή πριν από έξι μήνες. Ο τότε Υπουργός δεν απάντησε. Επανήλθα με επίκαιρη ερώτηση τον Απρίλιο. Δεν προσήλθε ο Υπουργός δηλώνοντας κώλυμα. Επανήλθα για τρίτη φορά στις 3 Ιουνίου. Όχι μόνο δεν ήλθε ο Υπουργός, αλλά συνέβη και το πρωτοφανές: Δεν άνοιξε η Ολομέλεια της Βουλής! Δεν ανακοινώθηκαν καν οι επίκαιρες ερωτήσεις που είχε προγραμματιστεί να συζητηθούν. 
Έρχομαι για τέταρτη φορά και καταθέτω ως επίκαιρη ερώτηση την ίδια την αρχική ερώτηση, με αφορμή έναν οικισμό στα Ιωάννινα στον οποίον υπάρχει κατάφωρη αδικία, τον οικισμό Αμφιθέας, ο οποίος έχει χαρακτηριστεί ως παραδοσιακός. Επέκτεινα το αντικείμενο της επίκαιρης ερώτησης ακριβώς για να συζητήσουμε για όλες τις περιοχές της χώρας. Ο κύριος Υπουργός δήλωσε κώλυμα καθώς χθες συνεδρίαζε στις Βρυξέλλες το Eurogroup. Αντιλαμβάνομαι πλήρως τις υποχρεώσεις του κυρίου Υπουργού, όμως το Υπουργείο όφειλε να έχει μεριμνήσει να έλθει ο αρμόδιος Υφυπουργός για να συζητήσουμε το θέμα. 
Δεν περιμένω μόνο εγώ, κύριε Πρόεδρε, εδώ και έξι ολόκληρους μήνες να πάρω μία απάντηση. Περιμένουν χιλιάδες συμπολίτες μας, πόσω μάλλον που τις επόμενες μέρες επίκειται, από το Υπουργείο Οικονομικών, η εκκαθάριση του Ενιαίου Φόρου Ιδιοκτησίας Ακινήτων. 
Παρακαλώ πολύ το Υπουργείο να απαντήσει υπεύθυνα σ’ αυτό το θέμα και παρακαλώ πολύ, κύριε Πρόεδρε, και για τις δικές σας ενέργειες.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, έχετε δίκιο. Είναι όπως τα είπατε. Μάλιστα, με δεδομένο ότι στο Β΄ Τμήμα δεν συζητούνται επίκαιρες ερωτήσεις, αντιλαμβάνεστε ότι η συζήτηση πάει για το Σεπτέμβριο και εφόσον θελήσει να έλθει κάποιος από το Υπουργείο Οικονομικών, θα γίνει η συζήτηση.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Πρέπει να έλθει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα συζητηθεί τώρα η δεύτερη με αριθμό 42/3-7-2014 επίκαιρη ερώτηση της Βουλευτού Σάμου του Συνασπισμού Ριζοσπαστικής Αριστεράς κ. Αγνής Καλογερή προς τον Υπουργό Αγροτικής Ανάπτυξης και Τροφίμων, σχετικά με τη λειτουργία της Διοίκησης του Οργανισμού «Ελληνικός Γεωργικός Οργανισμός–ΔΗΜΗΤΡΑ». 
Στην επίκαιρη αυτή ερώτηση θα απαντήσει ο Υπουργός Αγροτικής Ανάπτυξης και Τροφίμων κ. Γεώργιος Καρασμάνης. 
Κυρία συνάδελφε έχετε τον λόγο για δύο λεπτά για να αναπτύξετε την επίκαιρη ερώτηση.</ChairmanSpeech> 
<Speech><Parlmember>ΑΓΝΗ ΚΑΛΟΓΕΡΗ</Parlmember>:  Ευχαριστώ, κύριε Πρόεδρε. 
Είναι γνωστό, κύριε Υπουργέ, ότι για εμάς στο ΣΥΡΙΖΑ η υπόθεση του αγροτικού τομέα, η υπόθεση της λειτουργίας του Υπουργείου Γεωργίας είναι κάτι που μας αφορά ιδιαίτερα, που μας ενδιαφέρει και κάτι το οποίο θέλουμε να προχωρήσει. Είναι σημαντικό και πάρα πολύ μεγάλο κομμάτι της παραγωγικής ζωής του τόπου μας. 
Μας ενδιαφέρει, λοιπόν, ένας αγροτικός τομέας ο οποίος να στηρίζεται στην έρευνα, στην καινοτομία, στην εκπαίδευση, στην ανάπτυξη της ποιότητας στο πλαίσιο ενός εθνικού παραγωγικού μοντέλου, προς όφελος των μικρομεσαίων επιχειρήσεων και παραγωγών και όχι των πολυεθνικών όπως ισχύει σήμερα. Η θέση μας αυτή απαιτεί αναγκαίες μεταρρυθμίσεις σε αναπτυξιακή κατεύθυνση και όχι μνημονιακά σχήματα. 
Αυτό σημαίνει ότι μας ενδιαφέρει η λειτουργία και η προοπτική του &quot;ΕΛΓΟ ΔΗΜΗΤΡΑ&quot;, γιατί είμαστε ως κόμμα υπέρ της ανάπτυξης από το κράτος δομών έρευνας, εκπαίδευσης και ποιότητας και είμαστε αντίθετοι στην εκχώρηση αρμοδιοτήτων σε ιδιώτες. 
Ακούγεται, λοιπόν, κύριε Υπουργέ -και θα ήθελα να μου απαντήσετε σε αυτό- ότι στα σχέδια της τρόικας περιλαμβάνονται απολύσεις και από αυτόν τον φορέα, από το Υπουργείο Γεωργίας. Ακούγεται, επίσης, ότι αντικείμενα των ελέγχων της ποιότητας του «ΕΛΓΟ ΔΗΜΗΤΡΑ» θα εκχωρηθούν σε ιδιώτες. Ακούγεται ακόμη ότι οι γεωργικές σχολές κινδυνεύουν με κλείσιμο την επόμενη χρονιά αν δεν δοθεί παράταση στην λειτουργία των ΕΠΑΣ. 
Πιο συγκεκριμένα θέλω να αναφέρω για το κομμάτι που αφορά την επίκαιρη ερώτηση που σας έχω κάνει το εξής. Όσον αφορά τον ερευνητικό τομέα ξέρουμε ότι σήμερα υπολειτουργούν οι ερευνητικοί σταθμοί. Υπάρχουν μόνο ενενήντα τρεις ερευνητές. Δεν υπάρχουν εγκεκριμένα οργανογράμματα, δεν υπάρχει ξεκάθαρο νομικό πλαίσιο λειτουργίας, με αποτέλεσμα να μην ασκούνται δραστηριότητες στοχευμένης έρευνας και να μην ακολουθείται το θεσμικό πλαίσιο έρευνας και τεχνολογίας της Γενικής Γραμματείας Έρευνας και Τεχνολογίας. 
Το ενδιαφέρον του κράτους θα φαινόταν εάν τοποθετούσατε σταθερά διοικητικά συμβούλια, εάν η λειτουργία του οργανισμού στηριζόταν σε έναν ολοκληρωμένο επιχειρησιακό σχεδιασμό που θα υποστηριζόταν από έναν καινούργιο νόμο κι εάν οι προσλήψεις των ερευνητών γίνονταν με διαφάνεια σε συγκεκριμένες ερευνητικές δομές και με ένα συγκεκριμένο σχέδιο δράσης για την έρευνα. 
Κύριε Υπουργέ, είναι ευκαιρία σήμερα με αφορμή αυτήν την ερώτηση να σας πω για κάποια προβλήματα που αφορούν στην ποιότητα των ελέγχων των αγροτικών προϊόντων. Και εδώ πρέπει να δούμε ότι χρειάζεται να διευρυνθούν και να στηριχθούν οι διαδικασίες ελέγχου τόσο σε ανθρώπινο δυναμικό όσο και σε πόρους. Οι παράνομες ελληνοποιήσεις κοστίζουν πολύ στην εθνική μας οικονομία και ιδιαίτερα στον Έλληνα κτηνοτρόφο και στον αγρότη και είναι σε βάρος του καταναλωτή. Αυτό είναι γνωστό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Στη δευτερολογία σας θα πείτε τα υπόλοιπα.</ChairmanSpeech>
<Speech><Parlmember>ΑΓΝΗ ΚΑΛΟΓΕΡΗ</Parlmember>: Μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Κυρία συνάδελφε, ειλικρινά χαίρομαι καθώς, παρότι δεν έχω συμπληρώσει τριάντα μέρες από την ανάληψη της ηγεσίας του Υπουργείου, μου θέτετε με την επίκαιρη ερώτησή σας ένα πάρα πολύ σημαντικό θέμα αναφορικά με τη λειτουργία του Οργανισμού ΕΛΓΟ «ΔΗΜΗΤΡΑ», ο οποίος πιστεύω και εσείς θα συμφωνείτε ότι καλείται να επιτελέσει έναν σημαντικό ρόλο στο νέο σκηνικό μέσα στο οποίο πορεύεται η ελληνική γεωργία. 
Είναι σε όλους γνωστό ότι ο ΕΛΓΟ «ΔΗΜΗΤΡΑ» προέκυψε από τη συγχώνευση τεσσάρων οργανισμών που ήταν υπό την εποπτεία του Υπουργείου Αγροτικής Ανάπτυξης και Τροφίμων, δηλαδή του ΕΘΙΑΓΕ, του «ΔΗΜΗΤΡΑ», του ΕΛΟΓΑΚ και του ΟΠΕΓΕΠ. Είναι μια συγχώνευση που δεν πρέπει να ξεχνάμε ότι ήταν μια δέσμευση από πλευράς της χώρας μας και η οποία έγινε με κοινή υπουργική απόφαση πριν από τρία χρόνια περίπου. Άρα, μιλάμε για έναν ουσιαστικά νεοσύστατο οργανισμό που όπως και καθετί το καινούργιο ενδεχομένως να έχει κάποιες αδυναμίες. Μια απ’ αυτές σίγουρα είναι η προσωρινή διοίκηση, η οποία όμως δεν συμφωνώ ότι στερείται νομιμότητας, αλλά παραμένει προσωρινή γιατί, όπως πρέπει να γνωρίζετε, δεν κατέστη δυνατή η ψήφιση του ειδικού νομοσχεδίου για τον ΕΛΓΟ «ΔΗΜΗΤΡΑ» αφού το 2012 αποσύρθηκε από την Ολομέλεια από τον τότε Υπουργό Αγροτικής Ανάπτυξης και Τροφίμων. 
Μετά απ’ αυτό έγινε μια προσπάθεια από τον τέως Υπουργό να καταρτιστεί ένα νέο νομοσχέδιο, όπως με έχει πληροφορήσει η διοίκηση του οργανισμού. Δυστυχώς δεν καρποφόρησε, δεν τελεσφόρησε. 
Πάντως όλο αυτό το διάστημα λειτουργίας του νεοσύστατου οργανισμού έγιναν σημαντικές προσπάθειες για την με ενιαίο τρόπο οργάνωση των υπηρεσιακών μονάδων των τεσσάρων φορέων που συγχωνεύθηκαν με έμφαση στην έγκριση - διαχείριση όλων των δαπανών σε περιφερειακό επίπεδο, κάτι που γίνεται ήδη. Επίσης, έχουν συσταθεί πέντε περιφερειακές διευθύνσεις. Όλες αυτές οι διαδικασίες ολοκληρώνονται σε επίπεδο περιφέρειας με τις περιφερειακές υπηρεσίες συνδεδεμένες ηλεκτρονικά με την κεντρική διοίκηση. 
Παράλληλα, όπως με ενημέρωσε η διοίκηση του οργανισμού, έγινε ευρεία, πολύμηνη διαβούλευση και με τους δύο συλλόγους των εργαζομένων του οργανισμού όπως επίσης και με τους διευθυντές των ινστιτούτων, για την κατάρτιση ενός σχεδίου οργανογράμματος λειτουργίας του ΕΛΓΟ «ΔΗΜΗΤΡΑ», με στόχο την αντιμετώπιση των σημερινών πραγματικών αναγκών των αγροτών σε αγροτική έρευνα, επαγγελματική εκπαίδευση και κατάρτιση, την οργανωτική ενίσχυση του ελεγκτικού μηχανισμού στο γάλα και στο κρέας, τις εταιρείες διαπίστευσης αγροτικών προϊόντων και βέβαια την ουσιαστικότερη συμμετοχή και συμβολή του υπηρετούντος στελεχιακού δυναμικού του οργανισμού μας. 
Η τελική μορφή του οργανογράμματος δεν έτυχε της πλήρους συμφωνίας και από την πλευρά των δύο συλλόγων. Παρ’ όλα αυτά το διοικητικό συμβούλιο το έχει κάνει αποδεκτό ομόφωνα. Ήδη το επεξεργάζονται οι νομικοί του Υπουργείου και πολύ σύντομα θα έχει και τη δική μου υπογραφή. 
Θα επανέλθω όμως για να σας απαντήσω στα υπόλοιπα ερωτήματα αναλυτικά στη δευτερολογία μου, κύριε Πρόεδρε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, έχετε τον λόγο για τρία λεπτά.</ChairmanSpeech>
<Speech><Parlmember>ΑΓΝΗ ΚΑΛΟΓΕΡΗ</Parlmember>: Ευχαριστώ, κύριε Πρόεδρε. 
Καταλαβαίνω, κύριε Υπουργέ, ότι και εσείς είστε νέος στο Υπουργείο και τώρα έχετε αναλάβει τα καθήκοντά σας. Σας εύχομαι κάθε επιτυχία. Καταλαβαίνετε βέβαια ότι το κράτος έχει συνέχεια. Προφανώς δεν είναι κάτι που απευθύνεται προσωπικά σε εσάς. 
Πραγματικά σήμερα το οργανόγραμμα για τον ΕΛΓΟ «ΔΗΜΗΤΡΑ» απαιτεί έναν καινούργιο νόμο για να μπορέσει να ισχύσει, για να μπορέσει να έχει τη δέουσα, την πρέπουσα νομιμότητα, την ηθική νομιμοποίηση να φτιάξει ένα επιχειρησιακό σχέδιο, να φτιάξει τα καινούργια προγράμματα και για την έρευνα και για την ποιότητα και για όλες τις λειτουργίες του ΕΛΓΟ «ΔΗΜΗΤΡΑ». 
Ξέρουμε ότι από τον Νοέμβριο 2012 υπάρχει και από την προηγούμενη ηγεσία του Υπουργείου ένα σχέδιο το οποίο περιμέναμε εδώ και πάρα πολύ καιρό να βγει σε διαβούλευση, να βγει σε συζήτηση, να γίνει αντικείμενο κουβέντας ανάμεσα σε όλους τους εμπλεκόμενους φορείς και την κοινωνία, για να μπορέσει πραγματικά να προχωρήσει. Αυτή είναι η αγωνία μας και αυτός είναι ο λόγος που κάνουμε την ερώτηση και ερχόμαστε σήμερα να το συζητήσουμε. 
Πιστεύουμε, λοιπόν, ότι με ένα καινούργιο νόμο μπορεί να έχει την ηθική νομιμοποίηση και το Διοικητικό Συμβούλιο και όποιες αλλαγές γίνουν. 
Δεν δεσμευτήκατε για κάποια συγκεκριμένα πράγματα. Ξέρουμε ότι επίκεινται κάποιες προσλήψεις στον ΕΛΓΟ-«ΔΗΜΗΤΡΑ» στο ερευνητικό του κομμάτι. Πιστεύουμε, λοιπόν, ότι αυτές οι προσλήψεις -και όχι μόνο αυτές, αλλά και πολύ περισσότερες που μπορεί να χρειαστούν- θα πρέπει να ενταχθούν σε ένα συγκεκριμένο στρατηγικό σχέδιο. Αν δεν υπάρχει αυτό, δεν μπορούμε να ξέρουμε αν χρειαζόμαστε δέκα ή έντεκα ή δεκαπέντε ή πενήντα ερευνητικούς σταθμούς. Δεν ξέρουμε σε ποια κατεύθυνση πρέπει να αναπτυχθούν αυτοί. Θέλουμε, δηλαδή, να αναπτύξουμε τι; Το λάδι; Το κρασί; Όλα αυτά τα πράγματα θα πρέπει να δεθούν με την έρευνα, όπως επίσης και με όλη την υπόλοιπη λειτουργία του ΕΛΓΟ-«ΔΗΜΗΤΡΑ». 
Άφησα από την πρωτολογία μου ένα μικρό κομμάτι που δεν αφορά το θέμα της έρευνας, αλλά κάποιο άλλο κομμάτι της λειτουργίας του ΕΛΓΟ-«ΔΗΜΗΤΡΑ» και για το οποίο θα σας παρακαλούσα πολύ -αν μπορείτε- να μας δώσετε κάποια απάντηση. Αυτό έχει να κάνει με τα εκπαιδευτικά προγράμματα των νέων αγροτών τα οποία έχουν ολοκληρωθεί σε όλη την Ελλάδα. Αφορούν οκτώ χιλιάδες ανθρώπους των οποίων το πρόγραμμα εκπαίδευσης έχει τελειώσει, αλλά ακόμα δεν έχουν πάρει τα χρήματα από την επιδότηση των νέων αγροτών. Θα θέλαμε να δούμε πού βρίσκεται αυτή η ιστορία και γιατί έχει αργήσει. 
Επίσης, σε ό,τι αφορά την εκπαίδευση, που είναι κι αυτό ένα κομμάτι του ΕΛΓΟ-«ΔΗΜΗΤΡΑ», υπάρχει ένα θέμα με τη λειτουργία των Επαγγελματικών Σχολών ΕΠΑΣ του Υπουργείου Αγροτικής Ανάπτυξης, σχολές με πολύ παλιά λειτουργία, με πολύ μεγάλη προσφορά στις τοπικές κοινωνίες και σε όλη την εκπαίδευση στα θέματα της αγροτικής μας παραγωγής, οι οποίες κινδυνεύουν να κλείσουν. Θα ήθελα και σε αυτό μια απάντηση αν είναι εύκολο.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κυρία συνάδελφε, έχετε θέσει τόσα πολλά ερωτήματα που θα πρέπει κανονικά να κάνουμε άλλες τέσσερις επίκαιρες ερωτήσεις για να μπορέσω να σας απαντήσω.</Speech>
<Speech><Parlmember>ΑΓΝΗ ΚΑΛΟΓΕΡΗ</Parlmember>: Είναι πολλά τα προβλήματα, κύριε Υπουργέ.</Speech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Εγώ, όμως, θα περιοριστώ σε αυτά ακριβώς που έχετε καταθέσει και βάσει του Κανονισμού είμαι υποχρεωμένος να απαντήσω.
Όπως σας ανέφερα και στην πρωτολογία μου, θα αναληφθεί προσπάθεια από πλευράς μου για τη λειτουργία του ΕΛΓΟ-«ΔΗΜΗΤΡΑ» με ένα οργανόγραμμα που θα ανταποκρίνεται τόσο στις ανάγκες του οργανισμού όσο και στις ανάγκες αυτών για τους οποίους έχει συσταθεί ο οργανισμός, δηλαδή για τους αγρότες. 
Επίσης, θα προχωρήσουμε άμεσα στην πρόσληψη των εκατό νέων ερευνητών οι οποίοι θα στελεχώσουν τα νέα ινστιτούτα, αφού πολύ σύντομα, πιστεύω, θα αρθούν όλοι οι λόγοι για τους οποίους εκκρεμεί η προκήρυξη των θέσεων. 
Να είστε βέβαιοι ότι και το πρόγραμμα αυτό, το «ΑΓΡΟΕΤΑΚ», το οποίο είναι στη δικαιοδοσία του Υπουργείου Αγροτικής Ανάπτυξης και του Υπουργού Εργασίας, θα υλοποιηθεί και μέσω αυτού θα προσληφθούν με δεκαπεντάμηνη σύμβαση οι εκατόν πενήντα μεταδιδακτορικοί. Αυτό ακριβώς που ρωτάτε. 
Κλείνοντας κι ευχαριστώντας σας πάλι για την ευκαιρία που μου δώσατε να αναπτύξω στη Βουλή τις θέσεις μας για το ΕΛΓΟ-«ΔΗΜΗΤΡΑ», οφείλω να σας πω ότι η πολιτική ηγεσία του Υπουργείου αντιλαμβάνεται την ύπαρξη και λειτουργία του εν λόγω οργανισμού ως ένα βασικό εργαλείο για την προσαρμογή των Ελλήνων αγροτών στο νέο περιβάλλον μέσα στο οποίο καλούνται από του χρόνου να δραστηριοποιηθούν για την εφαρμογή της νέας Κοινής Αγροτικής Πολιτικής, τη νέα ΚΑΠ.
Για τον λόγο αυτό σας διαβεβαιώνω ότι όπου υπάρχουν αδυναμίες και προβλήματα, θα καταβληθεί προσπάθεια να αντιμετωπιστούν, ενώ οι όποιες κινήσεις γίνουν -και θα γίνουν- στο αμέσως προσεχές διάστημα θα είναι μελετημένες, νηφάλιες και πάντα προϊόν ενός ευρέως, ειλικρινούς, οργανωμένου διαλόγου με όλους τους εκπροσώπους του οργανισμού.
Θεωρώ πως όλοι μας μέσα σε αυτήν την Αίθουσα ενδιαφερόμαστε ειλικρινά για το παρόν και το μέλλον του αγροτικού τομέα και πως κάθε πτυχή του και κάθε υποστηρικτικός μηχανισμός -όπως για τον ΕΛΓΟ «ΔΗΜΗΤΡΑ» που συζητάμε σήμερα- πρέπει να είναι αντικείμενο του πραγματικού ενδιαφέροντός μας.
Σας ευχαριστώ, κυρία συνάδελφε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Η τρίτη με αριθμό 39/3-7-2014 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Οικονομικών, σχετικά με τη φορολόγηση των πολυεθνικών εταιρειών που δραστηριοποιούνται στο χώρο του διαδικτύου στη χώρα μας δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η τέταρτη με αριθμό 45/3-7-2014 επίκαιρη ερώτηση του Βουλευτή Έβρου των Ανεξαρτήτων Ελλήνων κ. Μαρίνου Ουζουνίδη προς τον Υπουργό  Οικονομικών, σχετικά με την μεταβίβαση του δημοτικού κάμπινγκ Αλεξανδρούπολης στο ΤΑΙΠΕΔ δεν θα συζητηθεί λόγω κωλύματος του κυρίου Υπουργού και διαγράφεται.
 Εισερχόμαστε τώρα στη συζήτηση της πέμπτης με αριθμό 41/3-7-2014 επίκαιρης ερώτησης του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Παιδείας και Θρησκευμάτων, σχετικά με την αντιμετώπιση των προβλημάτων στο χώρο της Τριτοβάθμιας Εκπαίδευσης.
Στον κύριο συνάδελφο θα απαντήσει ο Υπουργός Παιδείας και Θρησκευμάτων κ. Ανδρέας Λοβέρδος.
Κύριε Πανούση, έχετε τον λόγο για δύο λεπτά για να αναπτύξετε την επίκαιρη ερώτηση.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, είναι πολλά και σοβαρά τα προβλήματα που ταλανίζουν το χώρο της τριτοβάθμιας εκπαίδευσης. Πολλά είναι άλυτα και δημιουργούν αναστατώσεις. 
Θα μιλήσω για το σοβαρότερο πρόβλημα που έχει να κάνει με τους διοικητικούς υπαλλήλους και το οποίο έχει αρνητικές συνέπειες στον τρόπο λειτουργίας των τμημάτων και των σχολών, στην ανασφάλεια εκατοντάδων διοικητικών υπαλλήλων. 
Τι να πρωτοπεί κανείς για τους χειρισμούς του προκατόχου σας; Ας έρθουμε, όμως, στα τελευταία, δηλαδή την οκτάμηνη παράταση που έχει δοθεί στη διαθεσιμότητα των υπαλλήλων. 
Πότε, επιτέλους, θα μπορούν αυτοί οι πίνακες να ολοκληρωθούν, να έχουν ακριβή στοιχεία και να ξέρουμε ποιος είναι ποιος και τι; Αυτήν τη στιγμή στους πίνακες υπάρχουν πολλά λάθη. Είναι διαπιστωμένο ότι μέσα σε αυτούς περιλαμβάνονται ακόμα και άτομα που έχουν συνταξιοδοτηθεί. Πότε θα λήξει αυτή η εκκρεμότητα που κοντεύει να κλείσει ένα χρόνο;
Σύμφωνα με την εγκύκλιο του Υπουργείου Διοικητικής Μεταρρύθμισης όλοι οι σε διαθεσιμότητα υπάλληλοι κατηγορίας ΠΕ έχουν δικαίωμα να δηλώσουν όποια θέση επιθυμούν, δηλαδή και όλες τις θέσεις των ΔΕ, ευρισκόμενοι θεωρητικά σε πλεονεκτικότερη θέση έναντι των ΔΕ. Αυτό σημαίνει ότι λογικά και πρακτικά η κατηγορία των ΔΕ, ακόμα και των ΥΕ υπαλλήλων σε διαθεσιμότητα, αποκλείεται από τη συγκεκριμένη ρύθμιση, γιατί οι θέσεις τους θα καλυφθούν από τους ΠΕ. 
Ποια είναι ακριβώς η λογική και δικαιολογητική βάση της εν λόγω ρύθμισης που παρέχει το δικαίωμα στους ΠΕ υπαλλήλους να υποβάλλουν προτιμήσεις για τις κατώτερες θέσεις ΔΕ; Τι προβλέπεται να κάνει το Υπουργείο Παιδείας τώρα που τα στοιχεία έχουν σταλεί στο ΑΣΕΠ;
Σε ό,τι αφορά στον έλεγχο της μετατροπής των συμβάσεων σε αορίστου χρόνου πότε θα ολοκληρωθεί αυτή η διαδικασία; Κυρίως, πώς θα γίνει; Θα γίνει μέσω ελέγχου των ενσήμων του ΙΚΑ που θα αποδεικνύουν τόσο τον πραγματικό χρόνο όσο και το νομότυπο της μετατροπής των συμβάσεων; Αν όχι έτσι, πώς θα γίνει; Ποια είναι η δική σας θέση πάνω στο θέμα αυτό;
Αν προκύψει μεγάλος αριθμός μη νομίμως μετατρεπουσών συμβάσεων αορίστου χρόνου, σε ποιες ενέργειες θα προχωρήσει το Υπουργείο για την κάλυψη των θέσεων αυτών; Για ποιο λόγο δεν ολοκληρώνεται πρώτα αυτή η διαδικασία της νομιμότητας και στη συνέχεια να προχωρήσει το Υπουργείο σε κινητικότητα;
Κύριε Υπουργέ, πρώτα το νόμιμο και μετά το σκόπιμο, πρώτα το νόμιμο και μετά το προαπαιτούμενο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κατ’ αρχάς, κύριε Πρόεδρε, θέλω να υπογραμμίσω μια -νομίζω- κοινοβουλευτικά άψογη στάση από την πλευρά του Υπουργείου Παιδείας, διότι μέχρι στιγμής δεν υπάρχει επίκαιρη ερώτηση, την οποία να μην απαντήσαμε είτε εγώ προσωπικά είτε οι δύο Υφυπουργοί.
Είχαμε πει -προέδρευε ο κ. Δραγασάκης εκείνη την ημέρα- πως αυτό θα το τηρήσουμε ευλαβικά μέχρι το τέλος. Γι’ αυτό κάθε συνάδελφος που θα απευθύνεται σε εμάς, ερωτώντας δύσκολα ή εύκολα πράγματα, θα έχει εδώ παρόντες Υπουργό και Υφυπουργούς για να παίρνει απαντήσεις στο μέτρο των δυνάμεών μας και των στοιχείων που διαθέτουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Προεδρείο εύχεται να σας μιμηθούν οι πάντες.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είναι τρεις εβδομάδες που το τηρούμε αυτό και νομίζω ότι είναι μια σωστή κοινοβουλευτική πρακτική. Άλλωστε -είστε παλαιός κοινοβουλευτικός- θυμάστε τι τραβούσαν οι Υπουργοί παλαιών κυβερνήσεων και των δύο κομμάτων όταν παλιότεροι συνάδελφοι, πρεσβύτεροι συνάδελφοι έκαναν ερωτήσεις και υπήρχε Υφυπουργός εδώ για να απαντήσει. Και σε αυτήν την περίπτωση η κριτική ήταν αμείλικτη. Τα πράγματα άλλαξαν και έγιναν πολύ χειρότερα. Θεωρώ, όμως, ότι ήρθε η ώρα -τουλάχιστον από την πλευρά μας- να δείξουμε ένα σεβασμό στο Κοινοβούλιο. Είναι το ελάχιστο που μπορούμε να κάνουμε.
Πάμε τώρα στην ουσία:
Κύριε συνάδελφε, διάβασα την ερώτησή σας αρκετές φορές. Θέλω να σας πω ότι καταλαβαίνω πως με ένα - δύο ειδικά ερωτήματα θέτετε το συνολικό ερώτημα που αφορά τα πανεπιστήμιά μας.
Προκαταβολικά θέλω να πω στην Αίθουσα ότι παραδέχομαι -όπως και κάθε λογικός άνθρωπος- ότι τα πανεπιστήμιά μας, γενικά τα ανώτατα εκπαιδευτικά ιδρύματα της χώρας στην τριτοβάθμια εκπαίδευση, έχουν πράγματι προβλήματα, αλλά όχι αυτά τα οποία ο συρμός θέλει να έχει.
Η δική μου εκτίμηση, βασισμένη σε στοιχεία, κύριε Πρόεδρε, είναι ότι πρέπει να αρχίσουμε όλοι μας να μιλάμε για τα πανεπιστήμια -στο μέτρο που τα στοιχεία μας το επιτρέπουν- καλά και να μην κρύβουμε την αλήθεια.
Από τις πιο έγκυρες διεθνείς κατατάξεις των πανεπιστημίων μας δεν προκύπτουν απογοητευτικά συμπεράσματα. Περιορίζομαι να πω, γιατί διαθέτω όλες τις αξιολογήσεις που έγιναν στα ελληνικά πανεπιστήμια, ότι το Αριστοτέλειο Πανεπιστήμιο Θεσσαλονίκης, από το οποίο έχω και εγώ το πτυχίο μου, μεταξύ είκοσι χιλιάδων αξιολογούμενων ιδρυμάτων κατατάσσεται στα πρώτα διακόσια, ενώ το Μετσόβιο Πολυτεχνείο είναι ενδέκατο στην Ευρώπη σε ό,τι αφορά την έρευνα και εκατοστό δέκατο τέταρτο σε ό,τι αφορά όλα τα πολυτεχνεία του κόσμου. Χρειάζεται στήριξη των πανεπιστημίων. 
Ας συνδέσουμε τώρα μια γενική τοποθέτηση με αυτά που ρωτάει ο συνάδελφος. 
Ρωτάτε κατ’ αρχάς, κύριε Πανούση, για το θέμα των διαθεσιμοτήτων, ένα θέμα ως προς το οποίο νομίζω ότι κινηθήκαμε ως πολιτική ηγεσία του Υπουργείου με τρόπο αξιόπιστο. Δηλαδή, τι είπαμε; Είπαμε σε ό,τι αφορά την διαθεσιμότητα και κινητικότητα και την διαθεσιμότητα και τις απολύσεις, ότι θα πρέπει, για να προκύψει αριθμός, να έχει προηγηθεί αξιολόγηση. 
Η αξιολόγηση των πανεπιστημίων και των ΤΕΙ έχει γίνει ήδη, έχει τελειώσει από το Φεβρουάριο. Αυτό θέλω να το ξέρετε. Έχουν αξιολογηθεί τα ιδρύματα και έχουν συμπεράνει οι αξιολογητές αυτά που έχουν συμπεράνει. Δηλαδή, μια παλιά άρνηση, που κρατούσε δεκαετίες και εν πάση περιπτώσει την έχουμε ζήσει στη Βουλή, έχει ξεπεραστεί. 
Πάμε τώρα να δούμε αν υπάρχει ανάγκη απολύσεων στο πανεπιστήμιο. Εγώ δεν έκρυψα -το είπα και στην πρώτη επίκαιρη ερώτηση που απάντησα για το θέμα- ότι αν η αξιολόγηση δείχνει ότι υπάρχει μικρότερη ανάγκη από τις θέσεις, θα απολυθούν. Αν, όμως, υπάρχει το αντίθετο, τότε νομίζω ότι θα πρέπει να σεβαστούμε την αξιολόγηση. 
Πρόκειται για μια αξιολόγηση που δεν θα την κάνουμε ούτε με το μάτι, κύριε συνάδελφε, ούτε μόνοι σας ως Υπουργεία, οπότε το ένα θα φέρει το ένα και το άλλο θα φέρει το άλλο. Πρέπει να προσφύγουμε, μέσω της τεχνικής βοήθειας του ΕΣΠΑ, σε αξιολογητή. 
Θεωρήθηκε αυτό και στην Αίθουσα αυτή -υπάρχουν τα Πρακτικά της Βουλής- ότι είναι μια αναβολή της επίλυσης του θέματος, μια παρελκυστική τακτική που «πετάει την μπάλα στην κερκίδα», για να εκφραστώ με την ορολογία των ημερών. Πριν, όμως, από περίπου τέσσερις ημέρες -την περασμένη Παρασκευή εν πάση περιπτώσει- έληξε η διαδικασία της αναζήτησης αξιολογητή, υπάρχει αξιολογητής και ξεκίνησε την αξιολόγηση. Για να την κάνει μέχρι πότε, κυρίες και κύριοι Βουλευτές; Σε ό,τι αφορά τα οργανογράμματα των οκτώ ανωτάτων εκπαιδευτικών ιδρυμάτων που έχουν διαθεσίμους, μέχρι τις 4 Αυγούστου και σε ό,τι αφορά το Μετσόβιο Πολυτεχνείο, που ήταν σε κρίση και σε κατάληψη μέχρι πριν από λίγες ημέρες, μέχρι το τέλος της τρέχουσας εβδομάδας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, παρακαλώ τα υπόλοιπα στη δευτερολογία σας.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ολοκληρώνω, κύριε Πρόεδρε. 
Άρα, αγαπητέ συνάδελφε, και με τους δείκτες των διεθνών οργανισμών και των σημαντικότερων πανεπιστημίων του δυτικού ημισφαιρίου του πλανήτη διεξάγεται αυτήν τη στιγμή η αξιολόγηση. Και στις προϋποθέσεις της διεξαγωγής της είναι και η συνάντηση του αξιολογητή με τις διοικήσεις των πανεπιστημίων, αλλά και τους φορείς. 
Άρα, είναι μια πλήρης διαδικασία, η οποία θα καταλήξει σε ένα συμπέρασμα, από το οποίο θα προκύψουν τελικά οι στάσεις της ελληνικής Κυβέρνησης κατά την απόφαση του Πρωθυπουργού και του Αντιπροέδρου της Κυβέρνησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κύριε Υπουργέ.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Αντιλαμβάνεστε λοιπόν -και αυτή είναι η τελευταία μου φράση- πως σε ό,τι αφορά ένα μεγάλο μέρος της παρέμβασή σας με επίκαιρη ερώτηση, η απάντηση είναι σαφής και συγκεκριμένη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πανούση, έχετε τον λόγο για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, επειδή είστε πανεπιστημιακός, θέλω να επωφεληθώ για να συζητήσουμε στη δευτερολογία κάποιες σκέψεις για την ανώτατη παιδεία και όχι για την τριτοβάθμια εκπαίδευση. 
Κύριε Υπουργέ, το πανεπιστήμιο δεν είναι πλέον ούτε το καταφύγιο των σοφών ούτε το εργαστήρι των ερευνητών ούτε η θεσμική εγγύηση για ένα προσδοκώμενο επάγγελμα. 
Επίσης, τα πανεπιστήμια δεν έχουνε αναλάβει το ρόλο της κατασκευής ηθικής και πολιτικής συνείδησης ή την προώθηση της πάλης των ιδεών. Τα πανεπιστήμια φαίνεται να μην μπορούν πλέον να συμβάλουν στην αυτοανάπτυξη της κοινωνίας και της κουλτούρας της και έχουν κουραστεί να θεωρούνται ως οι κρίσιμοι συντελεστές της υλοποίησης του δημοκρατικού ιδεώδους. 
Επειδή το ήθος και το είδος της παιδείας -αυτήν την αίσθηση που μου αρέσει να χαρακτηρίζω «άρωμα παιδείας»- δεν φαίνεται να είναι έννοιες συμβατές με την αγοραία παγκοσμιοποίηση και την τεχνολογική απορρόφηση των παιδευτικών διαδικασιών, όλο το βάρος της πολιτείας και το ενδιαφέρον, δυστυχώς, της κοινωνίας πέφτει στο νομοθετητέον περί παιδείας, δηλαδή στα εκπαιδευτικά συστήματα, δηλαδή στην κατανομή των εξουσιών μας στα πανεπιστήμια. Ακόμα, όμως, και σε αυτήν την περίπτωση θα έπρεπε να έχουμε ένα εθνικό σχέδιο παιδείας, με βασικές αρχές και σταθερούς άξονες δράσης. 
Το πανεπιστήμιο, κύριε Υπουργέ, καλείται να διαχειριστεί κοινωνικές ανισότητες, αναπαραστάσεις, διαψεύσεις. Και αγωνίες και το πράττει με τον χειρότερο δυνατό τρόπο: Με την επιτρεπτικότητα και την ανομία. Πολλοί έχουν εκ του πονηρού εκλάβει την πανεπιστημιακή αυτοδιοίκηση ως κράτος εν κράτει, ως χώρο μη ελέγχου και τους εαυτούς τους ως καλυπτόμενους από μία ιδιότυπη ασυλία για ό,τι κάνουν και για ό,τι δεν κάνουν. 
Όμως, και πολλοί Υπουργοί Παιδείας, τουλάχιστον της Μεταπολίτευσης -οι οποίοι και αυτοί πρέπει να αξιολογηθούν, κύριε Υπουργέ, για το τι έχουν κάνει και όχι να αξιολογούν μόνο τους άλλους- θέλουν να πρυτανεύουν στην ουσία των πανεπιστημίων, παρ’ όλο που είναι αυτοδιοικούμενα. 
Άρα, κύριε Υπουργέ, θα έλεγα ότι από την έλλειψη καθαριότητας -αυτό το πεζό, καθημερινό πρόβλημα- μέχρι την αναβίωση της βίας που βλέπουμε, το δημόσιο πανεπιστήμιο συνεχίζει να μην βρίσκει βηματισμό, φυσιογνωμία, ρόλο και δυστυχώς και ακαδημαϊκό πρόσωπο. Και νομίζω ότι έτσι ένας Υπουργός Παιδείας πρέπει να βλέπει τα πράγματα, να βλέπει δηλαδή το σύνολο και να καταθέσει το εθνικό σχέδιο στην Εθνική Αντιπροσωπεία για το ποια παιδεία θα έχουμε το 2020, όχι ποια διαχειριζόμαστε με τον τρόπο που το κάνουμε το 2014. 
Καλό θα ήταν, λοιπόν, κύριε Υπουργέ, η πολιτεία να ορίσει το 2015 ως έτος πανεπιστημιακής αναβάθμισης.
Και θα ήταν χρήσιμο, κύριε Πρόεδρε, να έχουμε μία συζήτηση εκτός ημερήσιας διάταξης των Αρχηγών των κομμάτων, να μας πούνε πώς βλέπουν την παιδεία στο επίπεδο των ονείρων και όχι στο επίπεδο των αναγκών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κύριε συνάδελφε, αρθρώνετε λόγο για την παιδεία και όχι απλά για την εκπαίδευση. Και σ’ αυτόν τον δρόμο που παρωθείτε τη συζήτηση, πολύ εύκολα θα μπούμε. Έχω την απόλυτη διάθεση να προσαρμοστώ -στο βαθμό βέβαια που οι περιστάσεις το επιτρέπουν- σε αυτού του είδους την σκέψη για την παιδεία. Όχι, όμως, μόνο την σκέψη, αλλά και τη δράση. Θα πάρουμε πρωτοβουλίες. 
Χθες, επ’ ευκαιρία μιας τροπολογίας που καταθέσαμε, είπαμε ότι θα ζητήσουμε για την επόμενη εβδομάδα τη σύγκληση της Επιτροπής Μορφωτικών Υποθέσεων, την οποία θα καταστήσουμε κοινωνό κάθε είδους προβλήματος που αφορά την παιδεία αυτή καθ’ εαυτή, αλλά και τα καθημερινά θέματα της εκπαίδευσης. Μάλιστα, έχουμε πει ότι δεν έχουμε καμμία ματαιοδοξία να συνδέσουμε το όνομά μας με αλλαγές που θα μας αφήσουν στην ιστορία κλπ.. 
Η δική μας παρέμβαση θα είναι, όπου χρειάζεται, διορθωτική, διότι έχουμε μπροστά μας το ορόσημο της εκλογής του Προέδρου της Δημοκρατίας και άρα, οφείλουμε να σεβόμαστε το χρόνο. Διότι άλλους σχεδιασμούς κάνεις αν έχεις μπροστά σου δύο χρόνια και άλλους σχεδιασμούς κάνεις αν οφείλεις να σκεφτείς ότι μπορεί και να έχεις κάτι λιγότερο. Εμείς πιστεύουμε ότι η διαδρομή μας θα είναι μέχρι το 2016. Πρέπει, όμως, να έχουμε και εκείνη τη σύνεση, ούτως ώστε πολιτικές που έχουν αναπτυχθεί, να μην τις ανατρέπουμε, αλλά με βάση τα προβλήματα που αναδεικνύει η πράξη, να κάνουμε διορθωτικές παρεμβάσεις. 
Τι να κάνουμε, όμως, κύριε συνάδελφε, που η πραγματικότητα σε πιέζει να διαχειριστείς πράγματα και καταστάσεις; Αναφερθήκατε στα σκουπίδια, ένα πρόβλημα που η γραφειοκρατία γέννησε και η αρρυθμία του πανεπιστημίου. Έχω ενημέρωση. Αν πάμε στην Επιτροπή Μορφωτικών Υποθέσεων την επόμενη εβδομάδα, θα σας πω. 
Τι να κάνουμε που ψηφίστηκε στις 14 Μαΐου του 2014, κυρίες και κύριοι Βουλευτές, μία ρύθμιση περί μετεγγραφών που απελευθέρωσε τις μετεγγραφές απολύτως; Η Εθνική Αντιπροσωπεία το έχει ψηφίσει αυτό, μάλιστα με πολύ μεγάλη πλειοψηφία και απελευθερώθηκαν οι μετεγγραφές. 
Τι να κάνουμε που δεν είναι δυνατόν -ήθελα να το πω εχθές αυτό, κύριε Πρόεδρε, αλλά ήταν πολύ έντονες οι καταστάσεις και δεν υπήρχε η δυνατότητα- στις 14 Μαΐου η Βουλή να ψηφίζει κάτι και εμείς να ερχόμαστε μετεκλογικά και να το αλλάζουμε; Υπάρχει πρόβλημα που θα αντιμετωπίσουμε ενδεχομένως -ας κρατήσω μία επιφύλαξη, γιατί εντός των ημερών θα έχουμε την εικόνα- να αποψιλωθούν περιφερειακά πανεπιστήμια και να συγκεντρωθεί ο φοιτητικός μας πληθυσμός στην Αθήνα και τη Θεσσαλονίκη, είτε πρόκειται για πανεπιστήμια είτε πρόκειται για τα ΤΕΙ. 
Καταλαβαίνουμε, συμμεριζόμαστε και μετέχουμε στην ανάγκη κάθε ελληνικής οικογένειας. Και εφόσον είναι αυτό το εξεταστικό μας σύστημα, καταλαβαίνουμε ότι πολλές φορές οι οικογένειες δεν μπορούν να σπουδάσουν όχι δύο παιδιά ή τρία σε άλλες πόλεις, αλλά ούτε καν ένα. 
Άρα, πρέπει να παρέμβουμε. Πρέπει όμως και όλοι μαζί να δούμε μέχρι ποια όρια είναι η παρέμβασή μας. 
Χθες έκανα μία αναφορά σε ορισμένες σκέψεις που έχουν πάρει τη μορφή τροπολογίας από συναδέλφους, που θα τις δούμε στην Επιτροπή Μορφωτικών Υποθέσεων. 
Σήμερα –γιατί δεν το είχα υπ’ όψιν μου χθες- θέλω να κάνω μια αναφορά σε μια ακόμα παρέμβαση αρκετών συναδέλφων, με επικεφαλής τον κ. Τζαμτζή, που και αυτή θα τη δούμε.  
Ωστόσο, μας αναγκάζει η πραγματικότητα, κύριε Πανούση, να διαχειριστούμε πράγματα και καταστάσεις εδώ και τώρα και να δώσουμε τις καλύτερες δυνατές λύσεις. Θεωρώ πως εάν καταφέρουμε να έχουμε μία μορφή συναίνεσης για όλα αυτά θα είναι ακόμα καλύτερο.    
Γι’ αυτό –και με αυτό τελειώνω, κύριε Πρόεδρε- σκέφτομαι στην πρώτη νομοθετική παρέμβαση που θα κάνουμε μέσα στο καλοκαίρι -που απ’ ό,τι φαίνεται θα αφορά την οργάνωση των θρησκευτικών κοινοτήτων, γιατί έληξε με επιτυχία ο διάλογος με όλους και ήταν θετικός- να έχουμε και μία διάταξη, η οποία θα δίνει θεσμική μορφή σε μία σύνοδο του νυν με τους πρώην Υπουργούς Παιδείας. Δηλαδή, αυτό θα είναι μια μορφή εξασφάλισης της συνέχειας των ασκουμένων πολιτικών. 
Το κάναμε ατύπως στο Υπουργείο Υγείας και πήγε καλά. Πιστεύω ότι έχουμε μια ευκαιρία να το κάνουμε εδώ θεσμοποιώντας το. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Εισερχόμαστε στην έκτη με αριθμό 43/3-7-2014 επίκαιρη ερώτηση του Βουλευτή Νομού Αττικής του Κομμουνιστικού Κόμματος κ. Ιωάννη Γκιόκα προς τον Υπουργό Υγείας, σχετικά με την αντιμετώπιση των προβλημάτων στο ΚΕΘΕΑ. 
Στην ερώτηση του συναδέλφου θα απαντήσει η Υφυπουργός, κυρία Αικατερίνη Παπακώστα-Σιδηροπούλου. 
Κύριε συνάδελφε, έχετε τον λόγο για τρία λεπτά για να αναπτύξετε την επίκαιρη ερώτηση.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Κυρία Υφυπουργέ, η ερώτηση του ΚΚΕ αφορά ένα πολύ κρίσιμο ζήτημα. Αφορά την ανάγκη να συνεχίσει να προσφέρει με όρους στον τομέα της απεξάρτησης από τα ναρκωτικά το ΚΕΘΕΑ καθώς και άλλες δομές «στεγνών» προγραμμάτων που υπάρχουν, των οποίων οι υπηρεσίες είναι πολύτιμες και είναι γνωστές όχι μόνο στη χώρα μας αλλά και εκτός των συνόρων μας. 
Υπάρχει το εξής χαρακτηριστικό. Υπάρχουν αιτήματα ανθρώπων από άλλες χώρες να έρθουν για θεραπεία στις δομές του ΚΕΘΕΑ. 
Αυτήν τη στιγμή το ΚΕΘΕΑ διαθέτει πάνω από εκατό μονάδες, σε είκοσι τρείς πόλεις και σε δεκαοκτώ σωφρονιστικά καταστήματα. Το 2013 πάνω από δεκατρεισήμισι χιλιάδες χρήστες και οι οικογένειές τους έλαβαν θεραπευτικές υπηρεσίες από το ΚΕΘΕΑ. Επίσης, πάνω από δέκα χιλιάδες άτομα, μαθητές, γονείς, εκπαιδευτικοί, συμμετείχαν σε παρεμβάσεις πρόληψης του ΚΕΘΕΑ. 
Και όλα αυτά το ΚΕΘΕΑ προσπαθεί να τα καλύψει με ένα δίκτυο μόνο τετρακοσίων ογδόντα εργαζομένων -τετρακόσιοι είκοσι έξι είναι όσοι έχουν σχέση πλήρους απασχόλησης και πενήντα τέσσερις μερικής απασχόλησης- και βέβαια με εθελοντές. Δεν μπορεί, όμως, αυτό το έργο να καλυφθεί μέσω εθελοντών, οι οποίοι είναι για ένα διάστημα και μετά βρίσκουν κάπου αλλού δουλειά και φεύγουν. 
Η χρηματοδότηση, η κρατική επιχορήγηση είναι κουτσουρεμένη, 18 εκατομμύρια ευρώ έναντι 23 εκατομμυρίων ευρώ που είναι ο προϋπολογισμός του ΚΕΘΕΑ.  
Και όλα αυτά σε μια περίοδο, σε μια συγκυρία, που εξαιτίας των προβλημάτων της κρίσης, της φτώχειας, της ανέχειας δημιουργούνται σοβαρά προβλήματα και οξύνεται με τραγικές συνέπειες, ιδιαίτερα για τη νεολαία, το πρόβλημα των ναρκωτικών. Το ΚΕΘΕΑ έχει να κάνει πρόσληψη εδώ και επτά χρόνια. 
Άρα, το ερώτημα που τίθεται προς το Υπουργείο Υγείας είναι το αν θα προχωρήσει η Κυβέρνηση στην πρόσληψη προσωπικού για τις αναγκαίες δομές πρόληψης, θεραπείας και επανένταξης και αν θα δοθούν τα απαραίτητα κονδύλια για αυτό το σκοπό. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Υφυπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Ευχαριστώ πολύ, κύριε Πρόεδρε.
Θέλω να πω, ευχαριστώντας τον αγαπητό συνάδελφο για την επίκαιρη ερώτηση και το περιεχόμενό της όσον αφορά στο ΚΕΘΕΑ, ότι μέχρι τώρα και μετά την σύνθεση της νέας Κυβέρνησης, το Υπουργείο Υγείας παρίσταται ανελλιπώς στις συνεδριάσεις της Εθνικής μας Αντιπροσωπείας, προκειμένου να απαντά στα ερωτήματα και στις επίκαιρες ερωτήσεις, δηλαδή στη διαδικασία άσκησης κοινοβουλευτικού ελέγχου των συναδέλφων, διότι αυτό συνιστά η κοινοβουλευτική δεοντολογία, με απόλυτο σεβασμό σε αυτήν και αυτό θα τηρηθεί με θρησκευτική ευλάβεια.  
Θέλω, λοιπόν, να πω ότι ήδη από την πρώτη στιγμή που αναλάβαμε την πολιτική ηγεσία του Υπουργείου, αυτό εν τοις πράγμασι έχει αποδειχθεί. 
Όσον αφορά το ερώτημα, κύριε συνάδελφε, πρέπει να σας πω, πλειοδοτώντας σε αυτά τα οποία λέτε ότι πράγματι το ΚΕΘΕΑ είναι ένα εξαιρετικό εργαλείο όσον αφορά τη θεραπεία εξαρτημένων ατόμων. Αυτό είναι το πρώτο στοιχείο.
Το δεύτερο στοιχείο που θέλω να σας πω είναι ότι είναι φανερό ότι οι μεταβαλλόμενες κοινωνικές και οικονομικές συνθήκες –και αυτό είναι μία πραγματικότητα- των τελευταίων ετών μας κάνουν -εννοώ την πολιτική ηγεσία του Υπουργείου Υγείας- να δούμε πως είναι αναγκαίος ο επανασχεδιασμός της πολιτικής αναφορικά με τους εργαζόμενους-στελέχη –γιατί εμείς θεωρούμε τους εργαζόμενους ως στελέχη- των φορέων απεξάρτησης, με προτεραιότητα -θα σας έλεγα- την ενίσχυση της ανατροφοδότησης της εκπαίδευσής τους, με προτεραιότητα την πρόσληψη προσωπικού σύμφωνα με τις κείμενες διατάξεις, που υπαγορεύονται εξάλλου τις περισσότερες φορές από τις νέες κοινωνικές και οικονομικές συνθήκες, με την αναθεώρηση του συστήματος εναλλαγής στις θέσεις εργασίας, ώστε πολύ απλά να μην «καίγονται» -επιτρέψτε μου την έκφραση- άνθρωποι πάρα πολύ ικανοί, με έμφαση στους εργαζόμενους οι οποίοι υπηρετούν για πολλά χρόνια σε θέσεις υψηλής ψυχικής επιβάρυνσης.
Είμαι, λοιπόν, σε θέση να σας πω, όσον αφορά στο θέμα των προσλήψεων, ότι την 1-7-2014 υπέγραψε η πολιτική ηγεσία του Υπουργείου Υγείας σχετικό αίτημα προς το Υπουργείο Διοικητικής Μεταρρύθμισης, αλλά και το Υπουργείο Οικονομικών, προκειμένου να εγκριθεί η πλήρωση εκατόν πενήντα θέσεων –είναι στοχευμένες- διαφόρων κλάδων και ειδικοτήτων μονίμου προσωπικού για τη στελέχωση των μονάδων ψυχικής υγείας αρμοδιότητάς μας, διακόσιες θέσεις διαφόρων κλάδων και ειδικοτήτων κατηγορίας ΠΕ ή ΤΕ οι οποίες και θα καθοριστούν με απόφαση του Υπουργού Υγείας, εκτιμώντας τις ανάγκες των φορέων.
Βεβαίως, σε σχέση με το ΚΕΘΕΑ πρέπει να σας πω ότι βρίσκεται αυτή τη στιγμή στο στάδιο των υπογραφών σχετικό αίτημα προς τα Υπουργεία Οικονομικών και Διοικητικής Μεταρρύθμισης για την έγκριση παράτασης πρόσληψης σαράντα δύο ατόμων θεραπευτικού προσωπικού με σύμβαση ορισμένου χρόνου, διάρκειας ενός έτους, ώστε να ολοκληρωθεί το έργο ίδρυσης και λειτουργίας του δικτύου πολυδυνάμων ψυχοδιαγνωστικών κέντρων στα δύο μεγάλα αστικά κέντρα.
Όσον αφορά, κύριε Πρόεδρε, στον προϋπολογισμό, έχω να απαντήσω στον αγαπητό συνάδελφο τον κ. Γκιόκα, ότι ήδη εισηγούμεθα την επιχορήγηση του ΚΕΘΕΑ με το ποσό των 20.600.000 ευρώ για το οικονομικό έτος 2015, για το οποίο, αν θέλετε, στη δευτερολογία μου μπορώ να σας κάνω την ανάλυση. 
Το δε εναπομείναν ποσό των 2.250.000 ευρώ πρέπει να σας πω ότι προβλέπουμε να καλυφθεί, πρώτον, από το Πρόγραμμα Δημοσίων Επενδύσεων με 550.000 ευρώ, δεύτερη πηγή άντλησης εσόδων θα είναι από τα ίδια τα έσοδα από επιχειρηματική δραστηριότητα του ΚΕΘΕΑ και τρίτη πηγή άντλησης εσόδων, ύψους 500.000 ευρώ, θα είναι από τις χορηγίες-δωρεές.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, έχετε τον λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κυρία Υπουργέ, θα σας παρακαλούσα όσο μπορείτε στη δευτερολογία σας να γίνετε πιο συγκεκριμένη στο εξής. Είπατε για εκατόν πενήντα έως διακόσιες προσλήψεις στις μονάδες ψυχικής υγείας. Οι μονάδες ψυχικής υγείας δεν είναι μόνο το ΚΕΘΕΑ, υπάρχουν πολλές. Θα προσληφθεί προσωπικό στο ΚΕΘΕΑ; Γιατί αυτά που είπατε για σαράντα δύο άτομα για ένα χρόνο με μερική απασχόληση ή κάτι άλλο που είπατε, το οποίο πρέπει να εξηγήσετε, για εναλλαγή των θέσεων εργασίας, κατά τη γνώμη μας δεν λύνει το πρόβλημα. 
Εδώ, κυρία Υπουργέ, χρειάζεται μόνιμο προσωπικό. Το συγκεκριμένο έργο που επιτελεί το προσωπικό του ΚΕΘΕΑ είναι και απαιτητικό και δεν μπορεί να καλυφθεί με προσωπικό που εναλλάσσεται.
Επίσης, υπάρχει και το εξής. Το προσωπικό μειώνεται τα τελευταία χρόνια λόγω συνταξιοδότησης, αλλά και εξαιτίας του γεγονότος ότι επειδή ακριβώς το έργο είναι δύσκολο και απαιτητικό, προσωπικό φεύγει για να αναζητήσει αλλού δουλειά. Άρα, λοιπόν, εδώ πρέπει να υπάρχει δέσμευση από την πλευρά του Υπουργείου, της Κυβέρνησης, ότι θα προσληφθεί μόνιμο προσωπικό για τη στελέχωση των αναγκών του ΚΕΘΕΑ.
Και βέβαια, το ερώτημα που πρέπει να απαντηθεί από τη σημερινή ηγεσία του Υπουργείου Υγείας, είναι, αν θα στηριχθεί ή όχι το θεραπευτικό έργο, το πολύτιμο θεραπευτικό μοντέλο του ΚΕΘΕΑ και των άλλων στεγνών προγραμμάτων που όλα αυτά τα χρόνια έχουν συμβάλλει στο να βγαίνουν καθαροί άνθρωποι, να βγαίνουν απεξαρτημένοι, να επανεντάσσονται στην κοινωνία, να μπορούν να σταθούν στα πόδια τους.
Εμείς λέμε ότι πρέπει να στηριχθούν αυτές οι δομές, όμως, στήριξη σημαίνει προσωπικό, σημαίνει χρηματοδότηση, σημαίνει σχεδιασμό σε όλο το πλέγμα, πρόληψη, απεξάρτηση, κοινωνική επανένταξη. Και το πρόβλημα, κυρία Υπουργέ, είναι ότι η απάντηση που έχουν δώσει διαχρονικά οι κυβερνήσεις σε αυτό το ερώτημα, είναι συρρίκνωση αυτών των προγραμμάτων, είναι υποχρηματοδότηση και την ίδια στιγμή γενίκευση και επέκταση των προγραμμάτων υποκατάστασης, δηλαδή των προγραμμάτων δια βίου συντήρησης εξαρτημένων ανθρώπων και άνοιγμα του δρόμου στην  ιδιωτικοποίηση.
Η αρχή έγινε -και επ’ ευκαιρίας, αν μπορείτε να μου απαντήσετε και σ’ αυτό- με το ν. 4139. Μετά το ν. 4139, τον Κώδικα για τα ναρκωτικά, που προβλέφθηκε για πρώτη φορά η δυνατότητα από ιδιώτες να ανοίγουν τέτοια κέντρα, έχουν ξεφυτρώσει σαν τα μανιτάρια οι διαφημίσεις για κέντρα δήθεν θεραπευτικά που διαφημίζονται και μάλιστα με το αζημίωτο. Και σύμφωνα με το νόμο, το Υπουργείο Υγείας έχει την ευθύνη για τον έλεγχο, την εποπτεία και την αδειοδότηση τέτοιων κέντρων. Υπάρχει επομένως το ερώτημα –και αν μπορείτε να το απαντήσετε- το Υπουργείο Υγείας έχει γνώση για όλα αυτά τα ιδιωτικά κέντρα που ξεφυτρώνουν σαν τα μανιτάρια και παίζουν με τον πόνο αυτών των ανθρώπων;
 Άρα, λοιπόν, αυτό είναι κατά τη γνώμη μας το ζήτημα. Βεβαίως, σαν Κομμουνιστικό Κόμμα Ελλάδας δεν έχουμε αυταπάτη ότι μπορεί η τοξικομανία ως φαινόμενο να αντιμετωπιστεί στο πλαίσιο αυτού του συστήματος, αλλά το μεμονωμένο άτομο μπορεί να θεραπευτεί, μπορεί να νικήσει την εξάρτηση εάν υπάρχουν οι κατάλληλες υποδομές και αυτές εμείς θα συνεχίσουμε να διεκδικούμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η κ. Παπακώστα έχει τον λόγο για τρία λεπτά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Ευχαριστώ πολύ, κύριε Πρόεδρε. 
Σε ό,τι αφορά, αγαπητέ συνάδελφε, για τη χρηματοδότηση του ΚΕΘΕΑ, θα σας έλεγα ξεκινώντας απ’ αυτό, ότι το ΚΕΘΕΑ δεν έχει κάνει αίτημα για τη χορήγηση. Ένα το κρατούμενο.
Το δεύτερο που θέλω να σας πω είναι το εξής: Σας είπα και στην πρωτολογία μου ότι ήδη εισηγούμεθα την επιχορήγηση του ΚΕΘΕΑ με το ποσό των 20.600.000 ευρώ. Αυτό εξειδικεύεται ως εξής: Είναι 18,5 εκατομμύρια ευρώ για την υφιστάμενη λειτουργία του ΚΕΘΕΑ και 2.100.000 για τη συνεισφορά του στο εθνικό σχέδιο δράσης για την αντιμετώπιση των ναρκωτικών 2014-2016 που εκπονήθηκε από την Επιτροπή Σχεδιασμού και Συντονισμού για την αντιμετώπιση των ναρκωτικών στην οποία προεδρεύει ο εθνικός συντονιστής. 
Όσον αφορά το εναπομείναν ποσό που σας είχα αναφέρει στην πρωτολογία μου των 2.250.000 ευρώ, πρέπει να σας πω ότι το προβλεπόμενο συνολικό ποσό των δαπανών για την υφιστάμενη λειτουργία του ΚΕΘΕΑ για το οικονομικό έτος 2015 ανέρχεται στα 20.850.000 ευρώ με το ποσό των 18,5 εκατομμυρίων ευρώ να καλύπτεται, κατά πάσα πιθανότατα από τον τακτικό προϋπολογισμό του Υπουργείου Υγείας του 2015, όπως αυτός προέκυπτε να διαμορφωθεί. 
Επίσης, προβλέπεται να καλυφθεί το ΚΕΘΕΑ, πρώτον, από το Πρόγραμμα Δημοσίων Επενδύσεων με 550.000 ευρώ, δεύτερον, από τα έσοδα από επιχειρηματική δραστηριότητα του εν λόγω φορέα, ύψους 1.200.000 ευρώ και τρίτον, από τις χορηγίες-δωρεές, ύψους 500.000 ευρώ. Επαναλαμβάνω ότι ο φορέας, το ΚΕΘΕΑ, δεν έχει κάνει αίτημα για συμπληρωματική επιχορήγηση.
Τώρα, όσον αφορά στο εάν θέλουμε να υπάρχει το ΚΕΘΕΑ ή όχι, η απάντηση είναι, ασφαλώς και το ενισχύουμε και το κινητροδοτούμε και γι’ αυτό τον λόγο ίσως δεν με ακούσατε, όσον αφορά τις προσλήψεις, σας είπα ότι πέραν των άλλων, δηλαδή πέρα των σαράντα δύο που σας είπα ότι παρατείνεται, για να μπορέσει να διευκολυνθεί η λειτουργία του, μίλησα και για διακόσιες θέσεις διαφόρων κλάδων και ειδικοτήτων κατηγορίας ΠΕ ή ΤΕ, οι οποίες θα καθοριστούν με απόφαση της πολιτικής ηγεσίας του Υπουργείου Υγείας, εκτιμώντας τις ανάγκες των φορέων.
Εκεί, λοιπόν, θα εκτιμήσουμε τις ανάγκες και θα δούμε που πρέπει αυτούς να τους κατατάξουμε ώστε να έχουμε αποτελεσματικές υπηρεσίες υψηλής ποιότητας οι οποίες να παρέχονται στους πολίτες και να τείνουν στο να φέρουν ένα θετικό αποτέλεσμα στην θεραπεία εξαρτημένων ατόμων. 
Όσον αφορά για τα ιδιωτικά κέντρα στα οποία αναφερθήκατε, δεν έχω εικόνα. Όμως, επιτρέψτε μου να σας πω ότι θα τα δω και ευχαρίστως να σας ενημερώσω.
Τέλος, κύριε Πρόεδρε, και αφού σας ευχαριστήσω, θέλω να πω ότι το Υπουργείο Υγείας ειδικότερα σε αυτό το ευαίσθητο θέμα της θεραπείας εξαρτημένων ατόμων δίνει πολύ μεγάλη έμφαση προτεραιοποιώντας τις ανάγκες για θεραπεία ενισχύοντας και σε προσωπικό και σε πόρους το ΚΕΘΕΑ προκειμένου να κάνει αποτελεσματικά αυτήν την πάρα πολύ σημαντική δουλειά η οποία ορθώς είπατε και επισημάνατε στην πρωτολογία σας ότι τυγχάνει της αποδοχής όχι μόνο εντός της χώρας, αλλά και εκτός αυτής. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κυρία Υπουργέ. 
Κυρίες και κύριοι συνάδελφοι, στο σημείο αυτό ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Δημιουργία νέας καθετοποιημένης εταιρείας ηλεκτρικής ενέργειας». 
Η Διάσκεψη των Προέδρων αποφάσισε στη συνεδρίαση στις 3-7-2014 η συζήτηση του νομοσχεδίου να γίνει σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα. 
Κυρίες και κύριοι συνάδελφοι, έχω την τιμή να ανακοινώσω στο Τμήμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει τις εκθέσεις της στα σχέδια νόμου του Υπουργείου Εξωτερικών: 
1. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ανατολικής Δημοκρατίας της Ουρουγουάης για οικονομική συνεργασία». 
2. «Κύρωση του Μνημονίου Συνεννόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Αραβικής Δημοκρατίας της Αιγύπτου για συνεργασία σε θέματα Ευρωπαϊκής Ένωσης».
3. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Νοτίου Αφρικής περί Οικονομικής Συνεργασίας». 
4. «Κύρωση της Εσωτερικής Συμφωνίας μεταξύ των Αντιπροσώπων των Κυβερνήσεων των κρατών-μελών της Ευρωπαϊκής Ένωσης, συνελθόντων στο πλαίσιο του Συμβουλίου, για τη χρηματοδότηση της βοήθειας της Ευρωπαϊκής Ένωσης, βάσει του πολυετούς δημοσιονομικού πλαισίου, για την περίοδο 2014 έως 2020, δυνάμει της Συμφωνίας εταιρικής σχέσης ΑΚΕ-Ευρωπαϊκή Ένωση, καθώς και για τη χορήγηση χρηματοδοτικής ενίσχυσης στις υπερπόντιες χώρες και εδάφη για τις οποίες ισχύει το τέταρτο μέρος της Συνθήκης για τη λειτουργία της Ευρωπαϊκής Ένωσης και του Δευτέρου Πρακτικού Διόρθωσης με το επισυναπτόμενο σ’ αυτό Πρωτόκολλο Διόρθωσης, ως Παράρτημα». 
Τον λόγο έχει ο εισηγητής της Νέας Δημοκρατίας κ. Κωνσταντίνος Σκρέκας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ευχαριστώ,  κύριε Πρόεδρε. 
Κυρίες και κύριοι συνάδελφοι, το σχέδιο νόμου που εισάγεται σήμερα προς συζήτηση έχει τίτλο «Δημιουργία νέας καθετοποιημένης εταιρείας ηλεκτρικής ενέργειας». Είναι ένα νομοσχέδιο, κυρίες και κύριοι συνάδελφοι, που επιχειρεί να μεταβάλει και να μεταρρυθμίσει τον ενεργειακό χάρτη της χώρας μας καθώς και το περιβάλλον προμήθειας της ηλεκτρικής ενέργειας προς τους τελικούς καταναλωτές. 
Ο πρωταρχικός στόχος της επιχειρούμενης μεταρρύθμισης είναι η επίτευξη δικαιότερων και ανταγωνιστικότερων τιμών ενέργειας για τους καταναλωτές, καθώς επίσης και η προσέλκυση νέων επενδύσεων αλλά και νέων επενδυτών με συνεπαγόμενα πολλαπλά οφέλη για τα ενδιαφερόμενα μέρη, αλλά και την ελληνική κοινωνία. 
(Θόρυβος στην Αίθουσα)
Θα ήθελα την προσοχή σας, κύριοι συνάδελφοι. 
Είναι βέβαια εύλογο όταν αποφασίζεται μιας τέτοιας μεγάλης κλίμακας μεταρρύθμιση να προκύπτουν κάποια ερωτήματα για το αν πράγματι θα επιτευχθούν καλύτερες και ανταγωνιστικότερες υπηρεσίες στον πολίτη μέσω της αλλαγής που επιχειρείται. 
Τα ερωτήματα, λοιπόν, που καλούμαστε σήμερα να απαντήσουμε πειστικά ως κυβέρνηση είναι τα εξής: το πρώτο ερώτημα είναι αν ενισχύεται ο υγιής και πραγματικός ανταγωνισμός σε επίπεδο παραγωγής και προμήθειας ηλεκτρικής ενέργειας στην Ελλάδα του 2014 με το παρόν νομοσχέδιο. 
Το δεύτερο ερώτημα είναι το εξής: βοηθά ο ανταγωνισμός και η δημιουργία κινήτρων μεταξύ των συναγωνιζομένων για προσφορά καλύτερων υπηρεσιών προς τους καταναλωτές; 
Το τρίτο ερώτημα –και το βασικό- σχετίζεται με το ποια είναι τα εκτιμώμενα οφέλη και οι ευεργετικές συνέπειες που θα προκύψουν για όλα τα ενδιαφερόμενα μέρη από την επιχειρούμενη μεταρρύθμιση. Ονομάζουμε ενδιαφερόμενα μέρη –και το προσδιορίζω- τους καταναλωτές της ηλεκτρικής ενέργειας, δηλαδή όλους τους πολίτες αυτής της χώρας καθώς και τους επαγγελματίες και τα νομικά πρόσωπα και τους επιχειρηματίες, τους εργαζόμενους στη ΔΕΗ, αλλά και γενικότερα όλους τους εργαζόμενους στον κλάδο της ενέργειας, όπως επίσης την τοπική κοινωνία, αλλά και το σύνολο της ελληνικής κοινωνίας, καθώς μια τέτοια μεταρρύθμιση σε έναν από τους μεγαλύτερους κλάδους της οικονομικής δραστηριότητας στη χώρα είναι λογικό και επόμενο να επηρεάζει το σύνολο της ελληνικής κοινωνίας, αλλά και της ελληνικής οικονομίας. 
Τέταρτο και τελευταίο, αλλά επίσης βασικό ερώτημα: Διασφαλίζεται η διαφάνεια σε όλα τα στάδια της διαδικασίας που προτείνεται από το παρόν σχέδιο νόμου, ώστε να αποκλειστούν ακόμα και τα ελάχιστα ψήγματα υπόνοιας των πλέον δύσπιστων και κακόπιστων για τυχόν υποκρυπτόμενες σκοπιμότητες; 
Το παρόν, λοιπόν, νομοσχέδιο, κυρίες και κύριοι συνάδελφοι, περιγράφει την απόσχιση ενός κομματιού της ΔΕΗ και τη δημιουργία της μικρής ΔΕΗ -έτσι όπως έχει επικρατήσει να ονομάζεται- η οποία θα έχει τα παραγωγικά, αλλά και τα εμπορικά χαρακτηριστικά της μητρικής εταιρείας, απλά σε μέγεθος περίπου στο 1/3 της ΔΕΗ. Αυτό σημαίνει ότι ο νέος κλάδος θα αποσχιστεί και θα μετατραπεί σε μια νέα εταιρεία που στη συνέχεια θα πουληθεί σε διεθνή διαγωνιστική διαδικασία. 
Η νέα εταιρεία θα έχει τα εξής χαρακτηριστικά: Πρώτον, θα περιλαμβάνει περίπου το 30% της εγκατεστημένης ισχύος της ΔΕΗ και με αναλογία στις επιμέρους παραγωγικές πηγές. Δηλαδή, η μικρή ΔΕΗ θα περιλαμβάνει το 30% της εγκατεστημένης ισχύος προερχόμενης από υδροηλεκτρικά εργοστάσια, το 30% προερχόμενη από λιγνίτη και περίπου το 30% προερχόμενη από καύση φυσικού αερίου. Άρα, γίνεται ένας αναλογικός και δίκαιος διαχωρισμός σε ό,τι αφορά την παραγωγή ηλεκτρικής ενέργειας. 
Μάλιστα, ο νέος κλάδος που θα αποσχιστεί για να προκύψει μια νέα αυτόνομη εταιρεία, η οποία κατ’ αρχάς, θα έχει μόνο ένα μέτοχο, τη ΔΕΗ που θα κατέχει το 100% των μετοχών, θα αναλάβει και τον αντίστοιχο δανεισμό, αλλά και εν γένει τις ανάλογες οικονομικές υποχρεώσεις που βαρύνουν τα διαχωριζόμενα εργοστάσια και τις δραστηριότητες, καθώς και το αντίστοιχο προσωπικό και παραγωγικό, αλλά και διοικητικό, έτσι ώστε να μην προκύψει καμμία απόλυση κανενός εργαζομένου από τον διαχωρισμό. 
Επίσης, κυρίες και κύριοι συνάδελφοι, σε επίπεδο πελατειακής βάσης ΔΕΗ θα γίνει ένας αναλογικός και δίκαιος διαχωρισμός στο 1/3 περίπου του πελατολογίου της ΔΕΗ, όλων των κατηγοριών κατανάλωσης και όλων των χαρακτηριστικών. Άρα, σε επίπεδο πελατείας η μικρή ΔΕΗ θα πάρει το 30% των μεγάλων, το 30% των μεσαίων και το 30% των μικρών πελατών. Θα πάρει το 30% των καλοπληρωτών, αλλά θα πάρει και το 30% των κακοπληρωτών ή αλλιώς επισφαλών πελατών. 
Οπότε καταλαβαίνετε, κυρίες και κύριοι συνάδελφοι, ότι είναι απολύτως αναληθές το επιχείρημα, το οποίο ακούγεται μέρες τώρα από Βουλευτές της Αντιπολίτευσης ότι με το παρόν νομοσχέδιο επιδιώκεται ένας διαχωρισμός σε καλή και σε κακή ΔΕΗ. 
Συμπερασματικά, με το παρόν νομοσχέδιο δημιουργείται μια μικρή ΔΕΗ στο μέγεθος περίπου του 30% της σημερινής ΔΕΗ, με αντίστοιχο μείγμα παραγωγικής διαδικασίας προερχόμενο από λιγνίτη, φυσικό αέριο και υδροηλεκτρισμό, με μεγάλους και μικρούς καταναλωτές, με αξιόπιστους, αλλά και επισφαλείς πελάτες, πάντα στην αναλογία του 30%, έτσι ώστε να έχει την κρίσιμη μάζα αυτή η νέα εταιρεία σε ό,τι αφορά και την παραγωγή, αλλά και την πελατειακή βάση, ώστε να ανταγωνιστεί με δίκαιους όρους τη ΔΕΗ, πάντα κάτω από τους αυστηρούς κανόνες του υγιούς και ανόθευτου ανταγωνισμού, έτσι όπως αυτός διασφαλίζεται με την ελληνική νομοθεσία, αλλά και σύμφωνα πάντα με το ρυθμιστικό έλεγχο της ΡΑΕ.
Έχοντας λοιπόν, κυρίες και κύριοι συνάδελφοι, διασφαλίσει δίκαιες συνθήκες ανταγωνισμού, το επόμενο ερώτημα που καλούμαστε ως Κυβέρνηση να απαντήσουμε είναι αν αυτός ο ανταγωνισμός, πράγματι, θα οδηγήσει σε ανταγωνιστικότερες και σε δικαιότερες τιμές για τους Έλληνες πολίτες. 
Παραθέτω, λοιπόν, κύριοι συνάδελφοι, την εξέλιξη των τιμών παραγωγής και προμήθειας ηλεκτρικής ενέργειας στις υπόλοιπες Ευρωπαϊκές χώρες τα τελευταία τέσσερα χρόνια. 
Οι τιμές που αναφέρω είναι καθαρές, δηλαδή είναι τιμές ενέργειας, αξίας κιλοβατώρας χωρίς να συμπεριλαμβάνονται οι υπηρεσίες κοινής ωφέλειας και χωρίς να περιλαμβάνονται τα δημοτικά τέλη και άλλοι φόροι, καθώς και τα τέλη διασύνδεσης και αφορούν μέσο νοικοκυριό που καταναλώνει από 2.500 έως 5.000 kwh σε ετήσια βάση. 
Ακούστε, κύριοι συνάδελφοι. Η καθαρή τιμή ενός μέσου νοικοκυριού στη Γερμανία που καταναλώνει από 2.500 έως 5.000 kwh το χρόνο το 2010 ήταν 8,7 λεπτά του ευρώ και το 2013 έπεσε στα 8,6 λεπτά του ευρώ, περίπου μία πτώση της τάξης του 1%. Επίσης, η τιμή της κιλοβατώρας, της καθαρής ενέργειας, απαλλαγμένη από τέλη και από φόρους στην Ισπανία ήταν 7,8 λεπτά το 2013 και έπεσε από τα 8,3 λεπτά που ήταν το 2010, μία πτώση της τάξης 5,8%. Στην Πορτογαλία η πτώση από 8,7 λεπτά το 2009 ήταν στα 7,3 λεπτά το 2013, δηλαδή μία πτώση 13,6%. 
Τι συνέβη στην Ελλάδα το αντίστοιχο διάστημα, κυρίες και κύριοι συνάδελφοι, που υπάρχει και λειτουργεί μία δημόσια επιχείρηση ηλεκτρισμού κάτω από κρατική διαχείριση; Η κιλοβατώρα που το 2009 κόστιζε 6,8 λεπτά, το 2013 την πλήρωσε το μέσο ελληνικό νοικοκυριό το 2013 9,3 λεπτά. Αυξήθηκε κατά 36%, αντίθετα με ό,τι συνέβη στις περισσότερες ευρωπαϊκές χώρες. Και δεν είναι μόνο ότι πληρώνουμε σε απόλυτους αριθμούς, το ελληνικό νοικοκυριό και όχι μόνο, και οι επαγγελματίες, την καθαρή αξία της κιλοβατώρας σύμφωνα με τα στοιχεία της EUROSTAT πιο ακριβά. Είναι ότι ενώ η εξελικτική τάση των τιμών, η εξέλιξη των τιμών στις δεκαοκτώ από τις είκοσι οκτώ χώρες της Ευρώπης, όπου λειτουργεί ο ελεύθερος και ανόθευτος ανταγωνισμός, ήταν πτωτική, στην Ελλάδα η αντίστοιχη τάση ήταν αυξητική κατά 40% περίπου. 
Αυξήθηκαν οι τιμές, κύριοι συνάδελφοι του ΣΥΡΙΖΑ. Και η αυξητική αυτή τάση προδικάζει πως αν δεν κάνουμε τίποτα, αν η Κυβέρνηση δεν πράξει τίποτα και παραμείνει σε αδράνεια και αφήσει κάποιους άλλους στο απώτερο μέλλον να βγάλουν το φίδι από την τρύπα, όταν μάλλον η κατάσταση θα έχει φτάσει στο απροχώρητο, τότε οι τιμές θα είναι ακόμη ακριβότερες.
Με το παρόν νομοσχέδιο, κυρίες και κύριοι συνάδελφοι, διασφαλίζεται ότι δεν θα γίνει καμμία πώληση από τον πιθανό μελλοντικό επενδυτή για την επόμενη πενταετία, ενώ για το αντίστοιχο διάστημα εξασφαλίζονται και τα εργασιακά δικαιώματα, αλλά και οι ασφαλιστικές υποχρεώσεις του εργοδότη προς τους εργαζομένους. 
Επίσης, οι τοπικές κοινωνίες θα συνεχίσουν να έχουν ακριβώς τα ίδια ευεργετήματα που ισχύουν και σήμερα. Δεν έχει να φοβάται τίποτα η δυτική Μακεδονία, κυρίες και κύριοι συνάδελφοι. Δεν έχουν να φοβούνται τίποτε οι τοπικές κοινωνίες από την επιχειρούμενη μεταρρύθμιση, το αντίθετο. 
Σε ό,τι αφορά τους υδάτινους πόρους, για τους οποίους επίσης έχουν ακουστεί άπειρες ανακρίβειες στις τηλεοράσεις τις τελευταίες ημέρες, είναι απολύτως ξεκάθαρο ότι όπου λειτουργούν υδροηλεκτρικά εργοστάσια πρώτα από όλα καλύπτονται οι ανάγκες για ύδρευση των πόλεων και των νοικοκυριών, στη συνέχεια η άρδευση των χωραφιών και στο τέλος, αν περισσεύει νερό, αυτό θα προωθείται για ηλεκτροπαραγωγή. 
Επίσης, η ΔΕΗ με τα νέα κεφάλαια που θα εισρεύσουν από την πώληση της μικρής ΔΕΗ θα καταφέρει να αναδιαρθρώσει με καλύτερους όρους το δανειακό της χαρτοφυλάκιο, το οποίο επιπλέον θα είναι και μειωμένο, αφού μέρος των δανείων θα περάσει στη νέα εταιρεία, στη μικρή ΔΕΗ. Με αυτόν τον τρόπο θα αποκτήσει την απαραίτητη ρευστότητα ώστε να προχωρήσει σε εκσυγχρονισμό της παραγωγής της, άρα να ρίξει το κόστος παραγωγής και άρα να βελτιώσει το περιθώριο κέρδους, που αυτό θα της δώσει τη δυνατότητα να έχει ανταγωνιστικότερες τιμές προς τους καταναλωτές και τους πολίτες. 
Σε ό,τι αφορά τα κοινωνικά τιμολόγια, κυρίες και κύριοι συνάδελφοι, ακούστε. Δεν πρόκειται να αλλάξει κάτι. Θα συνεχίσουν να στηρίζονται και θα συνεχίσουν να στηρίζονται από το κράτος και από όλους τους πολίτες, όπως συμβαίνει ακόμη και σήμερα, χωρίς καμμία μεταβολή ή εξαίρεση. Και θα στηρίζονται από όλους τους πολίτες και όχι από τη ΔΕΗ, όπως ανακριβέστατα λέγεται από πολλούς συναδέλφους της Αντιπολίτευσης τις τελευταίες μέρες.
Κύριε Υπουργέ, κυρίες και κύριοι Βουλευτές, θα ήθελα να σημειώσω –και παρακαλώ πολύ να με προσέξετε, κύριε Υπουργέ- ότι αυτή η σημαντική προσπάθεια για αλλαγή των κατεστημένων καταστάσεων, οι οποίες είναι ουσιαστικά αμετάβλητες για δεκαετίες, θα πρέπει να συνοδευθεί από έναν κρυστάλλινο, διαφανή, διεθνή διαγωνισμό πώλησης των μετοχών της μικρής ΔΕΗ, με ξεκάθαρους όρους και κανόνες, για να μην αφήσει καμμία σκιά και κανέναν ενδοιασμό σε κανέναν και παράλληλα να αποφέρει το καλύτερο δυνατό τίμημα για τη ΔΕΗ. 
Με όλα τα παραπάνω, κυρίες και κύριοι συνάδελφοι, προσπάθησα πραγματικά με ειλικρίνεια να σας αποδείξω ότι η επιχειρούμενη μεταρρύθμιση έχει μόνο οφέλη να δώσει στην κοινωνία, χωρίς αρνητικές συνέπειες για καμμία από τις ενδιαφερόμενες κοινωνικές ομάδες, όπως είναι οι εργαζόμενοι, οι τοπικές κοινωνίες, αλλά και όλοι οι καταναλωτές και οι πολίτες αυτής της χώρας. 
Στην Κυβέρνηση, κυρίες και κύριοι συνάδελφοι, πιστεύουμε το αυτονόητο. Πιστεύουμε ότι η ιδιωτική πρωτοβουλία, ότι η κοινωνική οικονομία της αγοράς, ότι ο υγιής και ανόθευτος ανταγωνισμός, πάντα κάτω από τους αυστηρούς κανόνες και το ρυθμιστικό έλεγχο του κράτους, μπορούν να διασφαλίσουν βιώσιμη και μακροχρόνια ευημερία για κάθε Έλληνα και κάθε Ελληνίδα. 
Αντίθετα –κυρίες και κύριοι συνάδελφοι, ακούστε με- ο ΣΥΡΙΖΑ, αλλά και κάποια κόμματα της Αντιπολίτευσης, κατά την προσφιλή τους μέθοδο, χρησιμοποιούν ελλείψει δικών τους επιχειρημάτων προσβλητικούς και πέρα από κάθε όριο πολιτικού πολιτισμού απαράδεκτους χαρακτηρισμούς, πολλές φορές, προσπαθώντας να ακυρώσουν οποιαδήποτε μεταρρυθμιστική προσπάθεια που θα έχει σαν αποτέλεσμα την πρόοδο και την ανάπτυξη. 
Κατηγορούν, για παράδειγμα, την Κυβέρνηση ότι είναι δήθεν υπέρμαχος συμφερόντων και ότι παραδίδει δημόσια περιουσία στα ιδιωτικά μονοπώλια. Ξεπουλάει, υποτίθεται, δημόσια περιουσία, με αντισυνταγματικό τρόπο και όλα αυτά θα έχουν δήθεν καταστροφικές συνέπειες για το λαό. 
Και σας ρωτάω, κυρίες και κύριοι συνάδελφοι: Τα ίδια δεν λέγατε και στην περίπτωση του ΟΤΕ; Τα ίδια δεν λέγατε και στην περίπτωση του λιμανιού του Πειραιά;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ακριβώς!</Speech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ποιες είναι οι καταστροφικές συνέπειες για τους πολίτες από την ιδιωτικοποίηση του ΟΤΕ και τη δημιουργία ανταγωνισμού στο χώρο των τηλεπικοινωνιών; Πείτε μου, κύριοι συνάδελφοι, του ΣΥΡΙΖΑ. Δεν έπεσαν οι τιμές των λογαριασμών; Δεν βελτιώθηκαν οι υπηρεσίες; Δεν πολλαπλασιάστηκαν οι επενδύσεις στις τηλεπικοινωνίες, σε σχέση με την περίοδο που είχαμε δημόσιο μονοπώλιο στο χώρο των τηλεπικοινωνιών;</Speech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Τον ΟΣΕ, ποιος τον πήρε;
(Θόρυβος στην Αίθουσα)</Speech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, παρακαλώ πολύ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ηρεμία. 
Συνεχίστε, κύριε Σκρέκα, αλλά να συντομεύετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Για να ολοκληρώσω –και συντομεύω, κύριε Πρόεδρε- με το λιμάνι, τι έγινε άραγε, κυρίες και κύριοι συνάδελφοι; Τι κακό έγινε με την ιδιωτικοποίηση του λιμανιού του Πειραιά; Είναι κακό το ότι από δέκατο τρίτο λιμάνι στην Ευρώπη, κάτω από κρατικό και δημόσιο έλεγχο και κάτω από κρατική διαχείριση, έγινε μόλις σε τέσσερα χρόνια το τρίτο λιμάνι της Ευρώπης; Το ότι από επτακόσιες χιλιάδες κοντέινερ που εκτελωνίζονταν τον χρόνο, εκτελωνίζονται αυτήν τη στιγμή τέσσερα εκατομμύρια κοντέινερ; Τι άλλαξε; Τι άλλαξε; Τι κακό έγινε για τους πολίτες και τη χώρα; Είναι κακό που όλο και περισσότερες εταιρείες από τον κόσμο, εξαιτίας του ανοίγματος αυτού του λιμανιού, σκέπτονται να μεταφέρουν στην Ελλάδα δραστηριότητες και άρα να βοηθήσουν στην ανάπτυξη και άρα να βοηθήσουν στη δημιουργία νέων θέσεων εργασίας; Ποιος είναι ο υπέρμαχος των συμφερόντων που λυμαίνονται τη ΔΕΗ, κυρίες και κύριοι Βουλευτές;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ένα λεπτό, κύριε Πρόεδρε. 
Ποιος είναι υπέρμαχος συμφερόντων; Αυτός που θέλει με έναν διεθνή και κρυστάλλινο διαγωνισμό να επιτρέψει να εισέλθει στην Ελλάδα ένας επενδυτής που θα καταβάλει το μεγαλύτερο δυνατό αντίτιμο και να δημιουργήσει έτσι συνθήκες ανταγωνισμού ή αυτός που θέλει να διατηρήσει την υφιστάμενη κατάσταση όπως είναι και να συντηρήσει τις κατεστημένες καταστάσεις που ντόπια μικρά και μεγάλα συμφέροντα εκμεταλλεύονται, όπως λέτε, κυρίες και κύριοι του ΣΥΡΙΖΑ; Ποιος επιδιώκει το νέο και ποιος προστατεύει το παλιό; Ποιος θέλει το νέο και ποιος το σάπιο; 
Είναι, λοιπόν, προσχηματικά και έωλα τα επιχειρήματά σας, κυρίες και κύριοι του ΣΥΡΙΖΑ. Δεν ενδιαφέρεστε για το λαό και τη χώρα, αλλά για να προστατεύσετε τη δήθεν εκλογική σας πελατεία.
Μάχεστε υπέρ του παλιού και του σάπιου και επιδιώκετε να εμποδίσετε κάθε προσπάθεια προόδου και ανάπτυξης αυτής της χώρας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, παρακαλώ!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Αλλά δεν θα σας αφήσουμε να κρατήσετε την Ελλάδα πίσω στο παρελθόν. Ο τόπος και ο λαός έχει πληρώσει και πληρώνει την αδράνεια και την ατολμία από το φόβο του πολιτικού κόστους. 
Σας καλώ, λοιπόν, να δείτε με καθαρό μάτι και δίκαιο τρόπο το προτεινόμενο νομοσχέδιο. Να κάνετε την υπέρβασή σας, να ξεπεράσετε τις ιδεοληψίες σας και να στηρίξετε το παρόν νομοσχέδιο. Γιατί βαθιά μέσα σας ξέρετε ότι αυτός είναι ο δρόμος της προόδου και της ευημερίας, αυτόν που όλες οι προηγμένες δυτικοευρωπαϊκές χώρες έχουν ακολουθήσει χρόνια τώρα, ενώ εμείς στην Ελλάδα του 2014, κυρίες και κύριοι συνάδελφοι, ακόμα προσπαθούμε να τον βρούμε.
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, από την Κοινοβουλευτική Ομάδα του Πανελλήνιου Σοσιαλιστικού Κινήματος λάβαμε επιστολή με την οποία μας γνωρίζεται ότι στο σημερινό νομοσχέδιο ειδικός αγορητής ορίζεται ο Βουλευτής κ. Δημήτριος Σαλτούρος. 
Από την Κοινοβουλευτική Ομάδα των Ανεξάρτητων Ελλήνων λάβαμε επιστολή, με την οποία μας γνωρίζεται ότι ειδική αγορήτρια ορίζεται η κ. Ραχήλ Μακρή και Κοινοβουλευτική Εκπρόσωπος η Βουλευτής κ. Μαρίνα Χρυσοβελώνη. 
Από την Κοινοβουλευτική Ομάδα της Χρυσής Αυγής λάβαμε επιστολή, με την οποία μας γνωρίζεται ότι ειδικός αγορητής ορίζεται ο Βουλευτής Α΄ Θεσσαλονίκης κ. Αντώνης Γρέγος και Κοινοβουλευτικός Εκπρόσωπος ο Βουλευτής Νομού Αττικής κ. Ηλίας Κασιδιάρης. 
Από την Κοινοβουλευτική Ομάδα της Δημοκρατικής Αριστεράς λάβαμε επιστολή, με την οποία μας γνωρίζεται ότι ειδική αγορήτρια ορίζεται η κ. Νίκη Φούντα και Κοινοβουλευτικός Εκπρόσωπος ο Βουλευτής Λαρίσης κ. Θωμάς Ψύρρας. 
Από την Κοινοβουλευτική Ομάδα των Ανεξάρτητων Δημοκρατικών Βουλευτών λάβαμε επιστολή, με την οποία μας γνωρίζεται ότι Κοινοβουλευτικός Εκπρόσωπος ορίζεται ο Βουλευτής Σερρών κ. Μάρκος Μπόλαρης και ειδικός αγορητής ο Βουλευτής Φθιώτιδας κ. Νικόλαος Σταυρογιάννης. 
Από την Κοινοβουλευτική Ομάδα του Κομμουνιστικού Κόμματος Ελλάδας  λάβαμε επιστολή, με την οποία μας γνωρίζεται ότι ειδικός αγορητής ορίζεται ο Βουλευτής κ. Νικόλαος Καραθανασόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ο κύριος Υπουργός έχει να μας καταθέσει νομοτεχνικές βελτιώσεις;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Μισό λεπτό!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί τον βλέπω ότι γελάει!</Speech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κύριε συνάδελφε, θα μας υπαγορεύσετε και πώς θα συμπεριφερόμαστε; Δεν κατάλαβα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μισό λεπτό, μην βιάζεστε. Δεν απαγορεύεται το χαμόγελο, κύριε Λαφαζάνη!</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Δεν γέλασα καθόλου ειρωνικά, κύριε Λαφαζάνη. Θα κάνουμε τον χειρισμό όπως αρμόζει στα κοινοβουλευτικά ήθη.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τουρίστας είστε! Τέσσερις επιτροπές έχουμε κάνει. Έχετε πει ότι θα φέρετε βελτιώσεις και τροποποιήσεις. Τίποτα δεν έχετε φέρει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποιος πήρε τον λόγο; 
(Θόρυβος στην Αίθουσα)
Τι είναι αυτά; Ξεκινήσαμε όμορφα και ξαφνικά…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τα «όμορφα»! 
Να φέρετε τις βελτιώσεις, κύριε Υπουργέ! Αν δεν υπάρχουν, να μας το πείτε!
(Θόρυβος-Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ, κύριε Λαφαζάνη!</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Εσείς θα πείτε στον Υπουργό τι θα κάνει;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είχε πει ότι θα φέρει νομοτεχνικές βελτιώσεις! Τις είχε ανακοινώσει στο ΠΑΣΟΚ. Πού είναι αυτές οι βελτιώσεις;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, καλά δεν ξεκινήσαμε; Ήρεμα και όμορφα. Πρέπει σώνει και καλά να γίνει καυγάς πάλι; Δεν υπάρχει λόγος!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχουμε κάνει τέσσερις επιτροπές. Τις έχει ανακοινώσει! Δεν περνάει έτσι!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! Όταν ο Υπουργός θέλει να κάνει την οποιαδήποτε παρέμβαση, έχει το δικαίωμα να το κάνει από τον Κανονισμό της Βουλής.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Επί της αρχής μιλάμε εξάλλου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Πετράκος, εισηγητής του ΣΥΡΙΖΑ.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, ζητάω τον λόγο για ένα διαδικαστικό θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έδωσα τον λόγο στον κ. Πετράκο. Μετά θα ζητήσετε τον λόγο.</ChairmanSpeech> 
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Τώρα μιλάνε οι εισηγητές. Είναι ήδη στο Βήμα ομιλητής. 
(Θόρυβος-Διαμαρτυρίες από την πτέρυγα των ΑΝΕΛ)</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Και τι είναι αυτό τώρα, πραξικόπημα;</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τα ίδια γίνονται από το πρωί!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχω δώσει τον λόγο στον εισηγητή του ΣΥΡΙΖΑ τον κ. Πετράκο. Δεν πρόκειται να πάρει κανείς τον λόγο.
Ορίστε κύριε Πετράκο, ξεκινήστε.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριοι Υπουργοί, κυρίες και κύριοι συνάδελφοι, η Κυβέρνηση με το παρόν νομοσχέδιο γυρίζει τη χώρα εξήντα τέσσερα χρόνια πίσω, πριν τις 10 Αυγούστου του 1950 που ιδρύθηκε η Δημόσια Επιχείρηση Ηλεκτρισμού, και το ειρωνικό της υπόθεσης είναι ότι Πρωθυπουργός τότε ήταν ο μετέπειτα ιδρυτής της Νέας Δημοκρατίας, ο Κωνσταντίνος Καραμανλής. Τη ΔΕΗ τώρα η Νέα Δημοκρατία εκποιεί, διαλύει, διασπά και καταστρέφει. 
Πριν τις 10 Αυγούστου του 1950 στην Ελλάδα υπήρχαν τετρακόσιες τριάντα επτά ιδιωτικές εταιρείες παραγωγής και διανομής ηλεκτρικού ρεύματος, δηλαδή μια πλήρως απελευθερωμένη και ανταγωνιστική αγορά. 
Τι δεν υπήρχε; Ηλεκτρισμός. Ο εξηλεκτρισμός επιτεύχθηκε μόνο με τη δημιουργία της Δημόσιας Επιχείρησης Ηλεκτρισμού, η οποία έκανε τεράστιες επενδύσεις και αξιοποίησε τα νερά και το εθνικό καύσιμο προς το δημόσιο συμφέρον, για να παραχθεί φθηνό ρεύμα και κατασκεύασε, επίσης, το εθνικό σύστημα μεταφοράς για να μπορέσει να φθάσει το ηλεκτρικό ρεύμα και στο τελευταίο χωριό. 
Με το παρόν νομοσχέδιο για τη δημιουργία της νέας καθετοποιημένης εταιρείας ηλεκτρικής ενέργειας η συγκυβέρνηση κατ’ απαίτηση των δανειστών και των ιδιωτικών μονοπωλίων που δραστηριοποιούνται στο χώρο της ενέργειας προχωρά στην απόσχιση από τη ΔΕΗ του 30% του παραγωγικού δυναμικού των εργαζομένων, αλλά και δύο εκατομμυρίων πελατών με το ζόρι -θέλοντας και μη- με σκοπό στη συνέχεια το ξεπούλημα της νέας αυτής καθετοποιημένης εταιρείας στα ιδιωτικά μονοπώλια. 
Το συγκεκριμένο σχέδιο νόμου έρχεται τρίτο στη σειρά μετά το νόμο για την ιδιωτικοποίηση των ηλεκτρικών δικτύων μεταφοράς και την υπαγωγή του 17% της απομένουσας ΔΕΗ στο ΤΑΙΠΕΔ, με σκοπό να ξεπουληθεί και να παραχωρηθεί το μάνατζμεντ στα ιδιωτικά μονοπώλια που θα πάρουν το 17%.
Με τις τρεις αυτές ενιαίες πράξεις υλοποιείτε πλήρως την καταστροφική πράξη 15/24-7-2013. 
Συνεπώς η ιδιωτικοποίηση αφορά το σύνολο της ΔΕΗ και όχι ένα μέρος της, όπως σκόπιμα ισχυρίζεται η συγκυβέρνηση. 
Το νομοσχέδιο για τη λεγόμενη μικρή ΔΕΗ σημαίνει απλώς το τέλος της ΔΕΗ. Έτσι ολοκληρώνεται η πλήρης ιδιωτικοποίηση του τομέα της ηλεκτρικής ενέργειας που είχε ξεκινήσει το 1999. 
Είναι σαφές ότι το νομοσχέδιο αυτό είναι οπισθοδρομικό, καταστροφικό, αντιαναπτυξιακό και αντιλαϊκό. Πάνω από όλα διαλύει και εκποιεί αντί πινακίου φακής τη μεγαλύτερη και πιο σημαντική δημόσια επιχείρηση της χώρας, η οποία έχει συμβάλει τα μέγιστα στην οικονομική πρόοδο της πατρίδας, στερεί από τη χώρα μας το βασικότερο αναπτυξιακό εργαλείο της και επομένως, στερεί το δικαίωμα του λαού για ανάπτυξη και ευημερία. 
Οι επιπτώσεις του θα είναι ανυπολόγιστες για τους καταναλωτές, αφού θα αυξηθεί πολύ η τιμή του ηλεκτρικού ρεύματος και θα τεθεί σε κίνδυνο η ενεργειακή ασφάλεια της χώρας. 
Για όλους αυτούς τους λόγους διαφωνεί το σύνολο του ελληνικού λαού, όπως αποδείχθηκε στην αρμόδια επιτροπή από τις τοποθετήσεις της αυτοδιοίκησης, αλλά και όλων των φορέων που εκφράζουν όλες τις κοινωνικές τάξεις και στρώματα του ελληνικού λαού πλην του ΣΕΒ.
Άρα, δεν έχετε καμμία λαϊκή νομιμοποίηση και καμμία νομιμοποίηση να προχωρήσετε στο μέγα αυτό κοινωνικό και οικονομικό έγκλημα. Σας καλούμε να αποσύρετε έστω και τώρα το καταστροφικό νομοσχέδιο. Προειδοποιούμε και εσάς, αλλά και τους υποψήφιους κερδοσκόπους που θα ορμήσουν να ξεκοκαλίσουν τη ΔΕΗ και τον ΑΔΜΗΕ ότι δεν πρόκειται να βγάλουν κέρδος, αντίθετα θα χάσουν τα ψίχουλα που θα βάλουν, γιατί ο ΣΥΡΙΖΑ δεσμεύεται να ακυρώσει αυτές τις ιδιωτικοποιήσεις και τη συγκεκριμένη, διότι η ενέργεια είναι δημόσιο και κοινωνικό αγαθό και ανήκει στον ελληνικό λαό. Κάθε πράξη εκχώρησης της δημόσιας περιουσίας θα ακυρωθεί. 
Καλούμε τη μειοψηφική συγκυβέρνηση να εισακούσει το παλλαϊκό αίτημα φορέων, οργανώσεων, δήμων, περιφερειών, απλών πολιτών, ολόκληρου του ελληνικού λαού και να προχωρήσει άμεσα στη διενέργεια δημοψηφίσματος, ώστε να ακούσει με τον πιο καθαρό τρόπο ένα εκκωφαντικό «όχι» στα ύπουλα σχέδιά της για το ενεργειακό μέλλον της χώρας. 
Τονίζω ότι ο ΣΥΡΙΖΑ δεν αναγνωρίζει καμμία από τις τρεις πράξεις του Υπουργικού Συμβουλίου της 24ης Ιουλίου, δηλαδή ούτε την ιδιωτικοποίηση του ΑΔΜΗΕ ούτε την εκχώρηση στο ΤΑΙΠΕΔ του 17% των μετοχών της ΔΕΗ ούτε τη δημιουργία και ιδιωτικοποίηση της λεγόμενης μικρής ΔΕΗ. Οι τρεις αυτές αποφάσεις της πράξης του Υπουργικού Συμβουλίου θα ακυρωθούν, θα καταργηθούν. Τα κερδοσκοπικά αρπακτικά κεφάλαια ας το καταλάβουν ότι χτίζουν στην άμμο. Δεν πρόκειται να αποκτήσουν κανένα κομμάτι της ΔΕΗ. 
Δεσμευόμαστε ότι ένα από τα πρώτα μέτρα της κυβέρνησης του ΣΥΡΙΖΑ θα είναι η επαναφορά της ΔΕΗ υπό δημόσια ιδιοκτησία ως ενιαία επιχείρηση του ελληνικού λαού. Καλούμε τον ελληνικό λαό σε ξεσηκωμό, προκειμένου να προστατεύσει ο ίδιος το ενεργειακό, οικονομικό και αναπτυξιακό μέλλον της χώρας.
Κυρίες και κύριοι συνάδελφοι, πριν αποδείξω όλους τους χαρακτηρισμούς που είπα και απαντήσω σε όλους τους νεοφιλελεύθερους δογματισμούς που έχει αναπτύξει ο αρμόδιος Υπουργός, αλλά και οι εισηγητές της Νέας Δημοκρατίας και του ΠΑΣΟΚ, είμαι υποχρεωμένος να θέσω δύο μείζονα ζητήματα.
Πρώτον, η Κυβέρνηση και ο αρμόδιος Υπουργός είναι έκθετοι, διότι συζητείται το νομοσχέδιο στη Βουλή και δεν έχουν κατατεθεί ακόμη οι τροπολογίες στις οποίες αναφέρθηκε ο ίδιος ο Υπουργός ότι είναι έτοιμες από την πρώτη συνεδρίαση της επιτροπής. Επιβεβαιώνεται για μία ακόμη φορά ότι η Κυβέρνηση έχει απαξιώσει πλήρως το Κοινοβούλιο. Δεν μπορεί να ξεκινήσει η συζήτηση χωρίς να έχουν κατατεθεί οι προαποφασισμένες τροπολογίες επί των άρθρων του νομοσχεδίου. 
Δεύτερον, καταγγέλλουμε την Κυβέρνηση για την κατά 100% παράνομη και αντισυνταγματική επιστράτευση των εργαζομένων της ΔΕΗ, αλλά και για τις αδικαιολόγητες διακοπές ρεύματος, με σκοπό να δημιουργήσει κλίμα στην κοινή γνώμη, αλλά και να παραπλανήσει τη δικαιοσύνη, ώστε να βγάλει παράνομη και καταχρηστική την απεργία. 
Οι διακοπές ρεύματος που έγιναν κατ’ εντολήν της Κυβέρνησης ήταν εντελώς αδικαιολόγητες, γιατί η διαθέσιμη ισχύς του συστήματος των θερμικών μονάδων ήταν 6.600 MW. Μαζί με 1.400 MW εισαγωγές, έφταναν στις 8.000 MW. Το φορτίο που χρειαζόταν η χώρα την ώρα που υπογράφηκε το διάταγμα της επιστράτευσης, στην ώρα αιχμής, ήταν 6.850 MW και η πρόβλεψη του διαχειριστή για τη Δευτέρα, στο μέγιστο φορτίο, ήταν 7.250 MW. Άρα, υπήρχε επιπλέον επάρκεια στο σύστημα της τάξης του 25%. 
Συνεπώς, η Κυβέρνηση με δική της αποκλειστική ευθύνη έθεσε η ίδια τις ευπαθείς ομάδες του πληθυσμού σε κίνδυνο για την υγεία τους, μόνο και μόνο για να δημιουργήσει τέτοιο κλίμα ώστε να περάσει η επιστράτευση. 
Ζητάμε και σήμερα –το ζητήσαμε και χθες και δεν τις κατέθεσε ακόμα ο Υπουργός- να δοθούν τώρα στη Βουλή οι επίσημες καταγραφές του ΑΔΜΗΕ από τις οποίες προέκυψε η ανάγκη διακοπών. Ζητάμε επίσης να δοθούν στοιχεία για το αν υπήρξαν ανεξέλεγκτες εισαγωγές πέραν των 1.400 MW που είχε ζητήσει ο ίδιος ο ΑΔΜΗΕ.
Κυρίες και κύριοι, η Κυβέρνηση ψεύδεται για ακόμη μία φορά. Οι διακοπές ήταν αναιτιολόγητες, η επιστράτευση 100% αυθαίρετη, αυταρχική, πραξικοπηματική, αντισυνταγματική και συνεπώς παράνομη, αφού δεν υπάρχει καμμία αιτιολογία. 
Γι’ αυτούς τους λόγους ζητούμε να αρθεί εδώ και τώρα η επιστράτευση των εργαζομένων στη ΔΕΗ, στον ΑΔΜΗΕ και στον ΔΕΔΔΗΕ και να απαντήσει η Κυβέρνηση άμεσα, τώρα για την επιστράτευση. Δεν έχει κανένα δικαίωμα να καταπατά τα εργασιακά δικαιώματα και να ντύνει όλους τους κλάδους των εργαζομένων στο χακί. 
Κυρίες και κύριοι συνάδελφοι, η Κυβέρνηση διαλύει, διασπά, ιδιωτικοποιεί τη ΔΕΗ, μια εταιρεία που ο ετήσιος κύκλος εργασιών της κινείται κατά μέσο όρο στα 6.000.000.000. Βγάζει στο σφυρί το 30%, με αντίτιμο μόλις τον τζίρο του πρώτου τριμήνου του 2014 και μετά λένε ο εισηγητής και ο Υπουργός ότι δεν ξεπουλά. Ξεπουλά!
Δεύτερον, παραδίδει στα ιδιωτικά συμφέροντα μεγάλο μέρος σημαντικότατων υποδομών ηλεκτρικής ενέργειας της χώρας. Βάζει πωλητήριο σε δέκα μονάδες παραγωγής ηλεκτρικού ρεύματος και σε μεγάλο μέρος κοιτασμάτων λιγνίτη που αντιστοιχούν σε 450 εκατομμύρια τόνους. Περιμένουμε ακόμη να πείτε στον ελληνικό λαό πόση είναι η πραγματική αξία των λιγνιτικών κοιτασμάτων. 
Επίσης, παραδίδει το πιο προσοδοφόρο κομμάτι της ΔΕΗ με εξασφαλισμένο πελατολόγιο, που αντιστοιχεί στο 30% της ηλεκτρικής ενέργειας. Ναι, αυτό αποτελεί πολιτικό, οικονομικό, κοινωνικό και αναπτυξιακό έγκλημα!
Καλούμε εσάς τους Βουλευτές της Συμπολίτευσης να μην συναινέσετε με την ψήφο σας σε αυτό το έγκλημα. Επικαλείστε το επιχείρημα ότι η διάσπαση της ΔΕΗ θα ανοίξει την αγορά ηλεκτρικού ρεύματος, θα αυξήσει τον ανταγωνισμό και θα ρίξει τις τιμές προς όφελος του καταναλωτή. 
Αυτό είναι ένα τεράστιο ψέμα, διότι πρώτον, η ιδιωτικοποίηση έχει γίνει και η αγορά είναι ανοιχτή από το ’99 σε όποιον επενδυτή ήθελε να επενδύσει. Ήδη το 49% της ΔΕΗ είναι στους ιδιώτες και το 46,5% της εγκατεστημένης ισχύος πάλι στους ιδιώτες. 
Η ιδιωτικοποίηση όμως αυτή, σε συνδυασμό με την τεράστια σπατάλη κεφαλαίων για παραγωγή ενέργειας, απόρροια της λεγόμενης απελευθέρωσης –για να μην ενοχοποιούνται και οι λέξεις οι οποίες έχουν μία ουσία- και κυρίως του νεοφιλελευθερισμού έχει οδηγήσει σε αυξήσεις την περίοδο 2001-2013 της τάξης του 103% για τα νοικοκυριά και 76,5% για τις επιχειρήσεις. 
Δεύτερον, έχουν ήδη δοθεί άδειες από τη ΡΑΕ για ιδιωτικούς θερμοηλεκτρικούς σταθμούς παραγωγής με καύσιμο λιγνίτη από το 2003, αλλά επενδύσεις δεν έγιναν ούτε σε λιγνιτικές ούτε σε υδροηλεκτρικές μονάδες. Τώρα βέβαια θέλουν να πάρουν τις μονάδες που έχει πληρώσει ακριβά ο ελληνικός λαός αλλά και τους πελάτες, προς δόξαν της ελευθερίας της επιλογής του ατόμου. Επένδυσαν όμως οι ιδιώτες σε μονάδες φυσικού αερίου και ΒΑΠΕ, με δημόσιο χρήμα, παίρνοντας τεράστιες επιδοτήσεις. Μόνο τα τελευταία χρόνια οι μονάδες φυσικού αερίου πήραν 1,2 δισεκατομμύριο επιδοτήσεις για να είναι απλά στην εφεδρεία. 
Τρίτον, για να μειωθούν οι τιμές και για να μην λέμε δογματισμούς, κυρίες και κύριοι συνάδελφοι, πρέπει να μειωθεί το κόστος παραγωγής του ρεύματος. Όμως το κόστος ηλεκτρικής ενέργειας εξαρτάται από το κόστος εργασίας, που συμμετέχει ελάχιστα, το κόστος καυσίμου και το κόστος του κεφαλαίου. 
Το κόστος της εργασίας, όπως είπα, συμμετέχει ελάχιστα. Με δεδομένο ότι το κόστος καυσίμου θα είναι το ίδιο και στη μία και στην άλλη εταιρεία, απομένει το κόστος του κεφαλαίου, που προφανώς είναι μεγαλύτερο στους ιδιώτες, γιατί θέλουν να αποσβέσουν τα χρήματά τους σε πολύ μικρότερο χρόνο, σε δέκα χρόνια και όχι σε είκοσι πέντε, όπως είναι η πολιτική της Δημόσιας Επιχείρησης Ηλεκτρισμού. Άρα, θα προκύψει εξ αυτού αύξηση της τιμής του ρεύματος. 
Τέταρτον, με τη διάσπαση της ΔΕΗ χάνονται οικονομίες κλίμακος. Συνεπώς, αυξάνεται το κόστος λειτουργίας επενδύσεων, αλλά και δανεισμού. Υπάρχει ήδη αρνητική εμπειρία από τον διαχωρισμό της ΔΕΗ σε ΔΕΗ- Παραγωγή, στον ΑΔΜΗΕ και στον ΔΕΔΔΗΕ.
Πέμπτον, η εκποίηση των καλύτερων κοιτασμάτων από θερμιδική δύναμη μέσω της μικρής ΔΕΗ θα μειώσει δραστικά και την απόδοση και την παραγωγή των παλαιότερης κατασκευής λιγνιτικών μονάδων που απομένουν στη λεγόμενη μεγάλη ΔΕΗ, που θα γίνει συν τω χρόνω «μικρή». 
Έκτον, η μνημονιακή υποχρέωση για αναγκαστική δημιουργία ανταγωνιστών στη λιανική –μοντέλο ΝΟΜΕ- στους οποίους θα πρέπει να παραχωρείται, σε τιμή κάτω του πραγματικού κόστους, το 30% της λιγνιτικής και υδροηλεκτρικής παραγωγής είναι επιπλέον παράγοντας αύξησης των τιμών, διότι όσο θα συρρικνώνεται το μερίδιο λιγνιτικής παραγωγής που θα διατίθεται στα νοικοκυριά τόσο θα καλούνται οι οικιακοί καταναλωτές να χρυσοπληρώνουν την παραγωγή ηλεκτρικής ενέργειας από το ακριβό εισαγόμενο φυσικό αέριο.
Εδώ θέλω να ρωτήσω και να απαντήσει ο Υπουργός: Θα μετέχει η μικρή ΔΕΗ στα ΝΟΜΕ;
Έβδομον, εκποιώντας της λιγνιτικές μονάδες καθώς και τα υδροηλεκτρικά δίκτυα, θα δώσετε δικαίωμα στους ιδιώτες να αυξάνουν την οριακή τιμή του συστήματος, άρα και την τιμή του ηλεκτρισμού. Ο ιδιώτης που θα έχει τη μικρή ΔΕΗ θα αυξάνει την τιμή στη χοντρική, άρα και στη λιανική, βάζοντας στο μείγμα ενέργειας τα εργοστάσια φυσικού αερίου και θέτοντας εκτός λειτουργίας για συγκεκριμένα διαστήματα τα λιγνιτικά και υδροηλεκτρικά που παράγουν πιο φθηνή ενέργεια.
Μην επικαλείστε εδώ, βέβαια, ότι ο ιδιοκτήτης της μικρής ΔΕΗ έχει, βρε παιδί μου, ένα εργοστάσιο φυσικού αερίου, γιατί αυτοί που σας υπαγόρευσαν τη διάσπαση της ΔΕΗ είναι οι γνωστοί ιδιώτες παραγωγοί ρεύματος από φυσικό αέριο τους οποίους επιδοτείτε αδρά τα τελευταία δέκα χρόνια. Μάλιστα, σας ευχαρίστησαν για την ανταπόκριση που δείξατε στο πρόσφατο συνέδριο του ENERGY FORUM που έγινε, γιατί εντός ενός χρόνου ανταποκριθήκατε στα αιτήματά τους.
Όγδοον, η ιδιωτικοποίηση που έγινε στην Ελλάδα στα πετρελαιοειδή, στον άλλο τομέα της ενέργειας, απέδειξε ότι η ύπαρξη δύο ιδιωτικοποιημένων εταιρειών όχι μόνο δεν συνέβαλε στη μείωση των τιμών, αλλά αντίθετα οι τιμές αυξήθηκαν, παρότι ο κ. Λάτσης -και είναι γνωστό το σκάνδαλο- πήρε σχεδόν τζάμπα τα ΕΛΠΕ. Άρα, τελικά η διάσπαση της ΔΕΗ και η πλήρης ιδιωτικοποίηση θα αυξήσει πάρα πολύ την τιμή του ηλεκτρικού ρεύματος.
Μας λέτε ότι η αποκρατικοποίηση του ΟΤΕ δεν το επιβεβαιώνει αυτό. Προσέφερε μεγαλύτερο ανταγωνισμό. Σας απαντάμε ότι συγκρίνετε ανόμοια πράγματα, διότι παραλείπετε να αναφέρετε ότι η αιτία της μείωσης των τιμών ήταν η παγκόσμια τεχνολογική ωρίμανση που συντελέστηκε τα τελευταία χρόνια και η οποία υλοποιήθηκε επί δημόσιου ΟΤΕ. Αναλογικά, είναι ό,τι έγινε στη γεωργία, όταν πέρασε η γεωργία, από το βόδι και το άροτρο, στο τρακτέρ. Αυτή είναι η αιτία για τις πτώσεις των τιμών στις τηλεπικοινωνίες.
Οπότε, αν θέλετε να συγκρίνετε κάτι, συγκρίνετέ το με τις τιμές στην κινητή τηλεφωνία, πριν και αφότου μπήκε στην αγορά των κινητών ο κρατικός ΟΤΕ με την «COSMOTE». Η είσοδος της θυγατρικής μιας κρατικής εταιρείας ήταν που έριξε τις τιμές και βελτίωσε τις υπηρεσίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, στον ΟΤΕ δεν αυξήθηκαν οι θέσεις εργασίας. Αντιθέτως, μειώθηκαν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Να ολοκληρώσω, κύριε Πρόεδρε. Το θέμα είναι μεγάλο και δεν είναι δυνατόν να μη δίνεται η δυνατότητα στον εισηγητή να ολοκληρώσει.
Αυξήθηκαν, όμως, οι ενοικιαζόμενοι εργαζόμενοι του ΟΤΕ από τις θυγατρικές του ΟΤΕ και τον ιδιωτικοποιημένο ΟΤΕ, με αμοιβές που δεν ξεπερνούν τα 400 ευρώ το μήνα. Δεν μας λέτε σε ποια θέση είμαστε σήμερα στην Ευρώπη ως προς το κόστος των τηλεπικοινωνιών, αλλά και των παροχών ίντερνετ. Λέτε, επίσης, για την Ευρώπη και ιδιαίτερα στην Ιταλία, για την οποία επιδεικνύει ο κύριος Υπουργός μεγάλο έρωτα -δεν ξέρω γιατί και αν σχετίζεται με τίποτα ιστορίες με τον ΑΔΜΗΕ- ότι έχουμε μείωση της τιμής του ρεύματος τα τελευταία χρόνια.
Σας απαντάμε: Και εδώ λέτε ψέματα. Και το αποδεικνύουμε και το καταθέτουμε στα Πρακτικά, γιατί μάλλον ο εισηγητής της Νέας Δημοκρατίας δεν θέλει να διαβάσει.
(Στο σημείο αυτό ο Βουλευτής κ. Αθανάσιος Πετράκος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπάρχουν τρεις παράγοντες του ρεύματος: Το κόστος παραγωγής, οι φόροι και το κόστος των δικτύων. Επειδή το κόστος των δικτύων σε άλλες χώρες ήταν σταθερό, θα διαπιστώσετε –μπορούν να το δουν οι συνάδελφοι- ότι το κόστος παραγωγής έχει αυξηθεί σε όλη την Ευρώπη, ως αποτέλεσμα της περίφημης «απελευθέρωσης της αγοράς ενέργειας».
Κυρίες και κύριοι συνάδελφοι, ένα προϊόν, όπως είναι το ρεύμα, που είναι τόσο αναγκαίο για τη ζωή των ανθρώπων, αν γίνει αντικείμενο ανταγωνισμού κερδοσκοπικών συμφερόντων, σύμφωνα με τη διεθνή εμπειρία, παραδείγματος χάρη, της Βουλγαρίας, της Σλοβακίας και άλλων χωρών, θα επέλθει τεράστια αύξηση της τιμής του, με συνέπεια την επονομαζόμενη «ενεργειακή φτώχεια». Τέτοια είναι η περίπτωση της Μεγάλης Βρετανίας, όπου το ρεύμα είναι σχεδόν είδος πολυτελείας.
Οι οπαδοί του νεοφιλελευθερισμού, αυτοί που έφεραν τη χώρα σε αυτό το κατάντημα, υποστηρίζουν ότι με τον ελεύθερο ανταγωνισμό το ρεύμα θα γίνει φθηνότερο. Δεν έχουν, όπως είπα πριν, κανένα παράδειγμα να μας φέρουν από την Ευρώπη.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συντομεύετε.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Μας είπε ο κύριος Υπουργός στην επιτροπή για την «ENEL». Δεν μας είπε, όμως, ότι αυξήθηκαν οι τιμές του ρεύματος και εκεί.
Κύριε Υπουργέ, όταν μιλήσατε για την «ENEL», είπατε ότι αναπτύχθηκε και πήρε και άλλες εταιρείες. Εδώ δεν είστε για να υπερασπίζεστε τους μετόχους της ΔΕΗ. Είστε για να υπερασπίζεστε και οφείλετε να υπερασπίζεστε το δικαίωμα του ελληνικού λαού να έχει φθηνό ρεύμα. Δεν είδα σε κανένα σημείο του παραδείγματος της «ENEL», που κατέθεσα, πτώση τιμών. Αντίθετα, τα τέσσερα τελευταία χρόνια, δηλαδή 2008-2012, έχουμε μεγάλη αύξηση και τα τρία απ’ αυτά πολύ μεγάλη αύξηση και στην «ENEL».
Δεν είναι δυνατόν το ηλεκτρικό ρεύμα να είναι αντικείμενο πλουτισμού και ανταγωνισμού με κριτήρια αγοράς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πείτε μας πώς θα διασφαλίσετε ότι δεν θα γίνει και εδώ Βουλγαρία, όπου η αποικιοκρατικού τύπου ιδιωτικοποίηση οδήγησε στην ενεργειακή κατάτμηση της χώρας…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα να ολοκληρώσω την εισήγησή μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Θα ολοκληρώσω, κύριε Πρόεδρε. Τι να κάνουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, εδώ έχετε πάρει ήδη έξι λεπτά επιπλέον.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Εδώ πουλάτε τη χώρα και μας λέτε τώρα να σταματήσουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε και δευτερολογία. Είναι και εγγεγραμμένοι τόσοι συνάδελφοι.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Εδώ πουλάτε τη χώρα!</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Να την αγοράσετε εσείς!
(Θόρυβος-Διαμαρτυρίες από την πτέρυγα του ΣΥΡΙΖΑ)</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Δεν μας λέτε, λοιπόν, πώς δεν θα γίνουν τα ίδια που έγιναν στη Βουλγαρία με τις τρεις γεωγραφικές ζώνες, γιατί αυτό που κάνετε και εδώ, που δημιουργείτε δηλαδή ειδική οικονομική ζώνη στη Βόρεια Ελλάδα, είναι παρόμοιο παράδειγμα. Η μόνη διαφορά είναι ότι εδώ έχουμε δύο ζώνες και εκεί είχαμε τρεις. Αυτή είναι η διαφορά σας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όμως, σας είπε ο κ. Μυτιληναίος προχθές ότι πρέπει να κάνετε τρεις ζώνες. Αν ήσασταν εδώ και του χρόνου –δεν θα είστε εδώ- θα φέρνατε κι άλλο τέτοιο νομοσχέδιο να φτιάξετε τρεις ζώνες.
Μας λέτε ότι το ξεπούλημα της ΔΕΗ είναι επένδυση και ότι επιπλέον γίνεται για να μειωθεί ο δανεισμός της ΔΕΗ. Σας απαντάμε ότι κι αυτό είναι ψέμα. Ανάπτυξη δεν είναι η αλλαγή του ιδιοκτησιακού καθεστώτος, το να αγοράζει δηλαδή κάποιος επιχείρηση. Αυτό λέγεται «αντικατάσταση κεφαλαίου». Αντίθετα, ενώ τα κέρδη τα έπαιρνε το κράτος και τα χρησιμοποιούσε –έστω θεωρητικά- για την ανάπτυξη της χώρας μέσω των δημόσιων επενδύσεων, τώρα τα παίρνει ο μεγαλοεπενδυτής. Τώρα τα παίρνει ο μεγαλοεπενδυτής!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, σας παρακαλώ να ολοκληρώσετε. Έχετε και τη δευτερολογία σας, όπου μπορείτε να συμπληρώσετε.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, με εμποδίζετε να ολοκληρώσω την εισήγησή μου.
(Θόρυβος-Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, τι εννοείτε ότι σας εμποδίζω, κύριε συνάδελφε; Σας παρακαλώ πολύ.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Η εισήγηση είναι για δεκαπέντε λεπτά.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Η ΔΕΗ μέχρι τώρα συνέβαλε στην ανάπτυξη της χώρας με επενδύσεις παγίων που έκαναν απόσβεση είκοσι πέντε χρόνια και έτσι βοήθησε να αναπτυχθεί η Ελλάδα. Επένδυσε, μάλιστα και τα τελευταία τέσσερα χρόνια 4 δισεκατομμύρια ευρώ. Αυτά είναι επενδύσεις. Μας είπε ο κύριος Υπουργός ότι δεν θα πάνε στο ΤΑΙΠΕΔ, αλλά στη ΔΕΗ, για να κάνει τη νέα της επένδυση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αλήθεια, ποιος οικονομικός εγκέφαλος είναι αυτός που πουλά 2.768 MW, για να φτιάξει μία επένδυση 660 MW;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτέλους, κύριε συνάδελφε, σεβαστείτε τους συναδέλφους σας. Σας παρακαλώ. Είναι εγγεγραμμένοι τόσοι πολλοί και πρέπει να τελειώσουν οι ομιλίες απόψε. Πώς θα τελειώσουν, αν ο καθένας παίρνει διπλάσιο χρόνο;</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Να τελειώσουμε μεθαύριο αυτό το θέμα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι εισηγητής, κύριε Πρόεδρε.
(Θόρυβος-Διαμαρτυρίες από την πτέρυγα της Νέας Δημοκρατίας)</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δικαιούται δεκαπέντε λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο καθένας δικαιούται μετά απ’ αυτό να πάρει διπλάσιο χρόνο. Μη με αναγκάσετε να κλείσω το μικρόφωνο. Σας παρακαλώ πάρα πολύ.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Θα προχωρήσω. Θα αφήσω ορισμένα θέματα για τη δευτερολογία μου και θα ολοκληρώσω.
Ο κ. Μανιάτης προσπάθησε να απαντήσει ότι η δημιουργία της νέας εταιρείας και η πώλησή της δεν αποτελεί ξεπούλημα. Εμείς λέμε ότι αποτελεί ξεπούλημα, πρώτον γιατί με το συγκεκριμένο νομοσχέδιο χαρίζει η Κυβέρνηση στους ιδιώτες δημόσια περιουσία ανυπολόγιστης αξίας, χωρίς να έχει κανένα δικαίωμα, ξεπουλώντας τον εθνικό πλούτο…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πολύ, κύριε Πετράκο. Μη με αναγκάσετε να κλείσω το μικρόφωνο. Έχετε και τη δευτερολογία σας.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ολοκληρώνω, κύριε Πρόεδρε.
Ξεπουλά τον εθνικό πλούτο και τη δημόσια περιουσία, χωρίς μάλιστα να έχει την έγκριση του ελληνικού λαού, αλλά και χωρίς την έγκριση αυτών που σας ψήφισαν, γιατί στα προεκλογικά σας προγράμματα δεν είχατε κάτι τέτοιο.
Δεύτερον, ισχυρίζεστε ότι δεν είναι ξεπούλημα, γιατί θα την πουλήσετε στη λογιστική αξία …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πετράκο, σας παρακαλώ. Αν δεν τελειώσετε σε ένα λεπτό, θα σας αφαιρέσω τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Θα ολοκληρώσω σε ένα λεπτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, κύριε Πρόεδρε! Εντάξει!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα τον δείρετε κιόλας!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάντε λίγη υπομονή, κύριε Πρόεδρε. Επιχειρήματα καταθέτει.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Σας ενοχλούν αυτά που λέμε, γιατί και με τη δική σας λογική –με την οποία δεν συμφωνούμε- είναι ξεπούλημα, γιατί μας λέτε ότι προσδιορίζετε τη λογιστική αξία. Από πότε μάθατε ότι μία εταιρεία, όταν πωλείται, πωλείται με τη λογιστική της αξία και όχι με την αξία αντικατάστασης κεφαλαίου; Μιλάμε για τη δική σας λογική. Εμείς δεν συμφωνούμε σε κάτι τέτοιο. Όσα χρήματα και να είχαμε, για μας η ΔΕΗ πρέπει να είναι ενιαία και 100% δημόσια. Για μας δεν πωλείται.
Όμως, επειδή μας λέτε ότι δεν είναι ξεπούλημα, σας απαντούμε ότι και με τη δική σας λογική είναι ξεπούλημα. Η σωστή μέθοδος προσδιορισμού είναι η αξία αντικατάστασης.
(Θόρυβος-Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, έχετε ολοκληρώσει. Θα τα πείτε στη δευτερολογία σας.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ενοχλούνται, κύριε Πρόεδρε.
Σας λέω, λοιπόν –και κλείνω, αφού επιμένετε- αυτό που είπα και στην αρχή. Ό,τι και να κάνετε, δεν πρόκειται να υλοποιήσετε τα καταστροφικά σας σχέδια, γιατί δεσμευόμαστε ότι ένα από τα πρώτα μέτρα της Κυβέρνησης του ΣΥΡΙΖΑ θα είναι η επαναφορά της ΔΕΗ…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το είπατε αυτό.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: …υπό δημόσια ιδιοκτησία ως ενιαία επιχείρηση του ελληνικού λαού.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, θα ήθελα τον λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, είναι εγγεγραμμένοι περίπου σαράντα Βουλευτές για να μιλήσουν.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, θα ήθελα τον λόγο επί προσωπικού…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Σκρέκα, ένα λεπτό θα σας δώσω τον λόγο.
Είναι εγγεγραμμένοι περίπου σαράντα Βουλευτές να μιλήσουν. Εάν ο καθένας αυθαίρετα παίρνει το διπλάσιο χρόνο από αυτόν που προβλέπεται από τον Κανονισμό, με συγχωρείτε πάρα πολύ, αλλά αυτό δεν είναι συμπεριφορά σύμφωνη με αυτή που πρέπει να έχουμε εδώ μέσα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα μας κλείνετε το μικρόφωνο. Μην ανησυχείτε, έχετε τη λύση εσείς!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχει κανείς υποχρέωση να ανέχεται τον άλλο, ο οποίος θέλει να πλατειάζει. Πώς να το κάνουμε; 
Έχει ζητήσει προηγουμένως, πριν από όλους, τον λόγο η κυρία Χρυσοβελώνη ως Κοινοβουλευτικός Εκπρόσωπος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, εγώ πότε θα πάρω τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μετά θα σας δώσω τον λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, ζητώ τον λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω τον λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα αναγνωρίζετε το προσωπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Χρυσοβελώνη, για ποιο θέμα ζητήσατε τον λόγο;</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δύο πράγματα έχω να παρατηρήσω, κύριε Πρόεδρε. 
Πρώτον, θεωρώ ότι μη νομίμως εισάγεται το συγκεκριμένο νομοσχέδιο στο Τμήμα και οφείλετε να το αποσύρετε. Επίσης, για τον πρόσθετον λόγο ότι παρατηρώ πως στη θέση του συνυπογράφοντος Υπουργού Οικονομικών εξακολουθεί αυτή τη στιγμή να υπάρχει η υπογραφή του κ. Στουρνάρα και όχι του κ. Χαρδούβελη. 
Δεύτερον, να αιτηθούμε κι εμείς από την πλευρά των Ανεξάρτητων Ελλήνων, οι όποιες βελτιώσεις, οι όποιες προσθήκες, οι όποιες παρατηρήσεις να γίνουν από την πλευρά των κυρίων Υπουργών εγκαίρως, για να μην παρατηρηθεί η τραγελαφική και η κατάπτυστη κατάσταση που παρατηρήθηκε το πρωί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Όσον αφορά τα της διαδικασίας, θα πρέπει να ξέρετε ότι θα πρέπει να γίνει εγγράφως η οποία πρόταση, υπογεγραμμένη από δύο συναδέλφους. 
Σχετικά με το δεύτερο, θα δούμε τι θα πει ο κύριος Υπουργός.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Σκρέκα, εξηγήστε μας γιατί ζητάτε τον λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Θα σας το εξηγήσω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί θέλετε τον λόγο;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Επειδή ο προηγούμενος εισηγητής κακόπιστα αμφισβήτησε τα δεδομένα, τα οποία κατέθεσα στην εισήγησή μου, θέλω να αναφερθώ επί του θέματος. Σας παρακαλώ πολύ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι προσωπικό αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένα λεπτό. Ακούστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πολύ αντικειμενικός είστε!</Speech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Βέβαια και είναι προσωπικό. Αναφέρθηκε στη δική μου εισήγηση. 
Κύριε Πρόεδρε, δώστε μου ένα λεπτό, σας παρακαλώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ. Δεν βλέπω να…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ανέφερε ότι είναι ψευδή τα στοιχεία. Παρακαλώ πολύ, για να απαντήσω, δώστε μου ένα λεπτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ανοίγετε το μικρόφωνο, έτσι; Πολύ αμερόληπτος είστε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, ακούστε. Αυτό είναι αντιπαράθεση…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, παρακαλώ ένα λεπτό, για να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν θα απαντήσετε. Εάν είναι προσωπικό, θα μου αναπτύξετε…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Είναι προσωπικό και παρακαλώ πολύ να μου δώσετε ένα λεπτό για να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Σκρέκα, το ότι υπάρχει μία αντιπαράθεση εδώ πέρα μέσα…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Σας παρακαλώ. Θα είχα ολοκληρώσει, σας λέω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε με. Δημιουργείται ένα κακό προηγούμενο…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, σας παρακαλώ πολύ. Ένα λεπτό δώστε μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μισό λεπτό. Να δω το προσωπικό ποιο είναι.</ChairmanSpeech>
<Speech><Parlmember>ΖΩΝ ΚΩΝΣΤΑΝΤΟΠΟΥΛΟΥ</Parlmember>: Με ανοιχτό μικρόφωνο πάντως, έτσι;</Speech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Δεν μπορώ να απαντήσω απέναντι σε μία κακόπιστη κατηγορία του προηγούμενη ομιλητή για τα στοιχεία τα οποία έθεσα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να δούμε ποιο είναι το προσωπικό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Συγγνώμη;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το προσωπικό ποιο είναι;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Λοιπόν, ακούστε, ποιο είναι το προσωπικό: Όταν σε κατηγορεί κάποιος ότι ψεύδεσαι, δεν είναι προσωπικό;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Με ανοιχτό μικρόφωνο πάντως, κύριε Μαρκογιαννάκη!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι δεν είναι προσωπικό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Τι είναι δηλαδή; Τι πρέπει να κάνει δηλαδή κάποιος;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν αλλοιώνει το περιεχόμενο…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ακούστε, κύριε Πρόεδρε, ένα λεπτό σας παρακαλώ πολύ.  Ένα λεπτό. Τα στοιχεία τα οποία ανέφερα, κύριε Πρόεδρε, και τα οποία αναφέρθηκαν και στην εισήγησή μου στην επιτροπή, αλλά δυστυχώς δεν έκανε τον κόπο ο κύριος συνάδελφος να ανατρέξει στην ιστοσελίδα της EUROSTAT, της Στατιστικής Υπηρεσίας της Ευρωπαϊκής Ένωσης, για να διαπιστώσει ότι τα στοιχεία τα οποία είναι σωστά…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώσαμε. Δεν υπάρχει προσωπικό. Δεν υπάρχει κανένα προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ωραία διεύθυνση της διαδικασίας!</Speech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: …και αληθέστατα. Συγκεκριμένα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν υπάρχει κανένα προσωπικό!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, «κύριε Πρόεδρε».
Κύριε συνάδελφε, δεν υπάρχει προσωπικό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Σας παρακαλώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, δεν υπάρχει. Πώς να το κάνουμε; Τέλος. 
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Σας παρακαλώ πολύ. Θα ολοκληρώσω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Αφήνετε κατηγορίες…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν υπάρχει προσωπικό!</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Αφήνετε να πλανώνται στην Αίθουσα κατηγορίες ανυπόστατες, κακόπιστες και συκοφαντικές!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κύριε Πρόεδρε, σας παρακαλώ πολύ, τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Συγγνώμη, κύριε Πρόεδρε, να πω κάτι; Σε περιπτώσεις Βουλευτών της Αντιπολίτευσης, με ευχέρεια δίνετε τον λόγο. Όταν πρόκειται κάποιος Βουλευτής της Συμπολίτευσης να υποστηρίξει τα λεγόμενά του, δεν έχει ποτέ το χρόνο. Τι συμπεριφορά είναι αυτή;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, σας παρακαλώ πάρα πολύ! Είστε καινούργιος συνάδελφος και θα πρέπει να ακούτε τους παλαιότερους. Δεν υπάρχει προσωπικό. Το καταλαβαίνετε;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>:  Τι να καταλάβω, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Σας παρακαλώ, κύριε Πρόεδρε. Για τους άλλους πάντα είμαστε σωστοί. Για τους δικούς μας ποτέ…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, σας παρακαλώ πάρα πολύ. Δεν μπορείτε να καταλάβετε ότι προσωπικό υπάρχει, πρώτον όταν έχουμε υβριστική συμπεριφορά…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Λέει ο άλλος ότι είμαστε ψεύτες και δεν θα πάρουμε τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!
Προσωπικό υπάρχει σε δύο περιπτώσεις: Όταν έχουμε υβριστική συμπεριφορά από συνάδελφο σε συνάδελφο και δεύτερον όταν αλλοιώνεται το περιεχόμενο των όσων ελέχθησαν. Η αντιπαράθεση επιχειρημάτων ή η κριτική ότι δεν είναι αλήθεια αυτά που λέμε, δεν είναι προσωπικό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Αλλοιώθηκε, κύριε Πρόεδρε. Αλλοιώθηκε το περιεχόμενο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, σας παρακαλώ.
Κύριοι συνάδελφοι, θα παρακαλέσω να βοηθήσουμε όλοι, ώστε να έχουμε μία ομαλή διεξαγωγή της συζήτησης.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, κυρίες και κύριοι συνάδελφοι, Τετάρτη, Πέμπτη και Παρασκευή είχαμε συζήτηση στην επιτροπή κατ’ αρχήν, στη συνέχεια με τους φορείς και στη συνέχεια την κατ’ άρθρον συζήτηση. Από το ξεκίνημα της συζήτησης δεσμεύτηκα ότι με απόλυτο σεβασμό στην κοινοβουλευτική δεοντολογία θα ακούσουμε τις εισηγήσεις όλων των εισηγητών, θα ακούσουμε τις προτάσεις όλων των φορέων και όσες από αυτές τις προτάσεις μπορούν να γίνουν αποδεκτές, πράγματι θα γίνουν αποδεκτές. 
Μάλιστα, τη δεύτερη ημέρα, κατά την ακρόαση των φορέων, διένειμα στους συναδέλφους - μέλη της Επιτροπής Παραγωγής και Εμπορίου ένα προσχέδιο των ρυθμίσεων που μπορούσαν να προκύψουν και θα μπορούσαν να γίνουν αποδεκτές από το Υπουργείο με βάση τις εισηγήσεις μόνο των εισηγητών των κομμάτων. Στη συνέχεια, ακούγοντας και τους φορείς, αλλά και την κατ’ άρθρον συζήτηση, αυτός ο προβληματισμός εμπλουτίστηκε και στη συνέχεια αυτά πήραν συγκεκριμένη νομοτεχνική μορφή. 
Εγώ, λοιπόν, σήμερα, για διευκόλυνση των συναδέλφων, επειδή το ζήτησαν, θα καταθέσω μία ομάδα τριών ρυθμίσεων, οι οποίες -το τονίζω από την αρχή- δεν έχουν τη νομότυπη μορφή, δεν έχουν τις υπογραφές των Υπουργών για έναν πάρα πολύ απλό, πρακτικό λόγο. Ο Υπουργός Οικονομικών, ο κ. Χαρδούβελης, επιστρέφει τώρα από το Eurogroup και ο συναρμόδιος Υπουργός Εσωτερικών, ο κ. Ντινόπουλος, θα επιστρέψει σε περίπου δύο ώρες από την Ιταλία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Εδώ ήταν ο κ. Ντινόπουλος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μακρή!
(Θόρυβος στην Αίθουσα)</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Εδώ ήταν ο κ. Ντινόπουλος!</Speech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Τα κείμενα, πάντως, για τη διευκόλυνση των συναδέλφων, είναι αυτά τα οποία θα καταθέσω τώρα και τα οποία παρακαλώ να μοιραστούν στους συναδέλφους. Τα καταθέτω για τα Πρακτικά.
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τα προαναφερθέντα έγγραφα τα οποία έχουν ως εξής:
(Να φωτογραφηθούν οι σελ. 98-105)</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Στο Περιστέρι ήταν.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Είναι στην Ιταλία.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Ψεύδεστε! Το ξέρω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μακρή!</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Σας παρακαλώ πολύ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Μακρή, δε μου λέτε, σας παρακαλώ, πού βρίσκεστε; Πώς διακόπτετε τον Υπουργό και τον βρίζετε;
Παρακαλώ να φωτοτυπηθούν και να διανεμηθούν στους συναδέλφους.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν μπορεί να λέει ό,τι θέλει. Δεν ξέρω εγώ και ξέρεις εσύ;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Σαλτούρος, ειδικός αγορητής του Πανελλήνιου Σοσιαλιστικού Κινήματος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, ο κ. Χαρδούβελης δεν θα υπογράψει;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έδωσα τον λόγο στον κ. Σαλτούρο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ούτε ο κύριος Υπουργός έχει υπογράψει αυτές τις διορθώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχω δώσει τον λόγο στον κ. Σαλτούρο. 
Κύριε Σαλτούρο, έχετε τον λόγο για δεκαπέντε λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, όπως είπα και ενώπιον της Διαρκούς Επιτροπής Παραγωγής και Εμπορίου, το σχέδιο νόμου με τίτλο: «Δημιουργία νέας καθετοποιημένης εταιρείας ηλεκτρικής ενέργειας» σηματοδοτεί την αρχή μίας σημαντικής τομής, όχι μόνο στο χώρο της παραγωγής και διάθεσης ηλεκτρικής ενέργειας, αλλά σε ολόκληρη την ελληνική κοινωνία. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, επειδή έχει ανέβει στο Βήμα ο ειδικός αγορητής του ΠΑΣΟΚ να σταματήσουν οι κουβέντες για να τον ακούμε. Σεβασμός στον ομιλητή! Ο σεβασμός προς τον ομιλητή είναι σεβασμός προς τον ίδιο τον εαυτό μας. Παρακαλώ!
Ορίστε, κύριε Σαλτούρο, συνεχίστε.</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Και αυτό, λοιπόν, όχι μόνο γιατί την αφορά εν δυνάμει στο σύνολό της, αλλά κυρίως γιατί συνοδεύεται από την ελπίδα διαμόρφωσης ενός νέου, αποδοτικότερου, αποτελεσματικότερου και πιο ωφέλιμου για τους πολλούς μοντέλο ανάπτυξης.
Κυρίες και κύριοι συνάδελφοι, μη μας πει κανείς ότι ακούει για πρώτη φορά την έννοια της αποκρατικοποίησης. Οι δυνατότερες οικονομίες του κόσμου την έχουν χρησιμοποιήσει. Και η χώρα μας επίσης. Πολύ χαρακτηριστικό είναι το παράδειγμα του ΟΤΕ. Και τότε ακουγόταν ακριβώς ο ίδιος αντιπολιτευτικός λόγος περί ιδιαίτερου και ευαίσθητου τομέα της ελληνικής οικονομίας και κοινωνίας, περί ανάγκης προστασίας της εθνικής ασφάλειας, περί υποτιθέμενης αύξησης των τιμών στις υπηρεσίες και άλλα παρόμοια. 
Πόσο παρωχημένα μοιάζουν σήμερα αυτά τα επιχειρήματα; Πόσο εύκολα, από την άλλη μεριά, χρησιμοποιούμε όλοι τις προσφορές και αντιπροσφορές των ανταγωνιζόμενων εταιρειών για να μιλάμε, να γράφουμε και να σερφάρουμε φθηνότερα; 
Τώρα, βέβαια, ορισμένοι έχουν ανακαλύψει ότι η αγορά των τηλεπικοινωνιών δεν έχει καμμία σχέση με αυτή της  ενέργειας, ότι δεν μπορούν να γίνουν συγκρίσεις κ.ο.κ.. Και γιατί να τους πιστέψουμε; Ποιο είναι το προηγούμενο που επικαλούνται; Γιατί να μη δούμε το προηγούμενο; Γιατί να μην πειστούμε ακόμη και από το διεθνές προηγούμενο όσον αφορά αυτήν καθεαυτή την αγορά της ενέργειας; Στο κάτω-κάτω τι προσέφερε η Αντιπολίτευση μέχρι σήμερα στο διάλογο αυτό, ώστε να μας πείσει, πέρα από τις γνωστές κραυγές, τις εμπρηστικές δηλώσεις, τις αήθεις συχνά κατηγορίες;
Δεν θέλω να επικεντρώσω, κυρίες και κύριοι συνάδελφοι, σε αντιπολιτευτικές κραυγές. Δεν θέλω να υποβαθμίσω τη συζήτηση. Δεν θέλω να δώσω τροφή στη λογική της πόλωσης και του διχασμού. Είναι μία λογική, την οποία η ελληνική κοινωνία έχει αποδοκιμάσει επανειλημμένα. 
Το γιατί κάποιοι εξακολουθούν να την υιοθετούν, δεν αφορά τον ελληνικό λαό. Αφορά μόνο τους ίδιους και τους ευκαιριακούς συμμάχους τους. Ωστόσο, δεν μπορώ να μην αναφέρω ότι για μια ακόμη φορά γινόμαστε μάρτυρες ενός πλειοδοτικού διαγωνισμού μισαλλοδοξίας, απειλών και ιαβερισμού. 
Εγώ, κυρίες και κύριοι, τιμώ όλους τους συναδέλφους. Τους τιμώ για τον απλό και πανίσχυρο λόγο ότι αποτελούν εκπροσώπους του ελληνικού λαού. Τον δε ελληνικό λαό δεν τον τιμώ και τον σέβομαι απλά. Τον υπηρετώ στο σύνολό του ανεξαιρέτως, ανεξάρτητα από το τι ψηφίζει. Εσείς άραγε τι κάνετε;
Η αξιότιμη ειδική αγορήτρια των Ανεξάρτητων Ελλήνων ενώπιον της επιτροπής αποκάλυψε «τον ηθικό, πολιτικό και ανθρωπιστικό ξεπεσμό μας». Επί λέξει. 
Ο ειδικός αγορητής της Χρυσής Αυγής δήλωσε, επίσης, επί λέξει: «Όπως και να ‘χει, όποιοι ψηφίσουν αυτό το νομοσχέδιο θα πρέπει να λογοδοτήσουν.»
Ο έμπειρος συνάδελφος του ΣΥΡΙΖΑ, κ. Λαφαζάνης, ως ο ανά πάσα στιγμή αυθεντικός εκφραστής της λαϊκής βούλησης και μελλοντικός τιμωρός της αντίθετης με αυτόν πολιτικής άποψης, δήλωσε, επίσης, επί λέξει: «Είστε μια Κυβέρνηση μειοψηφίας. Μην επιμένετε σε ένα έγκλημα, το οποίο δεν θα μείνει ατιμώρητο. Τα εγκλήματα πολιτικού χαρακτήρα, που επιχειρείτε με τις οποιεσδήποτε πολιτικές διαστάσεις τους, θα τιμωρηθούν.»
Και ερωτώ ευθέως: Οι υπόλοιποι συνάδελφοι της αντιπολίτευσης τους επικροτείτε; Επικροτείτε αυτόν τον εκφασισμό του κοινοβουλευτισμού και γενικότερα του πολιτικού διαλόγου; Επικροτείτε τις ύβρεις και τις απειλές κατά των εκπροσώπων του ελληνικού λαού στον ύψιστο δημοκρατικό θεσμό της χώρας; Επικροτείτε αυτήν την επαναλαμβανόμενη πρωτοφανή κοινοβουλευτική εκτροπή; 
Ορισμένοι φθάνουν στο σημείο να καλούν εμάς τους Βουλευτές, έναν προς έναν, να κάνουμε πίσω, να υποκύψουμε στη ρητορική της ρωμαϊκής αρένας, να βρεθούμε ξαφνικά στην Αντιπολίτευση. Από πού άραγε αντλείτε αυτό το δικαίωμα; Από πού αντλείτε το δικαίωμα να ζητάτε τη νόθευση της βούλησης του ελληνικού λαού;  
Ο μόνος αρμόδιος να μας στείλει στην Αντιπολίτευση είναι ο ελληνικός λαός. Αυτός ο λαός που δεν σας έδωσε την εξουσία…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν σας έστειλε στην Κυβέρνηση!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, μη διακόπτετε παρακαλώ! 
Κύριε συνάδελφε, συνεχίστε και μην απαντάτε!</ChairmanSpeech>
<Speech><Parlmember>ΔΗΜΗΤΡΙΟΣ ΣΑΛΤΟΥΡΟΣ</Parlmember>: Αυτός ο λαός δεν σας έδωσε την εξουσία, παρά τους λαγούς με πετραχήλια που του τάξατε!
Κυρίες και κύριοι συνάδελφοι, η μικρή ΔΕΗ δεν είναι ούτε καπρίτσιο ούτε εμμονή ούτε έγκλημα ούτε εχθρική κίνηση απέναντι σε οποιονδήποτε. Η μικρή ΔΕΗ είναι αποτέλεσμα συγκεκριμένης πολιτικής χάραξης. Είναι αποτέλεσμα μιας οικονομικής προσέγγισης, που έχει σκοπό την ανάπτυξη και το κοινωνικό όφελος. Αποτελεί την αναγκαία, όπως αποδεικνύεται, ώθηση, ώστε να λειτουργήσει στη χώρα ένα ανταγωνιστικό περιβάλλον στην αγορά ενέργειας, ένα περιβάλλον που δεν λειτουργεί, λόγω ακριβώς της μονοπωλιακής και βαρέως δεσπόζουσας θέσης της ΔΕΗ. Είναι μια επιλογή που έχει ως στόχο την κάθετη αύξηση της ανάπτυξης ενός τεράστιου κλάδου και της προσέλκυσης σοβαρών επενδύσεων, ανάπτυξη που θα δημιουργήσει πλούτο, θέσεις εργασίας και κρατικά έσοδα. Ανάπτυξη που βάσιμα πιστεύουμε ότι θα οδηγήσει –μεσοπρόθεσμα, μάλιστα- σε πτώση των τιμών του ηλεκτρικού ρεύματος.
Όπως είναι φυσικό, κάθε τομή, κάθε μεγάλη αλλαγή δημιουργεί και αντιδράσεις και κυρίως όταν συγκρούεται με νοοτροπίες παγιωμένες, εδώ και πολλές δεκαετίες. Η σημερινή κατάσταση, όμως, απαιτεί αποφασιστικά βήματα.
Φαντάζομαι ότι σε όλους είναι ξεκάθαρο το οικονομικό σύστημα της χώρας. Ανεξάρτητα από τα οράματα του καθενός από εμάς, δεν μπορούμε να υποκρινόμαστε. Αυτό είναι το σύστημα. Πολλοί από εμάς θέλουμε να το αλλάξουμε, να το μετασχηματίσουμε ίσως, σίγουρα να το βελτιώσουμε. Κανείς όμως –και είμαι σίγουρος όταν λέω «κανείς»- δεν θέλει να το καταστρέψει, πολύ περισσότερο όταν η καταστροφή αυτή θα γίνει μόνο εντός της Ελλάδος. Είμαι σίγουρος ότι ούτε το Κομμουνιστικό Κόμμα επιθυμεί κάτι τέτοιο. Κάτι τέτοιο θα έφερνε την υπόθεση της επανάστασης πολύ πίσω. Έτσι πιστεύω εγώ τουλάχιστον. Αυτό, όμως, που θα έφερνε σίγουρα μπροστά μας θα ήταν η καταστροφή της οικονομίας μας και η καταστροφή της χώρας. 
Είναι λοιπόν, σαφές ότι το σύστημα σήμερα για να αντέξει, και μαζί του να αντέξει και το βιοτικό επίπεδο του λαού μας, χρειάζεται τις αποκρατικοποιήσεις, τις υπολογισμένες και σωστές αποκρατικοποιήσεις, όπως τη δεκαετία του ’80 χρειαζόταν περισσότερο κράτος πανευρωπαϊκά και το ΠΑΣΟΚ τότε έφερε το περισσότερο κράτος στην Ελλάδα.  Αυτό απαιτούσαν οι συνθήκες. 
Σήμερα, ευτυχώς ή δυστυχώς, οι απαιτήσεις είναι διαφορετικές. Αυτό το ξέρετε πολύ καλά, συνάδελφοι του ΣΥΡΙΖΑ, τουλάχιστον το ξέρετε οι οικονομολόγοι του ΣΥΡΙΖΑ. Και θα κάνατε και εσείς το ίδιο: Θα ψάχνατε τότε δρόμους για να παντρέψετε τη ρητορική σας με τις πράξεις σας. Γι’ αυτό και είμαι σίγουρος ότι προτιμάτε να είστε στην Αντιπολίτευση. Γι’ αυτό άλλωστε και ο λαός επέλεξε να είστε Αντιπολίτευση κι όχι κυβέρνηση. Γιατί ο λαός αντιλαμβάνεται την ιστορική συγκυρία και τις ιστορικές αναγκαιότητες. 
Αυτοί, βέβαια, που δεν τις αντιλαμβάνονται ή δεν θέλουν ή δεν νοιάζονται να τις αντιληφθούν, είναι ορισμένοι εργαζόμενοι της ΔΕΗ και σίγουρα κάποιοι συνδικαλιστές της. Δεν τους κακίζω γι’ αυτό. Είναι αναμενόμενο, φυσιολογικό και εύκολο να προτάσσουν το βραχυπρόθεσμο υποτιθέμενο συμφέρον τους, ως μία προνομιούχος τάξη εργαζομένων, παρά το μακροπρόθεσμο συμφέρον των ιδίων, των παιδιών τους και των εγγονών τους. Ωστόσο είναι λάθος και είναι λάθος, όχι μόνο προς τους υπόλοιπους συμπατριώτες τους, τους υπόλοιπους συμπολίτες τους, αλλά και απέναντι στους ίδιους τους εαυτούς τους. Σε κάθε περίπτωση βέβαια, το νομοσχέδιο λαμβάνει ειδική μέριμνα και ως προς αυτούς. Γιατί όντως, πρέπει να προστατευτεί και το άμεσο συμφέρον τους. Αυτό είναι το σωστό και αυτό θα γίνει. 
Κάποιοι βέβαια, είναι πιθανόν να χάσουν ορισμένα προνόμια, τα οποία δεν θα τα ξαναβρούν. Είναι καιρός να γίνει και αυτό. Γιατί αν πραγματικά πιστεύουν ότι η ΔΕΗ είναι περιουσία του ελληνικού λαού, τότε θα πρέπει να είναι οι πρώτοι, οι οποίοι δεν θα θέλουν να ζουν εις βάρος του ελληνικού λαού και να καρπώνονται οφέλη από τη ΔΕΗ, μόνο για τον εαυτό τους. Έτσι μόνο θα αποδείκνυαν τις αγνές προθέσεις τους. Αλλιώς, γίνεται σαφές ότι θεωρούν τη ΔΕΗ τσιφλίκι τους. Ότι επειδή, δηλαδή, κάποιος από το επί πολλά χρόνια πολιτικό κατεστημένο τους διόρισε στη ΔΕΗ, απέκτησαν και το δικαίωμα να έχουν απαιτήσεις ιδιοκτησιακής φύσης, έγιναν οι ίδιοι το κατεστημένο της ΔΕΗ. Αυτή η νοοτροπία πρέπει να σπάσει και θα σπάσει.
Και ναι, είναι αλήθεια, ότι επί πολλά χρόνια αυτό το κατεστημένο προέρχονταν από το ΠΑΣΟΚ και τη Νέα Δημοκρατία. Η πλειοψηφία του, όμως, σήμερα εκφράζεται μέσα από την Αντιπολίτευση και δη το ΣΥΡΙΖΑ.
Όμως -και το δηλώνω ξεκάθαρα- εγώ προσωπικά ο Βουλευτής Ξάνθης και μαζί μου μια γενιά νέων σκεπτόμενων και κοπιαζόντων ανθρώπων ούτε ανήκα ούτε υπηρέτησα ούτε έλαβα ποτέ το παραμικρό από αυτό το κατεστημένο. Σταματήστε, λοιπόν, τις κραυγές. Σταματήστε τη σπίλωση. Φέρτε σε αντιπαράθεση επιχειρημάτων την πολιτική σας πρόταση. Είμαι σίγουρος ότι θα έχει σαν στόχο το καλό της ελληνικής κοινωνίας. 
Και ένα ακόμη «διαφωνώ» θα είναι, γιατί τη θεωρώ λανθασμένη, όχι γιατί τη θεωρώ κακόβουλη και θα υιοθετήσω κάθε στοιχείο της το οποίο θα πιστεύω ότι είναι επωφελές για τη χώρα. Έτσι αντιλαμβάνομαι την πολιτική και έτσι θέλω να υπηρετώ τον τόπο μου. Το αν θα κάθομαι στα έδρανα της Πλειοψηφίας, της Αντιπολίτευσης ή στο σπίτι μου θα το αποφασίσει σύμφωνα με το Σύνταγμα και τους νόμους της συντεταγμένης πολιτείας μας ο ελληνικός λαός και κανένας άλλος.
Αυτή είναι η πολιτική που μπορεί να έχει και έχει απτά αποτελέσματα, με συγκεκριμένο όφελος για την κοινωνία. Με έναν τέτοιο διάλογο, έχουμε ήδη επιτύχει πολύ συγκεκριμένες και ουσιαστικές βελτιώσεις στο νομοσχέδιο. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ)
Θα αναφερθώ αναλυτικά και στην κατ’ άρθρο συζήτηση και πολύ συνοπτικά σήμερα.  Είναι άλλο πράγμα, όμως, η βελτίωση, είναι άλλο πράγμα η ανάδειξη λαθών και αδυναμιών, είναι άλλο πράγμα η προσπάθεια κατοχύρωσης δίκαιων κεκτημένων και εντελώς διαφορετική η στείρα ή και ζημιογόνα για το κοινωνικό σύνολο εμμονή σε αναποτελεσματικές δομές. 
Ας πούμε, λοιπόν, ορισμένα πράγματα ξεκάθαρα.  Η ανάπτυξη υγιούς ανταγωνισμού στην αγορά ηλεκτρικής ενέργειας, είναι βέβαιο ότι θα είναι προς όφελος των καταναλωτών. Το παράδειγμα των τηλεπικοινωνιών και του ΟΤΕ είναι πρόσφορο για συμπεράσματα. Δείχνει ξεκάθαρα πως ο ανταγωνισμός μπορεί, όχι μόνο να μειώσει τις τιμές και να βελτιώσει την ποιότητα των παρεχόμενων υπηρεσιών, αλλά και να συνδράμει στην ανάπτυξη και την απασχόληση και κατ’ επέκταση στην αύξηση των εσόδων του κράτους. 
Περαιτέρω, βάσει των προτάσεων του ΠΑΣΟΚ, που έγιναν αποδεκτές από την Κυβέρνηση, τα χρήματα από την ιδιωτικοποίηση της μικρής ΔΕΗ δεν θα πάνε στο ΤΑΙΠΕΔ και άρα στο χρέος, αλλά θα διοχετευτούν στην ίδια τη ΔΕΗ. Διατηρείται το κοινωνικό οικιακό τιμολόγιο. Η κοινωνική πολιτική δεν ασκείται από τη ΔΕΗ ή άλλους συμμετέχοντες στην αγορά, αλλά από το κράτος ανεξαρτήτως προμηθευτή ηλεκτρικής ενέργειας. 
Η νέα εταιρία έχει ακριβώς τις ίδιες υποχρεώσεις με αυτές που εφαρμόζονται στη ΔΕΗ, όσον αφορά στα εργασιακά και ασφαλιστικά δικαιώματα του προσωπικού που θα μεταφερθούν στη μικρή ΔΕΗ. Εξακολουθούν να ισχύουν οι ίδιες συλλογικές συμβάσεις, ο ίδιος κανονισμός προσωπικού και υπάρχουν οι ίδιες διασφαλίσεις για τα συνταξιοδοτικά δικαιώματα. 
Η νέα εταιρεία θα αναλάβει με αναλογικό τρόπο μέρος των υποχρεώσεων της ΔΕΗ, συμπεριλαμβανομένων των δανείων της. Το τίμημα από την πώληση που θα προκύψει, μέσω διεθνούς διαγωνισμού, δεν θα πρέπει να δημιουργεί ζημία στη ΔΕΗ, δηλαδή, δεν θα είναι κατώτερο της λογιστικής της αξίας. 
Διασφαλίζονται πλήρως τα δικαιώματα των τοπικών κοινωνιών, των αγροτών για παράδειγμα, για να μπορούν να χρησιμοποιούν προς άρδευση τους υδάτινους πόρους από τις υδροηλεκτρικές μονάδες της ΔΕΗ, χωρίς να μπορεί κανείς ιδιώτης να πει όχι. Οι όποιες υποχρεώσεις υπάρχουν για τη ΔΕΗ διατηρούνται και για τη μικρή ΔΕΗ. Ο έλεγχος που ασκείται από το κράτος, παραδείγματος χάριν από τη Ειδική Γραμματεία Υδάτων και από τις οικείες περιφέρειες, εξακολουθεί να ισχύει. Κανένα πρόβλημα δεν θα δημιουργηθεί, λοιπόν είτε με την αγροτική δραστηριότητα είτε με την ύδρευση στις τοπικές κοινωνίες. 
Ο επενδυτής αναλαμβάνει τις ίδιες ακριβώς υποχρεώσεις, όπως η ΔΕΗ, έναντι των τοπικών κοινωνιών, στις οποίες βρίσκονται οι μονάδες παραγωγής. Για παράδειγμα, θα ισχύσουν οι ίδιοι όροι και προϋποθέσεις για μετεγκαταστάσεις οικισμών, απαλλοτριώσεις ή ακόμη και για έργα κοινής ωφέλειας, που αυτήν τη στιγμή έχει αναλάβει η ΔΕΗ. 
Στο νομοσχέδιο εισάγεται πρόβλεψη για προσλήψεις προσωπικού από τις τοπικές κοινωνίες με συμβάσεις ορισμένου χρόνου. Θα διατηρηθούν, δηλαδή, τα κριτήρια εντοπιότητας. 
Κλείνοντας, κύριε Υπουργέ, θα ήθελα να θέσω υπόψη σας από σήμερα ορισμένες παρατηρήσεις και προτάσεις επί του νομοσχεδίου, ώστε να έχετε το χρόνο να τις επεξεργαστείτε και να τις κάνετε δεκτές. 
Πρώτον, πρέπει να λυθεί συνολικά το θέμα των απαλλοτριώσεων και να διασφαλιστεί η αποκατάσταση και η επιστροφή των εδαφών στο κοινωνικό σύνολο μετά τη λήξη της εκμετάλλευσής τους με τους σημερινούς όρους. Δεύτερον, η παραχώρηση άδειας για το Μελίτη II πρέπει να είναι πιο αναπτυξιακά δεσμευτική για το νέο επενδυτή, να προσδιοριστούν, δηλαδή, με ακρίβεια οι υποχρεώσεις του, όσον αφορά στην αξιοποίηση και το χρονοδιάγραμμα αυτής. Τρίτον, η προκήρυξη του διαγωνισμού για τη νέα εταιρεία να αποτελεί αντικείμενο ενημέρωσης και συζήτησης εντός της Βουλής. Τέταρτον, να διασφαλιστεί η συνέχεια με τους ίδιους επωφελείς για την κοινωνία όρους της υπάρχουσας και σχεδιαζόμενης τηλεθέρμανσης και πέμπτον, να αποτυπωθεί ρητά η υποχρέωση της νέας εταιρείας στην καταβολή του λιγνιτικού τέλους.
Κύριε Πρόεδρε, κύριοι συνάδελφοι, σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε. 
Τον λόγο έχει η ειδική αγορήτρια των Ανεξάρτητων Ελλήνων, κυρία Ραχήλ Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Σαλτούρο, ο Πρόεδρος της ΓΕΝΟΠ-ΔΕΗ, αν δεν κάνω λάθος, δεν είναι γραμματέας του συνδικαλιστικού του ΠΑΣΟΚ; Αλήθεια, ποιος τον διόρισε στη ΔΕΗ ΑΕ; Μπορείτε να μας απαντήσετε; 
Μόλις πριν από λίγη ώρα επέστρεψα από τη Δυτική Μακεδονία, την Κοζάνη, την Πτολεμαΐδα και την Ποντοκώμη, δηλαδή από την ενεργειακή «καρδιά» της χώρας. Όλοι οι κάτοικοι της δυτικής Μακεδονίας ψάχνουν απεγνωσμένα να βρουν τους Βουλευτές τους για να ζητήσουν βέβαια τις παραιτήσεις τους. Ο νέος Περιφερειάρχης Δυτικής Μακεδονίας με ενημέρωσε ότι έχει «οργώσει» την περιοχή και οι εκπρόσωποι της περιοχής μας είναι άφαντοι. Από την περιοχή είναι άφαντοι, από το Κοινοβούλιο είναι άφαντοι και όλοι εμείς, πολίτες και εκπρόσωποί τους, αναρωτιόμαστε πού άραγε να έχουν κρυφτεί. 
Βέβαια, θα πρέπει να ομολογήσουμε ότι έχετε αφήσει πίσω άξιους εκπροσώπους της Κυβέρνησής σας, τους οποίους παρακολουθήσαμε στην Επιτροπή της Βουλής να υποστηρίζουν με θέρμη και ουρλιαχτά τα συμφέροντα των ιδιωτών, στα οποία θα ξεπουλήσετε τη ΔΕΗ. 
Αλήθεια, γιατί δεν πήγατε στη Δυτική Μακεδονία τόσες μέρες για να ενημερώσετε τους κατοίκους της περιοχής ότι όλα θα είναι καλύτερα και ότι τίποτα δεν θα συμβεί; Καταθέσατε το νομοσχέδιο το Μάρτιο και αφού το κρατούσατε στα συρτάρια, μεθοδεύσατε να το φέρετε στα Θερινά Τμήματα της Βουλής ώστε να συμπέσει με το μεσοδιάστημα εναλλαγής των εκλεγμένων τοπικών αυτοδιοικήσεων, προκειμένου να μειώσετε τις αντιδράσεις για τη διάλυση της ΔΕΗ, που έρχονται από παντού, από την τοπική κοινωνία των ενεργειακών περιοχών της χώρας και από την επιστημονική κοινότητα που υπογραμμίζει ότι ο διαχωρισμός ενός τμήματος της Δημόσιας Επιχείρησης Ηλεκτρισμού δεν είναι εφικτός και λειτουργικός, χωρίς να καταρρεύσει ολόκληρο το σύστημα. 
Βέβαια, δεν περιμένουμε από τους Βουλευτές σας να γνωρίζουν τι θα πει σύστημα και πώς ακριβώς λειτουργεί, μέσα από την ιστορική γνώση που αποδεικνύει ότι η ιδιωτικοποίηση παραγωγικών επιχειρήσεων, όχι μόνο δεν βελτίωσε τον ανταγωνισμό, αλλά τερμάτισε τη λειτουργία των επιχειρήσεων, πάντα εις βάρος του δημοσίου. Επιστρατεύσατε τους εργαζόμενους, ενώ οι συνδικαλιστές των κομμάτων σας επιδίδονται σε «μακροβούτια» και θεατρινίστικες παραστάσεις στα ΜΜΕ. Οι τελικοί καταναλωτές, μελετώντας τα πραγματικά στοιχεία από τη διεθνή εμπειρία, καταλαβαίνουν ότι η τιμή του ρεύματος που πληρώνουν θα αυξηθεί. 
Διαλύετε τη Δημόσια Επιχείρηση Ηλεκτρισμού και θέλετε να πουλήσετε το 30%, χωρίς να έχετε παρουσιάσει μία επιστημονική μελέτη αποτίμησης της περιουσίας που εκποιείτε. Σας το είπαμε και στην επιτροπή. Υφίστανται οι λιγνιτικοί χάρτες του ΙΓΜΕ, οι οποίοι παρουσιάζουν τα κοιτάσματα λιγνίτη. Σύμφωνα μ’ αυτά, τα βεβαιωμένα γεωλογικά κοιτάσματα λιγνίτη, είναι 6,7 δισεκατομμύρια ευρώ, από τα οποία 3,3 δισεκατομμύρια είναι εκμεταλλεύσιμα για παραγωγή ηλεκτρικής ενέργειας. 
Επειδή το ΙΓΜΕ παρουσίασε με στοιχεία την ανικανότητά σας και το ξεπούλημα του ορυκτού πλούτου σε όλα τα επίπεδα, το κλείσατε γιατί φοβάστε να υπάρχουν επιστημονικοί φορείς στη χώρα, που να αποδεικνύουν τα ψέματά σας.
Επισημαίνουμε ότι υπάρχουν πολλές μελέτες εκτίμησης των λιγνιτικών αποθεμάτων. Σας καταθέτουμε μία από τις πιο έγκυρες, όπως πιστεύουμε, όχι για τίποτε άλλο, παρά για να κατανοήσει ο ελληνικός λαός το μέγεθος της περιουσίας την οποία ξεπουλάτε.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά την προαναφερθείσα μελέτη, η οποία βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής).
Δεν θα είχε, βέβαια, νόημα η τελική αποτίμηση του ορυκτού πλούτου του λιγνίτη, γιατί δεν θα χρειαζόταν να αλλάξει ιδιοκτήτη ο ορυκτός πλούτος της χώρας, προκειμένου να αξιοποιηθεί. Δεν έχει κανένα απολύτως νόημα, γιατί πάρα πολύ απλά μπορείτε να πουλήσετε το λιγνίτη στους ιδιώτες. Δεν χρειάζεται να πουλήσετε ολόκληρα ορυχεία, τα οποία δεν μπορούν με κανέναν τρόπο να ανακατασκευαστούν. Δεν υπάρχει ούτε λόγος ούτε δικαιολογία. 
Πουλάτε ακόμα τα υδροηλεκτρικά εργοστάσια, δίνοντας αναπόφευκτα τη διαχείριση των υδάτων των ταμιευτήρων τους στο νέο αγοραστή. Εμμέσως πλην σαφώς, δηλαδή, πουλάτε το νερό που ξεδιψά τις πόλεις και ποτίζει μεγάλες γεωργικές εκτάσεις. Για ποιον ακριβώς λόγο; Για το δημόσιο συμφέρον; Όχι βέβαια. 
Παρά τον ισχυρισμό σας ότι τίποτε δεν θα αλλάξει, δεν μπορείτε να διασφαλίσετε την αλήθεια των λόγων σας, για έναν πάρα πολύ απλό λόγο: Επειδή λέτε ψέματα. 
Ο ιδιώτης δεν θα ασκήσει κοινωνική πολιτική. Θα κόψει την παροχή ρεύματος και νερού στην οικογένεια που αντιμετωπίζει οικονομικά προβλήματα, από την ανθρωπιστική κρίση που εσείς δημιουργήσατε. Ο ιδιώτης νοιάζεται για ένα πράγμα και μόνο: Για την απόσβεση των φραγκοδίφραγκων που σας έδωσε και τη δημιουργία κέρδους. 
Χωρίς να έχετε αποτιμήσει τον ορυκτό πλούτο, τα υδροηλεκτρικά εργοστάσια -συμπεριλαμβανομένων των νερών που κατέχουν- και τα ατμοηλεκτρικά εργοστάσια, τα βγάζετε όλα στο σφυρί για 1 με 2 δισεκατομμύρια ευρώ. 
Περιουσία εκατοντάδων δισεκατομμυρίων πωλείται στο 1% της αξίας της, χωρίς να υπάρχει λόγος άλλος από τον παράνομο πλουτισμό ορισμένων Ελλήνων και ξένων «μεγαλοκαρχαριών» εις βάρος των υπόλοιπων πολιτών αυτής της χώρας. 
Αυτά, μόνο μια κυβέρνηση προτεκτοράτου θα μπορούσε να τα υλοποιήσει. Μια κυβέρνηση, δηλαδή, ακριβώς όπως η δική σας που διαλύει τη δημόσια επιχείρηση ηλεκτρισμού, γιατί της το επιβάλλει το μνημόνιο. Μια συγκυβέρνηση της Νέας Δημοκρατίας και του ΠΑΣΟΚ, όπου η Νέα Δημοκρατία αναλαμβάνει να υπερασπιστεί την πώληση με ανυπόστατα επιχειρήματα περί ανταγωνισμού και πτώσης των τιμών και το ΠΑΣΟΚ ως αυτόκλητος υπερασπιστής της κοινοβουλευτικής αβρότητας δεν μπορεί απλά να ακούει για ξεπουλήματα. Νέες «Μαρίες Αντουανέτες» στο Ελληνικό Κοινοβούλιο. 
Δεν μπορούσε, όμως, να ακούσει για επιστρατεύσεις για τις οποίες βέβαια, κατέθετε προτάσεις νόμου για την κατάργησή τους. Τώρα υποστηρίζει, όχι μόνο την επιστράτευση των εργαζομένων, αλλά ολόκληρων ατμοηλεκτρικών σταθμών και υδροηλεκτρικών σταθμών. 
Καταθέτουμε, βέβαια, την πρόταση νόμου στην αιτιολογική έκθεση της οποίας αναφέρεται ότι θωρακίζεται το δικαίωμα στην απεργία και διαμορφώνονται οι νομοθετικές προϋποθέσεις ορθής ερμηνείας και εφαρμογής του άρθρου 22 του Συντάγματος. Αλήθεια; Υπογραφές: Ευάγγελος Βενιζέλος! Θεόδωρος Πάγκαλος! Χριστοφιλοπούλου! Ο κ. Χρυσοχοΐδης! Σοβαρά; 
Δηλαδή, τώρα εσείς δεν θωρακίζετε το δικαίωμα στην απεργία; Το παραβιάζετε τώρα ή παραβιάζετε και το άρθρο 22 του Συντάγματος; Τι ακριβώς συμβαίνει; Πότε είχατε δίκιο; Όταν καταθέτατε την πρόταση νόμου για την κατάργηση μιας «χουντικής», όπως λέγατε, διάταξης ή τώρα που επιτάσσετε ολόκληρα εργοστάσια μαζί με τους εργαζομένους τους; 
Καταθέτουμε, λοιπόν, την πρόταση νόμου. 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ή μήπως θέλετε να παγιδεύσετε το νέο Περιφερειάρχη Δυτικής Μακεδονίας, που αντιστέκεται, μαζί με τους πολίτες στην πώληση της ΔΕΗ για να συλληφθεί και να μην μπορεί να ορκιστεί; 
Δώσατε βέβαια και αυξήσεις πριν λίγες μέρες. Δύο χρόνια τώρα αύξηση δεν είδαμε. Είδαμε, όμως, στους ανώτατους δικαστικούς. Εύγε! Η στόχευσή σας στο κράτος δικαίου είναι πασιφανής. Όλα αυτά συνθέτουν την πολιτική σας ανακολουθία. 
Ο Σαμαράς στις 11 Φεβρουαρίου του 2011 αποκαλεί την επιστράτευση «χουντική μέθοδο» σε επίκαιρη επερώτηση στη Βουλή. Προτού καταθέσω τα αποσπάσματα των σχετικών Πρακτικών, διαβάζω κομμάτια από ό,τι έλεγε ο κύριος Σαμαράς τότε: «Έρχεστε σήμερα και καταφεύγετε σε πρωτοφανείς μεθόδους τρομοκράτησης και καταστολής», αναφερόμενος στο ΠΑΣΟΚ. Συνεχίζω σε άλλα σημεία: «Τα έχετε χάσει εντελώς. Έχετε «χάσει τη μπάλα». Μόνοι σας πυροδοτείτε τα χειρότερα». Σε άλλο σημείο: «Αντιμετωπίζετε τις κοινωνικές αντιδράσεις με εφαρμογή χουντικών μεθόδων, πυροδοτείτε την κοινωνική έκρηξη. 
Δεν είστε μόνο λαϊκιστές, γίνεστε και επικίνδυνοι. Σας είχαμε προειδοποιήσει ότι το μνημόνιο ήταν ολέθριο σφάλμα: Πρώτον, γιατί δεν έβγαιναν τα νούμερα. Τώρα επιβεβαιωθήκαμε. Το ακούμε πια και από τους δικούς σας Βουλευτές μέσα στη Βουλή. Μας επιβεβαίωσαν και ξένοι οικονομολόγοι που βγαίνει ο ένας μετά τον άλλον και λένε ακριβώς αυτό: Ότι το μνημόνιο δεν βγαίνει. Μας το επιβεβαίωσαν και οι δανειστές μας, που συζητούν τρόπους να χαλαρώσουν τους όρους αποπληρωμής. Γιατί, όπως τους υπογράψατε πέρυσι, δεν βγαίνουν». Τάδε έφη ο κ. Αντώνης Σαμαράς, επίσημα Πρακτικά Βουλής, σε επίκαιρη επερώτηση. 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ο Βενιζέλος και ο Χρυσοχοΐδης καταθέτουν στις 14 Απριλίου, λοιπόν, του 2006 την πρόταση νόμου που σας ανέφερα προηγουμένως, για την κατάργησή της. Και σήμερα, εσείς έχετε επιστρατεύσει κάθε εργαζόμενο, ο οποίος αντιδρά. 
Συγχαρητήρια για τη μνήμη σας. Συγχαρητήρια για την ιστορική σας συνέπεια!
Πέρα όμως από την πολιτική ανακολουθία εμφανίζετε και λογική ανακολουθία. Ψηφίσατε το νομοσχέδιο για την πώληση του ΑΔΜΗΕ, δηλαδή των δικτύων μεταφοράς υψηλής τάσης, για το οποίο ο Πρωθυπουργός σας έλεγε για ακόμη μια φορά ψέματα απ’ αυτό το Βήμα στις προγραμματικές δηλώσεις τον Ιούλιο του 2012, επιτρέποντας έτσι στον αγοραστή να ανεβάσει το τέλος μεταφοράς ρεύματος από 8% σε απεριόριστο ποσοστό. 
Πουλάτε τα εργοστάσια-φιλέτα, που ούτως ή άλλως λειτουργούν με χαμηλό κόστος, στο οποίο ο ιδιώτης θα προσθέσει το κέρδος και ισχυρίζεστε ότι θα μειωθεί το τιμολόγιο. Μήπως το πουλάτε στο Χουντίνι και δεν το ξέρουμε; Όπου ιδιωτικοποιήθηκε η Δημόσια Επιχείρηση Ηλεκτρισμού, οι τιμές που πληρώνει ο καταναλωτής αυξήθηκαν σύμφωνα με τα επίσημα στοιχεία της Ευρωπαϊκής Ένωσης. Αυξήθηκαν σε επίπεδα ως και 89%, καθώς τα στοιχεία που παρουσιάζετε εδώ είναι ψευδή, γιατί κανέναν δεν ενδιαφέρει η καθαρή τιμή της κιλοβατώρας. Το κόστος του διακόπτη σκεφτόμαστε. Και το κόστος αυτό εκτινάσσεται προς τα πάνω, ιδίως όταν έχεις πουλήσει τα δίκτυα μεταφοράς ηλεκτρικής ενέργειας, που πρέπει να προσθέσεις σε αυτό το κόστος. Κόψτε επιτέλους τα ψέματα. Οι Έλληνες πολίτες δεν είναι ηλίθιοι να τους δουλεύετε. 
Η αγορά ενέργειας στην Ελλάδα έχει απελευθερωθεί. Ιδιώτες έχουν κατασκευάσει εργοστάσια με φυσικό αέριο. Αλλά, επειδή δεν θέλησαν να επενδύσουν και πολλά, έχουν και πανάκριβη τιμή. Ιδιώτες κατασκευάζουν ΑΠΕ, τις οποίες επιχορηγήσατε πριν από λίγες μέρες με 100 εκατομμύρια ευρώ για να δημιουργήσετε έξι θέσεις εργασίας. 
Ισχυρίζεστε ότι οι ιδιώτες θα μειώσουν τη διαφθορά του δημοσίου, που τα κόμματά σας δημιούργησαν και δεν ήθελαν να καταπολεμήσουν. Ποιοι ιδιώτες θα μειώσουν τη διαφθορά; Αυτοί του αιολικού πάρκου της Ρόδου που δημοσιεύματα αναφέρουν καραμπινάτη κακοδιαχείριση; Τα λεφτά που έφαγε η «ENERGON», η εκλεκτή της κ. Μέρκελ και οι υπεργολάβοι ή το σκάνδαλο της «ENERGA POWER» και της «HELLAS POWER»; 
Αν δεν απαντήσετε, λοιπόν, ουσιαστικά, θα προσκομίσω αύριο δημοσιευμένα στοιχεία, που θα καταδεικνύουν με τι είδους ιδιώτες συνεργαζόσασταν και πού ακριβώς θέλετε να χαρίσετε τη Δημόσια Επιχείρηση Ηλεκτρισμού. Θα αποκαλύψουμε όλη τη μεθόδευση απαξίωσης της Δημόσιας Επιχείρησης Ηλεκτρισμού από τις κυβερνήσεις σας και την καταλήστευσή της από τους ιδιώτες, στους οποίους αναθέτατε. 
Καταθέσατε ένα νομοσχέδιο που δεν κάνει λόγο για σοβαρότατα θέματα, όπως είναι οι μετεγκαταστάσεις των χωριών, που ζουν με τις δονήσεις των ορυχείων, με την αγωνία των ρωγμών στα σπίτια τους. Οικισμοί ολόκληροι πρέπει να μετεγκατασταθούν και εσείς αδιαφορείτε. Αδιαφορείτε για τους ανθρώπους, οι πρόγονοι των οποίων, κυνηγημένοι από την αγριότητα των Τούρκων εγκαταστάθηκαν σε μια περιοχή της Ελλάδας, πρόκοψαν και αναπτύχθηκαν. Σχεδόν έναν αιώνα μετά οι απόγονοί τους φεύγουν κυνηγημένοι από μια πολιτεία, που αδιαφορεί για τα χωριά που χρειάζονται μετεγκατάσταση και συγκεντρώνει την προσοχή της στο πως θα πουλήσει. 
Αντί να ασχολείστε, λοιπόν, με την κοροϊδία των πολιτών, θα μπορούσατε να είχατε ήδη φτιάξει ένα θεσμικό πλαίσιο για τις μετεγκαταστάσεις. Δεν το φτιάξατε όμως. Ένα θεσμικό πλαίσιο που δεν υπάρχει, γιατί θέλατε όλα αυτά τα χρόνια να κρατάτε τους πολίτες σε εκλογική ομηρία. Μας λέτε ότι ενδιαφέρεστε για το περιβάλλον, αλλά δεν μας λέτε τίποτα για την αποκατάσταση των εδαφών από τα παλιά ορυχεία. Τίποτα δεν προβλέπεται στο συγκεκριμένο νομοσχέδιο. Κοροϊδεύετε τους κατοίκους λέγοντάς τους ότι τους έχετε εξασφαλίσει, αλλά δεν το έχετε πράξει. 
Οι κάτοικοι, λοιπόν, των δεκατριών χωριών της Δυτικής Μακεδονίας σάς ζητούν μέσω εμού να απαντήσετε σε ποιο ακριβώς άρθρο το προβλέπετε. Οι κάτοικοι της Ποντοκώμης μου ζήτησαν χθες να σας ρωτήσω τι θα γίνει με τη μετεγκατάσταση του χωριού τους και πότε ακριβώς θα ολοκληρωθεί, γιατί δεν μπορούν να ζουν πλέον δίπλα στο λιγνίτη και να πεθαίνουν τα παιδιά τους. 
Ποιος είναι αυτός, βέβαια, που θα αναλάβει το κόστος των 500 εκατομμυρίων ευρώ; Ο ιδιώτης ή η ΔΕΗ; Εκτός αν αποδέχεστε ότι τους κοροϊδεύετε, καθώς τους αφαιρείτε με το άρθρο 10 τη δυνατότητα να προσφύγουν σε δικαστική προστασία. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, ένα λεπτό χρειάζομαι και ολοκληρώνω. 
Κατανοείτε, βέβαια, ότι αυτό προσκρούει στο άρθρο 20, παράγραφος 1 του Συντάγματος, αν βέβαια σας ενδιαφέρει η συνταγματικότητα των νομοθετημάτων σας.
Θέλετε να πουλήσετε τη μικρή ΔΕΗ για ένα με δύο δισεκατομμύρια ευρώ, ενώ ένα δισεκατομμύριο είναι τα χρέη του δημοσίου και των μεγάλων πελατών.
Καταθέτουμε το από 6-2-2012 έγγραφο της Διεύθυνσης Πωλήσεων και μεγάλων πελατών της ΔΕΗ.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όταν θα έρθει, λοιπόν, ο ιδιώτης, θα κάνει τα στραβά μάτια, όπως κάνετε εδώ και χρόνια, επειδή είστε οι πολιτικοί προϊστάμενοι της ΔΕΗ; Όχι, βέβαια. Όπως δεν κάνουν τα στραβά μάτια οι ιδιώτες από τους οποίους νοικιάζετε το κτήριο της Μεσογείων του Υπουργείου σας κι αν αργήσετε μια μέρα, παίρνουν τηλέφωνα στο Υπουργείο και στην Οικονομική Διεύθυνση και απειλούν με εξώδικα με ποινικές ρήτρες. 
Από τα έγγραφα που σας καταθέσαμε, διαπιστώνουμε ότι τα νοσοκομεία χρωστούν 3,8 εκατομμύρια ευρώ και εμείς ρωτάμε: Όταν περάσει στον ιδιώτη η ΔΕΗ, θα κόβει το ρεύμα στα νοσοκομεία; Οι ιδιώτες θα έχουν τη συμπεριφορά, βέβαια, του Μυτιληναίου –φανταζόμαστε εμείς- που αγόραζε από τη ΔΕΗ στη μισή τιμή την κιλοβατώρα και την πουλούσε υπερδιπλάσια της κανονικής τιμής. 
Όλα αυτά αποδεικνύουν ένα πράγμα: ότι νοιαζόσαστε μόνο για την εκποίηση στους τοκογλύφους, εσωτερικούς κι εξωτερικούς. Τους εργαζόμενους τους επιστρατεύετε, ενώ θα μπορούσατε να βάλετε τους ιδιώτες στο δίκτυο. Τους κατοίκους των ενεργειακών δήμων τους αποκαλείτε «βατράχια», τους πολίτες τους παραμυθιάζετε κι εμάς που αποκαλύπτουμε ποιοι πραγματικά είστε μας συκοφαντείτε διά του Τύπου. 
Για όλους αυτούς τους λόγους, σας λέμε να αποσύρετε το νομοσχέδιο, γιατί εμείς θα το ακυρώσουμε στην πράξη, με τρόπο, βέβαια, τον οποίο θα σας αναλύσουμε αύριο. 
Σας δηλώνουμε, λοιπόν, οι κάτοικοι της Δυτικής Μακεδονίας, μαζί με τον περιφερειάρχη Δυτικής Μακεδονίας ότι, αφού μελετήσουμε και υπολογίσουμε το εξωτερικό κόστος, θα προσφύγουμε στα Ευρωπαϊκά Δικαστήρια, θα κάνουμε μηνύσεις και στο κράτος και στους ιδιώτες και θα ζητήσουμε τις αποζημιώσεις: αποζημιώσεις για τις επιπτώσεις στο περιβάλλον, αποζημιώσεις για τις επιπτώσεις στην υγεία, για τον τοπικό πόρο, για την αποκατάσταση των εδαφών μας, για τις μετεγκαταστάσεις. 
Να είστε βέβαιοι ότι είμαστε ένας πολύ φιλόξενος κόσμος στη Δυτική Μακεδονία, όμως δεν είμαστε καθόλου εύκολοι αντίπαλοι και να είστε σίγουροι ότι θα μας βρείτε απέναντί σας.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Τραγάκης</Parlmember>): Τον λόγο έχει ο ειδικός αγορητής της Χρυσής Αυγής, ο κ. Γρέγος.</ChairmanSpeech>
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Χαρακτηριστικές ήταν οι επισημάνσεις του εκπροσώπου του 8% και πραγματικά, όταν ακούμε τους ομιλητές του ΠΑΣΟΚ, σκεφτόμαστε ότι είναι αμετανόητοι κι έτσι θα παραμείνουν, αμετανόητοι για λίγο βέβαια ακόμα.
Όσον αφορά το νομοσχέδιο, θα θέλαμε να πούμε τα εξής, κύριε Υπουργέ: Η μνημονιακή Κυβέρνηση, υλοποιώντας τις εντολές της τρόικας –κι εδώ φαίνεται και γιατί υπάρχει το όνομα του Υπουργού του κ. Στουρνάρα, γιατί αυτός το είχε συντάξει αυτό το νομοσχέδιο με την κατάλληλη βοήθεια- έχοντας αποφασίσει τις ιδιωτικοποιήσεις βασικών κρατικών υποδομών, όπως τα λιμάνια, τα εθνικά οδικά δίκτυα, το δίκτυο φυσικού αερίου –αμέσως μετά την πώληση του ΟΠΑΠ- της Αγροτικής Τράπεζας, το κλείσιμο της ΕΡΤ, το κλείσιμο δεκάδων σχολείων και νοσοκομείων, ακόμα και στρατιωτικών μονάδων, προχωρεί τώρα και στην ιδιωτικοποίηση-εκποίηση της ΔΕΗ, που είναι η πλέον στρατηγικής σημασίας επιχείρηση της χώρας.
Προωθείτε το ξεπούλημα της ΔΕΗ, αδιαφορώντας για τις επιπτώσεις αυτής της απόφασης. Ξεπουλάτε το ρεύμα, όταν είναι γνωστό ότι στις περισσότερες χώρες τα δίκτυα μεταφοράς του κοινωνικού αγαθού της ενέργειας είναι υπό δημόσιο έλεγχο. Ακόμα όμως και αν κάπου παρεμβαίνουν ιδιώτες και πάλι ο απόλυτος έλεγχος βρίσκεται στο κράτος.
Η Κυβέρνησή σας αντιδρά σπασμωδικά σε κάθε παράλογη και ανεδαφική εντολή της τρόικας και υιοθετεί θέσεις που θα προκαλέσουν ανεπανόρθωτη ζημιά στο δημόσιο συμφέρον. Την ώρα που η βιομηχανική παραγωγή της χώρας μας, αλλά και συνολικά η ελληνική οικονομία βρίσκεται σε ύφεση και η ΔΕΗ ,έπρεπε να λειτουργεί ως μοχλός παραγωγικής ανασυγκρότησης της οικονομίας και ανάπτυξης της χώρας και προς όφελος του λαού μας, η Κυβέρνηση προχωρά στη διάλυσή της.
Δεν σας ενδιαφέρει το ζήτημα της εθνικής ασφάλειας, δεν σας απασχολεί το θέμα ούτε της ενεργειακής ασφάλειας και πολύ περισσότερο οτιδήποτε αφορά τον ελληνικό λαό.
Όλα αυτά επιβάλλουν τον έλεγχο της ενέργειας από το κράτος. Εσείς συγχέετε τα πράγματα, γιατί είστε διαρκώς σε μια μόνιμη σύγχυση και δεν ξέρουμε εάν αυτό γίνεται επίτηδες. Άλλο το να βάζεις ενδεχομένως και ένα κομμάτι ιδιωτικό στον ευρύτερο σχεδιασμό για την ενέργεια και άλλο να ξεπουλάς σε ιδιώτες την ενέργεια, γιατί πέρα από διάφορες ερμηνείες και προσεγγίσεις στην πράξη αυτό θα γίνει. Θα ξεπουλήσετε όσο-όσο, θα αυξήσετε σε κατακόρυφο επίπεδο τους λογαριασμούς του ρεύματος, που είναι δημόσιο αγαθό και θα εξοντώσετε τα ελληνικά νοικοκυριά.
Εντείνετε το διαμελισμό της Δημόσιας Επιχείρησης Ηλεκτρισμού, έχει προηγηθεί ο νόμος για το ξεπούλημα των δικτύων μεταφοράς ηλεκτρισμού και η Κυβέρνηση με τις ευλογίες της τρόικας επιχειρεί πλέον με συνοπτικές διαδικασίες το «άνοιγμα» της αγοράς ηλεκτρισμού για την είσοδο ιδιωτών, παραχωρώντας την υδροηλεκτρική ενέργεια και επιδιώκοντας παράλληλα να αποκομίσει έσοδα, κατώτερα σε κάθε περίπτωση της αξίας της περιουσίας της ΔΕΗ.
Προβλέπεται η δημιουργία νέας εταιρίας, η οποία θα είναι 100% θυγατρική της ΔΕΗ και στη συνέχεια θα πουληθεί μετά από διεθνή διαγωνισμό. Θα εισφερθούν μονάδες ηλεκτροπαραγωγής από λιγνίτη, φυσικό αέριο και υδροηλεκτρικά, που αντιστοιχούν στο 30% του παραγωγικού δυναμικού της ΔΕΗ, καθώς και στο 30% των πελατών, χωρίς, όπως αναφέρεται στο νομοσχέδιο, να είναι απαραίτητη η συγκατάθεσή τους.
Θέλει, λοιπόν, η Κυβέρνηση να δημιουργήσει αυτό που αποκαλείται η μικρή ΔΕΗ. Στη νέα εταιρία θα μεταφερθούν διάφορες μονάδες, οι λιγνιτικές μονάδες: Αμύνταιο Ι και II, Μελίτη Ι και η άδεια ηλεκτροπαραγωγής για τον σταθμό παραγωγής Μελίτη ΙΙ. 
Επισημαίνεται ότι η Μελίτη Ι είναι η πιο σύγχρονη λιγνιτική μονάδα της Ελλάδος διαθέτοντας το μεγαλύτερο βαθμό απόδοσης. Επίσης, είναι η καθαρότερη από πλευράς ρύπων, μιας και διαθέτει σύστημα αποθείωσης καυσαερίων και η επένδυση δεν έχει αποπληρωθεί ακόμη.
Μελίτη ΙΙ: Παραχωρείται η άδεια κατασκευής μονάδος χωρίς δέσμευση υλοποίησης κατασκευής. 
Αμύνταιο Ι και ΙΙ: Οι συγκεκριμένες μονάδες είναι αυτές, που τροφοδοτούν με θερμική ενέργεια, την λεγόμενη τηλεθέρμανση, τους οικισμούς Φιλώτα, Λεβαίας και Αμυνταίου. Δηλαδή, δεν εξασφαλίζεται η αδιάλειπτη παροχή τηλεθέρμανσης στους κατοίκους των περιοχών αυτών όπου επικρατούν ακραίες καιρικές συνθήκες, ειδικά την περίοδο του χειμώνα.
Επίσης, παραχωρούνται τα δικαιώματα της ΔΕΗ σε πέντε λιγνιτωρυχεία που απαιτούνται για τη λειτουργία των παραπάνω μονάδων: τα λιγνιτωρυχεία Αμυνταίου και Κλειδιού στα οποία υπάρχει ήδη εξορυκτική δραστηριότητα από τη ΔΕΗ, καθώς και τα μη διανοιχθέντα ακόμη λιγνιτικά πεδία Κομνηνά, Μελίτη και Βεύη, τα οποία έχουν παραχωρηθεί για μελλοντική εκμετάλλευση.
Όσον αφορά τα ορυχεία που εισφέρονται, αυτά δεν είναι περιουσιακό στοιχείο της ΔΕΗ, αλλά έχει παραχωρηθεί η εκμετάλλευσή τους σε αυτή, που είναι δημόσια επιχείρηση προς όφελος της κοινωνίας και με βάση τον ιδρυτικό της νόμο, ο οποίος ισχύει και σήμερα.
Υδροηλεκτρικές Μονάδες: Παραχωρούνται υδροηλεκτρικές μονάδες Πλατανόβρυση, Μονάδα Θησαυρού, Άγρας, Εδεσσαίος, Πουρνάρι Ι και ΙΙ.
Παραχωρούνται φράγματα, των οποίων οι ταμιευτήρες περιέχουν νερό, το δημόσιο αγαθό. Επίσης, εξυπηρετούν, εκτός από παραγωγή ηλεκτρικού ρεύματος, άρδευση αγροτικών εκτάσεων και ύδρευση οικισμών.
Επιπλέον, η μεγάλη επέμβαση στην τοπική χλωρίδα και πανίδα έγινε για εξυπηρέτηση δημοσίου συμφέροντος και όχι για κερδοφορία ιδιωτικών επιχειρήσεων. 
Παραχωρείται, επίσης η μονάδα φυσικού αερίου Κομοτηνής. Εδώ μιλάμε για μια μεγάλη επένδυση στην ευαίσθητη περιοχή της Θράκης. Σημειώστε ότι η νέα εταιρεία θα μετατραπεί νομικά σε θυγατρική της ΔΕΗ με απόφαση της γενικής συνέλευσης των μετόχων. Το σύνολο των δικαιωμάτων και υποχρεώσεων που είχε η ΔΕΗ, σε σχέση με τα περιουσιακά στοιχεία που εισφέρονται, περιέρχονται αυτόματα στη νέα εταιρεία. Στη συνέχεια, θα διαβιβαστεί το σύνολο των μετοχών της σε ενδιαφερόμενα για την απόκτησή τους πρόσωπα, τα οποία θα αναδειχθούν στο πλαίσιο ανοικτού, διεθνούς, πλειοδοτικού διαγωνισμού.
Όπως και με τα περιουσιακά στοιχεία, η νέα εταιρεία υποκαθίσταται αυτοδικαίως στις έννομες σχέσεις της ΔΕΗ με τους εργαζόμενους, που περιλαμβάνονται στον εισφερόμενο κλάδο, με εξαίρεση όσους συνταξιοδοτηθούν κατά το μεσοδιάστημα μεταξύ κατάρτισης σχεδίου σύμβασης απόσχισης και ολοκλήρωσης αυτής.
Η διαδικασία και οι λεπτομέρειες για τη μεταφορά του προσωπικού θα καθοριστούν με απόφαση του διοικητικού συμβουλίου της ΔΕΗ κατά παρέκκλιση κάθε αντίθετης γενικής ή ειδικής ρύθμισης νόμου, κανονισμού, διαιτητικής απόφασης, διοικητικής πράξης, συλλογικής ή ατομικής σύμβασης εργασίας. Με αυτό το σκεπτικό, ο καθένας μπορεί να λάβει την όποια απόφαση, αυθαιρετώντας εις βάρος του προσωπικού.
Αξίζει να σημειωθεί ότι οι συμβάσεις προμήθειας ηλεκτρικής ενέργειας, καθώς επίσης οι συμβάσεις προμήθειας ηλεκτρικής ενέργειας της ΔΕΗ ΑΕ με πελάτες των νήσων της ελληνικής επικράτειας, των οποίων το δίκτυο διανομής ηλεκτρονικής ενέργειας δεν συνδέεται με το σύστημα ή το δίκτυο διανομής της ηπειρωτικής χώρας, δεν περιλαμβάνονται στον εισφερόμενο κλάδο. 
Επίσης, δεν έχει ξεκαθαριστεί αν θα επιμεριστεί στη νέα εταιρεία αναλογικό μέρος του υπέρογκου δανεισμού της ΔΕΗ, των ληξιπρόθεσμων οφειλών, του χαρτοφυλακίου «καλών» και «κακών» πελατών, η εφαρμογή αγροτικού και κοινωνικού τιμολογίου, ενώ δεν προβλέπονται ζητήματα όπως αποκατάσταση εδαφών, εδάφη από εξάντληση εκμετάλλευσης ορυχείων, τοπικοί πόροι ανάπτυξης, τηλεθέρμανση, μετεγκαταστάσεις οικισμών, αξιοποίηση και χρήση υδάτινων πόρων, κ.λπ.. 
Τι θα γίνει με τη λεγόμενη «ασφαλιστική περιουσία» των εργαζομένων; Εδώ μιλάμε για 12 δισεκατομμύρια ευρώ. Στη Βόρεια Ελλάδα και τη Δυτική Μακεδονία υπάρχει πολύ μεγάλο μέρος του ορυκτού πλούτου της χώρας και εκεί γίνονται οι περισσότερες πωλήσεις και παραχωρήσεις. 
Στις υδροηλεκτρικές μονάδες που παραχωρούνται στη νέα εταιρεία παραχωρείται το πλέον σύγχρονο υδροηλεκτρικό και αρδευτικό φράγμα του Νέστου, το οποίο, όχι μόνο είναι κρίσιμο για την παραγωγή ηλεκτρικής ενέργειας, αλλά και για την άρδευση όλης της περιοχής της Ανατολικής Μακεδονίας και τμήματος της Θράκης. 
Νερό, γη και ορυκτός πλούτος αποτελούν δημόσια αγαθά και δεν υπόκεινται σε καμμιά λογιστική αξιολόγηση. Αποτελούν ανεκτίμητη αξία για τη χώρα και για τις μελλοντικές γενιές. Μιλάτε για απελευθέρωση ενέργειας. Το είδαμε και αυτό στην πράξη. Την είδαμε με την «ENERGA» και την «HELLAS POWER». 
Υλοποιώντας την κάθε εντολή της τρόικας και εξυπηρετώντας ξένα συμφέροντα, ξεπουλάτε το ρεύμα και υποθηκεύετε την ενεργειακή ασφάλεια των Ελλήνων, αλλά και την εθνική μας ασφάλεια. Αγωνίζεστε με κάθε μέσο για την άμεση επιβολή των ανθελληνικών μνημονιακών μέτρων και μην μπορώντας να αντιδράσετε αλλιώς, προχωράτε και σε επιστράτευση εργαζομένων, καταργώντας στην ουσία και το δικαίωμα της απεργίας πάρα πολύ δημοκρατικά. 
Ο Λαϊκός Σύνδεσμος-Χρυσή Αυγή λέει «όχι» στο ξεπούλημα της ΔΕΗ και της ελληνικής ενέργειας. Όλοι οι φορείς, οι κάτοικοι της περιοχής της Δυτικής Μακεδονίας και όλοι οι εργαζόμενοι έχουν δηλώσει ότι είναι εναντίον. Το ίδιο διαπιστώσαμε και εμείς και στις κατ’ ιδίαν επαφές που είχαμε μαζί τους. 
Η ΔΕΗ πρέπει να παραμείνει σε χέρια ελληνικά, χωρίς την εμπλοκή του ξένου παράγοντα και της διεθνούς τοκογλυφίας στην υπόθεση της ελληνικής ενέργειας, κάτι που εγκυμονεί τεράστιους κινδύνους για την εθνική μας ανεξαρτησία. 
Ο Λαϊκός Σύνδεσμος-Χρυσή Αυγή, τηρώντας το Σύνταγμα και τον Κανονισμό της Βουλής, εφόσον το προδοτικό αυτό νομοσχέδιο ψηφιστεί, θα καταθέσει πρόταση για δημοψήφισμα όπως ορίζει το άρθρο 44 του Συντάγματος, με στόχο την εθνικοποίηση των ενεργειακών πηγών της χώρας, καθώς και των εταιρειών που εμπλέκονται στην εκμετάλλευσή τους. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει η συνάδελφος, ειδική αγορήτρια της Δημοκρατικής Αριστεράς, κ. Νίκη Φούντα.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κύριε Πρόεδρε. 
Κύριε Υπουργέ, κύριοι συνάδελφοι, δυστυχώς η συζήτηση που έγινε στην Επιτροπή Παραγωγής και Εμπορίου για το σπάσιμο της ΔΕΗ σε δύο εταιρείες θα λέγαμε ότι ήταν εμφανώς φτωχή από πλευράς επιχειρημάτων εκ μέρους του αρμόδιου Υπουργείου. Πολύ φτωχή! Τα επιχειρήματα που παρουσιάστηκαν εκ μέρους της Κυβέρνησης γι’ αυτή την πολύ κρίσιμη για την εθνική οικονομία, αλλά και την κοινωνία κυρίως, επιλογή δεν ήταν καθόλου πειστικά. 
Όταν το σύνολο των φορέων -το σύνολο!- αλλά και των κομμάτων της Αντιπολίτευσης διαφωνεί τόσο έντονα με μια τόσο κομβική επιλογή για το ενεργειακό μέλλον της χώρας, όταν διατυπώνεται σειρά ερωτημάτων, στα οποία ο αρμόδιος Υπουργός δεν απαντά, τότε υπάρχει τεράστιο πρόβλημα και θεσμικό πρόβλημα. 
Προσωπικά, έθεσα και στις τέσσερις Επιτροπές Παραγωγής και Εμπορίου σημαντικά, νομίζω, ερωτήματα, για τα οποία δεν πήρα καμμία, μα καμμία, απάντηση. Εξηγούμαι. 
Πρώτο ερώτημα. Πού είναι η αποτίμηση, κύριοι της Κυβέρνησης, της περιουσίας της ΔΕΗ; Πώς πουλάτε το 30% κάποιας εταιρείας, που δεν έχετε αποτιμήσει; Πόσο υπεύθυνο είναι αυτό εκ μέρους σας για μια εταιρεία στρατηγικού χαρακτήρα για τη χώρα; Έτσι διασφαλίζεται η ενεργειακή προοπτική και ασφάλεια της Ελλάδας; 
Δεύτερο ερώτημα: Πώς προκύπτει, από πού, ότι ο νέος επενδυτής θα λειτουργήσει ανταγωνιστικά και όχι απορροφητικά για την τωρινή ΔΕΗ αν δεν διασφαλιστεί ο ειδικός χαρακτήρας της; Ανέφερα και στην επιτροπή το πολύ κατατοπιστικό παράδειγμα της απορρόφησης της Ολυμπιακής από την «AEGEAN».
Τρίτο ερώτημα. Γι’ αυτό και αν δεν πήρα απάντηση: Γιατί 30%; Από πού προκύπτει αυτό το ποσοστό; Κανείς δεν μου απάντησε. Το Υπουργείο σφύριξε αδιάφορα και ο Πρόεδρος της ΔΕΗ με παρέπεμψε πάλι στο Υπουργείο. Δεδομένου δε ότι το 17% της τωρινής ΔΕΗ έχει παραχωρηθεί στο ΤΑΙΠΕΔ, τα πράγματα γίνονται πολύ επικίνδυνα για τη χώρα, κύριε Υπουργέ.
Τέταρτο ερώτημα: Πού είναι το δεκαετές πλάνο για την ενεργειακή πολιτική, που μας έχετε υποσχεθεί ότι θα κατατεθεί από το Γενάρη; Έπειτα από πιέσεις, ερωτήσεις και αιτήσεις στην Επιτροπή Παραγωγής και Εμπορίου ενάμισι έτους, πού είναι; Άρα, με ποιο σχέδιο δράσης πορευόμαστε; Γιατί τόση αποσπασματικότητα και προχειρότητα; Γιατί τόση ανοργανωσιά; Αντί για απαντήσεις ο κύριος Υπουργός στην επιτροπή μας είπε κάποια πράγματα για το πρόγραμμα «Εξοικονομώ κατ’ Οίκον» για την εξοικονόμηση ενέργειας κλπ., προγράμματα πολύ σημαντικά για τη χώρα και τους πολίτες, αλλά επ’ ουδενί στρατηγικού ενεργειακού χαρακτήρα.
Επόμενα ερωτήματα: Πώς μπορείς να διαχωρίσεις ένα πελατολόγιο κατά το δοκούν απέναντι στο κοινοτικό δίκαιο, χωρίς να ρωτήσεις τους πολίτες; Πού ξανακούστηκε κάτι τέτοιο; Και τι είδους ανταγωνισμός είναι αυτός; Πώς νοείται; 
Έπειτα, οι δανειακές συμβάσεις της ΔΕΗ ύψους 4,85 δισεκατομμυρίων, σύμφωνα με επίσημα στοιχεία, τα δάνεια, δηλαδή τα χρέη που θα πάρει ο επενδυτής θα είναι ύψους 1,7 δισ. ή θα του χαριστούν; Φανταζόμαστε το δεύτερο. 
Άλλο θέμα είναι οι επενδύσεις. Η ΔΕΗ έχει κάνει ένα σωρό επενδύσεις. Αυτές οι επενδύσεις, πώς θα διαχωριστούν, πού θα πάνε;
Τέλος, είναι κι οι μεγαλοοφειλέτες. Ζητήσαμε φυσικά, από την πρώτη συνεδρίαση της επιτροπής πίνακα με τους μεγαλοοφειλέτες της ΔΕΗ και φυσικά, δεν πήραμε ποτέ αυτόν τον πίνακα παρ’ ότι ψιλοδεσμεύθηκε ο Πρόεδρος ότι θα μας έλθει πριν να έλθει το νομοσχέδιο στην Ολομέλεια. Εμείς αν δεν τον πάρουμε αυτόν τον πίνακα μέχρι αύριο, κύριε Υπουργέ, θα καταθέσουμε ερώτηση ως Δημοκρατική Αριστερά και αναμένουμε να μας δώσετε τα στοιχεία. Αλλιώς φαντάζομαι ότι θα έχουμε το δικαίωμα να είμαστε και εμείς παντελώς κακοπροαίρετοι.
Για τα επιμέρους ζητήματα τύπου «πώς θα διασφαλιστεί η άρδευση και η ύδρευση σε επιμέρους περιοχές, δεδομένου ότι πλέον θα έχουμε να κάνουμε με ιδιώτη και όχι με το ίδιο το κράτος;» φυσικά δεν πήραμε καμμία απάντηση πέραν του ότι μας είπε ο Υπουργός ότι θα επιμεληθεί γι’ αυτό η Ειδική Γραμματεία Υδάτων. Φαίνεται ότι δεν γνωρίζετε πώς λειτουργούν οι ΤΟΕΒ, οι ΓΟΕΒ σ’ αυτήν τη χώρα. Εδώ με μια κρατική ΔΕΗ δεν μπορούμε να τα φέρουμε βόλτα. Ελπίζουμε να διαψευστούμε και σε αυτό.
Υπάρχουν, λοιπόν, όλα αυτά τα αναπάντητα ερωτήματα. Και ρωτάω: Γιατί συνεχίζετε, κύριοι του Υπουργείου, να μη δίνετε απαντήσεις σε αυτά στους πολίτες, όχι σε εμάς; Και το δικό μου ερώτημα πλέον προς τους πολίτες είναι: Θα συνεχίσετε εσείς να εμπιστεύεστε μια τέτοια Κυβέρνηση; 
Εμείς ζητήσαμε την απόσυρση αυτού του νομοσχεδίου, όχι μόνο επειδή δεν έχει την υπογραφή του τωρινού Υπουργού Οικονομικών και έχει, όπως αναδείχθηκε πολλάκις, την υπογραφή του κ. Στουρνάρα έπειτα από τόσους μήνες, αλλά και γιατί θεωρούμε ότι είναι βαθιά επιζήμιο για τη χώρα. Υποστηρίζουμε ότι είναι απολύτως κομβικής σημασίας για το συμφέρον της χώρας η λειτουργία μιας σύγχρονης και ανταγωνιστικής ΔΕΗ. Αν η σημερινή, δε, συζήτηση ήταν για το πώς θα επιτευχθεί αυτό καταπολεμώντας τα κακώς κείμενα της τωρινής ΔΕΗ -που σε αντίθεση με τα περισσότερα κόμματα της Αντιπολίτευσης που καταψηφίζουν αυτό το νομοσχέδιο εμείς προσπαθήσαμε να τα αναδείξουμε και να πούμε ότι αυτά είναι το ζητούμενο αρχικά και έπειτα να δούμε κατά πόσο μπορούμε να προχωρήσουμε σε μια αποκρατικοποίηση- μια τέτοια συζήτηση εμείς θεωρούμε ότι θα ήταν πολύ επωφελής για τη χώρα. Δυστυχώς, όμως, πάλι επιλέξατε τον εύκολο δρόμο. Αποποιήθηκε το ΠΑΣΟΚ και η Νέα Δημοκρατία το λαμπρό ελληνικό παρελθόν, το δικό τους δηλαδή παρελθόν, και προχωρήσανε στην αποκρατικοποίηση του 30% της ΔΕΗ χωρίς απαντήσεις στα ερωτήματα, χωρίς στοιχεία, χωρίς τίποτα.
Ποια είναι, λοιπόν, η αβάσιμη –για εμάς- επιχειρηματολογία της Κυβέρνησης; Ξεκινάμε με την απελευθέρωση της αγοράς. Η απελευθέρωση της αγοράς ενέργειας, δηλαδή η λειτουργία των επιχειρήσεων παραγωγής ή εισαγωγής ηλεκτρικής ενέργειας, έχει φυσικά εισαχθεί στη χώρα πολλά χρόνια πριν. 
Μάλιστα, το 2011 το μερίδιο της ΔΕΗ στη λιανική είχε υποχωρήσει σημαντικά με τη δραστηριοποίηση τότε των εταιρειών «ENERGA», «HELLAS POWER», «REVMAENA» κ.λπ., οι οποίες φυσικά δεν άντεξαν στον ανταγωνισμό. «Δεν άντεξαν εξαιτίας των στρεβλώσεων» –θα πούνε κάποιοι. Δεν είναι γενικώς στρεβλώσεις, είναι στρεβλώσεις της δημόσιας διοίκησης και πολιτικών επιλογών. 
Μήπως, όμως, η εμπειρία με τους ιδιώτες προμηθευτές -που ελάχιστα έχει συζητηθεί κοινοβουλευτικά και θα το αναδείξω και αυτό μετά- έχει υποτιμηθεί ως σκάνδαλο και γενικά αποδεικνύει, όχι τις στρεβλώσεις στον ανταγωνισμό, αλλά το πόσο «αεριτζήδες» είναι κάποιοι επίδοξοι επενδυτές; 
Οι παραπάνω εταιρείες έκλεισαν, αφήνοντας φέσια στους διαχειριστές αγοράς και απλήρωτο μεγάλο μέρος του ΕΕΤΗΔΕ, των χαρατσιών και των δημοτικών τελών, που είχαν εισπράξει μεν από τους πολίτες, τους πελάτες τους δηλαδή, αλλά δεν απέδωσαν ποτέ στο δημόσιο και στους ΟΤΑ αντίστοιχα. 
Πέρα από τη ζημιά την οποία έχει υποστεί το κράτος, αν δεν υπήρχε η ΔΕΗ να εγγυάται την ασφάλεια των καταναλωτών, τι ακριβώς θα συζητούσαμε ως άνοιγμα του ανταγωνισμού και για ποια ιδιωτική πρωτοβουλία θα λέγαμε σήμερα; 
Εδώ θέλω να αναφερθώ και στην ακρόαση των φορέων. Ειπώθηκε επίσημα από τη ΡΑΕ ότι την έχουμε καλέσει να έρθει στην Επιτροπή Παραγωγής και Εμπορίου να αναφερθεί στο συγκεκριμένο θέμα, που κόστισε πάνω από 300 εκατομμύρια ευρώ για το δημόσιο συμφέρον, 330 εκατομμύρια ευρώ που έφυγαν από την τσέπη του Έλληνα πολίτη μέσω των τιμολογίων της ΔΕΗ, και ειπώθηκε ότι όλες αυτές οι αιτήσεις που είχαμε κάνει ως Βουλευτές δεν έφτασαν ποτέ στη ΡΑΕ. 
Εδώ έχει να απολογηθεί το Υπουργείο και θέλουμε, τουλάχιστον σήμερα, μια απάντηση. 
Είπαμε, όμως, ότι η Ελλάδα νοσεί στο δημόσιο τομέα, αλλά τα κόμματα που συγκυβερνούν ζουν με στερεότυπα. Αν, όμως, για πολλούς –μέσα σε αυτούς είμαι κι εγώ- ο βαθύς κρατισμός είναι ανάθεμα, καλό θα ήταν να αναλογιστούν και το πόσο και τι τελικά προσφέρει η κρατικοδίαιτη και κακή, κάκιστη επιχειρηματικότητα. 
Το σπάσιμο και η ιδιωτικοποίηση της ΔΕΗ δεν είναι καθόλου προφανές, λοιπόν, πως θα οδηγήσει σε χαμηλότερες τιμές ρεύματος. Επί της ουσίας, επιδιώκεται να δημιουργηθεί μια ανοιχτή αγορά, μέσω ενός παντελώς παράδοξου τρόπου, της ρυθμισμένης νομικά δημιουργίας ενός ολιγοπωλίου, καθώς οι δύο εταιρείες θα μοιράζονται πλέον το πελατολόγιο της ΔΕΗ.
Ταυτόχρονα, βέβαια ο κύριος Υπουργός μιλούσε για πολλούς παίχτες. Ποιοι θα είναι οι πολλοί παίχτες; Οι εξής δύο; Αυτοί που δημιουργήθηκαν από τον εξής έναν; 
Η τιμολογιακή πολιτική σε ένα ολιγοπώλιο να ενημερώσουμε ότι διαμορφώνεται ακριβώς με τον ίδιο τρόπο που λειτουργεί σε ένα μονοπώλιο, όταν δεν καθορίσουμε τους όρους. Αυτό σημαίνει ότι οι πελάτες δεν μπορούν να επωφεληθούν από τον ανταγωνισμό. Η νέα εταιρεία θα είναι ανταγωνιστική προς τη ΔΕΗ και είναι πιθανό, λοιπόν, όχι μόνο να μη λειτουργήσει ανταγωνιστικά, αλλά να υποκαταστήσει τη δυναμικότητα της σημερινής Δημόσιας Επιχείρησης Ηλεκτρισμού. Και φυσικά μιλήσαμε για το παράδειγμα της απορρόφησης της Ολυμπιακής από την «AEGEAN». 
Επικαλέστηκε, επίσης, ο κύριος Υπουργός, ως προς την ιδιωτικοποίηση, την περίπτωση της ιταλικής «ENEL». Είπαμε και στην επιτροπή ότι αυτό δεν μπορεί να έρθει επ’ ουδενί ως παράδειγμα. Από το 1999 η «ENEL» χωρίστηκε σε τρεις θυγατρικές, τις οποίες έστησε στρατηγικά, τους έδωσε εξειδικευμένο στρατηγικό χαρακτήρα, πριν πουλήσει το ένα από τα τρία μερίδιά της, φυσικά κρατώντας το φυσικό αέριο γι’ αυτήν, με το οποίο λειτουργεί το σύνολο των νοικοκυριών. Γιατί στην Ιταλία, σε αντίθεση με την Ελλάδα, υπάρχει ενεργειακή πολιτική και υπάρχει και στρατηγικός ενεργειακός σχεδιασμός. 
Αντίθετα, η ΔΕΗ, βέβαια, ελάχιστα επεδίωξε τον εκσυγχρονισμό της, φυσικά με τεράστια ευθύνη του Υπουργείου.
Ένα μείζον ζήτημα που εγείρεται συνολικά αφορά την πιστοληπτική ικανότητα της ΔΕΗ και της νέας μικρής ΔEΗ. Είναι λογικό οι νέες επιχειρήσεις, ως μικρότερες, να μην έχουν την ίδια πιστοληπτική ικανότητα. Εύλογα, λοιπόν, μπορεί να αναρωτηθεί κανείς, αναφορικά με το εύρος των μελλοντικών επενδύσεων, πόσω μάλλον όταν οι επενδύσεις στην ενέργεια είναι πάρα πολύ υψηλού κόστους. 
Τελευταία, άλλωστε, η πιστοληπτική ικανότητα της ΔΕΗ έχει αναβαθμιστεί και έχει πετύχει δανειακή σύμβαση 2,2 δισεκατομμυρίων και χρηματοδότηση από την Ευρωπαϊκή Τράπεζα Επενδύσεων και πολύ καλές σχέσεις με τις ελληνικές τράπεζες. Ρωτήσαμε και πριν στα κεντρικά ερωτήματα: Όλα αυτά θα χαριστούν; Γιατί δεν μας λέει κανείς τι θα γίνει με όλες αυτές τις συμβάσεις;
Μαζί με τα παραπάνω υπάρχει μια σειρά από θετικά σχόλια, σχετικά με τη λειτουργία της ΔΕΗ τα τελευταία τρία χρόνια –το επισημαίνω- με πολύ σημαντική μείωση κατά 35% των λειτουργικών εξόδων της, κυρίως όσον αφορά τη μισθοδοσία. 
Η επέκταση των δραστηριοτήτων της ΔΕΗ φαίνεται να είναι πολύπλευρη. Προσφάτως, έγινε γνωστό ότι προωθούνταν αλλαγές στο καταστατικό της ΔΕΗ, με στόχο την προμήθεια και πώληση ενεργειακών προϊόντων και υπηρεσιών, πέραν της ηλεκτρικής ενέργειας. Στο πλαίσιο αυτό εντάσσεται, άλλωστε, και η απόφασή της για σύσταση θυγατρικής εταιρείας στην Τουρκία και γενικότερα για την είσοδό της σε αγορές που παρουσιάζουν έλλειμμα, λόγω αύξησης των ενεργειακών αναγκών.
Υπάρχει, λοιπόν, το θέμα των εξωστρεφών επενδυτικών δραστηριοτήτων, όπως είπαμε. Τι θα γίνει με αυτό; Τι θα γίνει με επενδύσεις δισεκατομμυρίων ευρώ; Θα χαριστούν κατά 30% στη μικρή ΔΕH.;
Από εκεί και πέρα, αυτό δεν σημαίνει ότι δεν μπορεί να γίνει κριτική στη ΔΕΗ για πληθώρα επιλογών της από τη σκοπιά ακριβώς της αναγκαιότητας ύπαρξης μια σύγχρονης ανταγωνιστικής ΔΕΗ υπό δημόσιο έλεγχο.
Έχουμε μιλήσει –και δυστυχώς δεν υπάρχει άλλος χρόνος- για τις είκοσι αυξήσεις, που δυστυχώς επέτρεψε και η ΔΕΗ να γίνουν από το 2007. Μέσα σε επτά έτη έγιναν είκοσι αυξήσεις στα τιμολόγια της ΔΕΗ. Τίθεται, ακόμη, το θέμα των στρεβλώσεων λόγω ρυθμίσεων υπέρ μεγάλων ιδιωτικών μονάδων παραγωγής, που έτυχαν προνομιακής μεταχείρισης εις βάρος της ΔΕΗ, η μη σταδιακή απεξάρτηση από το λιγνίτη, η σειρά μη συμβατών με το ευρωπαϊκό θεσμικό δίκαιο επενδύσεων που επιχείρησε να κάνει η ΔΕΗ. Δεν είναι λίγες οι «καμπάνες» πολλών εκατομμυρίων, που και αυτές μεταφέρονται στα τιμολόγια και στον Έλληνα πολίτη, τις οποίες έχουμε πληρώσει για τις εκπομπές ρύπων και για όλες τις άλλες αβλεψίες και κακώς εννοούμενη ενεργειακή πολιτική από το Υπουργείο. Ο ρόλος της ΔΕΗ, λοιπόν, για τις ανανεώσιμες θα έπρεπε να είναι σημαντικός.
Είναι προβληματικό, μεταξύ άλλων, ότι μια ιδιωτικοποίηση της ΔΕΗ θα σημαίνει ότι η ανάπτυξη των ΑΠΕ δεν μπορεί να αποτελέσει αντικείμενο κρατικού οικονομικού σχεδιασμού. Βέβαια, έως τώρα η «πράσινη ανάπτυξη» πήγε –μετά συγχωρήσεως- κατά διαόλου, οπότε δεν μπορούμε να πείσουμε τους πολίτες πλέον ότι εκεί είναι η προοπτική της χώρας, εκεί πρέπει να επενδύσουμε, εκεί πρέπει να έχουμε στραμμένο το βλέμμα μας.
Αυτή η εμμονή σε ένα ξεπερασμένο ενεργειακό πρότυπο το καλοκαίρι που μας πέρασε οδήγησε και στην έκρηξη του σταθμού της ΔΕΗ στη Σαντορίνη. Έχουμε πολλάκις απευθύνει το ερώτημα: Τι θα γινόταν, αν τα χρήματα που δίνονται για το μαζούτ, για το πετρέλαιο, που ήταν ένα δισεκατομμύριο το 2012, είχαν επενδυθεί στη διασύνδεση των νησιών; Όμως, αυτό δεν έγινε. Εμείς επιλέξαμε να συνεχίσουμε σ’ αυτήν τη πεπατημένη, τον πεπαλαιωμένο τρόπο, χωρίς φυσικά να κάνουμε εκσυγχρονισμό της ΔΕΗ. Υπάρχουν, λοιπόν, τεράστιες πολιτικές ευθύνες.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω σε δύο λεπτά, κύριε Πρόεδρε.
Επεδίωξε ο κ. Ζερβός να δώσει κάποιες εξηγήσεις για τον τρόπο που έγινε η επιλογή των προσφερόμενων μονάδων και λοιπών στοιχείων στη μικρή ΔΕΗ. Παραμένει ο προβληματισμός αναφορικά με το κατά πόσο θα γίνει θελκτικότερη –έτσι λέει η αιτιολογική έκθεση- η νέα εταιρεία, εάν φορτωθεί η ΔΕΗ με μη κερδοφόρες και προβληματικές επιλογές. Γιατί, κύριοι της Κυβέρνησης, κάτι τέτοιο μαθητικά δεν βγαίνει, πόσω μάλλον όταν η συγκυβέρνηση μιλά για τη δική της «κακή ΔΕΗ» όλων αυτών των χρόνων, που τώρα πρέπει ουσιαστικά να πουλήσει, για να μπορέσει να εκσυγχρονιστεί.
Ολοκληρώνω, ελλείψει χρόνου, με μια σειρά ερωτημάτων: Τι θα γίνει με τις ενεργοβόρες βιομηχανίες και τα προνομιακά τιμολόγια που απολαμβάνουν; Τι θα γίνει με τα τέλη που πληρώνει η ΔΕΗ σε ιδιώτες, ιδιοκτήτες μονάδων φυσικού αερίου; Καμμία κουβέντα. 
Τι θα γίνει με τις ληξιπρόθεσμες οφειλές του δημοσίου προς τη ΔΕΗ; Τίποτα. Πώς θα εξασφαλιστεί ότι τα χρήματα που θα λάβει η ΔΕΗ θα μεταφερθούν στην ενίσχυση αποκλειστικά του επενδυτικού της προγράμματος; Αυτά δεν είναι λεπτομέρειες που θα μπουν στη σύμβαση. Αυτά είναι ζητούμενα και όροι που πρέπει να υπάρχουν εδώ. Πώς θα προστατεύονται οι ευάλωτοι καταναλωτές; Θα προβλέπεται για όλους τους προμηθευτές η υποχρέωση παροχής υπηρεσιών κοινής ωφέλειας; Θα υπάρχει πρόνοια ότι ο καταναλωτής θα έχει αδιάλειπτη προμήθεια ηλεκτρικής ενέργειας; Τι γίνεται με τις οικολογικές αποκαταστάσεις που εκκρεμούν στις τόσο ευάλωτες περιοχές της Δυτικής Μακεδονίας; 
Διαβάζοντας κανείς το νομοσχέδιο, λοιπόν, μπορεί να θεωρεί ότι όλα τα παραπάνω είναι υπό συζήτηση και υπό αίρεση. Οι  υποχρεώσεις για τη μικρή ΔΕΗ δεν ορίζονται ρητώς και αναλυτικά, σχεδόν καμία. Θα πρέπει εν προκειμένω, να διασφαλίσουμε το χαρακτήρα των υπηρεσιών κοινής ωφέλειας ως δραστηριοτήτων παροχής υπηρεσιών εμπορικού χαρακτήρα ή όχι, οι οποίες ωστόσο θα πρέπει να είναι παροχές ειδικής αξίας για την κοινωνία και γι’ αυτή τη χώρα και θα πρέπει να έχουμε κατά νου –το είπα και στην επιτροπή- και την πρόσφατη απόφαση του Συμβουλίου της Επικρατείας για την ΕΥΔΑΠ που αποφαίνεται -και θέλω να το ακούσετε και πάλι αυτό, κύριοι του Υπουργείου και κύριοι Βουλευτές-…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και με αυτό ολοκληρώνετε, κυρία συνάδελφε.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Ολοκληρώνω, κύριε Πρόεδρε. 
Αποφαίνεται, λοιπόν, ότι «η δε κατ’ ουσίαν μετατροπή της δημόσιας επιχειρήσεως σε ιδιωτική, που λειτουργεί με γνώμονα το κέρδος, καθιστά αβέβαιη τη συνέχεια της εκ μέρους της παροχής υπηρεσιών προσιτών, κοινής ωφέλειας και δη υψηλής ποιότητας. Αβεβαιότητα ως προς τη συνέχεια παροχής προσιτών υπηρεσιών κοινής ωφέλειας δεν συγχωρείται από το άρθρο 5 του Συντάγματος». Δεν συγχωρείται. Κι εσείς, κύριοι του Υπουργείου, θα είστε ασυγχώρητοι από τη στιγμή που θα επιτρέψετε επικίνδυνα ασαφείς συνθήκες διαχείρισης της ενέργειας της χώρας να καθοριστούν με αυτό το νομοσχέδιο. 
Λέμε όχι στους λογιστικούς ακτιβισμούς, ναι στις προϋποθέσεις ανάπτυξης μιας υγιούς ΔΕΗ. 
Καταψηφίζουμε, λοιπόν, αυτό το νομοσχέδιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο ειδικός αγορητής του ΚΚΕ κ. Νικόλαος Καραθανασόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε. 
Βεβαίως, πρέπει να κατακάτσει ο κουρνιαχτός μιας άσφαιρης και άγονης αντιπαράθεσης, η οποία προσπαθεί να συγκαλύψει την πραγματική αιτία του προβλήματος, αλλά και τη στρατηγική σύγκλιση ανάμεσα στην Κυβέρνηση και στα λεγόμενα «αντιμνημονιακά κόμματα». Να μη βλέπουμε απλά και μόνο το δέντρο, το οποίο σχετίζεται με το σημερινό νομοσχέδιο για τη μικρή ΔΕΗ, αλλά να δούμε το συνολικότερο δάσος. Και απ’ αυτήν την άποψη το βασικό ερώτημα το οποίο πρέπει να τεθεί, κατά τη γνώμη μας, στη συζήτηση και το οποίο ως ΚΚΕ το θέτουμε είναι αν ο σημερινός ενεργειακός σχεδιασμός έχει γίνει με τέτοιον τρόπο, ώστε να υπηρετεί τις λαϊκές ανάγκες, τη λαϊκή ευημερία ή όχι.
 Έχει κανείς αυταπάτες ότι αυτό είναι το κριτήριο και το κίνητρο του σημερινού ενεργειακού σχεδιασμού; Εμείς λέμε όχι. Και ο σημερινός ενεργειακός σχεδιασμός υποτάσσεται στις ανάγκες των επιχειρηματικών ομίλων και άλλωστε δεν μπορεί να αποσπαστεί από τους σιδερένιους νόμους της καπιταλιστικής αγοράς, από τους νόμους του καπιταλιστικού κέρδους. Απ’ αυτήν την άποψη, σήμερα το ρεύμα δεν είναι κοινωνικό αγαθό, δεν αποτελεί κοινωνικό αγαθό. Σήμερα το ρεύμα είναι εμπόρευμα. Γιατί αν ήταν το ρεύμα κοινωνικό αγαθό, θα έπρεπε να το απολαμβάνει ο καθένας ανάλογα με τις ανάγκες του. Έχουμε τέτοια εικόνα σήμερα; Όχι. Αυτό που έχουμε είναι εμπόρευμα. Το ρεύμα δηλαδή παρέχεται στον καθένα, ανάλογα με την οικονομική του δυνατότητα και όσα λαϊκά νοικοκυριά δεν έχουν να πληρώσουν, βρίσκονται σε συνθήκες ενεργειακής φτώχειας.
 Άρα είναι ψευδεπίγραφη η αντιπαράθεση που γίνεται σήμερα ανάμεσα στην Κυβέρνηση και την Αντιπολίτευση, ότι με το σημερινό νομοσχέδιο καταργείται ο κοινωνικός, δημόσιος χαρακτήρας του ηλεκτρικού ρεύματος ως δημόσιου και κοινωνικού αγαθού, από τη στιγμή που είναι στις σημερινές συνθήκες εμπόρευμα.
Από αυτήν την άποψη, ο όποιος ενεργειακός σχεδιασμός στηρίζεται στην ανάγκη θωράκισης της καπιταλιστικής κερδοφορίας που ακριβώς σε αυτόν τον βωμό του καπιταλιστικού κέρδους θυσιάζονται η ικανοποίηση των λαϊκών αναγκών και η λαϊκή ευημερία. 
Αυτό κατά τη γνώμη του ΚΚΕ –και βεβαίως κανείς δεν  μπορεί να το αμφισβητήσει- αποτελεί και την αιτία της μεγάλης αντίφασης. Ποια είναι αυτή η μεγάλη αντίφαση η οποία είναι παρούσα; Είναι η αντίφαση ανάμεσα στον πολύ μεγάλο πλούτο ενεργειακών πηγών που υπάρχουν στην Ελλάδα, είτε αυτές είναι ορυκτές πηγές είτε είναι ανανεώσιμες πηγές, των οποίων η αξιοποίηση θα μπορούσε να προσφέρει πλούσια ενέργεια –και μάλιστα και να είναι και εξαγώγιμο προϊόν- και στις συνθήκες της ενεργειακής φτώχειας στην οποία βρίσκονται εκατοντάδες χιλιάδες λαϊκά νοικοκυριά. Βεβαίως, είναι συνθήκες φτώχειας, οι οποίες επιδεινώθηκαν από την καπιταλιστική κρίση.
Δεν είναι, όμως, μόνο η καπιταλιστική κρίση ο υπεύθυνος των συνθηκών αυτών. Αν ήταν απλά και μόνο αυτό τότε σε συνθήκες ανάκαμψης της καπιταλιστικής οικονομίας θα είχε ξεπεραστεί αυτό το εμπόδιο. Κατά τη γνώμη μας είναι κάτι πολύ πιο βαθύ, πολύ πιο ουσιαστικό: Είναι ο  ίδιος καπιταλιστικός τρόπος παραγωγής που οργανώνεται με κίνητρο το κέρδος. 
Γι’ αυτόν ακριβώς τον λόγο -επειδή οργανώνεται με κίνητρο το κέρδος- δεν είναι τυχαία μία σειρά ζητημάτων τα οποία είναι υπαρκτά και τα οποία είναι αναπάντητα για όλους αυτούς οι οποίοι υπερασπίζονται αυτόν τον τρόπο ανάπτυξης της οικονομίας και της κοινωνίας. 
Για παράδειγμα: Πώς μπορεί αλλιώς να εξηγηθεί ότι σήμερα υποκαθίστανται οι εγχώριες πηγές ενέργειας με εισαγόμενες πηγές, όπως για παράδειγμα, το φυσικό αέριο; Είναι πολύ πιο αποδοτικό για τον ιδιώτη επιχειρηματία, είναι πολύ πιο κερδοφόρο, γιατί έχει πολύ πιο μικρή διάρκεια απόσβεσης της όποιας επένδυσης έχει κάνει.
Από αυτήν την άποψη, σήμερα έχουμε να αντιμετωπίσουμε τα εξής: Όχι μόνο επιδεινώνεται αυτή η κατάσταση, λόγω ακριβώς της επιλογής της απελευθέρωσης της αγοράς ηλεκτρικής ενέργειας -η οποία αποτελεί ένα εργαλείο ακριβώς για να θωρακίσει τα συμφέροντα των επιχειρηματικών ομίλων, ένα εργαλείο το οποίο δεν επιλέγεται αυθαίρετα είτε από την εκάστοτε Κυβέρνηση είτε συνολικά από την Ευρωπαϊκή Ένωση από τη στιγμή που αποτελεί επίσημη πολιτική της ίδιας της Ευρωπαϊκής Ένωσης-, αλλά επιλέγεται ανάλογα με τις ανάγκες του κεφαλαίου. 
Έτσι, στην άμεση κρατική παρέμβαση που υπήρχε τις προηγούμενες δεκαετίες στον τομέα της ηλεκτρικής ενέργειας ήταν αναγκαία επιλογή του αστικού κράτους σε συνθήκες χαμηλής συσσώρευσης των κεφαλαίων να προχωρήσει στον εξηλεκτρισμό της ελληνικής οικονομίας, για να μπορέσει να υπάρξει η καπιταλιστική παραγωγική ανασυγκρότηση στη χώρα μας, επειδή ακριβώς οι ιδιώτες επιχειρηματίες δεν μπορούσαν να αναλάβουν αυτό το τεράστιο κόστος του εξηλεκτρισμού. Γι’ αυτόν ακριβώς τον λόγο υπήρχε η άμεση κρατική παρέμβαση από τα μέσα της δεκαετίας του ’50 και μετά. 
Αυτό στις σημερινές συνθήκες έχει αλλάξει. Έχει αλλάξει ακριβώς γιατί υπάρχει μία υπερσυσσώρευση κεφαλαίων, με αποτέλεσμα να χρειάζεται αυτά να βρουν διέξοδο, να επενδύσουν σε νέους τομείς της οικονομίας.
Έτσι, λοιπόν, μειώνεται η άμεση κρατική παρέμβαση και έχουμε στη θέση της μία έμμεση κρατική παρέμβαση, η οποία με κάθε τρόπο διασφαλίζει και θωρακίζει τις ανάγκες και τα συμφέροντα των επιχειρηματικών ομίλων. 
Ως απόρροια αυτής της απελευθέρωσης της αγοράς ηλεκτρικής ενέργειας είναι οι ιδιωτικοποιήσεις των κρατικών μονοπωλίων τα προηγούμενα χρόνια, ιδιωτικοποιήσεις οι οποίες στη χώρα μας ξεκίνησαν από τα τέλη της δεκαετίας του ’90. Ταυτόχρονα, εκτός από τις ιδιωτικοποιήσεις είναι και τα τεράστια κίνητρα τα οποία παρέχει το κράτος στους επιχειρηματικούς  ομίλους που εντάσσονται στην αγορά ηλεκτρικής ενέργειας, όπως οι επιδοτήσεις. 
Προχθές, συζητήσαμε ένα νομοσχέδιο του Υπουργείου Ανάπτυξης για έξι μεγάλα αιολικά πάρκα και την τεράστια επιδότηση την οποία έλαβαν, είτε με την μορφή των άμεσων επενδύσεων και επιδοτήσεων είτε με τη μορφή των φορολογικών κινήτρων. 
Δεύτερον, έχει να κάνει με την υποχρεωτική απορρόφηση του συνόλου της παραγωγής που παράγουν οι ιδιώτες επιχειρηματίες. 
Tέλος, έχει να κάνει με τη διασφάλιση εγγυημένων υψηλών τιμών για την απορρόφηση της ιδιωτικής παραγωγής, εγγυημένες υψηλές τιμές που καλούνται να τις πληρώσουν τα λαϊκά νοικοκυριά με την καθημερινή αύξηση των τιμολογίων. 
Τέταρτο σημείο είναι ότι το νομοσχέδιο αποτελεί κρίκο στην περαιτέρω απελευθέρωση της αγοράς ηλεκτρικής ενέργειας. Δεν είναι μία αυθαίρετη επιλογή της Κυβέρνησης, ούτε πολύ περισσότερο -όπως ισχυρίστηκαν ορισμένοι από τους εισηγητές- γίνεται κατ’ εντολή και κατ’ επιταγή των δανειστών και των τροϊκανών. Αντίθετα, εντάσσεται στην τρίτη ενεργειακή δέσμη της Ευρωπαϊκής Ένωσης, η οποία ισχύει για αυτό το διάστημα και αποτελεί συνολικότερο κρίκο. 
Μέσα από αυτήν τη διαδικασία, μέσα από την τρίτη ενεργειακή δέσμη, είχαμε την ψήφιση του ν. 4001/2011 για την επίσπευση της απελευθέρωσης της αγοράς ηλεκτρικής ενέργειας, η οποία εστίαζε στον ιδιοκτησιακό διαχωρισμό των δραστηριοτήτων μεταφοράς από τις δραστηριότητες παραγωγής και προμήθειας. Βρισκόμαστε μπροστά σε συγκεκριμένες αποφάσεις της Ευρωπαϊκής Ένωσης για την πλήρη ενιαιοποίηση της ενεργειακής αγοράς ως το 2014, με την επισήμανση της ίδιας της Ευρωπαϊκής Ένωσης ότι οι τιμές ενέργειας πρέπει να αντανακλούν καλύτερα το κόστος των νέων επενδύσεων, δηλαδή να αυξηθούν. 
Έχουμε το νέο μοντέλο ευρωπαϊκής αγοράς, που θα εφαρμοστεί μέχρι το 2015, το οποίο θέτει ως στόχο τη σύζευξη σε ενιαίες τιμές ηλεκτρικού ρεύματος για όλη την Ευρωπαϊκή Ένωση, τη δημιουργία χρηματιστηρίων ενέργειας και τα διμερή συμβόλαια μέσω των χρηματιστηρίων. 
Απ’ αυτήν την άποψη, σε αυτό το πλαίσιο εντάσσεται αφ’ ενός μεν η ιδιωτικοποίηση του ΑΔΜΗΕ που βρίσκεται σε διαδικασία, η διαμόρφωση της μικρής ΔΕΗ, για να ιδιωτικοποιηθεί, και ταυτόχρονα η ιδιωτικοποίηση περαιτέρω του 17% της εναπομείνασας ΔΕΗ, η οποία έχει παραχωρηθεί στο ΤΑΙΠΕΔ. 
Οι κυβερνητικοί ισχυρισμοί, λοιπόν, είναι ψευδεπίγραφοι, για να δικαιολογήσουν τη συγκεκριμένη επιλογή. Το λέμε αυτό γιατί η πραγματικότητα είναι εντελώς διαφορετική. Άλλωστε, τα ίδια επιχειρήματα που χρησιμοποιεί η σημερινή συγκυβέρνηση -ότι θα βελτιωθούν οι συνθήκες και θα υπάρξει  ικανοποίηση των λαϊκών αναγκών, ότι θα μειωθούν, δηλαδή, τα τιμολόγια του ηλεκτρικού ρεύματος, ότι θα βελτιωθεί η θέση των εργαζομένων- τα είχαμε ακούσει και πριν από δεκαπέντε χρόνια, όταν ξεκινούσε η απελευθέρωση της αγοράς. 
Με αυτόν τον τρόπο η ΔΕΗ, όντως, ιδιωτικοποιήθηκε. Λειτουργεί με ιδιωτικοοικονομικά κριτήρια. Είναι εισηγμένη στο Χρηματιστήριο Αθηνών. Το 49% του μετοχικού κεφαλαίου της ΔΕΗ ανήκει σε ιδιώτες, ενώ το μερίδιο των ιδιωτών παραγωγών είναι στο 45% του συνολικού επιπέδου παραγωγής ηλεκτρικής ενέργειας στον τόπο μας.
Αποτέλεσμα των δεκαπέντε χρόνων που προηγήθηκαν ποιο είναι; Είναι ο διπλασιασμός των τιμολογίων των λαϊκών νοικοκυριών. Βέβαια, σε επίπεδο Ευρωπαϊκής Ένωσης ακολούθησαν αντίστοιχη πορεία, με μέσες αυξήσεις πάνω από 70%. Οι δε εργαζόμενοι είδαν τη θέση τους να χειροτερεύει. Από τριάντα πέντε χιλιάδες εργαζόμενους που είχε η ΔΕΗ, σήμερα έχει δεκαοκτώ χιλιάδες. Γενικεύονται οι ανατροπές στις εργασιακές σχέσεις με τους συμβασιούχους ή με τους εργολαβικούς εργαζόμενους στα ορυχεία και αλλού. 
Από αυτήν την άποψη, είναι φανερό ότι είναι έωλα τα επιχειρήματα της Κυβέρνησης, γιατί η περαιτέρω απελευθέρωση και η ιδιωτικοποίηση της ΔΕΗ όχι μόνο δεν θα βελτιώσει τις συνθήκες τις οποίες βιώνουν σήμερα τα λαϊκά νοικοκυριά, αλλά θα τις επιδεινώσει, όπως θα επιδεινώσει ακόμη περισσότερο τη θέση των εργαζόμενων στον τομέα της ηλεκτρικής ενέργειας. 
Γι’ αυτό αποτελεί μάχη οπισθοφυλακής η μάχη την οποία δίνουν σήμερα τα λεγόμενα αντιμνημονιακά κόμματα αλλά και μια σειρά φορείς. 
Το όχι αυτών των φορέων που ακούστηκε στην Επιτροπή, είναι ένα όχι το οποίο δεν αντανακλά σήμερα τις λαϊκές ανάγκες, γιατί ακριβώς όχι μόνο δεν αμφισβητούν την απελευθέρωση της αγοράς ηλεκτρικής ενέργειας, όχι μόνο δεν αμφισβητούν τη συμμετοχή των ιδιωτών –ακόμη και η ίδια η ΓΕΝΟΠ ΔΕΗ- στην παραγωγή ηλεκτρικής ενέργειας, αλλά καλλιεργούν αυταπάτες ότι μέσα από τις σημερινές συνθήκες της απελευθερωμένης αγοράς μπορούν να ικανοποιηθούν οι λαϊκές ανάγκες. 
Γιατί η Κυβέρνηση προχώρησε στη συγκεκριμένη ρύθμιση; Γιατί ήθελε να συμβιβάσει τους οξύτατους ανταγωνισμούς για το ποια επιχειρηματικά συμφέροντα, ποια επιχειρηματικά κέντρα θα ελέγξουν συνολικά τη ΔΕΗ. Είναι ένας ανταγωνισμός που εκφράστηκε κυρίως ανάμεσα σε αμερικάνικους και γερμανικούς ομίλους. Αυτήν τη διαπάλη των συμφερόντων προσπάθησε η Κυβέρνηση να τη συγκεράσει και για αυτόν ακριβώς τον λόγο προχώρησε σε αυτόν τον διαχωρισμό. 
Από αυτήν την άποψη, μέσα από αυτήν τη διαδικασία εκφράζεται η τεράστια διαπάλη συμφερόντων για το αν θα παραμείνει ή όχι κυρίαρχος ο ρόλος της ΔΕΗ στην παραγωγή ηλεκτρικής ενέργειας, για το αν θα παραμείνουν σε θέση ισχύος οι σημερινοί παίχτες, οι οποίοι έχουν ενταχθεί στην παραγωγή ηλεκτρικής ενέργειας -οι σημερινοί επιχειρηματικοί όμιλοι- ή αν θα ενταχθούν και νέοι ανταγωνιστές, οι οποίοι θα αλλάξουν τα μερίδια της αγοράς και άρα τα μερίδια της κερδοφορίας. 
Από αυτήν την άποψη, εμείς λέμε καθαρά ότι αποτελεί ηττοπάθεια η λογική του μικρότερου κακού και η αναφορά ότι μέσα στις σημερινές συνθήκες απελευθέρωσης της αγοράς μπορούν να αντιμετωπιστούν τα λαϊκά προβλήματα. 
Εμείς, λοιπόν, θεωρούμε ότι με τις πολιτικές επιλογές τις οποίες κάνει η Αξιωματική Αντιπολίτευση, ο ΣΥΡΙΖΑ, δεν κάνει τίποτε άλλο από το να καλλιεργεί αυταπάτες στον κόσμο αλλά και υποταγή του εργατικού λαϊκού κινήματος σε απλά και μόνο κυβερνητικές επιλογές εναλλαγής σε επίπεδο αστικής διαχείρισης της εξουσίας. 
Εμείς, βεβαίως, ως ΚΚΕ δεν υπερασπιζόμαστε ούτε το χθες αλλά ούτε και το σήμερα στον τομέα της ηλεκτρικής ενέργειας και διαφωνούμε με αυτό το οποίο προσπαθεί να διαμορφώσει η Κυβέρνηση αύριο, γιατί θα είναι πολύ χειρότερο. 
Για εμάς η διέξοδος από αυτήν την κατάσταση δεν μπορεί να είναι άλλη παρά η δημιουργία ενός ενεργειακού σχεδιασμού που θα υποτάσσεται όχι στους κανόνες της καπιταλιστικής αγοράς, αλλά στην ικανοποίηση των λαϊκών αναγκών. 
Η μόνη, λοιπόν, λύση προϋποθέτει την κατάργηση των καπιταλιστικών σχέσεων παραγωγής, την κοινωνικοποίηση της γης και των μέσων παραγωγής, προϋποθέτει τη δημιουργία ενός αποκλειστικά ενιαίου φορέα ενέργειας ως μηχανισμού της εργατικής εξουσίας. Μέσα σε αυτό το καθεστώς μπορεί να εξασφαλίζεται η συνδυασμένη ικανοποίηση του συνόλου των λαϊκών αναγκών, δηλαδή, η μείωση του βαθμού ενεργειακής εξάρτησης της χώρας, η εξασφάλιση επαρκούς λαϊκής κατανάλωσης, η οποία θα κατοχυρώνει στην πράξη το ενεργειακό προϊόν ως κοινωνικό αγαθό, η διασφάλιση της υποδομής για την κάλυψη των αναγκών της σχεδιασμένης βιομηχανίας, τη σχεδιασμένη ανάπτυξη συγκεκριμένων περιοχών και κλάδων, την ασφάλεια των εργαζόμενων του κλάδου αλλά και των οικιστικών ζωνών και γενικότερα την ισόρροπη παρέμβαση του ανθρώπου στο περιβάλλον του. 
Αυτοί ακριβώς οι στόχοι πάλης απαντούν στις σημερινές ανάγκες. Είναι στόχοι πάλης που βρίσκουν τον πραγματικό εχθρό σήμερα του λαού. Απέναντι σε αυτόν τον πραγματικό εχθρό πρέπει να ορθωθεί ένα γερό, ρωμαλέο εργατικό κίνημα, που θα αντιπαλεύει όχι απλά τα εκτελεστικά του όργανα, αλλά τον πραγματικό αντίπαλο. Μέσα από αυτές τις λογικές διαμορφώνονται οι προϋποθέσεις -καθώς και από αυτούς τους στόχους πάλης- της αναγκαίας λαϊκής συμμαχίας, η οποία θα διαμορφώσει ένα τέτοιο κίνημα, που θα αξιοποιεί κάθε μορφή πάλης με εναλλαγές στις μορφές όσο πιο οξυμμένες. 
Βεβαίως, σε αυτό το παλλαϊκό μέτωπο μπορούν -και πρέπει- να συντρίβονται οι κυβερνητικές επιλογές του νόμου και της τάξης, δηλαδή της επιστράτευσης των εργαζόμενων στον τομέα και της ηλεκτρικής ενέργειας ως μια ακόμη αλυσίδα στον κρίκο της υποταγής του λαϊκού κινήματος και της καθυπόταξής του. 
Από αυτήν την άποψη, λοιπόν, είναι φανερό, κύριε Πρόεδρε, ότι το Κομμουνιστικό Κόμμα Ελλάδας διαφωνεί και με το συγκεκριμένο νομοσχέδιο, όπως είναι ενταγμένο στη συνολική πολιτική της απελευθέρωσης της αγοράς ηλεκτρικής ενέργειας και των ιδιωτικοποιήσεων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ευχαριστούμε, κύριε συνάδελφε. 
Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Νικόλαος Σταυρογιάννης.</ChairmanSpeech> 
<Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, συζητούμε στο Τμήμα το νομοσχέδιο, αφού από τη συζήτηση που έγινε στις επιτροπές δεν υπήρξε από την πλευρά της πολιτικής ηγεσίας του Υπουργείου κανένα ουσιαστικό επιχείρημα γι’ αυτό που φέρνει το νομοσχέδιο. 
Θα πρέπει να ξεκινήσω λέγοντας πως καμμιά χώρα και καμμιά κυβέρνηση δεν είναι υποχρεωμένη, από κανόνες που υπάρχουν δήθεν στην Ευρωπαϊκή Ένωση, να πουλήσει πολύτιμα για όλους τους πολίτες της αγαθά, κοινωνικά, δημόσια και εθνικά αγαθά. 
Το λέω αυτό γιατί περίσσεψε η προσπάθεια κάποιων, που προσβάλλουν τη νοημοσύνη των πολιτών, να μας πείσουν γι’ αυτό, ισχυριζόμενοι ότι η ενεργειακή ανεξαρτησία της χώρας -ισότιμο, θεωρητικά, μέλος της Ευρωπαϊκής Ένωσης- τόσο σε επάρκεια όσο και σε κόστος, είναι δευτερευούσης σημασίας ζήτημα και σε όλες τις άλλες χώρες, που δεν έχουν τις δικές μας ιδιαιτερότητες ούτε τα δικά μας προβλήματα, είναι κοινωνικό, είναι δημόσιο αγαθό και βασικός κρίκος στην οικονομική και βιομηχανική ανάπτυξη, στην παραγωγική ανασυγκρότηση, δηλαδή, που είναι και ζητούμενο από δω και πέρα και το οποίο ελέγχουν και διαχειρίζονται κρατικές εταιρείες.
Η απόφαση για τον κατακερματισμό της ΔΕΗ, η οποία συνέβαλε καθοριστικά τις τελευταίες δεκαετίες στην ανάπτυξη της οικονομίας και στον εκσυγχρονισμό του ελληνικού κράτους, σηματοδοτεί την έλλειψη εθνικής ενεργειακής στρατηγικής και την επιβολή, με ευθύνη των πολιτικών ηγεσιών, των ιδιωτικών συμφερόντων πάνω στο δημόσιο συμφέρον. 
Είναι ολοφάνερο ότι η δημιουργία και μετέπειτα πώληση της μικρής ΔΕΗ θα επηρεάσει τη διάθεση των κοινωνικών αγαθών και θα στερήσει από την οικονομία έναν από τους βασικότερους μοχλούς ανάπτυξης, την ηλεκτρική ενέργεια, που είναι μαζί με τα τραπεζικά κεφάλαια οι σημαντικότεροι παράγοντες ανάπτυξης μιας οικονομίας και μιας χώρας. 
Όσοι υποστηρίζουν, μάλιστα, ότι η κατάτμηση και η ιδιωτικοποίηση της ΔΕΗ θα δημιουργήσει ή -κατ’ άλλους- θα αυξήσει τον ανταγωνισμό -αλήθεια ποιον ανταγωνισμό και ποια είναι τα αποτελέσματά του;- και θα πέσουν οι τιμές, λένε απίστευτα ψέματα. Διότι η εμπειρία αποδεικνύει ότι η ιδιωτικοποίηση ποτέ και πουθενά δεν συνοδεύτηκε με μείωση τιμών, αλλά ακριβώς το αντίθετο. Μόνον ο καλός νοούμενος ανταγωνισμός ανάμεσα σε μια δημόσια επιχείρηση κοινής ωφέλειας και σε επενδυτές, πραγματικούς επιχειρηματίες, που μπαίνουν, όμως, στην αγορά αναλαμβάνοντας και το ρίσκο, μπορεί να το προσφέρει αυτό.
Ανέφερα, μάλιστα, στην επιτροπή, όπως ο Πρόεδρος της ΔΕΗ κ. Ζερβός έχει παραδεχθεί σε απάντησή του προς συνάδελφο Βουλευτή, ότι οι μειώσεις τιμών έπειτα από ιδιωτικοποίηση εταιρειών παραγωγής ηλεκτρικού ρεύματος άλλων χωρών είναι ένα φαινόμενο που δεν το έχουμε δει σε καμμιά χώρα. Το βλέπουμε εν μέρει -συνέχισε ο Πρόεδρος της ΔΕΗ- αυτήν τη στιγμή στη Μεγάλη Βρετανία, δηλαδή τις τιμές να πηγαίνουν προς τα κάτω, αφού ανέβηκαν αρκετά τα προηγούμενα χρόνια. Σε όλες τις άλλες χώρες με απελευθέρωση έχουμε αύξηση τιμολογίων. 
Άρα αναμένεται αύξηση τιμολογίων και στη χώρα μας μέσα από αυτήν τη διαδικασία.
Ρώτησα τον Υπουργό στην επιτροπή, όπου αναφέρθηκε σε μειώσεις τιμολογίων μεσοσταθμικά τα τελευταία χρόνια με βάση τα στοιχεία της EUROSTAT -αν ενθυμούμαι καλά, 10% μείωση στους βιομηχανικούς καταναλωτές και 4% μείωση στα οικιακά τιμολόγια- ποια είναι η αλήθεια και δεν απάντησε.
Απευθύνθηκα στον παρευρισκόμενο και στην επιτροπή όπως και στο Τμήμα σήμερα Πρόεδρο της ΔΕΗ, ο οποίος και το επιβεβαίωσε, λέγοντας πως είναι ακριβείς αυτές οι δηλώσεις που σας μετέφερα και είναι έτσι. Αλλά, για του λόγου το αληθές, δεν έχουμε παρά να δούμε τι συνέβη εκεί όπου η παραγωγή πέρασε στους ιδιώτες. Οι τιμές ανέβηκαν, με υψηλότερο ποσοστό στη Νορβηγία, 89%, στην Τσεχία, 84%, στη Δανία, 64%, στην Ολλανδία, 49% και στη Φινλανδία και την Πολωνία, όπου ήταν μικρότερες οι αυξήσεις, 36% και 33% αντίστοιχα. 
Αλλά βέβαια και εδώ στη χώρα μας, όπου έχουμε την απελευθέρωση της αγοράς ενέργειας από το 1999, τα πράγματα δεν πήγαν καθόλου καλύτερα. Θα σας έλεγα ότι είναι στο ίδιο επίπεδο και χειρότερα. 
Ένα μέλος του Διοικητικού Συμβουλίου της Ένωσης Βιομηχανικών Καταναλωτών Ενέργειας, σε άρθρο του σε μια εφημερίδα πριν από λίγο καιρό έγραψε ότι η είσοδος ιδιωτών στην παραγωγή με τον τρόπο που γίνεται, αντί να φέρει ανταγωνισμό, αύξησε το κόστος για τον καταναλωτή. 
Κυρίες και κύριοι συνάδελφοι, είναι γνωστή η τακτική να μη λέγεται η αλήθεια ή με μισές αλήθειες και μισά ψέματα να προσπαθούμε να κρύψουμε την ουσία του προβλήματος. Να κρύψουν δηλαδή ότι μετά από συνεχείς μεγάλες αυξήσεις που έγιναν σε όλες τις χώρες όπου ιδιωτικοποιήθηκε η παραγωγή ενέργειας και η εμπορία, μόνο το τελευταίο χρονικό διάστημα έχουμε πολύ μικρές μειώσεις μετά από πολύ μεγάλες αυξήσεις. 
Το μείζον θέμα της αύξησης των τιμών του ηλεκτρικού ρεύματος, λόγω της ιδιωτικοποίησης, βεβαίως δεν είναι μόνο ελληνικό φαινόμενο. Επανέρχομαι στη Μεγάλη Βρετανία, στην οποία περίπου για μια δεκαπενταετία είχαμε μεγάλες αυξήσεις των τιμών και η Ρυθμιστική Αρχή Ενέργειας αναγνώρισε και επισήμως ότι το μοντέλο της ιδιωτικοποιημένης αγοράς και όχι του ανταγωνισμού ανάμεσα σε δημόσιες επιχειρήσεις κοινής ωφέλειας και ιδιώτες επενδυτές –εάν πραγματικά είναι τέτοιοι και όχι κερδοσκόποι- δεν είναι αποτελεσματικό και σε κάθε περίπτωση την πληρώνουν οι καταναλωτές. 
Από την απελευθερωμένη αγορά ενέργειας στην πατρίδα μας, από το 1999, που κατάργησε το μονοπώλιο στη ΔΕΗ και έδωσε τη δυνατότητα σε ιδιώτες επενδυτές επιχειρηματίες-κρατικοδίαιτους -γιατί δυστυχώς αυτό είναι και η ελληνική παραδοξότητα- να παραγάγουν ηλεκτρική ενέργεια από φυσικό αέριο, από ανανεώσιμες πηγές ενέργειας, ακόμα και από λιγνίτη τα τελευταία χρόνια, είναι γνωστό ποιο ήταν το αποτέλεσμα. 
Σήμερα είναι χαρακτηριστικό –αν και αποκρύπτεται- ότι το 46% περίπου της συνολικής εγκατεστημένης ισχύος προέρχεται από τον ιδιωτικό τομέα, αφού στο διασυνδεδεμένο σύστημα έχει εγκατεστημένη ισχύ 7.531 MW και συγκεκριμένα 4.485 MW από ανανεώσιμες πηγές ενέργειας και 3.047 MW από φυσικό αέριο. Αντίστοιχα, στη ΔΕΗ αντιστοιχεί το 53,5% της εγκατεστημένης ισχύος με 4.032 MW από λιγνιτικές μονάδες, 3.017 MW από υδροηλεκτρικά εργοστάσια και 1.347 MW από φυσικό αέριο. 
Άρα είχαμε και έχουμε απελευθέρωση στον τομέα παραγωγής ηλεκτρικής ενέργειας αλλά και προμήθειας ηλεκτρικού ρεύματος, σύμφωνα με τα στοιχεία που μας έχει δώσει η Ρυθμιστική Αρχή Ενέργειας. Έχουμε και έξι σύγχρονες ηλεκτροπαραγωγικές μονάδες φυσικού αερίου, που έχουν ενταχθεί στο σύστημα και μπορούν να το τροφοδοτήσουν με ηλεκτρικό ρεύμα, οι οποίες ανήκουν στον ιδιωτικό τομέα και έχουν κοστίσει πολύ μεγάλες επιδοτήσεις, στήριξη δηλαδή από τον κρατικό προϋπολογισμό. 
Ανάλογο αριθμό εταιρειών έχουμε και όσον αφορά την προμήθεια του ηλεκτρικού ρεύματος. 
Από την αρχή της απελευθέρωσης της αγοράς τα μεγάλα επιχειρηματικά συμφέροντα, που μέχρι τότε ειδικεύονταν κυρίως στον κατασκευαστικό χώρο, πήραν θέση υπέρ της απελευθέρωσης της αγοράς του ηλεκτρικού ρεύματος. 
Μάλιστα, προκειμένου να αφεθεί χώρος για ιδιώτες επενδυτές, απαγορεύθηκε στη ΔΕΗ να κατασκευάσει νέα εργοστάσια ή όσες μονάδες αδειοδοτήθηκαν ήταν κυρίως για να αντικατασταθούν παλιές. 
Η απελευθέρωση της αγοράς δημιούργησε περίεργες συσπειρώσεις και παράλογες απαιτήσεις, που αντιστρατεύονταν στις αρχές και του ανταγωνισμού και της ελεύθερης αγοράς. Έτσι, με συνεχείς τροποποιήσεις των κανονισμών πέτυχαν το επενδυτικό τους ρίσκο να καλυφθεί απόλυτα από πάγιες χρεώσεις των καταναλωτών και πέτυχαν την απόλυτη προστασία τους από τον υποτιθέμενο ανταγωνισμό, εξασφαλίζοντας σίγουρη κερδοφορία. 
Οι παραλογισμοί αυτών των ρυθμίσεων παρέμειναν και επιτάθηκαν μέσα στην οικονομική κρίση, αφού έτσι και αλλιώς με πολλαπλάσια εγκατεστημένη ισχύ καλύπτεται μικρότερη ζήτηση. 
Η κρίση οδήγησε σε νέα προκλητικά αιτήματα εκ μέρους των επιχειρηματιών, τα οποία δυστυχώς υιοθετούσε η ΡΑΕ και αποδεχόταν η Κυβέρνηση. 
Οι υπερασπιστές των θετικών της απελευθέρωσης της ηλεκτρικής ενέργειας, που υπερασπίζονται με πάθος τις δήθεν διαρθρωτικές αλλαγές -και πολλοί τις παρουσιάζουν σήμερα ως αποτέλεσμα ευρωπαϊκών oδηγιών- προσπαθούν να κρύψουν την αλήθεια και εμπαίζουν στην ουσία την κοινωνία, αφού αυτές αφαιρούν εισόδημα από τα νοικοκυριά και ανταγωνιστικότητα από την ελληνική οικονομία. Συγχρόνως –και επαναλαμβάνω ότι εδώ είναι η ελληνική πρωτοτυπία- προστατεύουν από τον ανταγωνισμό ιδιωτικές εταιρείες. 
Σε πραγματικές συνθήκες ανταγωνισμού πολλές από αυτές τις εταιρείες θα είχαν πέσει έξω. Στη χώρα μας, όμως, με αποφάσεις της ΡΑΕ και κυβερνητικές μεθοδεύσεις επεβλήθησαν χρεώσεις στην αγορά, δηλαδή σε όλους τους καταναλωτές, χρεώσεις που υποσκάπτουν κάθε προσπάθεια για βελτίωση της ανταγωνιστικότητας, προκειμένου να καταστούν βιώσιμες και να έχουν εξασφαλισμένη κερδοφορία αυτές οι μονάδες. 
Ταυτόχρονα, υποχρέωναν τη ΔΕΗ να παροπλίσει παλιές μονάδες που αποτελούσαν κοινωνικό κεφάλαιο, ακυρώνοντας στην πράξη κάθε ανταγωνισμό στην κατ’ ευφημισμόn απελευθερωμένη αγορά. 
Άρα, λοιπόν, με το παρόν νομοσχέδιο έχουμε την ολοκλήρωση μιας επιλογής ολέθριας, εγκληματικής, σε βάρος του δημόσιου συμφέροντος και των καταναλωτών με πρώτη πράξη την ιδιωτικοποίηση του ΑΔΜΗΕ -που ήδη τρέχει- την πώληση τώρα της μικρής ΔΕΗ, που δημιουργείται με το νομοσχέδιο και τη μεταβίβαση του 17% των μετοχών της ΔΕΗ στο ΤΑΙΠΕΔ. 
Οι ισχυρισμοί της Κυβέρνησης ότι ο διαχωρισμός και η ιδιωτικοποίηση της μικρής ΔΕΗ δεν συνιστούν μνημονιακή μας δέσμευση, αλλά υποχρέωση έναντι της Ευρωπαϊκής Ένωσης δεν στέκουν, αφού όλοι γνωρίζουμε πως είναι προαπαιτούμενο -ανήκει στα δώδεκα προαπαιτούμενα για την εκταμίευση των δόσεων- και βέβαια δεν μπορεί κανείς να μιλάει για μονοπωλιακές καταστάσεις σε μια αγορά που έχει απελευθερωθεί από το 1999. 
Αυτό που γίνεται έχει ως στόχο να δοθούν λιγνιτικές μονάδες και υδροηλεκτρικά εργοστάσια έτοιμα, χωρίς οι ιδιώτες επιχειρηματίες να επενδύσουν από την αρχή και χωρίς να αναλάβουν κανένα ρίσκο. Όμως, αυτό δεν λέγεται ούτε ελεύθερη αγορά ούτε ανταγωνιστική αγορά. Λέγεται επιβολή και προστασία των ιδιωτικών συμφερόντων πάνω στο δημόσιο. 
Άρα τα μεγάλα συμφέροντα που δραστηριοποιούνται εδώ και χρόνια στον χώρο της ενέργειας επέβαλαν τη λύση της μικρής ΔΕΗ. Δεν ήταν, λοιπόν, ούτε μονόδρομος ούτε επιβεβλημένη από τις δεσμεύσεις που έχουμε στο πλαίσιο της Ευρωπαϊκής Ένωσης. Αυτό ήθελαν και το επέβαλαν τα συμφέροντα της ενέργειας, για να αποδυναμώσουν τον ως τώρα πανίσχυρο κρατικό πυλώνα του τομέα που ήταν η ΔΕΗ. 
Εξάλλου -και δεν πρέπει αυτό να το χρησιμοποιούμε αλά καρτ …
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
…μόνο οι μεγάλες καθετοποιημένες επιχειρήσεις μπορούν να δημιουργήσουν οικονομίες κλίμακας και να αντέξουν στον μεγάλο αυξανόμενο παγκόσμιο ανταγωνισμό. Υπήρχαν και άλλες επιλογές. 
Πέρα από τον στρατηγικό επενδυτή, που θα είχε και το μάνατζμεντ της εταιρείας, η ΡΑΕ –για να λέμε πέρα από τα λάθη, τις παραλείψεις και τη σύμπλευση που έχει κάνει με τα συμφέροντα, μέχρι τώρα με τις αποφάσεις της- είχε επεξεργαστεί ένα εναλλακτικό σχέδιο για να σπάσει το μονοπώλιο της ΔΕΗ σε λιγνίτες και υδροηλεκτρικά εργοστάσια, αφού οι δήθεν επενδυτές- επιχειρηματίες αρνούνταν να επενδύσουν στην παραγωγή ενέργειας, κυρίως από λιγνίτη.
Το πανίσχυρο, όμως, λόμπι της ενέργειας υπονόμευσε όλες τις λύσεις, για να μπορέσουν να πάρουν αντί πινακίου φακής τις παραγωγικές μονάδες της ΔΕΗ, διασφαλίζοντας σίγουρα κέρδη, χωρίς ρίσκο. 
Είναι γνωστά τα όσα αναφέρει στην επιστολή του προς τη ΡΑΕ ο Πρόεδρος του Συνδέσμου Παραγωγών Ενέργειας και γνωστός περισσότερο για τη δραστηριοποίησή του από το παρελθόν στον χώρο των κατασκευών. Με αυτήν την άποψη, δυστυχώς, όλως τυχαίως συντάχθηκε έμπρακτα, με αυτό το νομοθέτημα για τη δημιουργία της μικρής ΔΕΗ και η Κυβέρνηση. 
Για όλους τους λόγους που προανέφερα καταψηφίζουμε το παρόν νομοσχέδιο και προσπαθούμε με κάθε πρόσφορο μέσο να ενημερώσουμε τους πολίτες, από τους οποίους –εφόσον ψηφιστεί το παρόν νομοσχέδιο- θα ζητήσουμε να έχουν τον τελικό λόγο. 
Ευχαριστώ, κύριε Πρόεδρε.
 (Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Εισερχόμαστε στον κατάλογο των ομιλητών.
Τον λόγο έχει ο συνάδελφος κ. Βλάχος.</ChairmanSpeech>
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, συζητάμε ένα σημαντικό νομοσχέδιο, που έχει να κάνει με τη νέα καθετοποιημένη εταιρεία παραγωγής ηλεκτρικής ενέργειας. 
Μιλάμε για την απελευθέρωση της αγοράς ενέργειας, μια αγορά που πράγματι ήδη είναι απελευθερωμένη. Η παραγωγή σε ποσοστό πάνω από 30% είναι στα χέρια ιδιωτών και η εμπορία είναι μεν απελευθερωμένη, αλλά ένα μικρό ποσοστό είναι στα χέρια ιδιωτών, μετά από τις εξελίξεις που είχαμε στις εταιρείες «ENERGA» και «HELLAS POWER», τις οποίες ψάχνει σήμερα η δικαιοσύνη.
Συνεχίζοντας βέβαια τον προβληματισμό που καταθέσαμε και στην Επιτροπή Παραγωγής και Εμπορίου, θέλουμε να εξηγηθεί το πώς υπολογίζεται η δεσπόζουσα θέση της ΔΕΗ. Στην παραγωγή είναι πάνω από 30%. Υπάρχει υποχρέωση το ποσοστό στην εμπορία να είναι πάνω από 30%, δηλαδή μικρότερο του 70%; 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ)
Πρέπει να μας εξηγήσετε -για να αποσαφηνίσουμε διάφορα που ακούγονται- και το εξής: Υπάρχει δεσπόζουσα θέση της ΔΕΗ; Όντως η θέση της στους λιγνίτες είναι δεσπόζουσα. Έχουμε υποχρέωση να μην υπάρχει δεσπόζουσα θέση μόνο σε μία πηγή ενέργειας; Γιατί γενικά στην παραγωγή, όπως είπα, δεν υπάρχει.
Σήμερα η ΔΕΗ φτιάχνει ένα πακέτο, όπως λέτε περίπου 30%, από λιγνίτες, υδροηλεκτρική ενέργεια και φυσικό αέριο. Θέλουμε και πάλι να μας πείτε -λίγο πιο αναλυτικά από ό,τι στην επιτροπή- γιατί στο πακέτο αυτό δεν συμπεριλαμβάνονται εργοστάσια πετρελαίου ή μαζούτ, δηλαδή τα γνωστά εργοστάσια που υπάρχουν στα νησιά; 
Θέλω να μας απαντήσετε και στο εξής: Τα εργοστάσια που περιλαμβάνονται σε αυτό το πακέτο είναι, όπως ακούγεται, τα καλύτερα, τα πιο σύγχρονα, τα πιο νέα ή ο μέσος όρος –όπως είπε χθες ο Πρόεδρος της ΔΕΗ- είναι από τα περιουσιακά στοιχεία, από τα εργοστάσια που λειτουργούν σήμερα στη ΔΕΗ;
Τα ορυχεία που θα παραχωρηθούν θα έχουν τις ίδιες ακριβώς συμβάσεις με τις οποίες λειτουργούν και σήμερα με τη ΔΕΗ, κύριε Υπουργέ; Μας είπατε ότι θα διατηρηθεί το ανταποδοτικό τέλος προς τις τοπικές κοινωνίες και αυτό είναι θετικό. 
Μας είπατε επίσης ότι θα διατηρηθεί η εντοπιότητα στις προσλήψεις προσωπικού. Μας είπατε επίσης ότι η ύδρευση των πόλεων θα διατηρηθεί στο ίδιο καθεστώς, καθώς επίσης και η άρδευση των αγρών με τους ίδιους κανόνες, όπως λειτουργεί σήμερα η ΔΕΗ, δίνοντας προτεραιότητα στην αγροτική παραγωγή. 
Μας είπατε επίσης ότι τα εργατικά και ασφαλιστικά δικαιώματα των εργαζομένων θα διατηρηθούν. Επίσης, γίνεται ρητή αναφορά στην προστασία των εργαζομένων για πέντε χρόνια. Θα έλεγα όμως μετά τα πέντε χρόνια ίσως πρέπει να υπάρξουν μεταβατικές διατάξεις, για να ενισχύσουμε τους σημερινούς εργαζομένους μέχρι να βγουν στη σύνταξη, διότι δεν πρέπει να βρεθούν μετά την πενταετία μπροστά σε εκπλήξεις και να περάσουν σε μία κρίσιμη ηλικία σε κατάσταση ανεργίας. 
Θέλω επίσης να πω, μιας και μιλάμε για τους εργαζόμενους, ότι από τη μετοχοποίηση της ΔΕΗ το 1999 αναγνωρίστηκε η ενσωμάτωση της περιουσίας των εργαζομένων, αφού είχαν αυτασφάλιση και η ΔΕΗ εισέπραττε το 23% των εργαζομένων συν το 37% του εργοδότη, δηλαδή 60%, το οποίο αποτέλεσε ίδιο κεφάλαιο για επενδύσεις. 
Έτσι η ΔΕΗ ανέλαβε την υποχρέωση να καλύπτει τις ασφαλιστικές υποχρεώσεις των εργαζομένων και των συνταξιούχων. Αν δεν μπορούσε η ΔΕΗ, η υποχρέωση αυτή μεταβιβαζόταν στο κράτος. Αυτή η υποχρέωση, κύριε Υπουργέ, θα διατηρηθεί για τους εργαζόμενους της νέας εταιρείας; 
Επίσης, αυτή η συμφωνία νομίζω ότι έχει φέρει τα δύο μέρη, τη ΔΕΗ δηλαδή και τους εργαζόμενους, στη δικαιοσύνη. Αυτό έγινε γιατί δεν εφαρμόστηκε από τη ΔΕΗ; Αν δεν εφαρμόστηκε από τη ΔΕΗ, πώς θα την εφαρμόσει ο ιδιώτης; Πώς θα εγγυηθούμε στους εργαζόμενους αυτό το καθεστώς; Επί τη ευκαιρία, να πούμε πότε πραγματικά το κράτος έχει δώσει χρήματα στη ΔΕΗ; Έχω την εντύπωση ότι δεν έχει δώσει ποτέ. 
Προσπαθώ κάποια πράγματα που επισημάνατε, κύριε Υπουργέ, να τα επαναλάβω για να ακουστούν και να πάρω θέση, κάποια όμως ερωτήματα να τεθούν για να απαντηθούν αύριο, για να υπάρξει πλήρης αποσαφήνιση. 
Είναι θετικό ότι την πώληση του 30% την κάνει η ίδια η ΔΕΗ. Δεσμεύεται ότι τα έσοδα αυτά που θα προκύψουν από την πώληση του 30% θα πάνε για επενδύσεις και για εκσυγχρονισμό του 70% που θα απομείνει; Εδώ πρέπει να υπάρξει ρητή δέσμευση.
Επίσης πώς θα γίνει εκτίμηση των περιουσιακών στοιχείων που θα συμπεριληφθούν σε αυτό το πακέτο του 30%; Θα γίνει από ανεξάρτητο οίκο; Μιλήσατε για λογιστική αξία. Δηλαδή θα υπολογιστούν αποσβέσεις; Δεν πρέπει να εκτιμηθεί η πραγματική αξία από έναν ανεξάρτητο, διεθνούς κύρους, εκτιμητή, για να μην υπάρχει αμφισβήτηση και μιλάμε για «φιλέτα», για δισεκατομμύρια επί δισεκατομμυρίων που υπάρχουν ή δεν υπάρχουν;
Είπατε επίσης ότι θα διατηρηθεί το ίδιο καθεστώς των εκτάσεων που απαλλοτριώνονται, καθώς και των μετεγκαταστάσεων των οικισμών. Αυτό πραγματικά είναι θετικό, για να τελειώνει η ανησυχία στους κατοίκους της περιοχής.
Είπατε ότι την κοινωνική πολιτική θα την κάνει το κράτος. Μέχρι σήμερα ήταν υποχρέωση του έχοντος τη δεσπόζουσα θέση. Το κράτος μέχρι σήμερα δεν νομίζω ότι έχει δώσει χρήματα στη ΔΕΗ για τα κοινωνικά τιμολόγια. Είναι έτσι; Αν είναι έτσι, μετά τη λειτουργία της νέας εταιρείας, ο ιδιώτης θα απαιτήσει χρήματα για τα κοινωνικά τιμολόγια και την κοινωνική πολιτική, κάτι που σήμερα δεν αποδίδεται.
Θέλω επίσης να ρωτήσω πώς θα γίνει η επιλογή των εργαζομένων που θα πάνε σε αυτήν τη νέα εταιρεία. Πώς θα γίνει επίσης η επιλογή των καταναλωτών; Οι ενεργοβόροι πελάτες θα ληφθούν υπ’ όψιν στην κατανομή; Ποια είναι τα κριτήρια που θα γίνει αυτή η κατανομή; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Θα προχωρήσει η παραχώρηση του 17% σε στρατηγικό επενδυτή; Θα προχωρήσει δηλαδή η ΔΕΗ στον εκσυγχρονισμό, διότι δεν πρέπει να αφεθεί σε άνισο ανταγωνισμό από τον ιδιώτη τον επόμενο διάστημα; 
Θέλω, επίσης, να πω ότι η συμφωνία απόσχισης προβλέπεται και θα έλθει στη Βουλή, στην Επιτροπή Παραγωγής και Εμπορίου, για ενημέρωση και μέσα από την ενημέρωση της επιτροπής θα ενημερωθούν η Βουλή και η ελληνική κοινωνία.
Θέλω πραγματικά από τώρα να ζητήσουμε η συμφωνία αυτή να έλθει έγκαιρα και αναλυτικά, ώστε να λάβουν γνώση όλοι οι συνάδελφοι αλλά και η κοινωνία.
Σήμερα, κλείνοντας, θέλω να πω ότι δεν ψηφίζουμε την πώληση του 30% ή κάποιου συγκεκριμένου πακέτου. Σήμερα δίνουμε τη δυνατότητα στη ΔΕΗ να καταρτίσει ένα πακέτο περίπου 30% της περιουσίας της με τα περιουσιακά στοιχεία που έχει συμπεριλάβει και που προβλέπονται στον νόμο και θα περιμένουμε με αγωνία τη δημοσιοποίηση -κάτι που μπορεί να γίνει και μετά από ένα και δύο χρόνια- τη δημοσίευσή της καθώς και την αντικειμενική και διαφανή κοστολόγηση του πακέτου, λαμβάνοντας υπ’ όψιν όλες τις δεσμεύσεις που είπατε, κύριε Υπουργέ, και στην επιτροπή και που φαντάζομαι ότι θα επαναλάβετε ή θα συμπληρώσετε αύριο. Βέβαια, οι δεσμεύσεις αυτές δεν πρέπει να αφορούν μόνο το στάδιο που η νέα εταιρεία θα είναι θυγατρική. Φαντάζομαι ότι οι δεσμεύσεις αυτές θα έχουν αξία την επόμενη ημέρα, όταν αυτή η προσωρινά θυγατρική θα πωληθεί στον ιδιώτη. Επίσης, πρέπει να διευκρινιστεί αυτό που λέμε «θυγατρική ή υφιστάμενη εταιρεία». Πώς ακριβώς το εννοείτε; Ποια εννοείτε «υφιστάμενη»; Αυτό θα θέλαμε λίγο να εξηγηθεί.
Περιμένουμε, λοιπόν, να δούμε ποια θα είναι αυτή η συμφωνία απόσχισης, τι θα περιλαμβάνει, πόσο θα κοστολογηθεί, ποια θα είναι η διαδικασία και πραγματικά ευχόμαστε την ώρα εκείνη -που είπα ότι μπορεί να είναι μετά από ένα ή δύο χρόνια- η συμφωνία αυτή να περιλαμβάνει όσα συζητήσαμε σήμερα εδώ, να υπάρχουν οι δεσμεύσεις και οι υποχρεώσεις…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: …να εμφανιστούν περισσότεροι από ένας -και δύο και τρεις και περισσότεροι- αγοραστές και πραγματικά το τίμημα εκκίνησης να εκτιναχθεί στα ύψη, αφού θα έχει πολύ μεγάλο ενδιαφέρον η πραγματική απελευθέρωση ενέργειας σε μια καθετοποιημένη νέα εταιρεία.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Τσακαλώτος έχει τον λόγο.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Ευχαριστώ, κύριε Πρόεδρε.
Πολλές φορές, όταν έχω αντιμετωπίσει νομοσχέδιο της Κυβέρνησης ή πρόταση της Κυβέρνησης, αναρωτιέμαι σε ποιο ερώτημα είναι απάντηση. Από την εισηγητική έκθεση καταλαβαίνω ότι η ιδιωτικοποίηση της ΔΕΗ θα βοηθήσει να μειωθούν οι τιμές και να αυξηθούν οι επενδύσεις. Ισχυρίζομαι το αντίθετο, ότι ούτε περισσότερο ανταγωνισμό θα έχουμε ούτε χαμηλότερες τιμές θα έχουμε ούτε περισσότερες επενδύσεις.
Όμως, για να το εξηγήσουμε αυτό, πρέπει να πάμε σε βασικές αρχές. Πρέπει να ρωτήσουμε τι είδους προϊόν είναι η ενέργεια και το ηλεκτρικό ρεύμα, τι σχέση έχει με την κοινωνία και τη διανομή και την αναδιανομή του εισοδήματος, τι σχέση έχει με το περιβάλλον και τι σχέση έχει με την ανάπτυξη. Μόνο σε τέτοια βάση μπορούμε να δούμε πού είναι οι διαφορές μας και γιατί αυτό το νομοσχέδιο δεν απαντάει στα ερωτήματα που τίθενται.
Αρχίζω με το προϊόν. Ο λόγος που δεν μπορεί να υπάρχει ανταγωνισμός στο ηλεκτρικό ρεύμα, στην ενέργεια, είναι ότι το ηλεκτρικό ρεύμα δεν είναι σαν τη ντομάτα, δεν είναι σαν τα αυτοκίνητα, δεν είναι σαν τα μακαρόνια. Αν μειώσω την τιμή και είμαι ο πιο φθηνός παραγωγός του ηλεκτρικού ρεύματος, θεωρητικά παίρνω όλη την αγορά. Μόνο και μόνο αυτό σημαίνει ότι δεν μπορεί να υπάρχει πραγματικός ανταγωνισμός. Δεν ισχύει σε άλλα προϊόντα αυτό που μόλις σας είπα.
Άρα πώς το αντιμετωπίζουν οι ιδιωτικές επιχειρήσεις ρεύματος αυτό; Φτιάχνουν, όπως και στις τηλεπικοινωνίες, πακετάκια για δήθεν ανταγωνισμό, πολύπλοκα πακετάκια που παίζουν συνήθως με τους όρους πίστωσης. Όλοι σας θα έχετε υποφέρει από εταιρείες κινητής τηλεφωνίας που σας λένε «εγώ έχω καλύτερο πακέτο, με μεγαλύτερη πίστωση». Είναι δήθεν ανταγωνισμός και είναι ένας ανταγωνισμός που δημιουργεί πακέτα που οι πιο φτωχοί και οι πιο αδύναμοι ούτε μπορούν να τα κατανοήσουν ούτε μπορούν να τα εκμεταλλευθούν.
Διότι αν έχεις μία μεγάλη επιχείρηση στην οποία έχεις λογιστές, μπορείς να καταλάβεις και να αξιολογήσεις αυτά τα διαφορετικά πακέτα. Αν δεν έχεις, δεν μπορείς. Γι’ αυτό και η ιδιωτικοποίηση στις τηλεπικοινωνίες και στο ρεύμα έχουν δημιουργήσει μεγάλες ανισότητες. 
Γι’ αυτό υπάρχει ένας όρος που εγώ ως φοιτητής της οικονομίας ούτε τον ήξερα. Μιλώ για τον όρο «ενεργειακή φτώχεια». Ξέρουμε ότι στην Ευρωπαϊκή Ένωση οι τιμές από το 2005 μέχρι το 2011 έχουν αυξηθεί κατά 29%. Ξέρουμε ότι σε πολλές χώρες το 20% των ανθρώπων είναι σε κατάσταση ενεργειακής φτώχειας, ενώ σε μερικές χώρες το 30% είτε δεν έχει πρόσβαση στη θέρμανση είτε δεν έχει πρόσβαση στο να μπορεί να μαγειρέψει. Γιατί μία χώρα σαν τη Βρετανία, όπου έχω ζήσει είκοσι οκτώ χρόνια, που δεν είναι πιο κρύα από τη Σουηδία, έχει περισσότερη ενεργειακή φτώχεια; Γιατί στη Βρετανία πεθαίνουν περισσότεροι μεγάλοι άνθρωποι κάθε χρόνο –κατά χιλιάδες- από το κρύο, ενώ στη Σουηδία και τη Νορβηγία δεν πεθαίνουν;
Ο ένας λόγος είναι η ανισότητα και ο δεύτερος λόγος είναι ότι είναι εξαιρετικά δύσκολο να ρυθμίσεις αυτήν την αγορά. Είναι εξαιρετικά δύσκολο να επέμβεις στην τιμολογιακή πολιτική αυτών των εταιρειών που παίρνουν μεγαλύτερο ποσοστό από τους φτωχούς, από τους μικρούς καταναλωτές σε σύγκριση με τους μεγάλους καταναλωτές. 
Άρα δεν έχουμε μόνο ενεργειακή φτώχεια, αλλά και ενεργειακή ανασφάλεια. Γιατί έχουμε ενεργειακή ανασφάλεια; Για να το καταλάβετε αυτό, πρέπει να ξέρετε πώς δουλεύει η αγορά της ενέργειας. Ποιο είναι το πιο καλό σενάριο για μία εταιρεία που πουλά ηλεκτρικό ρεύμα; Ξέρετε ποιο είναι το καλύτερο; Το καλύτερο είναι να έχει ακριβώς όσο ρεύμα χρειάζονται οι καταναλωτές, δηλαδή να είναι στην τσίτα, γιατί έτσι μπορούν να το εκμεταλλευτούν και να αυξήσουν τις τιμές. 
Πολλές φορές, βέβαια, υπάρχει διαφθορά, όπως, για παράδειγμα, αυτό που μάθαμε για την Καλιφόρνια, όπου υπήρχαν «μούφα» μονάδες που δεν δούλευαν, για να μπορούν μετά να αυξήσουν τις τιμές. Όμως και χωρίς αυτήν τη διαφθορά της Καλιφόρνιας, έχουμε μάθει ότι οι μονάδες που παράγουν ιδιωτικά την ενέργεια κάνουν αυτά τα παιχνίδια, γιατί έτσι στήνουν αυτές τις αγορές. 
Μάλιστα, οι ιδιωτικές εταιρείες δεν παίζουν μόνο με τις αγορές. Έχουμε μάθει ότι παίζουν και με τους θεσμούς. Πώς παίζουν με τους θεσμούς; Πάρτε για παράδειγμα μία εταιρεία, όπως είναι η γαλλική EDF. Αυτή πουλά τον εαυτό της διαφορετικά σε κάθε χώρα. Στη Γαλλία είναι ο μεγάλος εθνικός πρωταθλητής που υποστηρίζει το έθνος και το κράτος, ενώ όταν αγόρασε στη Βρετανία, ήταν ο αντιπρόσωπος της παγκοσμιοποιημένης, ελεύθερης και ανταγωνιστικής οικονομίας. Πώς συμπεριφέρεται στη Βρετανία και στη Γαλλία; Συμπεριφέρεται όπως οι επιχειρήσεις που προσπαθούν να αποφύγουν τους φόρους και φοροδιαφεύγουν ή που προσπαθούν να εκμεταλλευτούν ρυθμιστικές αρχές και νομοθετικά πλαίσια.
Αυτό, λοιπόν, είναι αυτό που έχουμε μάθει τα τελευταία είκοσι χρόνια, ότι δηλαδή δεν μπορείς να τις ρυθμίσεις αυτές τις αγορές. Αυτό που έγινε στις τράπεζες, θα το έχουμε και στην ενέργεια. Δεν μπορείτε να τις ρυθμίσετε, διότι ποτέ δεν θα αφήσετε μία εταιρεία ενέργειας να φαλιρίσει, γιατί είναι too big to fail. Αυτό που ισχύει στις τράπεζες, το ίδιο ισχύει και για την ενέργεια. Άρα όλες τις ρυθμιστικές αρχές τις έχουν στο χέρι.
Τι θα κάνετε, όταν δεν θα επενδύσουν στα δίκτυα, όπως στη Γαλλία και στη Βρετανία; Εκεί δεν επένδυσαν στα δίκτυα. Ήρθαν μετά και στους σιδηρόδρομους στη Βρετανία και είπαν στους φορολογούμενους «συγγνώμη, αλλά δεν είχαμε λεφτά να επενδύσουμε στα δίκτυα». Τώρα πρέπει να πληρώσει πάλι ο φορολογούμενος. Άρα δεν μιλάμε για ανταγωνισμό. Μιλάμε για μία κατάσταση μεταφοράς πόρων από τους φτωχούς προς τους πλούσιους.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Είναι τρελό να θεωρείτε ότι μπορούμε να έχουμε αγορά ενέργειας, χωρίς πολιτική. Ξέρουμε ότι ο λιγνίτης και ο άνθρακας είναι πιο φθηνά, αλλά είναι και πιο βρόμικα. Άρα η κοινωνία πρέπει να συμβιβάσει τα πράγματα, δηλαδή τις ανάγκες της παραγωγής με τις ανάγκες του περιβάλλοντος. Ξέρουμε ότι το φυσικό αέριο είναι πιο φθηνό, αλλά πρέπει να το αποθηκεύεις, αν δεν θέλεις να βρεθείς προ απροόπτων. Βέβαια, κοστίζει να το αποθηκεύεις και οι ιδιωτικές εταιρείες δεν θέλουν να πληρώνουν αυτήν την αποθήκευση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό θα ήθελα, κύριε Πρόεδρε.
 Άρα υπάρχει πάντα πολιτική σ’ αυτό. Τι κάνετε, όμως, εσείς; Αντί η δημοκρατία να μπορεί να επηρεάσει την πολιτική στην ενέργεια, αντί να μπορεί η πολιτική στην ενέργεια να επηρεαστεί από τις ανάγκες της δημοκρατίας, δημιουργείτε με την ιδιωτικοποίηση φίλτρα και εμπόδια από την πολυπλοκότητα, την εμπορική εμπιστευτικότητα και από τη γεωγραφική απόσταση των πελατών μ’ αυτές τις εταιρείες, ενώ είναι αδύνατον να μπορούν να επηρεαστούν. 
Σας κάνω αυτήν την ερώτηση: Τι πουλάει ένα κράτος όταν πουλάει το ρεύμα; Ξέρετε τι πουλάει; Πουλάει καταναλωτές, που τους πάει πακέτο στην ιδιωτική εταιρεία. Τι ιδιωτικοποιεί ένα κράτος όταν ιδιωτικοποιεί; Ξέρετε τι ιδιωτικοποιεί; Ιδιωτικοποιεί τη φορολογία. Γιατί πώς κάνουμε επενδύσεις; Το κράτος κάνει με φορολογία και γίνεται μια συζήτηση «να επενδύσουμε εδώ ή να επενδύσουμε εκεί;», «να επενδύσουμε τόσο ή να επενδύσουμε τόσο;». 
Όμως, τώρα δεν γίνεται έτσι. Για τη φορολογία οι ιδιωτικές εταιρείες είναι εκείνες που θα αποφασίσουν να αυξήσουν την τιμή, να φορολογήσουν περισσότερο για να μπορούν να κάνουν τις επενδύσεις τους. Δηλαδή επιστρέφουμε στον 18ο αιώνα, ούτε καν στον 19ο αιώνα, όπου έχουμε φορολογία χωρίς αντιπροσώπευση. Θα μπορούν να μας φορολογούν, να αυξάνουν τις τιμές οι ιδιωτικές εταιρείες, χωρίς εμείς να έχουμε κάποιον λόγο σε αυτό που γίνεται.
Κυρίες και κύριοι συνάδελφοι, θα τελειώσω για να μη σας πάρω χρόνο. Ακριβώς επειδή είναι αυτή η δημοκρατία και είναι τόσο σημαντικό, πρέπει να φύγουμε από το είτε-είτε σας. Είτε θα έχουμε το παλαιό κράτος και τις παλαιές δημόσιες επιχειρήσεις, που είναι της διαφθοράς, του ρουσφετιού, είτε θα έχουμε ένα μικρό κράτος και το δημόσιο μακριά. Πρέπει να σκεφτούμε και έχουμε σκεφτεί ένα καινούργιο μοντέλο, που αμφισβητεί και τους στόχους και τα μέσα της ενεργειακής πολιτικής, γιατί εμείς έχουμε μάθει από τον Μαρξ ότι μπορείς να παλέψεις στο παρόν χωρίς να υποστηρίζεις το παρελθόν. 
Γι’ αυτό αμφισβητούμε και τους στόχους όπου βάζουμε το περιβάλλον πρώτα, επειδή έχουμε μάθει ότι ο ιδιωτικός τομέας πάντα θα βγάζει περισσότερα λεφτά καταστρέφοντας το περιβάλλον, παρά να το σώζει. Γι’ αυτό βάζουμε μπροστά τον στόχο της ανάπτυξης, όπου πρέπει να έχουμε αποδοτικότητα και διείσδυση των ΑΠΕ, επενδύσεις στα έξυπνα δίκτυα και τεχνολογίες αποθήκευσης. Γι’ αυτό έχουμε και διαφορετικά μέσα. 
Χρειαζόμαστε ένα εθνικό σχέδιο –και με αυτό τελειώνω, κύριε Πρόεδρε, και σας ευχαριστώ και για την ανοχή σας- που θα εμπλέξει το δυνατόν περισσότερα κοινωνικά υποκείμενα, όπου θα υπάρχει συνάρθρωση όλων των Οργανισμών Τοπικής Αυτοδιοίκησης, των οργανώσεων και συνδικάτων στον ενεργειακό τομέα, των συνεταιρισμών καταναλωτών, των επιστημόνων γι’ αυτήν τη δημόσια εθνική στρατηγική που είναι ανοικτή στην κοινωνία, ξέρει ποια είναι τα προβλήματα της κοινωνίας και δεν χρειάζεται τα μη δημοκρατικά-αντιδημοκρατικά εμπόδια και φίλτρα που βάζετε με αυτό το νομοσχέδιο.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς.
Τον λόγο τώρα έχει η κ. Ξηροτύρη, μετά η κ. Τζάκρη και μετά ο κ. Κατσώτης.
Ορίστε, κυρία Ξηροτύρη.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Υπουργέ και κύριοι συνάδελφοι, ο τεμαχισμός της μεγαλύτερης δημόσιας επιχείρησης της χώρας, της ΔΕΗ, η οποία παρέχει το πολύτιμο κοινωνικό αγαθό της ενέργειας, με τη δημιουργία της προς πώληση μικρής ΔΕΗ που επιχειρείται με το νομοσχέδιο που συζητάμε σήμερα, δεν εξυπηρετεί το δημόσιο συμφέρον, αφού πωλούνται υποδομές, κοιτάσματα υδροηλεκτρικά ανεκτίμητης αξίας και απόδοσης, ούτε εξυπηρετεί τον πραγματικό ανταγωνισμό προς όφελος των καταναλωτών, αφού σύμφωνα με την υπάρχουσα εμπειρία τα κοστολόγια του ρεύματος πουθενά δεν μειώθηκαν με τέτοιες πρακτικές. Το κυριότερο είναι ότι θέτει σε τεράστιο κίνδυνο τη βιωσιμότητα της ΔΕΗ η οποία είναι η μόνη που προστατεύει το δημόσιο συμφέρον και τον καταναλωτή και μπορεί να διασφαλίσει την επάρκεια του ενεργειακού εφοδιασμού.
Η Κυβέρνηση κατά τη συζήτηση στην επιτροπή δεν έχει παρουσιάσει κανένα ουσιαστικό επιχείρημα για την πολύ κρίσιμη για την εθνική οικονομία και την κοινωνία επιλογή της ούτε απαντά σε βασικά ερωτήματα και αιτιάσεις που θέτουν όχι μόνο τα πολιτικά κόμματα και οι φορείς -όλοι σχεδόν οι φορείς που κλήθηκαν στην επιτροπή- οι εργαζόμενοι και οι τοπικές κοινωνίες, αλλά και οι πολλοί τεχνοκράτες του ενεργειακού τομέα. 
Παραβλέπει την πραγματικότητα και τις αλλαγές που λαμβάνουν χώρα στην αναθεώρηση της μακροχρόνιας ενεργειακής στρατηγικής στην Ευρώπη και κυρίως παραβλέπει τη δυσμενέστατη οικονομική συγκυρία και τις ιδιαιτερότητες του ελληνικού χώρου, όταν πουλά το 1/3 των υποδομών, του παραγωγικού δυναμικού και της πελατειακής βάσης της ΔΕΗ. 
Παραβλέπει τις μεγάλες ευπαθείς κοινωνικές ομάδες που χρήζουν ειδικής στήριξης την περίοδο της κρίσης, την αναγκαία υποστήριξη και τιμολογιακή πολιτική –τα ειδικά τιμολόγια- για τους καταναλωτές των νησιών, τους αγρότες, τους πολύτεκνους. Τη μεγάλη εξάρτηση της ηλεκτρικής ενέργειας από το εθνικό, αλλά πολύτιμο συνάμα για την οικονομία και την ασφάλεια του ενεργειακού εφοδιασμού, κοίτασμα του λιγνίτη και την υποστήριξη των τοπικών κοινωνιών από τις επιπτώσεις που δικαιούνται τα ανταποδοτικά οφέλη. Τα πολύτιμα υδροηλεκτρικά έργα –μαζί και τις κοίτες και τις όχθες τους-, τα οποία είναι πολλαπλού σκοπού και είναι απαραίτητο για λόγους δημοσίου συμφέροντος, περιβαλλοντικής και βιώσιμης διαχείρισης των υδάτινων πόρων να παραμείνουν υπό δημόσιο έλεγχο. 
Παραβλέπει τα ιδιαίτερα χαρακτηριστικά της χώρας: μικρός πληθυσμός, πολλά νησιά, μικρό μέγεθος βιομηχανικής δραστηριότητος που δεν επιτρέπουν τη σύγκριση με τις μεγάλες «απελευθερωμένες» ενεργειακές αγορές της Ευρωπαϊκής Ένωσης. 
Αν δούμε, λοιπόν, τα πράγματα με τη σειρά. Την τελευταία δεκαετία στην Ελλάδα έχουν συντελεστεί πολλές κρίσιμες εξελίξεις στον τομέα της ενέργειας, τις οποίες πρέπει να αναλύσουμε με λεπτομέρεια, προκειμένου να αποφασίσουμε για το παρόν και το μέλλον του ενεργειακού κλάδου, αφού μάλιστα μέχρι σήμερα τέτοιο σχέδιο και στρατηγική δεν υπάρχει. Το ζητούμενο είναι βιώσιμες και διαφορετικές πηγές ενέργειας, σε ανταγωνιστικό κόστος, εξασφαλίζοντας ταυτόχρονα, την ασφάλεια του εφοδιασμού. Αυτό είναι και το επίκεντρο του διαλόγου στην Ευρώπη για τη μεσοπρόθεσμη ενεργειακή στρατηγική, που θα στοχεύει σε ανταγωνιστικό κόστος της ενέργειας για τη βιομηχανία, αλλά και σε προσιτό κόστος ενέργειας για τα νοικοκυριά και τις μικρομεσαίες επιχειρήσεις. 
Στην Ελλάδα, συνάδελφοι, αυτό είναι ακόμη πιο επίκαιρο και σημαντικό, καθώς λόγω της κρίσης είναι πολλά τα νοικοκυριά, οι μικρομεσαίες επιχειρήσεις αλλά και οι βιομηχανίες που αντιμετωπίζουν δυσκολίες να πληρώσουν τους λογαριασμούς ρεύματος, ειδικά όταν αυτοί είναι επιβαρυμένοι και με αυξημένα τέλη και φόρους που επιβλήθηκαν στο πλαίσιο της βίαιης δημοσιονομικής προσαρμογής. 
Κανείς δεν έχει απαντήσει με επιχειρήματα και εμπεριστατωμένη ανάλυση με ποιον τρόπο ο τεμαχισμός της μεγαλύτερης επιχείρησης κοινής ωφέλειας της χώρας και η πώληση της μικρής ΔΕΗ διασφαλίζει τους βασικούς άξονες μιας μεσοπρόθεσμης ενεργειακής στρατηγικής στην Ελλάδα, τα οποία είναι η ασφάλεια του εφοδιασμού, το ανταγωνιστικό κέρδος, η προστασία των καταναλωτών και η περιβαλλοντική προστασία.
Τι έγινε από την πλευρά της παραγωγής; Η απελευθέρωση έχει συντελεστεί σε ικανοποιητικό βαθμό νομοθετικά από μια σειρά νόμων, βάσει των οποίων οι ιδιώτες λειτουργούν σήμερα επτά μονάδες φυσικού αερίου, χιλιάδες μικρές μονάδες ΑΠΕ, ενώ διαθέτουν άδειες για μονάδες εκμετάλλευσης ορυχείου και σταθμών παραγωγής που όμως δεν επενδύουν, περιμένοντας να πάρουν κοψοχρονιά τις μονάδες της ΔΕΗ.
Άλλωστε, οι ήδη κατεστημένες από τους ιδιώτες πηγές ενεργείας αντιπροσωπεύουν σήμερα σε επίπεδο παραγωγής πλέον του 35% και μάλιστα με πολύ υψηλότερο κόστος από το μέσο κόστος παραγωγής της ΔΕΗ, ενώ κατά την περίοδο της κρίσης οι μεγάλες μονάδες μέσω στρεβλώσεων έτυχαν προνομιακής μεταχείρισης, ανάκτηση μεταβλητού κόστους, επιβαρύνοντας το κόστος παραγωγής προς ζημία της ΔΕΗ και των καταναλωτών. 
Άραγε, πόση παραγωγή με αυτό το μοντέλο θα εξυπηρετεί τον στόχο της ασφάλειας του εφοδιασμού; Πώς είμαστε σίγουροι ότι ο ιδιώτης επενδυτής θα προβεί σε νέες επενδύσεις υλοποιώντας, παραδείγματος χάριν, την επένδυση της Μελίτης ΙΙ; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Δεν μπορώ να πιστεύω ότι ένας ιδιώτης θα δεσμευθεί προκαταβολικά σε μια τόσο μεγάλη επένδυση, που άλλωστε στο παρελθόν και με καλύτερους καιρούς δεν προχώρησε. 
Από την πλευρά της εμπορίας, η αγορά είναι απελευθερωμένη. Ξεκίνησε ο ανταγωνισμός κυρίως με τις εταιρείες «ENERGA» και «HELLAS POWER» που πήραν σημαντικά μερίδια της αγοράς. Σήμερα πού είναι οι βασικοί μέτοχοι; Σήμερα είναι στο εξωτερικό μαζί με τους λογαριασμούς τους, με πολύ σοβαρές ποινικές κατηγορίες. Πώς έγινε αυτή η απελευθέρωση; Πόσα λεφτά καταναλωτών σε περίοδο κρίσης χάθηκαν; Ποιος θα διασφαλίσει τέτοια φαινόμενα για να μην επαναληφθούν; 
Από την άλλη πλευρά, για ποια άραγε απελευθέρωση της λιανικής αγοράς  μιλάμε, όταν ένα μεγάλο μέρος των καταναλωτών αδυνατεί σήμερα να πληρώσει τους λογαριασμούς; 
Τα δημοσιεύματα κάνουν λόγο για συσσωρευμένο ληξιπρόθεσμο χρέος προς τη ΔΕΗ που ξεπερνά το 1,3 δισεκατομμύριο. Θα απελευθερωθεί και αυτό; Τι θα γίνουν τα χρέη;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα και εγώ λίγα λεπτά ακόμη, κύριε Πρόεδρε. 
Ποιος θα αναλάβει την προμήθεια της ηλεκτρικής ενέργειας των ΔΕΚΟ, του δημοσίου και της βιομηχανίας; Ποιος θα διασφαλίσει τις μικρομεσαίες επιχειρήσεις που στενάζουν μετά από έξι  χρόνια ύφεσης, περιμένοντας τα πρώτα σημάδια ανάκαμψης; Ο ιδιώτης θα προσφέρει δίχτυ προστασίας και ανταγωνιστικό κόστος σε όλους τους πολίτες, όταν είναι σήμερα πλέον του μισού πληθυσμού της χώρας  αντιμετωπίζει τεράστια προβλήματα; 
Γιατί η τρόικα, κύριοι συνάδελφοι, δεν πρότεινε τόσα χρόνια κάποια άλλη ήπια απελευθέρωση; Μήπως γιατί βολεύτηκε με τον ρόλο της ΔΕΗ ως εισπρακτικού μηχανισμού, να συλλέγει το τέλος ακινήτων, το χαράτσι και τώρα που το χαράτσι εισπράττεται από την Εφορία θυμήθηκε την απελευθέρωση, δηλαδή τη διάσπαση της δημόσιας επιχείρησης; 
Όσον αφορά τα τιμολόγια, ποιος άραγε πιστεύει ότι με την πώληση της μικρής ΔΕΗ ως προς αυτό θα γίνουν ανταγωνιστικότερα; Ξεχνάμε ότι οι τελευταίες αυξήσεις των τιμολογίων της ΔΕΗ δεν αφορούν τα κόστη της ΔΕΗ, αλλά αυξήσεις του τέλους των ΑΠΕ, όπως και στρεβλώσεις της αγοράς, που αφορούν τις ιδιωτικές μονάδες φυσικού αερίου; Παρά τις αυξήσεις, όμως, τα τιμολόγια ηλεκτρικής ενέργειας στη χώρα μας παραμένουν από τα χαμηλότερα στην Ευρωπαϊκή Ένωση. 
Έτσι, σύμφωνα με τα στοιχεία της EUROSTAT το 2012 –και ας τα ακούσει ο κύριος συνάδελφος που μιλάει συνέχεια- στην Ελλάδα τα τιμολόγια είναι κάτω του μέσου όρου των είκοσι εφτά κρατών της Ευρωπαϊκής Ένωσης, ενώ αν συγκρίνει κανείς την Ελλάδα με χώρες όπως η Ιταλία και η Γερμανία, που συνεχώς τις αναφέρετε ως τις χώρες της μεγάλης απελευθέρωσης, θα διαπιστώσει ότι το συνολικό κόστος των οικιακών τιμολογίων στην Ελλάδα είναι 120 ευρώ ανά μεγαβατώρα, στη Γερμανία 260 ευρώ ανά μεγαβατώρα και στην Ιταλία 200 ευρώ ανά μεγαβατώρα. 
Ποιος, λοιπόν, μπορεί να πιστέψει ότι ένας ιδιώτης θα πληρώσει ενάμισι δισεκατομμύριο για να αγοράσει τη μικρή ΔΕΗ -εάν μπορεί ποτέ να αποτιμηθεί το 30% σε αυτό το κόστος- ότι θα κάνει δισεκατομμύρια επενδύσεις, θα αναλάβει τις οικονομικές και κοινωνικές δεσμεύσεις, που έχει μέχρι σήμερα η ΔΕΗ με τις τοπικές κοινωνίες και τις ευπαθείς ομάδες, θα αναλάβει πελάτες που θα έχουν χρέη ή αδυνατούν να πληρώσουν και θα μπορέσει να κάνει ανταγωνιστικότερα τα τιμολόγια; Τελικά τι θα κάνει αυτός ο ιδιώτης; Θα  βγάλει κέρδος ή θα αντικαταστήσει τη ΔΕΗ στις κοινωνικές παροχές;
Είναι δυνατόν να συγκρίνεται το θέμα της ενέργειας με τις τηλεπικοινωνίες; Θα χάσουμε δηλαδή και την τεχνική μας γνώση πάνω σε αυτό; Στις τηλεπικοινωνίες δεν υπάρχει καύσιμο -όπως στην ενέργεια, που η τιμή εξαρτάται από εξωγενείς παράγοντες, όπως πετρέλαιο και φυσικό αέριο- ούτε υφίσταται η υποχρέωση της εξασφάλισης της επάρκειας του εφοδιασμού.  
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, τελειώνετε, κυρία Ξηροτύρη.</ChairmanSpeech> 
<Speech><Parlmember>ΑΣΗΜΙΝΑ  ΞΗΡΟΤΥΡΗ- ΑΙΚΑΤΕΡΙΝΑΡΗ</Parlmember>: Τελειώνω, κύριε Πρόεδρε. 
Η ενέργεια απαιτεί μεγάλες επενδύσεις. Είναι πρωτίστως βιομηχανική δραστηριότητα και αυτό δεν έχει καμμία σχέση με τις τηλεπικοινωνίες. Είναι το πρώτο πολύτιμο αγαθό της κοινωνίας και της ανεπτυγμένης οικονομίας που σέβεται τον εαυτό της. Στις τηλεπικοινωνίες εάν δεν πληρώσεις, το κινητό σ’ το κόβουν. Εάν δεν πληρώσεις το ρεύμα, θα γίνει το ίδιο; Και είναι το ίδιο; Θα  επιβιώσει έστω και μία μέρα η οικογένεια και η βιομηχανία; Ας το αναλογιστούμε, λοιπόν, πριν είναι αργά. 
Τελειώνω όσον αφορά τη δημόσια επιχείρηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε υπερβεί κατά πολύ το χρόνο, κυρία Ξηροτύρη.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ένα λεπτό, κύριε Πρόεδρε.  
Παρά τις δυσκολίες, αυτή η επιχείρηση αναβαθμίστηκε κατά τρεις μονάδες, από την «STANDARD &amp; POORS» έχει αποκτήσει την εμπιστοσύνη των διεθνών αγορών και αυτήν τη στιγμή βάλλεται ακόμη και από επίσημα χείλη. Φανταστείτε, λοιπόν, το κράτος που έχει το 51%, δηλαδή ο ελληνικός λαός έχει αυτό το ποσοστό να μπορούσε να κατηγορήσει την «ENEL» στην Ιταλία και την «ENTEL» στη Γερμανία με τέτοιες κατηγορίες και μεγάλες ανακρίβειες που έχει υποστεί η ΔΕΗ όλον αυτόν τον καιρό. Ανακρίβειες και λάθη για μία επιχείρηση που κατάφερε τελικά να σταθεί στα πόδια της παρά τη μεγάλη κρίση, και είναι οξύμωρο να αναγνωρίζεται από τις διεθνείς αγορές και να βάλλεται από επίσημα χείλη. 
Γι’ αυτό εμείς καταψηφίζουμε το νομοσχέδιο και θα ζητήσουμε δημοψήφισμα, για να αποφανθεί ο ελληνικός λαός. 
(Χειροκροτήματα από την πτέρυγα  της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει η κ. Τζάκρη. Ακολουθούν ο κ. Κατσώτης και ο κ. Νικήτας Κακλαμάνης.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι Βουλευτές, όσο και αν θέλει κάποιος από εμάς να κρατήσει ήπιους τόνους στη συζήτηση για το νομοσχέδιο πώλησης της ΔΕΗ ή της μικρής ΔΕΗ, όπως θέλει να το ονομάσει η Κυβέρνηση για να εξαπατά τον ελληνικό λαό μαζί με το μιντιακό σύστημα της διαπλοκής, δεν μπορεί να το κάνει. 
Η σκληρή πολιτική επίθεση ή το εμφυλιοπολεμικό κλίμα, όπως θέλει να το ονομάζει ο κύριος Υπουργός Περιβάλλοντος ζητώντας εμμέσως να πέσουν οι τόνοι όσο η Κυβέρνηση ξεπουλάει τη χώρα μας, είναι μονόδρομος για όλους εμάς, ακόμα και για όσα ζωντανά, πολιτικά, προοδευτικά κύτταρα έχουν παραμείνει στο ΠΑΣΟΚ, που έχουν υποστεί ασφυξία υπό το κυριολεκτικό βάρος της πολιτικής ηγεσίας του Προέδρου του, του κ. Βενιζέλου. Είναι όλοι αυτοί οι Βουλευτές που κρύβονται επιμελώς, που έχουν εξαφανιστεί από τα πάνελ των τηλεοράσεων, που δεν έχουν εγγραφεί ούτε για να μιλήσουν στη σημερινή συζήτηση επί της αρχής, με εξαίρεση βεβαίως τον γνωστό υμνητή του μνημονίου και προσωπικά του κ. Βενιζέλου, τον κ. Ρήγα. 
Κυρίες και κύριοι συνάδελφοι, με το γνωστό πάλι τρόπο του τριγώνου της διαφθοράς που συνίσταται από την τρόικα, την Κυβέρνηση και ορισμένα εγχώρια και εξωχώρια ευρωπαϊκά συμφέροντα, έρχεται ένα ακόμη νομοσχέδιο προς ψήφιση στη Βουλή από την Κυβέρνηση της νύχτας και των Θερινών Τμημάτων, το οποίο ονομάζετε για ακόμα μία φορά «προαπαιτούμενο». Όπως είναι φυσικό για αυτήν εδώ την Κυβέρνηση, δεν έχει σε τίποτα να κάνει με την πραγματική οικονομία και την ελληνική κοινωνία. 
Έχει, όμως, να κάνει με την εξυπηρέτηση των συμφερόντων και την απομύζηση του τελευταίου μεγάλου φιλέτου της ελληνικής οικονομίας. Είναι πλέον γνωστό, παρά τις προσπάθειες που έχουν γίνει για να αποκρυβεί από τα συστημικά μέσα ενημέρωσης, ότι η Ελλάδα είναι μία από τις πλέον αποκρατικοποιημένες χώρες του ανεπτυγμένου κόσμου και δη της Ευρώπης. Ελάχιστα περιουσιακά στοιχεία έχουν απομείνει στο ελληνικό δημόσιο όσον αφορά τις υποδομές και τις παραγωγικές βιομηχανίες. 
Το ίδιο γνωστό είναι πως όσοι έχουν ονομαστεί «επενδυτές» στη χώρα μας δεν είναι παρά πρόσκαιροι πειρατές του κέρδους που λεηλατούν τις δημόσιες επιχειρήσεις, που με τόσο κόπο και κόστος δημιουργήθηκαν τις προηγούμενες δεκαετίες με δαπάνες των Ελλήνων φορολογουμένων. 
Χαρακτηριστικότερα παραδείγματα όλων, όσον αφορά τη συρρίκνωση αυτών των επιχειρήσεων, είναι ο ΟΤΕ, η Ολυμπιακή, τα ναυπηγεία Σκαραμαγκά, οι τράπεζες αλλά και τόσες άλλες επιχειρήσεις. 
Η Κυβέρνηση μην έχοντας τι άλλο να αποκρατικοποιήσει και να δώσει στους φίλους της επενδυτές για να τους ευχαριστήσει για τη στήριξη που της παρέχουν, επέλεξε να ξεπουλήσει την τελευταία μεγάλη δημόσια επιχείρηση, η οποία είναι και η πλέον σημαντική για την ανάπτυξη της χώρας, ειδικά σε αυτήν την περίοδο, που η ελληνική οικονομία πλήττεται από την ύφεση και τα ελληνικά νοικοκυριά δεν μπορούν να πληρώσουν ούτε για την κάλυψη των βασικών αναγκών τους, όπως είναι η ηλεκτρική ενέργεια. 
Η συνταγή, όμως, παραμένει η ίδια: Συστημικές παρεμβάσεις στα μέσα μαζικής ενημέρωσης, κατασυκοφάντηση των εργαζομένων, ένας καλοκάγαθος επενδυτής που θα αναπτύξει την επιχείρηση και το σκηνικό έχει στηθεί για τον κατακερματισμό και τη συρρίκνωση της εταιρείας με την αύξηση των τιμολογίων και βεβαίως τη σταδιακή καταλήστευση και τη διάλυσή της. 
Θέλετε να δούμε τι έχει δείξει η εμπειρία από την ιδιωτικοποίηση της ενέργειας στις ευρωπαϊκές χώρες; Στο Βερολίνο και το Αμβούργο η ιδιωτικοποίηση της ενέργειας επέφερε σε μια διετία αύξηση 21% στην τιμή του ρεύματος. Οι κάτοικοι στις πόλεις αυτές συλλέγουν υπογραφές για δημοψηφίσματα ενάντια στην ιδιωτικοποίηση. 
Στη Βουλγαρία η ιδιωτικοποίηση είχε ως αποτέλεσμα την αύξηση της τιμής του ρεύματος κατά 140%. Αυτός ήταν άλλωστε και ο λόγος που πέρυσι ανατράπηκε η κυβέρνηση Μπορίσοφ από τις λαϊκές κινητοποιήσεις, με κύριο αίτημα την επανακρατικοποίηση της ενέργειας.
Η ιδιωτικοποίηση στη Βρετανία οδήγησε τριάμισι εκατομμύρια νοικοκυριά σε ενεργειακή φτώχεια. Σύμφωνα με την Παγκόσμια Τράπεζα, οι εταιρείες κέρδισαν 9 έως 11 δισεκατομμύρια ευρώ, αλλά οι καταναλωτές έχασαν περί τα 5 δισεκατομμύρια ευρώ. Η τιμή του ρεύματος αυξήθηκε από το 1997 έως το 2008 κατά 68% και αυξάνεται κατά 8% κατά μέσο όρο ετησίως. 
Έπειτα από είκοσι χρόνια ιδιωτικοποίησης ακόμα και η Ρυθμιστική Αρχή Ενέργειας στη Βρετανία, η Ofgem, που ήταν ανέκαθεν ο πιο ένθερμος υποστηρικτής της ιδιωτικοποίησης, έφτασε να ομολογήσει πως το μοντέλο της ιδιωτικοποίησης στην αγορά της ενέργειας δεν δουλεύει. 
Όπως φαίνεται και από την εμπειρία της χώρας μας των τελευταίων ετών, με τους παρόχους ηλεκτρικής ενέργειας, το πιθανότερο είναι η όλη προσπάθεια να καταλήξει σε σταδιακή απαξίωση αυτών των παραγωγικών μονάδων και στην ανάγκη το ελληνικό δημόσιο να επενδύσει εκ νέου, για να διατηρηθούν οι βασικές ενεργειακές υποδομές της χώρας. 
Οι επιχειρούμενες παρεμβάσεις στην αγορά ηλεκτρικής ενέργειας φυσικά δεν έχουν ως στόχο ούτε τη μείωση του κόστους της ενέργειας ούτε βέβαια και την ενίσχυση της ανταγωνιστικότητας.
Βασικός στόχος είναι η εξυπηρέτηση ιδιωτικών συμφερόντων που επιδιώκουν την καταλήστευση της περιουσίας του ελληνικού λαού, για την οποία ο Έλληνας πολίτης φορολογείται επί δεκαετίες, για να έχει τη βασική υποδομή για την πρόοδο και την ανάπτυξη της χώρας.
Γι’ αυτό και κανείς δεν έχει απαντήσει επί της ουσίας και με συγκριτικά στοιχεία σε βασικές ερωτήσεις, όπως: Ποιο θα είναι το όφελος για τα νοικοκυριά, τις επιχειρήσεις και εν γένει την ελληνική οικονομία από την πώληση του 30% της ΔΕΗ; Τι ποσοστό δημοσίου ελέγχου των επιχειρήσεων ενέργειας έχουν η Γερμανία και η Γαλλία; Ποιες θα είναι οι επιπτώσεις στον αγροτικό τομέα κατά τόπους περιοχών από την άποψη του κόστους άρδευσης, λόγω της πώλησης υδροηλεκτρικών εργοστασίων; Ποιος φορέας θα έχει την ευθύνη διαχείρισης των υδάτων σε περιπτώσεις πλημμυρίδας; 
Κυρίες και κύριοι συνάδελφοι, το επικείμενο ξεπούλημα της σημαντικότερης δημόσιας βιομηχανίας δεν αποτελεί απλώς και μόνο μια ακόμη πράξη παράδοσης της χώρας στα εγχώρια και τα ευρωπαϊκά μεγάλα συμφέροντα. Σηματοδοτεί την οριστική αδυναμία της Ελλάδας να ανασυγκροτηθεί κοινωνικά και οικονομικά στο εγγύς μέλλον. 
Οι Έλληνες φορολογούμενοι, οι καταναλωτές και η οικονομία της χώρας συνολικά θα πληρώσουν πολύ ακριβά το επιχειρούμενο ξεπούλημα σε όλα τα επίπεδα, μέσω των αυξημένων τιμολογίων, με τη σταδιακή απαξίωση των παραγωγικών μονάδων λόγω των υποεπενδύσεων, τις οποίες θα κληθούν να πληρώσουν ξανά οι πολίτες μετά την κατάρρευσή τους, πολύ σύντομα. Η αγροτική μας παραγωγή θα κινδυνεύσει από τη διαχείριση των ιδιωτών επί των υδάτων, η οποία θα γίνεται πλέον με ιδιωτικοοικονομικούς όρους.
Κυρίες και κύριοι συνάδελφοι, το νομοσχέδιο που τίθεται προς ψήφιση σήμερα δεν αφορά μόνο τη μικρή ΔΕΗ, όπως έχει ονομαστεί για λόγους μάρκετινγκ. Αφορά όλη τη ΔΕΗ και μάλιστα κάτι καλύτερο για τους δήθεν επενδυτές: το πιο αποδοτικό κομμάτι της ΔΕΗ. Η Ελλάδα, επί της ουσίας, παραχωρεί αντί πινακίου φακής στους ξένους εποίκους όλα αυτά για τα οποία φορολογούνταν επί δεκαετίες. Όλα όσα πήρε από την Ευρωπαϊκή Ένωση για να αναπτυχθεί και να γίνει μία κανονική ευρωπαϊκή χώρα τα επιστρέφει στις μεγάλες ευρωπαϊκές βιομηχανίες, κρατώντας μόνο το χρέος και τις υποχρεώσεις από την κοινή αγορά.
Επιπροσθέτως, το κράτος θα χάσει κάθε ουσιαστική δυνατότητα να ασκεί κοινωνική πολιτική στον τομέα της ενέργειας και θα κινδυνεύσουμε να γίνουμε μία κοινωνία με τεράστιες αντιφάσεις και μεγάλα εσωτερικά προβλήματα και κινδύνους. 
Γι’ αυτό είναι επιτακτική ανάγκη να σταθούμε όλοι μας απέναντι σε αυτό το ξεπούλημα του εθνικού μας πλούτου και να ανατρέψουμε τα σχέδια της Κυβέρνησης. Οι προοδευτικές δυνάμεις του τόπου να συμπαραταχθούν σύσσωμες σε αυτήν την προσπάθεια, που είναι πλέον εθνικός και όχι πολιτικός στόχος. Αυτή η Κυβέρνηση πρέπει να ανατραπεί το συντομότερο δυνατόν.
Κυρίες και κύριοι συνάδελφοι, να μην αφήσουμε τον πολιτικό πάτο της Κυβέρνησης να γίνει ο οικονομικός τάφος της χώρας μας, να μην αφήσουμε την Κυβέρνηση να εξαπατήσει για μια ακόμη φορά τον ελληνικό λαό προεκλογικά.
 Η χώρα βρίσκεται σε τροχιά σημαντικών αλλαγών. Ας αποδείξουμε στα συμφέροντα που θέλουν να την κυβερνούν ότι δεν είμαστε υπό τον έλεγχό τους. Ας σταθούμε επιτέλους στο ύψος των περιστάσεων. Η χώρα πρέπει να κρατήσει όλα τα όπλα της για τη μελλοντική έξοδό της από την κρίση. Ας μην τα παραδώσουμε σήμερα όλα εδώ.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κυρία Τζάκρη, και ιδιαίτερα για τη συνέπειά σας ως προς τον χρόνο.
Ο κ. Κατσώτης έχει τον λόγο και μετά ο κ. Κακλαμάνης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
«Πλήρης απελευθέρωση της ηλεκτρικής ενέργειας.» Αυτή είναι η απόφαση της Ευρωπαϊκής Ένωσης. Αυτήν την απόφαση υπηρετεί και αυτό το σχέδιο νόμου για τη μικρή ΔΕΗ, όπως κι οι προηγούμενοι νόμοι από το 1990 και μετά. 
Στα μέσα του ’90 η ΔΕΗ με τον τότε νόμο που ψηφίστηκε μετοχοποιήθηκε, με το 49% να ανήκει σε ιδιώτες. Από το ’90 μέχρι τώρα οι μέτοχοι τσέπωσαν πολλά δισεκατομμύρια ευρώ στην πλάτη των εργαζομένων, του λαού, με τιμολόγια πανάκριβα. Έχουν αυξηθεί 100% από τότε μέχρι τώρα. Πριν από λίγους μήνες με άλλον νόμο προχώρησε ο διαχωρισμός των δικτύων από την παραγωγή. Ιδρύθηκε ο ΑΔΜΗΕ και πωλείται το 66% σε ιδιώτες. Ακόμα βέβαια ο διαγωνισμός δεν έχει προχωρήσει. Τώρα ιδιωτικοποιείται η μικρή ΔΕΗ με το 30% της παραγωγικής βάσης της ΔΕΗ, ακολουθεί το 17% της μεγάλης ΔΕΗ και έπεται συνέχεια στην πορεία ιδιωτικοποίησης.
Ποιος θα ωφεληθεί από αυτό το νομοσχέδιο; Θα ωφεληθούν οι επιχειρηματικοί όμιλοι που θα έχουν εξασφαλισμένη κερδοφορία, αφού χωρίς καμμιά επένδυση θα μπορούν να έχουν δύο εκατομμύρια πελάτες. 
Θα ζημιωθούν οι πελάτες, ο λαός, που θα πληρώσει πιο ακριβά την τιμή της κιλοβατώρας. 
Θα ζημιωθούν οι εργαζόμενοι, γιατί το νομοθετικό οπλοστάσιο που έχετε δημιουργήσει θα αξιοποιηθεί για να απαλλαγούν οι εργοδότες από εργαζόμενους με απολύσεις -προχθές ακόμα θεσπίσατε τις ομαδικές απολύσεις,- για να αλλάξουν τις εργασιακές σχέσεις, καταργώντας την πλήρη και σταθερή δουλειά, για να αυξήσουν τους εργαζόμενους μέσω εργολάβων, αφού στοιχίζουν πιο φτηνά. Εξάλλου εσείς το έχετε δοκιμάσει στη ΔΕΗ και ξέρετε πολύ καλά πως στοιχίζουν πιο φτηνά οι εργαζόμενοι εργολάβων.
Θα ζημιωθούν οι κάτοικοι των περιοχών, γιατί η ελεύθερη αγορά δεν συνάδει με περιορισμούς και άλλες παρεμβάσεις. 
Θα ζημιωθούν οι αγρότες, καθώς η άρδευση θα είναι απαγορευτική για τα χωράφια τους.
Οι επενδυτές στη μικρή ΔΕΗ θα τοποθετήσουν τα κεφάλαιά τους με έναν στόχο: να κερδίσουν όσο μπορούν περισσότερο. Δεν θα βάλουν κεφάλαια για να μειώσουν την τιμή του ηλεκτρικού ρεύματος ή για να βελτιώσουν τις συνθήκες δουλειάς και αμοιβής των εργαζομένων. Ο λαός δεν είναι κουτός, για να χάφτει αυτά τα επιχειρήματα. Οι εργαζόμενοι έχουν πείρα από τη δράση του κεφαλαίου, από την ιδιωτική πρωτοβουλία και πώς αυτή δρα. Οι επιχειρηματίες δεν κάνουν φιλανθρωπίες. Απαιτούν όλο και μεγαλύτερο κέρδος με την όλο και μεγαλύτερη, βέβαια, εκμετάλλευση των εργαζομένων και των φυσικών πόρων του περιβάλλοντος. Αυτή είναι η καπιταλιστική ανάπτυξη. Αυτή είναι η απελευθέρωση. Τα μονοπώλια είναι απέναντι, όπως και η Ευρωπαϊκή Ένωση, που τα υπηρετεί. 
Η απελευθέρωση της αγοράς ηλεκτρικής ενέργειας δεν είναι προς το συμφέρον του λαού, των εργαζομένων, όπως προσπαθεί να πείσει η Κυβέρνηση. Είναι ψέματα αυτά. Καλλιεργούνται ψεύτικες ελπίδες στον λαό, όταν λέτε ότι η απελευθέρωση θα φέρει ανάπτυξη και νέες θέσεις εργασίας. Καμμία ανάπτυξη δεν γίνεται με το νομοσχέδιο, αφού τα μονοπώλια θα έλθουν να αγοράσουν έτοιμες υποδομές, το 30% -όπως είπαμε- της παραγωγικής βάσης της ΔΕΗ, των αντίστοιχων λιγνιτικών κοιτασμάτων και το 30% των πελατών της. Οι νέοι ιδιοκτήτες θα θέσουν τους δικούς τους όρους για να αγοράσουν τη μικρή ΔΕΗ και θα εφαρμόσουν όλο το οπλοστάσιο που έχετε δημιουργήσει. 
Ακούσαμε και σήμερα και στην επιτροπή τον ΣΥΡΙΖΑ να μιλά για τη ΔΕΗ υπό δημόσιο έλεγχο που μπορεί να διασφαλίσει μία κυβέρνηση με κορμό τον ΣΥΡΙΖΑ. Από την άλλη, όμως, είναι δύναμη που στρατηγικά συμφωνεί με τις βασικές κατευθύνσεις της Ευρωπαϊκής Ένωσης. Ο ΣΥΡΙΖΑ συμφωνεί με τη λειτουργία της απελευθερωμένης αγοράς ηλεκτρικής ενέργειας, όταν λέει ότι στο πλάι της δημόσιας ΔΕΗ μπορεί να λειτουργούν και ιδιώτες, αρκεί να είναι υγιείς επιχειρηματίες. 
Οι παρατάξεις της Νέας Δημοκρατίας, του ΠΑΣΟΚ και του ΣΥΡΙΖΑ, που συγκροτούν την πλειοψηφία της ΓΕΝΟΠ -που πολύς λόγος έγινε και στην επιτροπή αλλά και εδώ-, στο όνομα του ρεαλισμού και του ελεύθερου ανταγωνισμού και των άλλων αυταπατών που δημιούργησαν όλα αυτά τα χρόνια, διαχωρίζοντας την πορεία της ιδιωτικοποίησης από την πολιτική της Ευρωπαϊκής Ένωσης, είναι συνυπεύθυνες. Έβαλαν πλάτη να προχωρήσει η ιδιωτικοποίηση σε όλες τις φάσεις, με κάποιες επιμέρους βέβαια διαφωνίες που είχαν. 
Ο αγώνας των εργαζομένων όμως στη ΔΕΗ, που αναπτύχθηκε όλο το προηγούμενο διάστημα και αντιμετωπίστηκε με πολιτική επιστράτευση, είναι δίκαιος. Είναι πέρα για πέρα δίκαιος. Βεβαίως, εδώ υπάρχει το εξής ζήτημα. Η Κυβέρνηση καταργεί, με την επιστράτευση αλλά και με όλη αυτήν την καταστολή και τον αυταρχισμό που δείχνει σε κάθε αγώνα, τις ελάχιστες συνδικαλιστικές ελευθερίες των εργαζομένων και του λαού. Ήδη υπάρχει συζήτηση για την αλλαγή του νόμου, όπου εκεί θα απαιτείται το 50% των εργαζομένων για τη σύμφωνη γνώμη για την απεργία. Δηλαδή απαιτείται το 50% των εργαζομένων να συμφωνήσει για την απεργία, ώστε αυτή να είναι νόμιμη, ενώ εδώ όταν η Κυβέρνηση βγαίνει από το 30% -40% του λαού, είναι νόμιμο; Έτσι δεν είναι;</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Σύμφωνα με το Σύνταγμα και τους νόμους.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Το Σύνταγμα, όμως, απαιτεί και το 50% των εργαζομένων προκειμένου για την απεργία. 
Προσπαθείτε, λοιπόν, να καταργήσετε τις ελάχιστες ελευθερίες των εργαζομένων και θέλετε άκρα του τάφου σιωπή. Έχει δικαίωμα ο λαός να αγωνίζεται. Δεν μπορεί να απαιτείτε να ψηφίζει μόνο κάθε τέσσερα χρόνια. Ο λαός έχει δικαίωμα να στέκεται απέναντι στην κυβερνητική πολιτική. 
Καταδικάζουμε, λοιπόν, αυτήν την επιστράτευση, την πρακτική αυτής της Κυβέρνησης, που την τελευταία περίοδο συνήθης τακτική της είναι ο αυταρχισμός και η καταστολή. Να θυμίσουμε τους ναυτεργάτες, το μετρό, τη χαλυβουργία, τους εκπαιδευτικούς και μία σειρά άλλους κλάδους, οι οποίοι αγωνίζονται για τις συνθήκες δουλειάς και αμοιβής και η Κυβέρνηση τους αντιμετώπισε με αυτόν τον τρόπο.
Εμείς λέμε ότι απέναντι από τους εργαζόμενους και τον λαό βρίσκεται ο εχθρός τους, που είναι το κεφάλαιο και η πολιτική του. Αυτός ο αγώνας πρέπει να κλιμακωθεί με κάθε τρόπο, ώστε ο λαός να αντιπαλέψει συνολικά το πλαίσιο της Ευρωπαϊκής Ένωσης για την ηλεκτρική ενέργεια με κατεύθυνση τον αποκλειστικά κρατικό ενιαίο φορέα ενέργειας, που σε καθεστώς λαϊκής εξουσίας θα μπορεί να καλύψει συνδυασμένα όλες τις λαϊκές ανάγκες. Πάνω σ’ αυτό ο εισηγητής του ΚΚΕ κ. Νίκος Καραθανασόπουλος είπε την πρότασή μας. 
Ζητάμε να αποσυρθεί το νομοσχέδιο, να καταργηθεί όλο το νομοθετικό πλαίσιο της απελευθέρωσης που οδήγησε σ’ αυτήν την κατάσταση, να καταργηθεί η επιστράτευση των εργαζομένων της ΔΕΗ και του μετρό. Αύριο το απόγευμα υπάρχει συλλαλητήριο των εργαζομένων της ΔΕΗ και πιστεύουμε ότι ο λαός θα εκφράσει την αλληλεγγύη του συμμετέχοντας σ’ αυτό το συλλαλητήριο αντίθεσης στο νομοσχέδιο που έχετε φέρει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Κατσώτη.
Τον λόγο έχει ο κ. Νικήτας Κακλαμάνης.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα μπορούσα να μιλήσω μόνο για τριάντα δευτερόλεπτα και να πω ότι προσυπογράφω όσα άκουσα από το συνάδελφό μου κ. Βλάχο -ο οποίος παρά ταύτα θα ψηφίσει το νομοσχέδιο-, αλλά δεν το κάνω, διότι φοβάμαι μην ξυπνήσουμε αύριο το πρωί και τον έχω πάρει «στον λαιμό μου» και ακούσω ότι διεγράφη και ο Γιώργος Βλάχος. Είναι και φίλος μου. 
Θέλω να ξεκινήσω διαβάζοντάς σας μία παράγραφο από το περιοδικό «ΕΠΙΚΑΙΡΑ», το οποίο στο κυρίως άρθρο του έχει ένα αφιέρωμα για τη ΔΕΗ. Λέει λοιπόν: «Το 1889 το πρώτο κτήριο που φωτίστηκε στην Αθήνα και κατ’ επέκταση στην Ελλάδα ήταν τα βασιλικά ανάκτορα, δηλαδή η σημερινή Βουλή. Ας ελπίσουμε ότι δεν θα ξεκινήσει από εκεί με την ψήφιση του σχεδίου νόμου για τη μικρή ΔΕΗ το μεγάλο σκοτάδι.».
Κύριε Υπουργέ, ως Κυβέρνηση δεν έχετε δώσει πειστική απάντηση στο γιατί επιμείνατε να φέρετε το νομοσχέδιο σε Θερινό Τμήμα. Δεν υπήρχε κανένας απολύτως λόγος. Αυτό απεδείχθη κατά τη διάρκεια της καλής συζήτησης που έγινε στην επιτροπή. Δεν υπήρχε καμμία τέτοια βιασύνη και –πολύ περισσότερο- δέσμευση. Αντίθετα, υπάρχει απόφαση του Ευρωπαϊκού Δικαστηρίου -την οποία ξέρετε- που λέει ότι δεν είναι μονοπώλιο η ΔΕΗ στον λιγνίτη. Αποφάνθηκε το Ευρωπαϊκό Δικαστήριο. Με βάση αυτήν την απόδειξη καταρρέει και όλο το σκεπτικό πάνω στο οποίο «στήσατε» το νομοσχέδιο. Υπάρχει έφεση της Κομισιόν στην απόφαση του Ευρωπαϊκού Δικαστηρίου, η οποία πρόκειται να βγει -απ’ ό,τι λένε οι πληροφορίες- μετά από δύο ή τρεις μήνες. Αν πιστεύετε ότι η Κυβέρνηση είχε βάση να κερδίσει αυτήν την έφεση μέσω της Κομισιόν, είχατε κάθε λόγο να περιμένετε αυτούς τους τρεις μήνες για να έχει βγει και η απόφαση και να είχατε εσείς ένα επιπλέον επιχείρημα και όχι όσοι αντιδρούμε στο συγκεκριμένο νομοσχέδιο.
Κύριε Υπουργέ, είδα τις εφημερίδες σήμερα. Εγώ, ξέρετε, δεν υιοθετώ ούτε την καταστροφολογία της Αντιπολίτευσης ούτε τους δοξαστικούς που άκουσα από την κυβερνητική πλευρά. Η αλήθεια για την ιστορία της μικρής ΔΕΗ είναι κάπου στη μέση. Σήμερα όλες οι εφημερίδες τι γράφουν; Ότι όποιες αλλαγές θα επιφέρετε, δεν θα είναι για τους λόγους που μας είπατε, δηλαδή επειδή ακούσατε τους συναδέλφους εισηγητές της Συμπολίτευσης, της Αντιπολίτευσης, τους φορείς κλπ. Οι αλλαγές θα είναι από τη συμφωνία όπου είχαν βάλει τη «σφραγίδα» ο κ. Σαμαράς και ο κ. Βενιζέλος στις δύο συναντήσεις των εμπειρογνωμόνων των δύο κομμάτων που είχαν προηγηθεί. Συνεννοηθείτε ως Κυβέρνηση. Αν ισχύουν αυτά που λένε οι εφημερίδες, δεν ισχύουν αυτά που μας είπατε εσείς εδώ μέσα, δηλαδή ότι φέρατε σήμερα τις τροποποιήσεις γιατί θέλατε να ακούσετε όλους εμάς και ό,τι σωστό ακούσετε να το υιοθετήσετε. Σήμερα όλες οι εφημερίδες Συμπολίτευσης και Αντιπολίτευσης λένε αυτό το πράγμα. Επομένως ας μην κοροϊδευόμαστε. 
Ταυτόχρονα, καλώς ή κακώς –διότι εγώ με άλλο σκεπτικό δεν θα δώσω θετική ψήφο στο νομοσχέδιο- σήμερα «ενταφιάζεται» στην ουσία το π.δ. 3523/1956 που φέρει δύο υπογραφές από κάτω, του Κωνσταντίνου Καραμανλή και του αείμνηστου Τάκου Μακρή, για όσους τον ζήσαμε. Δεν ήμουν Βουλευτής τότε, αλλά είχα τη χαρά να γνωρίσω τον άνθρωπο αυτόν. Καλό είναι όσοι μιλούν για πεπαλαιωμένες θέσεις και αποφάσεις να διαβάσουν και τα Πρακτικά των συζητήσεων στη Βουλή πριν βγει εκείνο το προεδρικό διάταγμα, αλλά και το ίδιο το προεδρικό διάταγμα. Παλιό μπορεί να είναι. Ανεπίκαιρο σίγουρα δεν είναι. Δυστυχώς για τον τόπο μας, είναι τραγικά επίκαιρο. Δεν θα έπρεπε μετά από πενήντα χρόνια να είναι επίκαιρο κάτι που είχε φτιαχτεί πενήντα χρόνια πριν. Δυστυχώς, είναι.
Ταυτόχρονα, παραδεχθήκατε κι εσείς -όλοι το λένε, εσείς εμμέσως- ότι αυτή η ιστορία για να προετοιμαστεί -πείτε ότι ψηφίζεται το νομοσχέδιο αύριο- θέλει περίπου ενάμιση χρόνο, για να βγει σε δημοπρασία. Βάλτε τις ενστάσεις. Μιλάμε για τρία χρόνια μετά. Ποια ήταν, λοιπόν, η βιασύνη; Μιλάμε για τρία χρόνια μετά, καλώς εχόντων των πραγμάτων, κυρίες και κύριοι συνάδελφοι. Γιατί δεν είχατε προχωρήσει, αφού εσείς το είχατε ψηφίσει ως κυβέρνηση; Πολλοί, δε, που υμνούν σήμερα, είχαν καταψηφίσει, αν θυμάστε, τον νόμο του 2011, με το 17% στο ΤΑΙΠΕΔ, με στρατηγικό επενδυτή. 
Σύμφωνα με ανθρώπους -όχι συνδικαλιστές, στελέχη της ΔΕΗ- με τους οποίους μίλησα, υπήρχαν στρατηγικοί επενδυτές. Ήταν η ΔΕΗ της Γαλλίας και της Γερμανίας. Αυτοί είχαν ήδη κλείσει συμφωνίες για τον λιγνίτη του Κοσόβου. Διότι η ιστορία του Κοσόβου δεν έγινε γι’ αυτά που μας σερβίρανε. Ήταν γιατί στο Κόσοβο υπάρχει το πλουσιότερο κοίτασμα στον κόσμο και σε ποσότητα και σε ποιότητα λιγνίτη. Αυτά που μας σέρβιρε η Ευρωπαϊκή Ένωση κ.λπ., ήταν άλλα λόγια να αγαπιόμαστε. 
Θα είχε προχωρήσει, λοιπόν, η ιστορία, θα υπήρχε και ανταγωνισμός και δεν θα γινόταν καμμία από τις φασαρίες αυτές που γίνονται σήμερα με αυτό το συγκεκριμένο νομοσχέδιο. 
Σας είχα ζητήσει μέχρι την Παρασκευή που πέρασε -δεν το κάνατε, τουλάχιστον κάντε το μέχρι αύριο- να μας φέρετε τον κατάλογο των μεγαλο-οφειλετών ιδιωτών. Τέλος πάντων, να μάθουμε ποιοι είναι. Έχω και πληροφορίες ότι υπήρχαν και ρευματοκλοπές. Όχι, βεβαίως, από εσάς, από εμένα και τον ψιλικατζή στα Σεπόλια. Ισχύει αυτό; Πληροφόρηση είναι και ζητώ να μου πείτε αν έχει φτάσει στα αυτιά σας και αν το έχετε ερευνήσει. Οι ρευματοκλοπές γίνονταν απ’ αυτούς που είναι ταυτόχρονα και μεγαλοοφειλέτες ιδιώτες. Δεν το καταγγέλλω, το ερωτώ, γιατί όταν δεν είμαι σίγουρος για κάτι δεν κάνω καταγγελίες. 
Ταυτόχρονα, τι παρατηρήσαμε; Επειδή είναι ένα νομοσχέδιο που εκτιμάται ότι υπάρχει πολιτικό κόστος, παρατηρήσαμε μια διελκυστίνδα ποιο κόμμα θα βγει πρώτο να πει ότι με δική του παρέμβαση έγιναν οι βελτιώσεις. Αυτό παρατηρήσαμε όλες αυτές τις μέρες. 
Όσον αφορά την τιμή του ρεύματος. Φέρνετε ως παράδειγμα ότι στη Μεγάλη Βρετανία η τιμή του ρεύματος φθηναίνει. Ναι, φθηναίνει, αφού πρώτα είχε ακριβύνει τρεις φορές. Τώρα φθηναίνει επί της κορυφής στην οποία είχε φτάσει μέσω της ακρίβειας. Εντάξει. Εκεί φθηναίνει. 
Ταυτόχρονα, αυτοί οι υπερπατριώτες, που μερικοί διεκδικούν να πάρουν τη μικρή ΔΕΗ, είναι αυτοί που, αν δεν κάνω λάθος, αυτές τις δύο, τρεις μέρες, πούλησαν με διπλάσια και τριπλάσια τιμή το ρεύμα που παράγουν από τις ΑΠΕ. Παρά ταύτα, θέλουμε να τους δώσουμε τη μικρή ΔΕΗ. Οι ίδιοι είναι. Και αυτοί. Μπορεί να είναι και άλλοι. 
Εδώ, κυρίες και κύριοι συνάδελφοι, να είμαστε ξεκάθαροι. Παλιά στην Ελλάδα υπήρχαν οι μεγάλοι ευεργέτες -ο Μπενάκης, ο Τοσίτσας, ο Ζάππας,- οι οποίοι είχαν κερδίσει τα λεφτά τους με δουλειές εκτός Ελλάδας. Πάρα ταύτα, έρχονταν και έφτιαχναν πράγματα μέσα στην Ελλάδα, γιατί αγαπούσαν τον τόπο τους. Τώρα ζούμε στην εποχή των κοτζαμπάσηδων. Είναι αυτοί που βγάζουν τα λεφτά εντός Ελλάδος και δεν τους φτάνουν και θέλουν να βγάλουν κι άλλα. Αυτή είναι η πραγματικότητα. Διότι μεγαλοαστοί υπήρχαν και τότε, μεγαλοαστοί υπάρχουν και τώρα. Η διαφορά είναι αυτή που σας είπα, όμως.
Τελειώνω, κύριε Πρόεδρε. Το είχα πει, αλλά δεν το είχα διαβάσει. Ένα λεπτό θέλω να σας διαβάσω μια φράση.
«Η Νέα Δημοκρατία πιστεύει ότι η ελεύθερη οικονομία δεν μπορεί να αποκλείσει τη διεύρυνση του οικονομικού τομέα, τον οποίον ελέγχει το κράτος, όταν διακυβεύεται δημόσιο αγαθό. Και η ιδιωτική πρωτοβουλία δεν  μπορεί να βρει τη δικαίωσή της χωρίς παράλληλη συμμετοχή των ευρύτερων λαϊκών τάξεων στην κατανομή του εθνικού προϊόντος. Κάθε πολίτης αυτής της χώρας πρέπει να γίνει εργάτης μαζί και νομεύς της οικονομικής ευημερίας και να αισθάνεται ήσυχος για το μέλλον του και το μέλλον των παιδιών του.».
Αυτό είναι ένα κομμάτι από την ιδρυτική διακήρυξη της Νέας Δημοκρατίας. 
Τρία χρόνια αργότερα στη Χαλκιδική λέει ο ιδρυτής της παράταξης: «Η Νέα Δημοκρατία απορρίπτει τη θεωρία του ταξικού κόμματος, που οδηγεί στην εθνική αποσύνθεση. Η Νέα Δημοκρατία δεν εκπροσωπεί τα συμφέροντα ορισμένης κοινωνικής τάξεως. Εκπροσωπεί εκείνους που την ακολουθούν και προέρχονται από όλες τις τάξεις του ελληνικού λαού για το σύνολο του οποίου και αγωνίζεται.».
Λίγο παρακάτω, στο ίδιο κομμάτι περί ελεύθερης οικονομίας που ήταν η εισήγηση, λέει: «Πιστεύει, όμως, παράλληλα η Νέα Δημοκρατία ότι η οικονομική ελευθερία δεν μπορεί να είναι απεριόριστη. Πρέπει να συνδυάζει το ατομικό με το κοινωνικό συμφέρον. Και αυτήν ακριβώς την εξισορρόπηση εκφράζει η οικονομική της φιλοσοφία.».
Εγώ, κύριε Πρόεδρε και κυρίες και κύριοι συνάδελφοι, μένω πιστός σε αυτές τις αρχές της παράταξης την οποία υπηρετώ επί πενήντα χρόνια. Με αυτό το σκεπτικό εγώ δεν μπορώ να δώσω θετική ψήφο σε αυτό το σχέδιο νόμου, που δεν έχει καμμία απολύτως σχέση ούτε με την ιδρυτική διακήρυξη, κομμάτι της οποίας σάς διάβασα, ούτε με το ιδεολογικό καταστατικό, που, αν δεν κάνω λάθος, εξακολουθεί τουλάχιστον και ισχύει στα χαρτιά στη Νέα Δημοκρατία και κομμάτια του οποίου σάς διάβασα. 
Βέβαια, λείπουν τώρα οι συγκεκριμένοι, αλλά δεν πειράζει. Καλό θα ήταν, όμως, να τα άκουγαν. Ακούστε τώρα σαράντα χρόνια πριν που κάνουμε αναλύσεις για το φαινόμενο, στο κομμάτι της κοινωνικής δικαιοσύνης που συμπεριλαμβάνεται μέσα στην ελεύθερη οικονομία, τι έλεγε εκείνος ο άνθρωπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε, κύριε συνάδελφε, για να μην κατηγορηθεί το Προεδρείο ότι παρασύρεται από την ομιλία σας.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κλείνω, κύριε Πρόεδρε.
«Όταν ένας λαός δεν μπορεί να επιτύχει την κοινωνική δικαιοσύνη στα πλαίσια της δημοκρατίας, κλονίζεται η εμπιστοσύνη του στην ιδέα της δημοκρατίας και τότε κερδίζει έδαφος η προπαγάνδα των ολοκληρωτικών κινημάτων που προσπαθούν να πείσουν τον λαό ότι αν αποδεχθεί να θυσιάσει τις ελευθερίες του, θα τον οδηγήσουν σε κάποια Γη της Επαγγελίας».
Εδώ είναι η απάντηση. Και γι’ αυτόν ακόμη τον λόγο, εγώ θετική ψήφο, κύριε Υπουργέ, δεν μπορώ να δώσω στο νομοσχέδιο. Βεβαίως, δεν μπορώ να προσυπογράψω, παρ’ ότι με πολύ διακριτικό κι ευγενικό τρόπο συνάδελφοι μου ζήτησαν, την πρόταση για το δημοψήφισμα. Δεν θα το έκανα. Σας το λέω στα ίσα, γιατί εγώ προέρχομαι από άλλη ιδεολογική πλευρά. Εγώ δεν είμαι εναντίον των αποκρατικοποιήσεων. Είμαι εναντίον του συγκεκριμένου σχεδίου νόμου. 
Κυρίες και κύριοι συνάδελφοι, έχετε ακούσει τι λέει ο κόσμος; Τουλάχιστον συνεννοηθείτε η Αντιπολίτευση στο διά ταύτα. Ακούω ότι σήμερα κατετέθη και πέμπτη –λέει- πρόταση. Και μιλάω γι’ αυτήν από την ομάδα των Ανεξαρτήτων.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, λάθος ακούσατε. Δεν πειράζει όμως.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Ωραία, ας μείνουμε στις τέσσερις, κύριε Λαφαζάνη.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δύο είναι.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Δεν ξέρω. Εγώ βλέπω τι γράφουνε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Αυτό ας το κλείσουμε, κύριε Κακλαμάνη, αν έχετε την καλοσύνη.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Παρά ταύτα, είναι λάθος της Κυβέρνησης. Εγώ αν ήμουν στη θέση της, θα σας έβγαινα από αριστερά. Θα την άνοιγα τη Βουλή και θα έκανα κουβέντα, γιατί κι εσείς ξέρετε ότι εκατόν ογδόντα δεν υπάρχουν. Δεν υπάρχουν. Θα σας έβγαινα, λοιπόν, από αριστερά και όχι να σας δίνω το δικαίωμα να λέτε «φοβούνται». Για ποιον λόγο; Αυτό, όμως, είναι δικό σας θέμα, δεν είναι δικό μου θέμα.
Ευχαριστώ για την ανοχή σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ κι εγώ. 
Διευκρινίζω ότι η Βουλή διά του Προέδρου της έχει αποφανθεί, έχει τοποθετηθεί. Αναμένουμε βεβαίως και πιο συγκεκριμένη άποψη και από το Επιστημονικό Συμβούλιο.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Εγώ δεν μίλησα για τη Βουλή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ακούσατε τον κ. Κακλαμάνη που λέει για πέντε προτάσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο ακούει όλες τις ομιλίες. Απόψε έχουμε ενδιαφέρουσες ομιλίες και παρασύρομαι και δεν σας κόβω. Βλέπω τον χρόνο που πήγε στα δώδεκα λεπτά. Ζητάω συγγνώμη από τους υπόλοιπους ομιλητές.
Τον λόγο έχει τώρα ο κ. Καραγιαννίδης.
Μετά τον λόγο θα πάρει ο κ. Λαφαζάνης για την πρωτολογία του ως Κοινοβουλευτικός Εκπρόσωπος.
Ορίστε, κύριε Καραγιαννίδη.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε.
Θα πάρω την αρχή του κ. Κακλαμάνη και θα πω ότι το σημερινό νομοσχέδιο είναι πρωτίστως ζήτημα δημοκρατίας. Είναι ζήτημα πώς αντιλαμβάνεστε εσείς τη δημοκρατία και με ποιον τρόπο προσπαθείτε να διοικήσετε αυτήν τη χώρα. 
Στις 4 Ιουνίου κλείσατε τη Βουλή με το επιχείρημα ότι δεν υπάρχουν πλέον άλλα προαπαιτούμενα και άρα η Βουλή δεν έχει κανέναν ρόλο να λειτουργεί στην Ολομέλειά της, οπότε πάμε στα Θερινά Τμήματα. 
Στη δεύτερη εβδομάδα ρίξατε ένα φορτηγό νομοθετήματα μέσα στη Βουλή, κάποια κατεπείγοντα και κάποια σοβαρότατα, όπως είναι η ΔΕΗ και ο αιγιαλός. 
Επειδή, λοιπόν, στον τακτικισμό σας δεν χωράει η δημοκρατία, την κονταίνετε μέχρι εκεί που θα χωρέσει, για να έχετε κι ένα επιστέγασμα ότι νομοθετείτε σύμφωνα με τους νόμους. Αυτό, όμως, δεν μπορεί να παραβλεφθεί και περιμένουμε μια απάντηση για ποιον λόγο αυτό το πράγμα δεν έρχεται στην Ολομέλεια. Αν δώσετε μια καθαρή απάντηση, θα μπορέσουμε να κάνουμε και μια περαιτέρω κουβέντα γι’ αυτό. 
Δεύτερον, πολύς λόγος γίνεται για την απελευθέρωση. Μάλιστα, ο εισηγητής της Νέας Δημοκρατίας, έχοντας υψηλό βαθμό χιούμορ, μας είπε δύο - τρία παραδείγματα μείωσης τιμών στην Ευρώπη. Σας διαβάζω κάτι που το γράφουν «Τα ΝΕΑ», ούτε ο «ΡΙΖΟΣΠΑΣΤΗΣ», ούτε «Η ΑΥΓΗ»: «Η απελευθέρωση της αγοράς ηλεκτρισμού στην Ευρωπαϊκή Ένωση δεν έφερε τα πολυπόθητα αποτελέσματα της μείωσης των τιμών του ρεύματος για τους καταναλωτές. Αντίθετα, σύμφωνα με στοιχεία της Κομισιόν, οδήγησε σε αυξήσεις τιμολογίων έως και 89%.». 
Πάει, λοιπόν, ο μύθος του ανταγωνισμού που επιφέρει μείωση στην τιμή. 
Να σας πω μόνο ότι στη Σουηδία είχαμε 71% αύξηση, στην Ιρλανδία 84% αύξηση, στη Δανία 63% αύξηση, στη Φινλανδία 36% αύξηση. 
Αυτός είναι ο ανταγωνισμός που θα φέρει μείωση! Δεν μπορείτε να μου βρείτε ούτε μια χώρα που σε βάθος δεκαπενταετίας δεν αύξησε την τιμή του ρεύματος λόγω της απελευθέρωσης.
Τρίτο επιχείρημα: Υπάρχει, λέει, ευρωπαϊκή οδηγία που μας υποχρεώνει. Αμ, δε! Από το 1996 η Ελλάδα έχει υιοθετήσει τρεις οδηγίες για την απελευθέρωση: Την 92/1996, την 77/2001 και την 72/2009. Αυτό είχε ως αποτέλεσμα να έχουν οι ιδιώτες περίπου το 45% της παραγωγής ρεύματος. 
Πού είδατε στην ιστορία αυτή ότι δεν υπάρχει απελευθέρωση; Πόση απελευθέρωση ακόμα να έχουμε; 
Αυτή η απελευθέρωση έχει δημιουργήσει και αυτήν τη στρέβλωση, γιατί οι αυξήσεις των τιμολογίων κατά 100% και πλέον από το ’99 και μετά οφείλονται σε αυτήν την απελευθέρωση. Διότι ο ιδιώτης μπαίνει σε αυτήν την ιστορία για το κέρδος, δεν μπαίνει ούτε για να κάνει ανδραγαθήματα ούτε για να ευεργετήσει τους πολίτες.
Τέταρτον, υπάρχει, λέει, λόγος να πουληθεί η μικρή ΔΕΗ, για να κατασκευαστεί η λιγνιτική μονάδα της Πτολεμαΐδας 5. Θα δώσουμε, δηλαδή, μια μονάδα 2.700 MW για να κάνουμε μια μονάδα 660 MW. Το έχετε δει αυτό να το κάνει κανένας επιχειρηματίας, να πουλάει το εργοστάσιό του για να χτίσει περίπτερο; Πού ακριβώς είναι αυτός ο καπιταλισμός στο μυαλό σας που λειτουργεί έτσι; 
Πείτε μας με ποιο επιχείρημα δίνετε την Πλατανόβρυση και τον Θησαυρό, τα δύο υδροηλεκτρικά εργοστάσια, τα οποία σύμφωνα με λογιστικές αποτιμήσεις του ελληνικού κράτους, όχι του ΣΥΡΙΖΑ, κόστισαν 1,87 δισεκατομμύριο; Από πού ακριβώς εσείς θα πουλήσετε το 30% 1,2 δισεκατομμύριο; Μόνο αυτά τα δύο εργοστάσια κόστισαν 1,87 δισεκατομμύριο, χωρίς να βάζουμε την αξία της γης. Και θα αποκομίσουμε κέρδος. Και ακούσαμε τον εισηγητή της Νέας Δημοκρατίας να θριαμβολογεί για αυτό το πράγμα, γι’ αυτό το μεγάλο επίτευγμα! Έτσι μπιρ παρά ξέρω και εγώ να το κάνω. Δεν χρειάζεται να τελειώσω πανεπιστήμιο ούτε να έχω κανένα διδακτορικό. Έναν άνθρωπο απλό να βάλετε μπορεί να το κάνει, να πουλήσει μπιρ παρά ολόκληρη τη ΔΕΗ.
Για το, δε, υδροηλεκτρικό εργοστάσιο θα πρέπει να πούμε το εξής: Οι υδροηλεκτρικοί σταθμοί παραγωγής αποτελούν ένα σχέδιο πολλαπλού σκοπού. Πρόκειται για πανάκριβες επενδύσεις στρατηγικής σημασίας, που δεν αποσβένουν το κόστος επένδυσης μέσω της ηλεκτροπαραγωγής. Εξ ου και οι ιδιώτες, αυτοί οι θαυμάσιοι κύριοι, οι οποίοι θα μας σώσουν με τις επενδύσεις τους, δεν επένδυσαν ποτέ σε υδροηλεκτρικά εργοστάσια. Και, φυσικά, δεν θα επενδύσουν και σε λιγνιτικά εργοστάσια. Τι έκαναν, όμως, αυτοί οι ιδιώτες; Θέλετε να σας θυμίσω; 
Μυτιληναίος: Πήρε κρατική επιδότηση για την κατασκευή της μονάδας «ALUMINIUM» ως αυτοπαραγωγός, με το επιχείρημα ότι θα απάλλασσε τη ΔΕΗ από το κόστος της «ALUMINIUM» της Ελλάδος. Μετά αποφάσισε ότι τον συμφέρει να συνεχίσει να αγοράζει από τη ΔΕΗ με τιμές αποικιοκρατικής σύμβασης 42 ευρώ το MW και να πουλάει στη ΔΕΗ με 90 ευρώ το MW. 
Ακούστε τι κάνετε, όχι εσείς τώρα, αλλά και όλες οι προηγούμενες κυβερνήσεις. Ο Μυτιληναίος αγοράζει με 38 από τη ΔΕΗ και δουλεύει το εργοστάσιό του και δεν σας πληρώνει, δεν σας δίνει τα λεφτά. Και έχετε πάει στο δικαστήριο, κάνατε συμβιβασμό και δεν σας τα δίνει ξανά τα λεφτά και σας πουλάει ρεύμα με 90 ευρώ το MW. 
Είναι μεγάλη εξυπνάδα αυτό, μεγάλη ικανότητα να λειτουργείτε έτσι. Πιο κραυγαλέα σχέση με επιχειρήσεις και κεφάλαιο δεν υπάρχει από αυτό. Σας το λένε και δεν απαντάτε κάτι σε αυτό. Έχετε πάρει τα χρέη του Μυτιληναίου; Η ΔΕΗ έχει πληρωθεί τα 100 εκατομμύρια που χρωστάει ο Μυτιληναίος; 
Μπορείτε να το πείτε; Σας ρώτησε και ο κ. Κακλαμάνης. Θα μας πείτε γι’ αυτούς που οφείλουν μεγάλα ποσά, όπως είναι τα τηλεοπτικά κανάλια, όπως είναι η Νέα Δημοκρατία και το κόμμα σας, κύριε Μανιάτη; Τα έχετε πληρώσει τα χιλιάρικα που χρωστάτε στη ΔΕΗ; Διότι ένας απλός πολίτης αν χρωστάει 200 ευρώ, πηγαίνουν και του κόβουν το ρεύμα. Εσείς τα έχετε πληρώσει αυτά; Γιατί λέτε ότι και η ΔΕΗ χρωστάει;
Έκτο επιχείρημα. Θα έρθουν, λέει, ιδιώτες να επενδύσουν. Οι ιδιώτες το μόνο που επένδυσαν από το 1996 που απελευθερώθηκε η αγορά ήταν να κάνουν εφτά εργοστάσια φυσικού αερίου, τα οποία τα κατασκεύασαν χωρίς να δώσουν ούτε 1 ευρώ. Ούτε 1 ευρώ δεν έδωσαν για τα εργοστάσια αυτά! Είναι όλα με άμεσες και έμμεσες κρατικές επιχορηγήσεις. 
Τι κάνουν αυτά τα εργοστάσια; Κρατάνε -λέει- την ασφάλεια του συστήματος, για να δώσουν όταν χρειαστούμε ρεύμα. Πόσα έχουν πάρει αυτά τα εργοστάσια σε αυτά τα χρόνια που λειτουργούν; Έχουν πάρει 1,2 δισεκατομμύρια ευρώ, χωρίς να συνεισφέρουν στο σύστημα ούτε ένα κιλοβάτ και αυτό εσείς το λέτε «ιδιωτική πρωτοβουλία και επενδύσεις». Εμείς το λέμε Μπανανία αυτό το πράγμα. Τέτοιο κοροϊδιλίκι δεν υπάρχει πουθενά. 
Αυτό το κόστος του 1,2 δισεκατομμυρίων ευρώ το μετακυλίετε στους λογαριασμούς για να το πληρώνει ο κοσμάκης και έτσι αυξάνεται, λοιπόν, η κιλοβατώρα, που μας είπε ο κ. Σκρέκας ότι έχουμε ακριβή κιλοβατώρα, γιατί η ΔΕΗ ήταν έτσι κι αλλιώς. Διότι έχουμε αποφασίσει να «λαδώνουμε» και να πληρώνουμε τους «επενδυτές» -σε εισαγωγικά- και να πληρώνει ο απλός κοσμάκης αυτές τις επενδύσεις. Αυτή είναι η οικονομία στην οποία εσείς θέλετε να βαδίσετε. 
Γιατί δεν μπήκαν στο σύστημα τα εργοστάσια φυσικού αερίου για να μην προκληθούν οι διακοπές; Θα μας απαντήσετε σε αυτό το πράγμα; Για να φανούν κακούργοι οι εργαζόμενοι της ΔΕΗ και να τους επιστρατεύσετε. Γι’ αυτόν τον λόγο δεν μπήκαν. 
Τέλος, έχουμε την προπαγάνδα. Αφορά τα κανάλια. Δύο ημέρες απεργία ήταν ένα μέτωπο που θύμιζε Βόρεια Κορέα. «Ο περιπτεράς που θα χάσει τα παγωτά του, γιατί για μία ώρα δεν θα έχει ρεύμα». Για τον περιπτερά που θα χάσει τη δουλειά του γιατί πουλάνε τα τσιγάρα και τα κομμωτήρια με νόμο που ψηφίσατε, δεν λέτε. «Ο αγρότης που θα καταστραφεί, γιατί δεν θα μπορεί να ποτίσει τα χωράφια του». Για το Νευροκόπι που ο ΕΛΓΑ τούς έχει πάρει και τα σπίτια και δεν έχουν να φυτέψουν ούτε ένα σπόρο δεν λέτε κάτι. Η διακοπή θα τους έκανε κακό. «Οι μικροεπιχειρηματίες που θα καταστραφούν με τη μία ώρα και θα στραφούν εναντίον της ΔΕΗ με δικαστικές αγωγές». Σοβαρά; Και οι εννιακόσιες χιλιάδες επιχειρήσεις που κλείσατε τι έγιναν; Τι θα γίνει με αυτές τις εννιακόσιες χιλιάδες επιχειρήσεις; Θα μιλήσετε επί των συγκεκριμένων ζητημάτων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, παρακαλώ ολοκληρώστε.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Όπως βλέπετε, η Νέα Δημοκρατία δεν έχει νόημα να παρίσταται. Οκτώ Βουλευτές δήλωσαν μόνο ότι θέλουν να μιλήσουν. Εξ αυτών θα μιλήσουν μόνο οι τρεις. Τόσο τους ενδιαφέρει! Αυτήν τη δημοκρατία υπηρετούν. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει ο κ. Λαφαζάνης, Κοινοβουλευτικός Εκπρόσωπος του ΣΥΡΙΖΑ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχουμε μια κατάσταση στη χώρα μας που μόνο δημοκρατία δεν μπορεί να ονομαστεί. 
Βλέπω, όμως, ότι ο κ. Μανιάτης για άλλη μία φορά δραπέτευσε, ενώ έχει ανακοινωθεί ότι μιλάει ο Κοινοβουλευτικός Εκπρόσωπος του κόμματος της Αξιωματικής Αντιπολίτευσης. Για λόγους στοιχειώδους σεβασμού θα μπορούσε να κάτσει ένα δεκάλεπτο για να ακούσει και αυτήν την ομιλία. Όχι ότι είναι πιο σημαντική από όλες τις υπόλοιπες -αλίμονο- αλλά λόγω του θεσμικού ρόλου και μόνο θα μπορούσε να καθυστερήσει μερικά λεπτά. 
Μόνο δημοκρατία δεν έχει η χώρα αυτή. Μόνο δημοκρατία! Η Βουλή έχει ακυρωθεί. Δεν λειτουργεί κατά το Σύνταγμα και τον Κανονισμό, αλλά κατά την αυθαιρεσία της Κυβέρνησης, με τη συνευθύνη βεβαίως των κομμάτων που συναπαρτίζουν αυτήν την Κυβέρνηση. Έχουμε κατάργηση του δικαιώματος στην απεργία, γιατί δεν υπάρχει δικαίωμα στην απεργία. 
Δεν είναι δυνατόν όταν απεργούν κλάδοι των εργαζομένων και θεωρεί η Κυβέρνηση ότι είναι ενοχλητικές οι απεργίες -ενοχλητικές πολιτικά βεβαίως- να καταφεύγει από τη μια στα δικαστήρια και αν δεν φτάνουν τα δικαστήρια, να κάνει επιστράτευση. Αυτό έκανε στους ναυτεργάτες. Αθλιότητα! Αυτό έκανε στο προσωπικό των μεταφορών, στάση.
Μετά πήγε στους εκπαιδευτικούς. Αναγκαστική εργασία στην εκπαίδευση. Άκουσον, άκουσον! Και τώρα πάει στους εργαζόμενους στη ΔΕΗ. Ο κ. Μανιάτης που δραπέτευσε, εισηγήθηκε, όπως γράφει η υπουργική απόφαση, να γίνει επιστράτευση των εργαζομένων στη ΔΕΗ γιατί, λέει, υπήρξε κίνδυνος στη δημόσια τάξη. Πού τον είδε τον κίνδυνο στη δημόσια τάξη; Του το είπα και στην επιτροπή του κ. Μανιάτη, αλλά δεν απάντησε. Μόνο αυτός είδε τον κίνδυνο στη δημόσια τάξη στην Επικράτεια, ουδείς άλλος. Είδε, επίσης, κίνδυνο για τη δημόσια υγεία. Πού τον είδε τον κίνδυνο για τη δημόσια υγεία; Επίσης, έλεγε και για παρατεταμένη ανωμαλία στην ηλεκτροδότηση της χώρας. Πού την είδε την παρατεταμένη ανωμαλία; Ο κ. Μανιάτης τα έβγαλε και τα εισηγήθηκε και ο Πρωθυπουργός που διαπίστωσε όλα αυτά ότι είναι ακριβέστατα, έβγαλε και τον φετφά «επιστρατεύονται».
Έχετε επιστρατεύσει σχεδόν όλη την Ελλάδα. Με επιστράτευση δουλεύει η Ελλάδα, με αναγκαστική εργασία. Είστε μία κυβέρνηση της αναγκαστικής εργασίας. Και ταυτόχρονα έχετε καταργήσει και τις συλλογικές συμβάσεις, τις συλλογικές διαπραγματεύσεις. Αυτό μόνο δημοκρατία δεν λέγεται. Η χώρα τελεί υπό αντιδημοκρατική εκτροπή.
Και βεβαίως, εδώ γιατί πάτε να κάνετε αυτό και μάλιστα μέσα στον Ιούλη, θυμίζοντας άλλα Ιουλιανά; Κάνετε ένα διπλό έγκλημα, ένα έγκλημα κατά της εργασίας και ένα πελώριο εθνικό, οικονομικό και κοινωνικό έγκλημα, τη διάλυση και την πώληση της ΔΕΗ. 
Τι κάνετε εδώ; Ποια είναι τα εγκλήματα που κάνετε; Το σύστημα μεταφοράς το παραχωρείτε μονοπωλιακά σε ιδιώτες, σε ιδιωτικά συμφέροντα. Στήνετε ένα νέο μονοπώλιο στο σύστημα μεταφοράς. Δεν σας άρεσε η ΔΕΗ. Η ΔΕΗ ήταν η μεγάλη καταστροφή της χώρας. Το τι έχει ακούσει η ΔΕΗ –θα πω δυο λόγια και ιστορικά- από τα χείλη σας δεν λέγεται. Τέτοια συκοφαντία και τέτοια λάσπη! Και να σας πω, περίπου αποδίδετε διαχείριση και της ΔΕΗ στον ΣΥΡΙΖΑ, λες και η Αριστερά επί δεκαετίες διαχειριζόταν τη ΔΕΗ. Εσείς ήσασταν ανεύθυνοι, αμέτοχοι. Δεν ξέρατε τι γινόταν στη ΔΕΗ. Και έρχεστε τώρα αυτήν τη ΔΕΗ, την οποία διαχειρίζονταν αυτές οι κυβερνήσεις να τη ρίξετε στο πυρ το εξώτερον, να την κατασυκοφαντήσετε –το τι της έχετε σούρει- προκειμένου να προχωρήσετε στην ιδιωτικοποίηση και ακόμα χειρότερα στο ξεπούλημα.
Τον ΑΔΜΗΕ, το σύστημα μεταφοράς, το παραχωρείτε στους ιδιώτες. Κάνετε πώληση του 30% λέτε της ΔΕΗ. Πάει το 30%, πέταξε και αυτό. Το άλλο 70% που θα μείνει θα είναι μήπως δημόσιο; Όχι βεβαίως. Τι θα κάνετε από το υπόλοιπο 70%; Θα εκχωρήσετε το 17% του 51% του 70% σε ιδιώτη και θα του δώσετε και το μάνατζμεντ. Θα μείνει ένα 34% μειοψηφία ελέγχου του δημοσίου με τη διεύθυνση σε ιδιώτες και τον έλεγχο της επιχείρησης σε ιδιώτες. Πάει η ΔΕΗ. Πέταξε σε μια νύχτα με αυτό το νομοσχέδιό σας! Τελείωσε πια, τελείωσε η δημόσια παρέμβαση στον χώρο της ηλεκτρικής ενέργειας. Μεγάλο έργο!
Γιατί το κάνετε αυτό; Δεν μας το εξηγήσατε. Γιατί δίνετε το 30%; Πρώτα απ’ όλα, πού το ανακαλύψατε το 30%; Ετέθη το ερώτημα, αλλά δεν μας έχετε δώσει καμμιά απάντηση. 
Επικαλείστε την Ευρωπαϊκή Ένωση.
Δεν λέω ότι η Ευρωπαϊκή Ένωση δεν έχει πολιτική ιδιωτικοποιήσεων. Βεβαίως και έχει. Θεσμικό ρόλο, όμως, να επιβάλει ιδιωτικοποίηση δεν έχει η Ευρωπαϊκή Ένωση. 
Και σας ρωτάω: Υπάρχει καμμιά ευρωπαϊκή οδηγία που λέει ότι θα πρέπει μια επιχείρηση ηλεκτρισμού που το δημόσιο έχει το 51% να πωλήσει το 30% της επιχείρησης και να δώσει το άλλο 17% και το μάνατζμεντ στους ιδιώτες; Υπάρχει καμμιά τέτοια ευρωπαϊκή οδηγία; Πείτε μου. 
Δεν υπάρχει τέτοια ευρωπαϊκή οδηγία και πάρα πολλές χώρες στην Ευρωπαϊκή Ένωση έχουν δημόσιες επιχειρήσεις με δεσπόζουσα θέση και μέχρι και 100% δημόσια συμμετοχή. Και δεν μιλάμε για καθυστερημένες χώρες της περιφέρειας που τις έχουν αποικία τώρα στην Ευρωπαϊκή Ένωση, μιλάμε για τη Σουηδία, για παράδειγμα.  Άρα δεν υπάρχει ευρωπαϊκή οδηγία που να το επιβάλλει.
Δεν έχει προχωρήσει η απελευθέρωση της αγοράς της ενέργειας και πρέπει να προχωρήσει; Πολύ προωθημένα απελευθερωμένη είναι η αγορά της ενέργειας. Δεν το ξέρετε κι αυτό; Το 58% της παραγωγής ανήκει στη ΔΕΗ και το 42% ανήκει σε ιδιώτες. Πόσο πρέπει να πάρουν οι ιδιώτες για να θεωρήσετε δήθεν «απελευθερωμένη» την αγορά. Το 80%; το 90%; Γιατί εκεί πάτε τώρα. Και τότε θα είναι απελευθερωμένη η αγορά; Δηλαδή απελευθερωμένη είναι η εκχωρημένη σε ιδιωτικά συμφέροντα αγορά; Και η εκχωρημένη αυτή αγορά πού οδηγεί; 
Εντάξει, έχει κάνει αρκετές ατασθαλίες η ΔΕΗ, δε λέω, αλλά σκάνδαλα τύπου «HELLAS POWER» και «ENERGA», που ζημίωσαν με εκατοντάδες εκατομμύρια ευρώ, έγιναν επί απελευθερωμένης –υποτίθεται- ενεργειακής αγοράς. Άρα η αγορά είναι απελευθερωμένη. Γιατί σπεύδετε σε πωλήσεις; 
Μήπως είχε δεσπόζουσα θέση στο μονοπώλιο ή το μονοπώλια ακόμα, του λιγνίτη, όπως λέτε; Ψέματα. Δεν υπήρχε αυτό το πράγμα. Συκοφαντίες. Πρώτα απ’ όλα υπήρχαν άδειες σε ιδιώτες για να βγάλουν λιγνίτη. Δεν τις αξιοποίησαν τις άδεις. Δεν κάνανε τις επενδύσεις. Υπάρχουν λιγνιτικά κοιτάσματα άφθονα στην Ελλάδα, που μπορούν και να αγοραστούν και να διαμορφωθούν ενεργειακές μονάδες στη βάση αυτών. Γιατί δεν πάνε να επενδύσουν; Γιατί δεν πήγαν να επενδύσουν; 
Μη μου κουνάτε το κεφάλι έτσι, δήθεν ως ειδήμων. Τώρα αναλάβατε αυτήν την υπόθεση. Την ξέρουμε δεκαετίες. Αν θέλατε να δώσετε λιγνιτικά κοιτάσματα να έμπαιναν σε διαγωνισμό και να παραχωρούνταν, να εκχωρούνταν. Και αν θέλει κανένας να φτιάξει σύγχρονη λιγνιτική μονάδα, βεβαίως να τη φτιάξει και όχι έτοιμη υπερσύγχρονη λιγνιτική μονάδα να τη δίνετε «φιλέτο» στον ιδιώτη. 
Αυτά είναι ξεπουλήματα, είναι εγκλήματα. Αυτά έχουν τεράστια επίπτωση και όχι μόνο πολιτική. Γιατί πρέπει να καταλάβετε κάποτε ότι δεν υπάρχει ασυλία σε αυτήν τη χώρα, ό,τι θέλουμε κάνουμε, αυθαιρετούμε σε βάρος της δημόσιας περιουσίας, του δημόσιου πλούτου και επιστρέφουμε στην προ 1950 κατάσταση, όπου ο ηλεκτρισμός ήταν είδος πολυτελείας. Εκεί θα το πάτε τώρα. Είδος πολυτελείας θα είναι. Τεράστιες ζώνες θα υπάρχουν χωρίς ηλεκτρική ενέργεια, νοικοκυριά, ακόμα και μικρές επιχειρήσεις θα δουλεύουν χωρίς ηλεκτρισμό, με αυτά τα μέτρα που παίρνετε και την κατεύθυνση που έχετε στο θέμα της ενέργειας. 
Και ξέρετε ποιος έδωσε το μονοπώλιο στην παραγωγή, διανομή και στη μεταφορά στη ΔΕΗ; Όχι η Αριστερά. Ο Κωνσταντίνος Καραμανλής εκχώρησε αυτό το μονοπώλιο  το 1956. Και χάρη σε αυτό το μονοπώλιο άρχισε να διαμορφώνεται μια διαφορετική ενεργειακή κατάσταση στην Ελλάδα. Καπιταλισμός ήταν και τότε -δεν έγινε σοσιαλισμός- και μάλιστα σε μία περίοδο όπου εμμένετω το αντικομουνιστικό πνεύμα σε αυτήν τη χώρα. Δεν υπήρχε, όμως, άλλος δρόμος για να σταθεί λίγο στα πόδια της. Και πράγματι η ΔΕΗ αυτή έστησε στα πόδια της την Ελλάδα. 
Το δίλημμα, βεβαίως, δεν είναι η ΔΕΗ όπως ήταν ή το ξεπούλημα όπως κάνετε, αλλά υπάρχει και ένας άλλος δρόμος για την ανασυγκρότηση του δημοσίου, για να δουλέψει με έναν άλλον τρόπο και αποδοτικό και αξιοκρατικό και λιγότερο γραφειοκρατικό, μη διαπλεκόμενο με ιδιωτικά συμφέροντα. Διότι εδώ με αυτό που κάνετε –ας μην κρυβόμαστε πίσω από το δάκτυλό μας και να μην κάνετε όσοι θα το ψηφίσετε ότι δεν ξέρετε- υπάρχει σχέδιο. Οι μονάδες φυσικού αερίου απαξιώθηκαν. Δεν έχουν προοπτική. Αφού πήραν και «έφαγαν» το καταπέτασμα σε βάρος της ΔΕΗ και του ελληνικού λαού με επιδοτήσεις, εδώ τα πιστοποιητικά ισχύος και ο άλλος μηχανισμός που είχατε κατασκευάσει, όπου αργούσε, το εργοστάσιο δεν δούλευε και έπαιρνε από τον Έλληνα φορολογούμενο.</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Και η ΔΕΗ τα έπαιρνε αυτά.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επιβαρύνετο η ΔΕΗ, δεν έπαιρνε η ΔΕΗ.</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Τα αποδεικτικά διαθεσιμότητας ισχύος κατά 60% τα έπαιρνε και η ΔΕΗ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επιβαρύνετο η ΔΕΗ, αν δείτε μέσα από τα αποδεικτικά διαθεσιμότητας ισχύος τα νούμερα. Αν δείτε το μηχανισμό ανάκτησης μεταβλητού κόστους, έπαιρνε ο ιδιώτης, χωρίς να μπαίνει στο σύστημα, τροφοδοτείτο και έβγαζε δεκάδες εκατομμύρια. Οι συνολικές επιδοτήσεις ξέρετε πού ήταν. Έκανε επενδύσεις η ΔΕΗ, γιατί και οι επενδύσεις που έκαναν στο φυσικό αέριο με τα λεφτά του δημοσίου έγιναν, με επιδότηση έγιναν. Δεν έβαλαν ούτε 1 ευρώ.</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Διά της Ευρωπαϊκής Ένωσης.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και επιδοτήσεις στην επένδυση και λεφτά για να μην προσφέρουν τίποτα και να τους δίνει η ΔΕΗ.
Η ΔΕΗ μέσα στα χρόνια της κρίσης, αυτή η καταραμένη ΔΕΗ, έκανε επενδύσεις. Μέσα στα τέσσερα τελευταία χρόνια της κρίσης έκανε 4 δισεκατομμύρια επενδύσεις. Πείτε μου ποια άλλη επιχείρηση έκανε αυτού του είδους τις επενδύσεις, αυτό το μέγεθος των επενδύσεων. Ποιος έκανε επενδύσεις 4 δισεκατομμυρίων μέσα στα χρόνια της κρίσης, τα τέσσερα τελευταία χρόνια; Ή μήπως δεν είναι έτσι; Ή δεν υπάρχουν αυτές οι επενδύσεις; 
Πείτε μου ποιος άλλος έκανε. Ο ιδιωτικοποιημένος ΟΤΕ, που τον θαυμάζετε, η «DEUTSCHE TELECOM»; Ξέρετε η «DEUTSCHE TELECOM» πού ανήκει; Στο γερμανικό δημόσιο. Και ξέρετε ποια ήταν η πρώτη πράξη που έκανε το γερμανικό δημόσιο; Ήταν να αφαιρέσει από τον ΟΤΕ όλες τις θυγατρικές του στο εξωτερικό και να τις μεταφέρει στη μητρική εταιρεία. Αυτό έκανε. Και το θεωρείτε θεάρεστο έργο;
Ο ΟΤΕ δεν κάνει επενδύσεις πλέον. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν κάνει καινούργιες επενδύσεις και ο ΟΤΕ μειώνει την απασχόληση, διαλύει τις εργασιακές σχέσεις. Και το θεωρείτε πρότυπο! Τέτοια νοοτροπία έχετε και τέτοια αντίληψη σ’ αυτή τη χώρα, γι’ αυτό την καταντήσατε έτσι και θέλετε να την πάτε ακόμα πιο κάτω. 
Αυτές είναι οι πολιτικές σας. Λέτε ότι δίνετε το 30% της ΔΕΗ σε ιδιώτες για πώληση. Γιατί είναι 30%; Από πού το βρήκατε το 30%; Εδώ δίνετε σε μονάδες εγκατεστημένης ισχύος το 38% περίπου για λιγνιτικές μονάδες από τις υπάρχουσες στη χώρα. Το 41% περίπου είναι υδροηλεκτρικά, εγκαταστημένη ισχύς και το 21% μόνο σε φυσικό αέριο. Δηλαδή, μείγμα καυσίμου κυρίως υδροηλεκτρικό και δευτερευόντως λιγνιτικό, καθόλου πετρέλαιο και ελάχιστο φυσικό αέριο. Και το λέτε αυτό 30%; Δεν είναι 30%. Δίνετε ένα φιλέτο, προκειμένου να είναι ο πρωτοπόρος, ο οδηγός αύριο στην ηλεκτρική ενέργεια. 
Βεβαίως, δεν ξέρουμε και πού θα πάνε αυτά. Γιατί εδώ το σχέδιο είναι σαφές. Μετά την απαξίωση των μονάδων του φυσικού αερίου, τι έχει γίνει;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω με αυτό. 
Υπάρχει ένα διαπλεκόμενο σύστημα, των γνωστών επενδυτών, αετονύχηδων αυτής της χώρας, το οποίο πλέον δεν βλέπει προοπτική σε τέτοιου είδους επενδύσεις και θέλει να ξεκοκκαλίσει την ίδια τη ΔΕΗ. Αυτοί οι διαπλεκόμενοι –τέσσερις-πέντε είναι και ορισμένοι έχουν και γερή πρόσβαση στα μέσα μαζικής ενημέρωσης που σας στηρίζουν- σε συνεργασία με πολυεθνικές εταιρείες θέλουν να φάνε το 30% της ΔΕΗ και να φάνε και το άλλο 70% μέσω του 17% και του μάνατζμεντ. 
Και δεν ξέρω αν είναι και τα ίδια συμφέροντα τα οποία θα πάρουν και τη μία εταιρεία και την άλλη και μη μου πείτε όχι, διότι αυτό κάνατε στους αιθέρες. Όταν πουλήσατε την «Ολυμπιακή», αυτό κάνατε. Κάνατε μία εταιρεία και τερμάτισε ο ανταγωνισμός. Και πού αποκλείεται αυτό, να περάσουν στα ίδια συμφέροντα και οι δύο εταιρείες; Πού αποκλείεται; Και τι είναι αυτά τα αόριστα που γράφετε μέσα για εταιρεία, η οποία θα υπάρχει –υποτίθεται- και έχετε τη διατύπωση εδώ «υφιστάμενη εταιρεία»; Δηλαδή, όχι η εταιρεία που θα διαμορφώσει τη ΔΕΗ, η υφιστάμενη. Ποια είναι η υφιστάμενη εταιρεία; Και ποιος αποκλείει να υπάρχουν τα ίδια εταιρικά συμφέροντα, τα οποία να παίξουν και στο 30% και στο 70%; Ποιος το αποκλείει; Διότι σε μονοπωλιακές καταστάσεις έτσι κι αλλιώς πάμε, μπορεί να είναι ολιγοπωλιακές, μπορεί να είναι και ένας, το μονοπώλιο. 
Βεβαίως με αυτά που λέτε ότι δήθεν διασφαλίζετε, μία λέξη μόνο θα ήθελα να πω. Δεν διασφαλίζετε απολύτως τίποτα, διότι το πρόβλημα δεν είναι τι θα γίνει με την όποια εταιρεία αν είναι υπαρκτή ή άλλη –δεν ξέρω- με βάση το νομοσχέδιο που θα μεταφερθούν τα στοιχεία, το θέμα είναι τι θα γίνει με την πώληση, διότι αυτά που λέτε ότι διασφαλίζετε αφορούν τη νέα υπό απόσυρση εταιρεία. 
Τι θα γίνει, όμως, όταν η εταιρεία αυτή θα πωληθεί; Πού θα πάει; Σε ποια συμφέροντα; Τι θα γίνει τότε; Πώς μπορεί να ελεγχθεί ένας ιδιώτης που θα κατέχει μία ιδιωτική εταιρεία, που θα δουλεύει με όρους και πλαίσιο ιδιωτικών εταιριών; Θα του πείτε εσείς –που δεν προβλέπεται με το νομοσχέδιό σας- τι εργασιακές σχέσεις θα έχει;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
 Τίποτα δεν μπορείτε να κάνετε, καμμία πρόβλεψη. Αυτός θα έχει το πάνω χέρι. Θα είναι πάνω και από τις κυβερνήσεις της Ελλάδας. Αυτοί θα διευθύνουν τη χώρα, όπως τη διευθύνουν τα σημερινά λόμπι. Πιο ισχυρά και πιο εξαρτώμενα από ξένα συμφέροντα θα είναι τα λόμπι που θέλετε να κατασκευάσετε για να οδηγούν την κούρσα σε αυτήν τη χώρα. 
Δεν θα σας το επιτρέψουμε, όμως. Εμείς δεν αναγνωρίζουμε τετελεσμένα. Θα ακυρώσουμε αυτού του είδους τα νομοθετήματα. Η ΔΕΗ θα ξαναέρθει στο δημόσιο και βεβαίως θα διεκδικήσουμε δημοψήφισμα, για να ακυρώσει ο δημοκρατικός λαός με την ψήφο του δημοκρατικά αυτό το τερατούργημα που θέλετε να ψηφίσετε.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει η κ. Θεοπεφτάτου, στη συνέχεια η κ. Καφαντάρη και μετά ο κ. Διαμαντόπουλος.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Ευχαριστώ, κύριε Πρόεδρε.
Φαίνεται ότι αποτελεί πάγια τακτική της Κυβέρνησης να φέρνει προς ψήφιση σημαντικά νομοσχέδια που επηρεάζουν την ποιότητα ζωής και τις προοπτικές της χώρας για γενιές και γενιές μέσα στο καλοκαίρι με το 1/3 των Βουλευτών να είναι παρόντες, χωρίς ουσιαστική συζήτηση και διαβούλευση, με κύριο στόχο την απορρύθμιση των πάντων, όλα προς χάρη των επίδοξων επενδυτών. Μόνο που αυτές οι επενδύσεις βασίζονται αποκλειστικά στην υφαρπαγή των δημόσιων αγαθών και των δημόσιων περιουσιακών στοιχείων και όχι σε νέες επενδύσεις που θα δημιουργούσαν μία προστιθέμενη αξία για τη χώρα. 
Με τη διαδικασία του κατεπείγοντος κατατέθηκε και ψηφίστηκε μέσα σε δύο μέρες το νομοσχέδιο για τη χωροταξική και πολεοδομική μεταρρύθμιση. Το ίδιο διάστημα έγινε η έγκριση των επενδυτικών σχεδίων και με τις ίδιες διαδικασίες εξπρές –υποθέτω- θα συζητηθεί και το νομοσχέδιο για του αιγιαλούς. Στόχος, λοιπόν, κοινός όλων αυτών είναι η εκποίηση της δημόσιας και ιδιωτικής γης και όλων όσων παράγουν εθνικό πλούτο.
Θα έλεγα, λοιπόν, ότι έχουμε ένα έλλειμμα δημοκρατίας και κοινοβουλευτικής λειτουργίας. Επιδεικνύει η Κυβέρνηση αυταρχισμό, όταν δεν ακούει την κοινωνία, ιδιαίτερα τη δυτική Μακεδονία, την Ήπειρο, την ανατολική Μακεδονία και τη Θράκη, όπου σύσσωμοι οι φορείς είναι ενάντια σε αυτό που επιχειρείται σήμερα.
Στην ακρόαση των φορέων στην Επιτροπή Παραγωγής και Εμπορίου είχαν προσκληθεί δεκατρείς φορείς, εκ των οποίων οι έντεκα είπαν όχι, ήταν κάθετοι στην πώληση της ΔΕΗ. Δεν καταλαβαίνουμε γιατί γίνεται η διαβούλευση. Αυτός ο αυταρχισμός στερεί από τους εργαζόμενους το δικαίωμα στην απεργία, το δικαίωμα να υπερασπιστούν όχι μόνο την εργασία τους, αλλά και τα δημόσια αγαθά, καθώς τους επιτάσσει στέλνοντας φύλλα πορείας στους απεργούς. Μάλιστα, για να επιτευχθεί αυτό, έπρεπε το Εθνικό Τυπογραφείο να δουλέψει Σαββατοκύριακο για τη δημοσίευση του σχετικού προεδρικού διατάγματος.
Το παρόν νομοσχέδιο, όπως έχει ειπωθεί, συζητιέται στο θερινό Τμήμα με την απουσία των Βουλευτών από τις περιοχές που πλήττονται πιο πολύ, γιατί –να μη γελιόμαστε- όλη η χώρα πλήττεται από το διαμελισμό και το ξεπούλημα της ΔΕΗ.
Η Κυβέρνηση άλλες φορές αναφέρει ότι είναι μνημονιακή απαίτηση και άλλες φορές ότι είναι κανονιστική απαίτηση, ότι δηλαδή προκύπτει από τις οδηγίες της Ευρωπαϊκής Ένωσης και για να καμφθούν οι αντιδράσεις έξυπνα αναφέρεται σαν μικρή ΔΕΗ, που όμως μόνο μικρή δεν είναι, αφού θα προικοδοτηθεί με τέσσερις λιγνιτικές μονάδες, έξι ορυχεία, πέντε μονάδες υδροηλεκτρικού δυναμικού και ένα φυσικού αερίου, με πάνω από τρεις χιλιάδες εργαζόμενους αλλά και το 1/3 της εμπορικής δραστηριότητας της σημερινής ΔΕΗ, που ισοδυναμεί με δύο εκατομμύρια πελάτες περίπου ή 1,8 έως 2 δισεκατομμύρια ευρώ τζίρο. Αν αναλογιστούμε ότι το 17% της ΔΕΗ είναι στο ΤΑΙΠΕΔ προς πώληση, αυτό που θα ξεπουληθεί δεν θα είναι μία μικρή ΔΕΗ, αλλά μία ίσης αξίας ίσως και μεγαλύτερης με αυτήν που απομένει.
Μας λέει η Κυβέρνηση για την ευρωπαϊκή εμπειρία στην παραγωγή και την διανομή ηλεκτρικής ενέργειας, χωρίς όμως να εισέρχεται σε λεπτομέρειες για τις επιπτώσεις που αυτό είχε στους οικιακούς και τους βιομηχανικούς καταναλωτές ρεύματος. Συγκεκριμένα, στην αιτιολογική έκθεση γράφει ότι η εμπειρία σε άλλες ευρωπαϊκές χώρες έχει δείξει ότι με τη δημιουργία ανταγωνιστικών επιχειρήσεων στη συγκεκριμένη αγορά επιτυγχάνονται πολλά οφέλη τόσο στον τομέα των επενδύσεων και της δημιουργίας θέσεων εργασίας όσο και για τον ίδιο τον καταναλωτή.
Σχετικές μελέτες έχουν δείξει ότι η ιδιωτικοποίηση της ηλεκτρικής ενέργειας οδήγησε σε αύξηση της κερδοφορίας των ιδιωτικών επιχειρήσεων αλλά και σε μεγέθυνση των ανισοτήτων, με επιβάρυνση των φτωχότερων νοικοκυριών, αποκλείοντας μάλιστα συγκεκριμένες πληθυσμιακές ομάδες από την πρόσβαση σε ηλεκτρικό ρεύμα, αλλά και τι επίδραση είχε η απελευθέρωση της ελληνικής αγοράς στον Έλληνα καταναλωτή. 
Ξεκίνησε, λοιπόν, όπως είπαν και οι προηγούμενοι ομιλητές, το 1999 η απελευθέρωση της αγοράς της ηλεκτρικής ενέργειας και ουσιαστικά από τον Οκτώβριο του 2003 η ΔΕΗ έπαψε να είναι 100% δημόσια, αφού εκποιήθηκε το 49% του μετοχικού της κεφαλαίου. Μέχρι σήμερα, με αλλεπάλληλες σχετικές ενέργειες, οι τιμές για τους καταναλωτές αυξάνονταν περίπου κατά 80% την τελευταία δεκαετία. Ταυτόχρονα, έχουμε και δεκάδες χιλιάδες καταναλωτές με κομμένο ρεύμα στη χώρα μας. 
Με βάση τα παραπάνω πού στηρίζεται αυτή η αισιοδοξία ότι η πώληση της μικρής ΔΕΗ θα είναι προς όφελος του καταναλωτή, μιας και θα οδηγήσει στη μείωση των τιμών; Μάλλον αυτοί οι ισχυρισμοί είναι στάχτη στα μάτια του ελληνικού λαού που παρακολουθεί τέσσερα χρόνια τώρα την υποβάθμιση της ζωής του και σε μία περαιτέρω υποβάθμιση θα συμβάλει και το συγκεκριμένο νομοσχέδιο.
Να πούμε ότι μέχρι σήμερα το περιθώριο κέρδους επί της παραγόμενης ηλεκτρικής ενέργειας στη χώρα μας ήταν 2%. Στις ευρωπαϊκές χώρες είναι έως και 16%. Σε αυτό ακριβώς προσβλέπουν οι ιδιώτες επενδυτές, στην άμεση αύξηση της τιμής του ρεύματος και στην εξίσωση με τα ευρωπαϊκά επίπεδα τιμών και στη χώρα μας. Αυτό θα οδηγήσει σε μεγάλες αυξήσεις στην τιμή του ηλεκτρικού ρεύματος, όπως ακριβώς έγινε και σε όλες τις χώρες, όπου η ενέργεια ιδιωτικοποιήθηκε. 
Αναφέρθηκε και από τον κύριο Υπουργό ότι ο δανεισμός της ΔΕΗ φτάνει τα 5 δισεκατομμύρια ευρώ. Αναρωτιόμαστε γιατί το χρέος αυτό δεν κατανέμεται αναλογικά ως βάρος –δηλαδή το 30%- στον επενδυτή αλλά υπάρχει μία στόχευση όπως έγινε και με την Αγροτική Τράπεζα, όπου οι καταθέσεις και τα κτήρια πήγαν στον επενδυτή και τα δάνεια και οι ζημιογόνες δραστηριότητες έμειναν στο δημόσιο. 
Επίσης, με αυτό το χρέος και αφαιρώντας τις παραγωγικές δομές της ΔΕΗ, πώς θα μπορέσει να ανταποκριθεί; Αυτό θα γίνει μόνο αυξάνοντας το ρεύμα, που σημαίνει ότι δεν θα μπορέσει να είναι ανταγωνιστική έναντι του επενδυτή. 
Θα μου επιτρέψετε, κύριε Πρόεδρε, να πω και λίγα λόγια για τους εργαζόμενους. Στη νέα εταιρεία θα μεταφερθούν περίπου δύο χιλιάδες εξακόσιοι πενήντα εργαζόμενοι και σύμφωνα με τις κυβερνητικές διαβεβαιώσεις διασφαλίζονται πλήρως τα εργασιακά και ασφαλιστικά δικαιώματά τους. 
Είμαστε και σε αυτό επιφυλακτικοί, έχοντας ως παράδειγμα την εκχωρημένη σε ιδιωτικά συμφέροντα «ΟΠΑΠ Α.Ε.», η οποία ανήγγειλε τη μαζική απόλυση εργαζομένων, ξεκινώντας από όλους εκείνους που ασχολούνται στα υποστηρικτικά τμήματα και συνεχίζοντας με υπαλλήλους των κεντρικών διευθύνσεων, καλώντας τους να αποδεχτούν την απόλυσή τους συναινετικά, υπό τη μορφή εθελούσιας αποχώρησης έναντι αποζημιώσεων, για τον υπολογισμό των οποίων, μάλιστα, δεν λαμβάνεται υπ’ όψιν ούτε καν ο συνολικός χρόνος υπηρεσίας. 
Πέρα από αυτά, όμως, ξεχνάμε ότι η ΔΕΗ ήταν και παραμένει συνδεδεμένη με την ανάπτυξη της χώρας από το 1950 έως σήμερα. Και έτσι θα πρέπει να παραμείνει. Μόνο ο δημόσιος χαρακτήρας της ΔΕΗ και του ορυκτού πλούτου δύναται να βοηθήσει τη χώρα από το να αντιμετωπίσει την κρίση και να μπει σε τροχιά ανάπτυξης και παραγωγικής ανασυγκρότησης.
Για να υπάρχει προοπτική στον τόπο αυτό, να αποσύρετε το νομοσχέδιο τώρα. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Τον λόγο έχει η κ. Καφαντάρη, θα ακολουθήσει ο κ. Διαμαντόπουλος και μετά ο κ. Ξανθός.</ChairmanSpeech> 
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Ευχαριστώ, κύριε Πρόεδρε.   
Ήθελα να ξεκινήσω την τοποθέτησή μου απευθυνόμενη στους εκπροσώπους της συγκυβέρνησης της Νέας Δημοκρατίας και του ΠΑΣΟΚ, αλλά αυτή τη στιγμή τα έδρανα είναι εντελώς άδεια. Σε ένα τόσο σοβαρό νομοσχέδιο βλέπουμε ότι οι εκπρόσωποι των κομμάτων της συγκυβέρνησης δεν βρίσκονται μέσα στο Κοινοβούλιο. Βέβαια, είναι εδώ ο αρμόδιος Υφυπουργός, ο οποίος θα ακούσει αυτά τα οποία θέλω να πω. 
Πραγματικά η συγκυβέρνηση βρίσκεται σε έναν πανικό. Βρίσκεται σε έναν πανικό, υποταγμένη στις εντολές της τρόικας. Κλείνει τη Βουλή άρον άρον, γιατί δήθεν δεν υπάρχουν σοβαρά νομοσχέδια κι έρχεται ουσιαστικά μέσα από τη διαδικασία των Θερινών Τμημάτων να περάσει σημαντικά νομοσχέδια και διατάξεις. 
Ένα από αυτά –πολύ σοβαρό- είναι το νομοσχέδιο το οποίο συζητάμε σήμερα, το νομοσχέδιο για τη μικρή ΔΕΗ. Εγώ θα έλεγα, κυρίες και κύριοι συνάδελφοι, ότι δεν είναι η μικρή ΔΕΗ. Είναι νομοσχέδιο για την καλή ΔΕΗ. Γιατί ό,τι πιο σύγχρονο υπάρχει αυτή τη στιγμή στη ΔΕΗ –σύγχρονες μονάδες παραγωγής ενέργειας, ορυχεία, υδροηλεκτρικά διαχείρισης υδάτων- ακόμη και ο υπερσύγχρονος σταθμός φυσικού αερίου στην Κομοτηνή ιδιωτικοποιείται. 
Βέβαια για εμάς δεν είναι μόνον ιδιωτικοποίηση αυτό. Βασικά είναι ένα ξεπούλημα. Μιλάτε, κύριοι της συγκυβέρνησης –κύριε Υφυπουργέ, θα έλεγα- για νέους επενδυτές και νέες επενδύσεις, μόνο που εσείς ξεπουλάτε υπάρχουσες μονάδες εν λειτουργία, με αποτέλεσμα τη μη δημιουργία νέων θέσεων εργασίας. Τι επένδυση μπορεί να γίνει στα υδροηλεκτρικά που ξεπουλάτε; Την ίδια στιγμή που τα υδατικά αποθέματα της χώρας βρίσκονται σε κίνδυνο από την κακή διαχείρισή τους αλλά βέβαια και από την προελαύνουσα κλιματική αλλαγή, εσείς έμμεσα αυτή τη στιγμή, μέσω των υδροηλεκτρικών, ιδιωτικοποιείτε και το νερό. 
Μιλάτε για απελευθέρωση της ενέργειας, μα ήδη υπάρχει εδώ και τόσα χρόνια. Γιατί οι ιδιώτες επενδυτές στην ενέργεια που τόσα χρόνια έχουν άδειες στα χέρια τους για επενδύσεις δεν έχουν κάνει τίποτα. Περίμεναν φαίνεται αυτοί οι επενδυτές να πάρουν τις μονάδες που διαθέτετε εσείς σήμερα κοψοχρονιά. 
Μία άλλη παράμετρος που πρέπει να προσεχθεί είναι και το ζήτημα των δικαιωμάτων ρύπων. Έχοντας αποστερηθεί από τις καλύτερες μονάδες η υπόλοιπη ΔΕΗ, που θα διαθέτει τις πλέον ρυπογόνες πια μονάδες, θα αναγκαστεί να προμηθευτεί αναλογικά περισσότερα δικαιώματα ρύπων με αποτέλεσμα σημαντική επιβάρυνση του κόστους. 
Σας υπενθυμίζουμε ότι επί της πρόσφατης Προεδρίας της χώρας μας στην Ευρωπαϊκή Ένωση το Ευρωπαϊκό Κοινοβούλιο ενέκρινε νέες πολιτικές για τη μείωση των εκπομπών αερίων θερμοκηπίου σε ποσοστό 40% μέχρι το 2030, κυρίως από την παραγωγή ενέργειας. 
Αυτό το γεγονός αναγκάζει την αναθεώρηση των ενεργειακών σχεδιασμών, απαιτώντας σοβαρότερες μειώσεις στην καύση άνθρακα. Πώς, λοιπόν, θα υποχρεωθούν οι ιδιώτες –που σαφώς επιθυμούν τη μεγιστοποίηση των κερδών τους- να μειώσουν τη λιγνιτική παραγωγή; 
Βέβαια, ούτε η στροφή στο φυσικό αέριο είναι η λύση, αφού το φυσικό αέριο είναι κατά πολύ ακριβότερο και σαφώς αυξάνει την ενεργειακή εξάρτηση της χώρας. Η δε Ευρωπαϊκή Επιτροπή και η Ευρωπαϊκή Επιτροπή Περιβάλλοντος δεν θεωρούν σωστό για τους λόγους αυτούς να αυξηθεί το ποσοστό του φυσικού αερίου στο ενεργειακό μείγμα. 
Αλήθεια, κύριε Υπουργέ, τι γίνεται με τη ΔΕΗ και τις ανανεώσιμες; Τελικά, οι ΑΠΕ, δηλαδή το μέλλον, έχουν αφεθεί αποκλειστικά στους ιδιώτες. Όλα αυτά που ανέφερα συνιστούν πραγματικά αλλαγές στον τομέα του ηλεκτρισμού της χώρας μας. 
Πέραν των επιπτώσεων που είπα, τα σχέδιά σας συνεπάγονται την ουσιαστική απόσυρση του δημοσίου από αυτό τον καίριας σημασίας για την οικονομία και την κοινωνία τομέα και αποστερούν από την πολιτεία ένα πολύτιμο εργαλείο άσκησης κοινωνικής και αναπτυξιακής πολιτικής, όπως είναι ο όμιλος της ΔΕΗ. 
Ας αναλογιστούμε, εν προκειμένω, ότι ο όμιλος ΔΕΗ είναι τεράστιο μέγεθος για την οικονομία και την παραγωγική βάση της χώρας. Είναι η μεγαλύτερη βιομηχανία και, παρά τα προβλήματα που της έχουν δημιουργήσει και τα πλήγματα που της έχουν επιφέρει οι ασκηθείσες όλα τα τελευταία χρόνια πολιτικές σε όλα τα επίπεδα δραστηριότητάς της, παραμένει ο μεγαλύτερος επενδυτικός φορέας, στήριγμα της παραγωγής και της εν γένει οικονομικής δραστηριότητας. 
Θεμελιώδης αιτιολογική βάση της οδηγίας της Ευρωπαϊκής Ένωσης για την απελευθέρωση της αγοράς ενέργειας είναι να απολαμβάνουν όλοι οι Ευρωπαίοι πολίτες το αγαθό της ηλεκτρικής ενέργειας με τη μέγιστη ποιότητα και το ελάχιστο κόστος. Ωστόσο, η πραγματικότητα, έπειτα από αυτά τα δεκαπέντε χρόνια, κάθε άλλο παρά δικαίωσε αυτές τις προσδοκίες.   
Δεν έχει υπάρξει περίπτωση μείωσης των τιμών ούτε και στις χώρες της Ευρωπαϊκής Ένωσης, στις οποίες οι συνθήκες είναι οι πλέον ευνοϊκές για τη λειτουργία της αγοράς, όπως είναι οι μεγάλες καταναλώσεις, η ύπαρξη πολλών διασυνδέσεων με γειτονικές χώρες και συνεπώς πρόσβαση σε μεγάλα κέντρα και επιχειρήσεις παραγωγής και εμπορίας. 
Λόγω των ιδιαιτεροτήτων του προϊόντος του ηλεκτρισμού, όπως η αδυναμία αποθήκευσης, υψηλές διακυμάνσεις τιμών, μικρή ελαστικότητα της ζήτησης δεν μπορεί να λειτουργήσει αποτελεσματικά ο ανταγωνισμός και είναι αναπόφευκτη η δημιουργία ολιγοπωλιακών καταστάσεων. 
Πράγματι, στην Ευρωπαϊκή Ένωση επτά επιχειρήσεις ελέγχουν πάνω από τα 2/3 της ηλεκτρικής ενέργειας. Εσείς σαν Κυβέρνηση ξεκινήσατε από πέρυσι με την ιδιωτικοποίηση του ΑΔΜΗΕ, αλλά και τα δίκτυα, για τα οποία ο κ. Ντάισελμπλουμ, ο Υπουργός Οικονομικών στην Ολλανδία, όταν συζητιόταν το αντίστοιχο θέμα ιδιωτικοποιήσεων στο Κοινοβούλιο αυτής της χώρας, ανέφερε: «Τα δίκτυα ηλεκτρικής ενέργειας δεν τα πουλάμε ποτέ». 
Στην Ελλάδα, όμως, τι γίνεται; Συνεχίζετε τώρα μετά τον ΑΔΜΗΕ με το νομοσχέδιο αυτό -με την πώληση της μικρής ΔΕΗ- και βέβαια μετά με την ιδιωτικοποίηση και την παράδοση του 10% από το ΤΑΙΠΕΔ της υπόλοιπης ΔΕΗ που θα μείνει. Πού θα σταματήσετε τέλος πάντων; Έχετε βυθίσει τον ελληνικό λαό στην ενεργειακή φτώχεια. 
Κύριοι της συγκυβέρνησης, με τις ιδεοληψίες και τα περί ιδιωτικοποιήσεων, δηλαδή ξεπουλήματος, δεν διασφαλίζετε ούτε τα συμφέροντα του δημοσίου ούτε των καταναλωτών. Δυστυχώς, το μόνο που ξέρετε να σχεδιάζετε, ακόμα και στο ψευδεπίγραφο πρόγραμμα επανεκκίνησης της οικονομίας, είναι επιδοτήσεις και νέες επιδοτήσεις στους εργολάβους και ιδιώτες παραγωγούς ενέργειας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα χρειαστώ ένα λεπτό, κύριε Πρόεδρε. 
Ξεπουλάτε τη δημόσια περιουσία. Ξεπουλάτε τον ορυκτό πλούτο της χώρας, όπως είναι οι λιγνίτες. Ακόμα, θέλετε να ξεπουλήσετε και τα όποια –το τονίζω αυτό- κοιτάσματα υδρογονανθράκων της πατρίδας μας υπάρχουν, χωρίς ενημέρωση του ελληνικού Κοινοβουλίου και του ελληνικού λαού. 
Έχουμε ζητήσει ως ΣΥΡΙΖΑ από τα τέλη Φλεβάρη ενημέρωση από τον αρμόδιο Υπουργό για τις έρευνες στην Επιτροπή Παραγωγής και Εμπορίου. Δεν έχει γίνει τίποτα. Προηγούνται οι εταιρείες. Δεν προηγείται το ελληνικό Κοινοβούλιο και ο ελληνικός λαός. Και αυτήν τη στιγμή σαν πλασιέ γυρίζετε στην Ευρώπη και πουλάτε δικαιώματα, πουλάτε σεισμικά της PGS, χαράσσετε οικόπεδα. Όλα αυτά πλέον πρέπει να σταματήσουν. Η διαφάνεια και η ενημέρωση του ελληνικού λαού είναι το πρώτο.
Από κει και πέρα, κύριοι της συγκυβέρνησης, ξεπουλάτε πραγματικά την πατρίδα μας. Η πολιτική σας της εκποίησης είναι σε αναντιστοιχία με την κοινωνική βούληση. Το θέμα της εκποίησης της ΔΕΗ είναι ένα μεγάλο εθνικό ζήτημα. Δεν είναι ένα ζήτημα που αφορά μόνο συνδικαλιστές και εργαζόμενους, όπως θέλει η Κυβέρνηση να το παρουσιάσει. Συσπειρώνονται αυτή τη στιγμή εκτός από τους εργαζόμενους και το συνδικαλιστικό κίνημα, κοινωνικοί φορείς, επαγγελματικοί φορείς, τοπική αυτοδιοίκηση, επιστημονικοί φορείς και τόσοι άλλοι. Και όλα αυτά αποτελούν την αρχή για τη δημιουργία αυτού του παλλαϊκού μετώπου, το οποίο σύντομα θα σας ανατρέψει σαν Κυβέρνηση και θα ανατρέψει και την πολιτική σας.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Τον λόγο έχει τώρα ο κ. Διαμαντόπουλος.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Νομίζω ότι η εικόνα του Α΄ Θερινού Τμήματος της Βουλής γι’ αυτό το νομοσχέδιο αποτυπώνει ξεκάθαρα και το συσχετισμό των κομμάτων έξω στην κοινωνία. Ευτυχώς βρίσκεται εδώ ο εισηγητής της Νέας Δημοκρατίας εκπροσωπώντας τα δύο «αποκόμματα» της συγκυβέρνησης. 
Σήμερα συζητάμε ουσιαστικά την εκποίηση της ΔΕΗ, ένα ακόμη στάδιο, όχι το τελικό. Και λέω «όχι το τελικό» γιατί ακόμα κι αν σας αφήσει ο λαός να συνεχίσετε μέχρι τέλους, δεν θα σας αφήσουμε εμείς, μαζί με το λαό, παλεύοντας για το κοινωνικό αγαθό του ηλεκτρικού ρεύματος. Τι γίνεται σήμερα; Ουσιαστικά με αυτό το νομοσχέδιο σχηματίζετε τη μικρή ΔΕΗ και την ξεπουλάτε, δηλαδή τις μονάδες Μελίτης Ι και ΙΙ, Αμυνταίου Ι και ΙΙ, Κομοτηνής, Νέστου, Πουρνάρι Ι και ΙΙ, Έδεσσας, καθώς και τα ορυχεία Αμυνταίου, Κλειδιού, Λόφων Μελίτης, Κομνηνών Ι και ΙΙ και Βεύης. Εργαζόμενοι, τρεις χιλιάδες, καταναλωτές, δύο εκατομμύρια. 
Απόψε συζητάμε επί της αρχής. Ειπώθηκαν πάρα πολλά, υπήρξαν και λεπτομέρειες τις οποίες μπορούμε να τις χαρακτηρίσουμε και ανατριχιαστικές, που ειπώθηκαν από συντρόφισσες και συντρόφους και πραγματικά αποτυπώνουν την εικόνα. Εγώ, όμως, θέλω να αντικρούσω τρία βασικά επιχειρήματα που ειπώθηκαν και από τον εισηγητή της Νέας Δημοκρατίας και γενικότερα είναι αυτή η παραφιλολογία που διαρρέεται με non paper στα συνεργαζόμενα κανάλια και τον Τύπο. 
Ουσιαστικά λέτε πως θα έχουμε μειωμένη τιμή με αυτή την ενέργεια, θα υπάρξουν επενδύσεις και τρίτον, λέτε ότι υπόκειται στην απελευθέρωση της αγοράς ενέργειας σύμφωνα με τα ευρωπαϊκά δεδομένα. 
Θα ξεκινήσω -διότι η ιστορία είναι πάντα διδακτική- με την ιστορία της ΔΕΗ. Η ΔΕΗ ουσιαστικά σχηματίστηκε τη δεκαετία του ’50, τότε που το ελληνικό κράτος αντιλήφθηκε πως ο εξηλεκτρισμός της χώρας, που θα είναι η ατμομηχανή της παραγωγικής ανασυγκρότησης μετά το Β΄ Παγκόσμιο Πόλεμο, μπορεί να γίνει μόνο με έναν δημόσιο φορέα, μόνο με δημόσια δαπάνη. Μόνο ο ελληνικός λαός μπορούσε να φορτωθεί στις πλάτες του όλο αυτό το έργο. Με ιδρώτα και αίμα και των πολιτών που φορολογούνταν αλλά και των εργαζομένων χτίστηκε αυτός ο δημόσιος πυλώνας.
Τετρακόσιες και πλέον εταιρείες, ρετάλια ιδιωτικά, ξένα και ελληνικά, εθνικοποιήθηκαν για να δημιουργηθεί η ΔΕΗ. Όλα αυτά τα ρετάλια παρείχαν ακριβό ρεύμα και μόνο σε λίγους, ουσιαστικά στα αστικά κέντρα. Και εφόσον εκείνη την εποχή, αναρωτιέμαι, που ο καπιταλισμός περνούσε τη φάση του κεϊνσιανισμού και ουσιαστικά έλεγε ναι στις δημόσιες δαπάνες, ναι στις δαπάνες, συμπιεζόταν από ένα ρωμαλέο εργατικό κίνημα κι έλεγε ναι και σε αυξήσεις μισθών που από τη μία τσέπη έβγαιναν κι από την άλλη έμπαιναν μέσω του καταναλωτισμού, τι σας κάνει να πιστεύετε, σε αυτήν τη φάση που περνάμε, του σκληρότερου καπιταλισμού, του νεοφιλελευθερισμού, που το κεφάλαιο συσσωρεύεται ως νεκρό και δύο είναι η πηγές του, οι φυσικοί πόροι, ο ορυκτός πλούτος και η συμπίεση των εισοδημάτων των εργαζομένων -από αυτά τα δύο πηγάζει- ότι θα έρθει κάποιος να επενδύσει και θα έχετε και μειωμένη τιμή;
Διότι, αυτό που γίνεται παγκοσμίως με την έννοια της επένδυσης είναι ότι όπου βρει ευκαιρία το κεφάλαιο ως «κοράκι», ως παλιός μαυραγορίτης, πηγαίνει και καταληστεύει. Σε αυτό περιμένουμε να μας απαντήσετε.
Το τρίτο επιχείρημα είναι ότι η Ευρωπαϊκή Ένωση μας το επιβάλλει. Όχι, κυρίες και κύριοι της συγκυβέρνησης! Είπαμε ότι ναι, είναι σκληρά νεοφιλελεύθερη αυτή η Ευρωπαϊκή Ένωση και πρέπει να δοθεί μάχη από τους λαούς για να δημιουργηθεί η Ευρώπη των λαών και αν δεν μπορέσει να αλλάξει, δεν έχει λόγο ύπαρξης η Ευρωπαϊκή Ένωση, αλλά αυτήν τη στιγμή δεν σας το επιβάλλει. Υπάρχουν περίτρανα παραδείγματα στην Ευρωπαϊκή Ένωση -αναφέρθηκαν και από τον εισηγητή μας και από πολλούς συντρόφους και συντρόφισσες, δεν θέλω να αναλώνομαι σε αυτά- που έχουν δημόσιες εταιρείες. Άρα και αυτό το επιχείρημα καταρρίπτεται. 
Ας πάμε στο σημείο που μας λέτε πως υπάρχει αυτή η κρατική ΔΕΗ, η οποία ουσιαστικά αυξάνει συνέχεια τις τιμές ενώ παντού ο ανταγωνισμός τις μειώνει. Υπήρξε και αυτό το ειλικρινά συγκινητικό παράδειγμα από τον εισηγητή της Νέας Δημοκρατίας που μας ανέφερε ότι από το 2008 μέχρι τώρα στη Γερμανία υπήρξε 1% μείωση! Βέβαια, μπορεί να υπάρχουν και άλλοι αστάθμητοι παράγοντες, ας παραδεχθούμε ότι υπάρχει έστω αυτό το 1% μείωση. Όμως, είναι κρατική η ΔΕΗ; Όχι φυσικά! 
Όλες οι επιχειρήσεις, οι πυλώνες που ανασυγκρότησαν αυτήν τη χώρα ξεκίνησαν τη δεκαετία του ’90 –προσπάθησε η Νέα Δημοκρατία και δεν τα κατάφερε, το έκανε το ΠΑΣΟΚ- και μετοχοποιήθηκαν. Άρα έγιναν ιδιωτικές. Από τότε που τριχοτομήθηκε η ΔΕΗ και ιδιωτικοποιήθηκε, έχουμε αύξηση 100% στα τιμολόγια. Άρα πάει και αυτός ο μύθος. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ)
Επίσης, αυτό που αναφέρεται συνήθως -και που επιμένουν να το κάνουν οι εκπρόσωποι του ΠΑΣΟΚ και της Νέας Δημοκρατίας- είναι το παράδειγμα με τον ΟΤΕ. Αυτό είναι τραγικό. Ο ΟΤΕ ανήκει στη γερμανική «DEUTSCHE TELECOM». Επίσης, δεν γίνονται προσλήψεις, μειώνεται το προσωπικό. Δεν έχουμε καμμία ανάπτυξη του δικτύου. Το δίκτυο είναι παλαιό, δεν ανανεώνεται και τα αποτελέσματα θα τα δούμε από δω και πέρα. 
Τι γίνεται με την απελευθέρωση της αγοράς της τηλεπικοινωνίας; Εργασιακά κάτεργα! Συγχωνεύονται οι ιδιωτικές εταιρείες, κλείνουν, απολύουν κόσμο. Έχουν δημιουργηθεί θέσεις εργασίας μόνο στα τηλεφωνικά κέντρα που ουσιαστικά τι γίνεται; Παίρνουν 2 ευρώ την ώρα, με συμβάσεις και μιας εβδομάδας! Αυτό ονειρεύεστε ότι θα επιφέρει η απελευθέρωση στον ενεργειακό τομέα;
 Όπως και να έχει, κυρίες και κύριοι της συγκυβέρνησης, όλα αυτά εφαρμόζονται σε ένα συγκεκριμένο πεδίο. Και τα λιγνιτωρυχεία και οι μονάδες έχουν ένα συγκεκριμένο πεδίο και ένα κομμάτι αυτού του πεδίου είναι η δυτική Μακεδονία -σε Φλώρινα, Πτολεμαΐδα, Κοζάνη. Δεν είναι σε άλλο πλανήτη. Όμως εάν επισκεφθείτε αυτές τις περιοχές μοιάζουν σαν να είναι από άλλο πλανήτη. Όλοι αυτοί οι άνθρωποι εκεί βίωσαν στο πετσί τους, στην υγεία τους, στην υποβάθμιση του περιβάλλοντός τους, την ανάπτυξη της ΔΕΗ και μαζί με αυτήν όλης της χώρας. Και αυτούς τους ανθρώπους τους ρίχνετε στο σκοτάδι. Αντί να υπάρξει μια σύγχρονη ΔΕΗ, μια δημόσια ΔΕΗ, η οποία θα αποκαταστήσει το περιβάλλον, η οποία θα βρει καινούριες μορφές ενέργειας συμβατές με το μικροκλίμα της Ελλάδας, με τις δυνατότητες της χώρας μας να παραγάγει καθαρότερη ενέργεια για να παραμείνει η ατμομηχανή της ανάπτυξης της χώρας μας, τους πετάτε στο κενό, στον Καιάδα. Γιατί, όπως είπα στην αρχή, ο ιδιώτης παίρνει από τον εργάτη και από το φυσικό περιβάλλον.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Αυτό θα συμβεί και είμαστε σίγουροι. Και να είναι σίγουροι όλοι όσοι μας ακούν, να συστρατευτούν με όλες τις δυνάμεις, με μπροστάρη το ΣΥΡΙΖΑ -και το συνδικαλιστικό κίνημα πρέπει να είναι αντίστοιχο των καταστάσεων που ζούμε- για να μπορέσουμε να ανατρέψουμε όλες αυτές τις πολιτικές και όλο αυτό το ζοφερό μέλλον στο οποίο θέλετε να μας καταδικάσετε. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, θα ήθελα να παρακαλέσω να τηρούμε τον χρόνο, γιατί είναι πάρα πολλοί συνάδελφοι εγγεγραμμένοι και πρέπει να δοθεί η δυνατότητα να μιλήσουν όλοι.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μέχρι τι ώρα θα πάμε σήμερα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μέχρι τις 24.00΄. 
Τον λόγο έχει ο κ. Ανδρέας Ξανθός.</ChairmanSpeech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε. 
Η ΔΕΗ ξέρουμε όλοι ότι παράγει, διαχειρίζεται ένα ζωτικής σημασίας κοινωνικό αγαθό, αλλά και ένα αγαθό στρατηγικής σημασίας για την οικονομία, την παραγωγή, την ανάπτυξη και την ποιότητα ζωής των ανθρώπων. Γι’ αυτό και κάθε σοβαρή χώρα στην Ευρώπη φροντίζει να έχει υπό δημόσιο έλεγχο τον ενεργειακό της πυρήνα. 
Η παρέμβαση που γίνεται με το υπό ψήφιση νομοσχέδιο αφορά ακριβώς αυτόν το σκληρό πυρήνα της παραγωγής ενέργειας της χώρας μας που εκποιείται μαζί με τους ενεργειακούς πόρους, με τα δίκτυα μεταφοράς και με ένα μέρος της πελατειακής βάσης της επιχείρησης. 
Είναι προφανές ότι δεν πρόκειται ούτε για επένδυση ούτε για εξυγίανση. Δεν ανοίγει η αγορά σε νέες μονάδες, δεν δημιουργούνται νέες θέσεις εργασίας, δεν υπάρχει κανένα αναπτυξιακό σχέδιο. Έχουμε να κάνουμε με σκέτο προκλητικό και εγκληματικό ξεπούλημα και μάλιστα με εγγυημένο κέρδος και χωρίς κανένα επιχειρηματικό ρίσκο, αφού όλες οι υποδομές –απαλλοτριώσεις γαιών, ορυχεία, φράγματα και δίκτυα- έχουν γίνει με ευθύνη και χρηματοδότηση του κράτους. 
Η ΔΕΗ δεν ήταν μια οποιαδήποτε ΔΕΚΟ. Ήταν μία επιχείρηση κερδοφόρα -γιατί η ζήτηση ενέργειας είναι ανελαστική- την οποία το δημόσιο είχε προικοδοτήσει για να διασφαλίσει την παροχή ενός κοινωνικού αγαθού, όπως το ηλεκτρικό ρεύμα, εκεί που η ιδιωτική πρωτοβουλία ή υστεροβουλία δεν έχει οικονομικό συμφέρον να επενδύσει. 
Παρά τα αλλεπάλληλα κύματα ιδιωτικοποίησης που έχει υποστεί η ΔΕΗ, παρά την είσοδό της στο Χρηματιστήριο, παρά τον αποκλεισμό της από τον χώρο των ΑΠΕ, παρά τις γνωστές στρεβλώσεις στην αγορά που την επιβάρυναν, παρά την κομματοκρατία και τη ρουσφετοκρατία δεκαετιών, παρά το ότι χρησιμοποιήθηκε ως εργαλείο είσπραξης δυσβάσταχτων χαρατσιών, αυξάνοντας τα χρέη των καταναλωτών, η ΔΕΗ παρέμεινε μια εταιρεία ανταγωνιστική στην απελευθερωμένη αγορά, που διατήρησε λόγω εμπειρίας και τεχνογνωσίας το στρατηγικό της πλεονέκτημα. 
Αυτό το πλεονέκτημα είναι που η Κυβέρνηση πουλά ξεδιάντροπα σήμερα, υλοποιώντας με τη μικρή ΔΕΗ το επόμενο βήμα ιδιωτικοποίησης, την τελική δηλαδή απόσυρση του δημοσίου, την απαξίωση της μεγάλης ΔΕΗ και τη συνεπαγόμενη επιβάρυνση των χαμηλών καταναλώσεων και των νοικοκυριών. 
Αναδιανομή δημόσιου πλούτου και ισχύος υπέρ της αγοράς γίνεται. Το τίμημα και για τους εργαζόμενους στη ΔΕΗ και για τους πολίτες θα είναι πολύ ακριβό. 
Ποια είναι τα κυρίαρχα επιχειρήματα της Κυβέρνησης; Για να είμαστε ειλικρινείς, όχι και τίποτα πρωτότυπο. Είναι η απελευθέρωση της αγοράς που είναι ευρωπαϊκή υποχρέωση, ο κρατισμός με τον οποίο πρέπει να τελειώνουμε, οι συντεχνίες που εμποδίζουν τις μεταρρυθμίσεις και υπονομεύουν την «εθνοσωτήρια» προσπάθεια της Κυβέρνησης, ο ΣΥΡΙΖΑ που υποκινεί τις απεργίες, ο λαϊκισμός που απειλεί την ανάπτυξη της χώρας. 
Να τελειώνουμε, λοιπόν, αλλά πρώτα από όλα με την κοροϊδία. Η απελευθέρωση έχει συντελεστεί εδώ και χρόνια, δεν έριξε τις τιμές, δεν απέτρεψε τα οικονομικά σκάνδαλα των ιδιωτών παρόχων ούτε, βεβαίως, την ενεργειακή φτώχεια. Η ΔΕΗ έχει πληρώσει το άνοιγμα της αγοράς πολύ ακριβά, δίνοντας πάνω από 300 εκατομμύρια ευρώ τον χρόνο στους ιδιωτικούς ομίλους χωρίς να παράγουν, απλώς και μόνο για να έχουν τις μονάδες τους stand-by. 
Δεύτερον, δεν θέλετε να περιορίσετε το κράτος γενικά, αλλά το κοινωνικό κράτος που το θεωρείτε δημοσιονομικό βαρίδι στη φθηνή σε μισθούς, κοινωνικές παροχές, εργασιακή και περιβαλλοντική προστασία, ανάπτυξη που οραματίζεστε. Θέλετε να εκμηδενίσετε ό,τι απέμεινε από το κράτος πρόνοιας και το κράτος δικαίου, να αναιρέσετε κάθε έννοια δημόσιου αγαθού και κοινωνικού δικαιώματος.
Για το κράτος που παρέχει φορολογική ασυλία στους πλούσιους, για το κράτος των μηχανισμών καταστολής, των μέτρων έκτακτης ανάγκης, των φυλακών υψίστης ασφαλείας κανείς από τους όψιμους αντικρατιστές δεν μιλά. Άλλωστε, μια χαρά παρασιτούσαν σε αυτό το κράτος οι ίδιοι και τα κόμματά τους την περίοδο του πελατειακού και φαύλου δικομματισμού. 
Τρίτον, να τελειώνουμε, επίσης, με τη θεωρία περί συντεχνιών και διεφθαρμένων συνδικαλιστών που υπήρχαν, βεβαίως, αλλά ήταν οργανικό στοιχείο του βαθέος κράτους των κομμάτων εξουσίας, που προφανώς η Αριστερά δεν υπερασπίζεται. 
Αυτό που επιμελώς αποκρύπτει η ρητορεία περί συντεχνιών είναι ότι η πιο σκληρή συντεχνία στη χώρα είναι το σύστημα εξουσίας που εκπροσωπεί η συγκυβέρνηση, αυτό το υβρίδιο πελατειακού κρατισμού, κρατικοδίαιτων τραπεζιτών και εθνικών εργολάβων και απολύτως κρατικά προστατευμένων ιδιωτικών μέσων ενημέρωσης.
Πέραν, λοιπόν, του ιδιοκτησιακού καθεστώτος της ΔΕΗ, που εμφανώς είναι ένα σοβαρό στρατηγικό, αναπτυξιακό, εθνικό και πολιτικό ζήτημα, ίσως το μείζον θέμα είναι η κυβερνητική λογική του θατσερισμού, της απέχθειας προς το συνδικαλισμό και την πολιτική, η λογική της κοινωνικής πειθάρχησης στη νεοφιλελεύθερη βαρβαρότητα.
Ακριβώς γι’ αυτό λοιπόν, η υπεράσπιση του δημόσιου χαρακτήρα της ΔΕΗ και η αντίσταση στην αυταρχική εκτροπή της Κυβέρνησης είναι ζωτικής σημασίας και για την παραγωγική ανασυγκρότηση της οικονομίας και για τα κυριαρχικά δικαιώματα της χώρας σε ορυκτούς πόρους, υποδομές και δίκτυα και για τη δυνατότητα δημοκρατικού ενεργειακού σχεδιασμού, με βάση τις αρχές της εξοικονόμησης ενέργειας και του κοινωνικού και οικολογικού μετασχηματισμού του ενεργειακού μοντέλου. Πάνω απ’ όλα, όμως, η ΔΕΗ είναι υπόθεση υπερίσχυσης των κοινωνικών αναγκών έναντι της αγοράς και του κέρδους, είναι δηλαδή ζήτημα δημοκρατίας.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Ευγενία Ουζουνίδου.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Ευχαριστώ, κύριε Πρόεδρε. Θα ήθελα λίγο χρόνο παραπάνω.
Κυρίες και κύριοι συνάδελφοι, εξήντα χρόνων προσπάθεια με το υστέρημα του λαού, τον ιδρώτα, το αίμα και τη ζωή των εργαζομένων της ΔΕΗ, την αντοχή και την απαντοχή της κοινωνίας του τόπου μου και με κάποιες πατριωτικές και σωστές –ναι, δεν θα διστάσω να το πω- στρατηγικές αποφάσεις δικών σας πολιτικών προγόνων πραγματοποιήθηκε ο εξηλεκτρισμός της χώρας και ήλθε η ανάπτυξη.
Τώρα εσείς οι επίγονοι τη δίνετε βορά στους κρατικοδίαιτους ντεμέκ επιχειρηματίες, εδώδιμους και αποικιακούς. Μερικές φορές σας κατηγορούν για θατσερικού τύπου νεοφιλελευθερισμό. Μη βαυκαλίζεσθε! Δεν πρόκειται για τέτοιον. Αυτό που γίνεται τώρα, η δήωση της χώρας και του δημόσιου πλούτου, περισσότερο μοιάζει με τα πεπραγμένα του Γιέλτσιν. Ακόμα και αυτός θα κοκκίνιζε με τα καζάντια σας. Από αυτήν την άποψη έχετε δίκιο όσοι φωνάζετε ότι η Ελλάδα είναι το τελευταίο σοβιέτ.
Κυρίες και κύριοι, ήλθαμε σήμερα να συζητήσουμε και να αποφασίσουμε –τρόπος του λέγειν!- τη μητέρα όλων των ιδιωτικοποιήσεων. Η απελευθέρωση της ενέργειας έχει συντελεστεί εδώ και μια δεκαπενταετία. Η επιλογή ιδιωτικοποίησης του ΑΔΜΗΕ και τώρα της διάλυσης της ΔΕΗ εντάσσεται στη στρατηγική διάλυσης και παράδοσης συνολικά της ΔΕΗ σε συγκεκριμένα συμφέροντα, τα οποία την τελευταία δεκαετία έχουν διεισδύσει και κερδοσκοπούν στον τομέα παραγωγής ηλεκτρικής ενέργειας, στο πλαίσιο της απελευθέρωσης της αγοράς.
Γιατί δεν προχώρησαν οι ιδιώτες σε επενδύσεις τόσα χρόνια; Παραδείγματος χάριν, γιατί η «ΓΕΚ ΤΕΡΝΑ» που πήρε την άδεια για λιγνιτική μονάδα 460 μεγαβάτ στο Αμύνταιο, με εφοδιασμό από το ορυχείο Βεύης, δεν προχώρησε ποτέ; Έγιναν αλλεπάλληλοι διαγωνισμοί και δεν κατακυρώθηκε ποτέ. Γιατί; Προφανώς για να εντάξετε όλη την περιοχή στη λεγόμενη μικρή ΔΕΗ.
Επιχειρηματολογείτε λέγοντας ότι η ΔΕΗ είναι μονοπώλιο και κατέχει δεσπόζουσα θέση στη λιγνιτική παραγωγή και ότι αυτό αντίκειται στη συνθήκη της Ευρωπαϊκής Ένωσης. Την αιτίαση της Κομισιόν, καθώς και των ενεργειακών εταιρειών, για την παραβίαση από τη ΔΕΗ της συνθήκης της Ευρωπαϊκής Ένωσης και την εκχώρηση δικαιωμάτων λιγνίτη, έχει ήδη απορρίψει το Γενικό Δικαστήριο της Ευρωπαϊκής Ένωσης, με τις αποφάσεις Τ129/2008 και Τ421/2009,  ακριβώς με το σκεπτικό ότι παραχωρήθηκαν για λόγους δημοσίου συμφέροντος και ότι κανείς δεν εμπόδισε τους ιδιώτες να φτιάξουν λιγνιτικές μονάδες, αξιοποιώντας τα μη παραχωρημένα στη ΔΕΗ κοιτάσματα.
Επιχειρηματολογείτε ότι με την ενέργειά σας αυτή στοχεύετε σε υγιή ανταγωνισμό και σε τιμές φθηνότερες και δικαιότερες. Ο υγιής ανταγωνισμός θέλει πολλούς παίκτες στην αγορά και όχι ολιγοπώλια, όπως αυτά που εσείς τώρα δημιουργείτε. Και με βάση τη δική σας λογική θα μείνουν δύο παίκτες. 
Επιμένουμε ότι όσο δεν μειώνεται το κόστος παραγωγής ηλεκτρικής ενέργειας, δεν πρόκειται να μειωθούν οι τιμές, αφού ο βασικός συντελεστής τιμών είναι το κόστος παραγωγής. Το σίγουρο είναι ότι θα αυξηθούν οι τιμές. Γιατί; Μα, γιατί τα κέρδη μίας τέτοιας εταιρείας δεν προέρχονται από τη λιανική πώληση, αλλά από τη χονδρική. Αυτήν την εταιρεία θα την ενδιαφέρει να βάζει την οριακή τιμή συστήματος, να πουλάει στο σύστημα ακριβά και με το χαρτοφυλάκιο των μονάδων που τις ξεπουλάτε, θα επηρεάζει την οριακή τιμή, για να είναι όσο το δυνατόν πιο αυξημένη και να έχει περισσότερα κέρδη. Αυτός είναι ο μηχανισμός της αγοράς.
Επιχειρηματολογείτε πως αυτή η πώληση γίνεται για να ενισχυθεί η κεφαλαιακή επάρκεια της ΔΕΗ. Αλήθεια; Γνωρίζετε σήμερα κάποια εταιρεία που να μην χρωστάει; Ο δανεισμός δεν είναι από μόνος του κακός. Σημασία έχει να μπορεί μία ιδιωτική ή δημόσια εταιρεία να ανταπεξέλθει στα δάνειά της. Αλήθεια, οι ιδιώτες που θα αγοράσουν τη νέα εταιρεία, θα είναι καθαροί από δάνεια; Θα βάλετε τέτοιον όρο στον διαγωνισμό; 
Υποστηρίζετε, κύριε Υπουργέ -αν και δεν είναι εδώ παρών- ότι η απόσχιση της νέας καθετοποιημένης εταιρείας δεν είναι ξεπούλημα. Στις αλλεπάλληλες ερωτήσεις μας εχθές για τη λογιστική αξία των λιγνιτικών κοιτασμάτων δεν ανταποκριθήκατε. Απαντάμε εμείς για εσάς:
Πρώτον, σύμφωνα με έγκυρες μελέτες των ειδικών της ΔΕΗ, η αξία των λιγνιτικών κοιτασμάτων ως καυσίμων, τα οποία θα καταναλωθούν τα επόμενα τριάντα χρόνια, ξεπερνά τα 28 δισεκατομμύρια ευρώ, για τα λιγνιτορυχεία των οποίων δίνουμε το 30%. Βεβαίως, υπάρχουν κι άλλοι, όπως ο κ. Φώσκολος, ο οποίος λέει ότι σήμερα η αξία αυτών των συγκεκριμένων λιγνιτορυχείων είναι 45 δισεκατομμύρια. 
Δεύτερον, είπατε ότι η πώληση θα γίνει με βάση τη λογιστική αξία της εταιρείας. Τι εννοείτε «λογιστική αξία»; Η αξία μίας εταιρείας αποτιμάται με τη λογιστική της αξία, το λεγόμενο «book value», την αναπόσβεστη αξία των παγίων της, την χρηματιστηριακή αξία, που είναι εξαιρετικά υποτιμημένη και την αξία αντικατάστασης, που στην συγκεκριμένη περίπτωση είναι ανυπολόγιστη. Τι θα συμπεριλάβετε στη λογιστική της αξία; 
Κυρίες και κύριοι, μιλάμε για ένα νομοσχέδιο που οδηγεί σε καταστροφικές επιπτώσεις την οικονομική και κοινωνική ανάπτυξη της Περιφέρειας Δυτικής Μακεδονίας, μιας περιοχής που στα σπλάχνα της πάτησε η ανάπτυξη της χώρας και πλήρωσε ακριβά το τίμημα με τις επιπτώσεις και στο περιβάλλον και στην υγεία των κατοίκων της, που συνέδεσε την οικονομική της ανάπτυξη με τη δραστηριότητα αυτή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Αυτή η περιοχή σήμερα έχει πάρει στις πλάτες της και στο όνομα όλου του ελληνικού λαού τον αγώνα.
Πρόκειται για ένα νομοσχέδιο που δημιουργεί σύγχρονους τσιφλικάδες στην περιοχή. Έχουν απαλλοτριωθεί ή είναι υπό απαλλοτρίωση πάνω από εκατό χιλιάδες στρέμματα στην περιφερειακή ενότητα Φλώρινας. Δημιουργείται ένα πολύγωνο που φτάνει μέχρι και τη FYROM. Και όλα αυτά είναι ιδιοκτησία ενός ιδιώτη στα σύνορα της χώρας, ο μισός Νομός Φλώρινας. 
Παραβλέπετε αιτήματα δεκαετιών, όπως αυτό της επαναπόδοσης των εδαφών μετά την αποκατάστασή τους από την εκμετάλλευση στην τοπική κοινωνία. Να θυμίσω ότι από την ίδρυση της ΔΕΗ και μέχρι το 2001 υπήρχε ο νόμος της επαναπόδοσης των εδαφών στο δημόσιο. Μετά τη μετοχοποίηση της ΔΕΗ, τα εδάφη αυτά αποτελούν πάγια στοιχεία της. 
Παράλληλα, μια σειρά συμβατικών και μη που έχει η ΔΕΗ προς την τοπική κοινωνία, δεσμευτήκατε στην επιτροπή ότι θα τις αναλάβει ο ιδιώτης και ότι θα τις εντάξετε στις προδιαγραφές του ανοιχτού διεθνούς διαγωνισμού. Γιατί δεν τις ρυθμίζετε σήμερα σε αυτό το νόμο; 
Πρόκειται για υποχρεώσεις που αφορούν στην αποκατάσταση των εξαντλημένων ορυχείων -συμβατική υποχρέωση που θα απαιτήσει γύρω στα 110 εκατομμύρια ευρώ τα επόμενα σαράντα χρόνια- τις μετεγκαταστάσεις των οικισμών που θα ξεπεράσουν σε κόστος τα 500 εκατομμύρια ευρώ, τη λειτουργία και διεύρυνση της τελεθέρμανσης των αστικών κέντρων, το κόστος απόσυρσης λιγνιτικών μονάδων στα 130 εκατομμύρια ευρώ. 
Δεν συμπεριλαμβάνω και άλλες άτυπες υποχρεώσεις που μόνο η αξιοπιστία ενός δημόσιου οργανισμού επιβάλλει και άρει τις αντιδράσεις της κοινωνίας για τις δυσμενείς επιπτώσεις που έχει η λιγνιτική αξιοποίηση. Τι θα γίνει με αυτές τις υποχρεώσεις; Μήπως θα συμπεριληφθούν οι υποχρεώσεις στο τίμημα;
Ένα άλλο μέγα σκάνδαλο είναι αυτό με τις απαλλοτριώσεις, όπου μέχρι σήμερα πραγματοποιούσε η ΔΕΗ, πλήρωνε η ΔΕΗ και με νόμο που φέρατε τώρα το ελληνικό δημόσιο πλέον θα πραγματοποιεί. Άλλο ένα δώρο, δηλαδή, στον ιδιώτη επενδυτή.
Σε όλες τις αναπτυξιακές περιόδους η περιφέρειά μας, λόγω του περιφερειακού ΑΕΠ, αυξημένου εξαιτίας της δραστηριότητας της ΔΕΗ, λαμβάνει πάντοτε μειωμένους πόρους. Άρα η δυτική Μακεδονία, μία περιφέρεια όπου ξεπουλάτε τις βασικές μονάδες λιγνιτικής δραστηριότητας, είχε και θα έχει μειωμένους πόρους για την επόμενη επταετή περίοδο και ανεργία που καλπάζει και δη μακροχρόνια ανεργία, σύμφωνα με τα στοιχεία του ΟΑΕΔ.
Δυσοίωνο, κύριοι, το μέλλον, για να μην πω σκοτεινό!
Αναφορικά με το προσωπικό: Απαξιώνεται σταθερά το ανθρώπινο, υψηλής εξειδίκευσης, επιστημονικό και εργατοτεχνικό προσωπικό της ΔΕΗ.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δύο δευτερόλεπτα και τελειώνω, κύριε Πρόεδρε.
Τις επιτακτικές ανάγκες στελέχωσης καλύπτετε με ανειδίκευτους συμβασιούχους. Γι’ αυτό και τον τελευταίο καιρό είχαμε πολλά ατυχήματα και μάλιστα, θανατηφόρα. Προσπαθείτε σήμερα να χρυσώσετε το χάπι, υποσχόμενοι ότι για πέντε έτη οι εργαζόμενοι που θα αναγκαστούν να πάνε στη νέα εταιρεία, θα έχουν τα ίδια δικαιώματα.
Λέτε ψέματα, κύριοι. Δεν μπορείτε να το διασφαλίσετε. Ο ιδιώτης μπορεί ανά πάσα στιγμή να καταγγείλει αυτές τις συμβάσεις. Δεν μπορείτε, επίσης, να διασφαλίσετε την πρόσληψη από τον ιδιώτη με το σύστημα των ζωνών που έχουμε στην περιοχή μας. Έχουμε ένα ιδιαίτερο καθεστώς σε σχέση με τη ΔΕΗ, σε σχέση με τις προσλήψεις. Δεν μπορείτε να το διασφαλίσετε αυτό.
Υιοθετείτε, κυρίες και κύριοι -για να τελειώσω- τη χείριστη επιλογή στο όνομα του ανταγωνισμού της αγοράς ενέργειας. Αφουγκραστείτε την κοινωνία. Πάψτε να αδιαφορείτε. Σύσσωμη η δυτική Μακεδονία ζητά την απόσυρση του νομοσχεδίου, έστω και την ύστατη στιγμή. Αποσύρετέ το! Αυτό ζητάει η κοινωνία.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Χαραλαμπίδου. 
Θα παρακαλέσω να τηρείται ο χρόνος. Στην κ. Ουζουνίδου επεδείχθη μια μεγαλύτερη ανοχή λόγω εντοπιότητας. Κατανοητό.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για τους υπόλοιπους, όμως, το επτάλεπτο είναι επτάλεπτο.
Ορίστε, κ. Χαραλαμπίδου, έχετε τον λόγο.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, δεν θα αναφερθώ με λεπτομέρεια στο νομοσχέδιο που έρχεται σήμερα για ψήφιση. Εξάλλου, νομίζω ότι πολύ καλά το ανέλυσαν οι σύντροφοί μου, Βουλευτές και Βουλευτίνες από το ΣΥΡΙΖΑ. Το ξέρει κυρίως, όμως, όλος ο κόσμος.
Μην έχετε καμμία αυταπάτη, κύριοι της Κυβέρνησης. Όλος ο ελληνικός λαός έχει καταλάβει τι πάτε να κάνετε. Έχει καταλάβει η πλειοψηφία της ελληνικής κοινωνίας, ότι με αυτό το νομοσχέδιο ξεπουλάτε την ηλεκτρική ενέργεια της χώρας, ξεπουλάτε τον ορυκτό πλούτο της χώρας, ξεπουλάτε κυριολεκτικά τα εργασιακά δικαιώματα των εργαζομένων, ξεπουλάτε τα δικαιώματα των καταναλωτών, κυρίως, όμως, υπονομεύετε ένα από τα πιο βασικά εργαλεία για την παραγωγική ανασυγκρότηση της χώρας.
Το νομοσχέδιό σας, που ουσιαστικά είναι η ιδιωτικοποίηση όλης της ΔΕΗ, αποτελεί ένα καθοριστικό βήμα για την οριστική διάλυση και την εξαφάνιση της πιο βασικής αναπτυξιακής υποδομής της χώρας μας. Η στέρηση από μία χώρα του βασικότερου αναπτυξιακού εργαλείου της, της ηλεκτρικής ενέργειας, σφραγίζει το τέλος κάθε δικαιώματος του λαού μας για ανάπτυξη και ευημερία.
Με αυτό το νομοσχέδιο φέρνετε το φετινό μνημονιακό έγκλημα. Φέρνετε το μεγαλύτερο πολιτικό και οικονομικό έγκλημα απέναντι στην ελληνική κοινωνία, μετά το έγκλημα της μείωσης του κατώτατου μισθού που επιβάλατε σε όλους τους εργαζόμενους στον ιδιωτικό τομέα. 
Όμως, αυτό στο οποίο θέλω εγώ να σταθώ πιο ειδικά είναι το παιχνίδι που παίζετε πάνω στη ΔΕΗ, ουσιαστικά το παιχνίδι που παίζετε πάνω στην κοινωνία με αφορμή τη ΔΕΗ. Διότι, κύριοι της Κυβέρνησης, παίζετε πολύ προσεκτικά σχεδιασμένο παιχνίδι με ένα απίστευτο θράσος πάνω στη δυστυχία της μεγάλης πλειοψηφίας της ελληνικής κοινωνίας.
Πρώτα απ’ όλα προπαγανδίζετε το σύνθημα της απελευθέρωσης της αγοράς ενέργειας που θα φέρει, όπως λέτε, φθηνότερο ρεύμα και «θα απελευθερώσει» τον καταναλωτή από το κακό κρατικό μονοπώλιο, δίνοντάς του τη δυνατότητα να επιλέγει προμηθευτή.
Ποιοι το κάνετε αυτό; Το κάνετε εσείς, που έχετε ιδιωτικοποιήσει κατά 49% τη ΔΕΗ, ασκώντας σκληρές νεοφιλελεύθερες πολιτικές. Και όταν το κάνατε αυτό, οι αυξήσεις στην τιμή του ρεύματος από το 2004 και μετά ξεπέρασαν το 102% για τα νοικοκυριά και το 76% για τη βιομηχανική κατανάλωση;
Μιλάτε για την περίφημη «επιλογή προμηθευτή». Τι να πούμε; Κατ’ αρχάς, την έχετε απαγορεύσει. Μεταβιβάζετε στο νέο ιδιωτικό μονοπώλιο δύο εκατομμύρια καταναλωτές, στους οποίους απαγορεύετε ρητά να αλλάξουν προμηθευτή. Η σύμφωνη γνώμη τους δεν χρειάζεται και μάλλον ο ιδιώτης θα επιλέξει κιόλας τους «καλύτερους πελάτες» που θα αγοράζουν το ρεύμα του.
Αγχώνεστε εσείς για το αν θα έρθουν επενδυτές να βάλουν τα κεφάλαιά τους, για να γίνουν επιχειρήσεις, προκειμένου να μειωθεί η ανεργία. Ποιοι; Το κάνετε εσείς που ξεπουλάτε ολόκληρη τη ΔΕΗ λιγότερο απ’ όσο αξίζει μία μονάδα της, με διασφαλισμένα υπερκέρδη, με έτοιμο κεφάλαιο, με έτοιμες υποδομές, με εργαζόμενους με τεχνογνωσία ως δώρο, με επενδύσεις και με υποδομές που στήθηκαν δεκαετίες τώρα με τα χρήματα των φορολογούμενων; 
Κύριοι της Κυβέρνησης, πραγματικός επενδυτής σ’ αυτήν τη χώρα –και είναι χαρακτηριστικό το παράδειγμα της ΔΕΗ- υπήρξε μόνο ο ελληνικός λαός. Αυτή η περιουσία που έχτισε, που είναι παραδειγματική σε ό,τι αφορά τη ΔΕΗ, δεν μπορεί παρά να είναι αποκλειστικά δική του και να λειτουργεί για το δικό του όφελος.
Αγωνιάτε -δήθεν- υπέρ των συνταξιούχων, τους οποίους έχετε καταδικάσει στη φτώχεια. Μιλάτε υπέρ των ιδιωτικών υπαλλήλων που τους έχετε οδηγήσει στην ανεργία. Με αφορμή τη ΔΕΗ και αυτό που έγινε όλο αυτό το διάστημα, μιλάτε υπέρ των μικρών επαγγελματοβιοτεχνών, ενώ έχουν μπει στα μαγαζιά τους πάνω από πεντακόσιες χιλιάδες λουκέτα. Έχετε ρίξει τόνους λάσπης στους βολεμένους, στην αριστοκρατία, στα στελέχη και στα ρετιρέ του δημοσίου. 
Ποιοι το κάνετε αυτό; Το κάνετε εσείς, τα κόμματα τα οποία στηρίχθηκαν ακριβώς σε αυτό το καθεστώς;
Έρχεται, μάλιστα, αύριο ένα νομοσχέδιο του Υπουργείου Εθνικής Άμυνας και έχει μέσα ένα άρθρο για τα αμυντικά συστήματα. Εκεί βλέπουμε ότι έχετε κάτι ειδικές κατηγορίες με ειδικά μπόνους, για να βολέψετε πάλι τα δικά σας παιδιά, αυτά στα οποία στηρίζεστε τόσα χρόνια.
Κόπτεστε ότι η απεργία της ΔΕΗ θα άφηνε τα νοικοκυριά χωρίς ρεύμα. Και ποιοι το κάνετε αυτό; Το κάνετε εσείς που κόβετε το ρεύμα σε χίλια νοικοκυριά και επιχειρήσεις κάθε μέρα, εσείς που έχετε δώσει εντολή στη ΔΕΗ να εισπράττει χαράτσια, που έχετε οδηγήσει ανθρώπους το 2014 στα μαγκάλια και σε θανάτους από αυτά. 
Τέλος, για άλλη μια φορά ντύσατε στο χακί εργαζόμενους που παλεύουν εκ μέρους της πληττόμενης ελληνικής κοινωνίας που αγωνίζονται να σώσουν τη δημόσια περιουσία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Καταργήσατε στην πράξη το πιο θεμελιώδες δημοκρατικό δικαίωμα της εργατικής τάξης, το δικαίωμα στην απεργία. Έχετε κάνει περισσότερες επιστρατεύσεις από όσες έχει κάνει οποιαδήποτε δικτατορία σε αυτήν τη χώρα, εσείς που ετοιμάζεστε να υλοποιήσετε και να επαναφέρετε κάτι που είχαμε ξεχάσει ότι υπάρχει, τη σκοταδιστική ανταπεργία των εργοδοτών κατ’ επιταγήν της τρόικας.
Αυτά τα παιχνίδια παίζονται πάνω σε αυτήν τη χώρα. Παίζονται αυτά τα παιχνίδια πάνω σε αυτά που έκτισε εδώ ο λαός αυτής της χώρας. Αυτή είναι η στρατηγική σας. Είναι στρατηγική που έχει το θράσος, αντίθετα με τη λαϊκή βούληση, να παίζει με το μέλλον και τις προοπτικές αυτής της χώρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Δεν έχετε το δικαίωμα και την πολιτική νομιμοποίηση να σπάσετε την εταιρεία και να χαρίσετε στο κεφάλαιο αυτήν τη δημόσια περιουσία.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Αγαθοπούλου.
Παρακαλώ πάρα πολύ να τηρείται ο χρόνος.</ChairmanSpeech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Κύριε Πρόεδρε και κύριοι συνάδελφοι, προέρχομαι από τον Νομό Κιλκίς, στον οποίο σήμερα το ποσοστό των απλήρωτων λογαριασμών ρεύματος αγγίζει το 50%, ένα από τα μεγαλύτερα ποσοστά στην Ελλάδα. Βέβαια, αυτό δεν είναι παράξενο, αν αναλογιστούμε ότι είναι και ένας από τους φτωχότερους νομούς στην Ελλάδα με πολύ υψηλά ποσοστά ανεργίας και με μια αγροτιά που καθημερινά δοκιμάζεται.
Όλοι γνωρίζουμε τις δυσκολίες που έχουν τα νοικοκυριά σήμερα να ανταπεξέλθουν στις οικονομικές τους υποχρεώσεις, μία από τις οποίες είναι και η ΔΕΗ για παροχή ηλεκτρικού ρεύματος.
Ξέρετε, το ηλεκτρικό ρεύμα δεν είναι μία πολυτέλεια. Είναι ένα αναγκαίο αγαθό, στο οποίο όλοι, ανεξαιρέτως, έχουν δικαίωμα πρόσβασης. Αυτό, τουλάχιστον, εξασφάλιζε μέχρι σήμερα ο δημόσιος χαρακτήρας της ΔΕΗ. 
Ήδη, όμως, με τις σημερινές συνθήκες, γινόμαστε μάρτυρες απαράδεκτων φαινομένων, τουλάχιστον στην περιοχή μου. Και δεν νομίζω να αποτελεί  εξαίρεση. Βλέπουμε προϊσταμένους δημοσίων υπηρεσιών να επιδεικνύουν εξαιρετική αναλγησία, προβαίνοντας σε διακοπές ρεύματος χωρίς προειδοποιήσεις ακόμα και σε νοικοκυριά με ασθενείς που έχουν απόλυτη ανάγκη μηχανικής υποστήριξης. Παρατηρούμε εργαζόμενους να παρακάμπτουν την αλληλεγγύη προς τους συμπολίτες τους, υπό το φόβο μίας τιμωρητικής απόλυσης. Πρόκειται για κανιβαλιστικές πρακτικές όπου ο εργαζόμενος, για να μη χάσει τη δουλειά του, αναγκάζεται να γίνει αυτός ο οποίος θα κόψει το ρεύμα σε ανήμπορους συνανθρώπους του, συνταξιούχους, μικροεπαγγελματίες την ώρα που κάποιοι άλλοι χαίρουν ασυλίας.
Και όλα αυτά ενώ η ΔΕΗ είναι ακόμα κατά το ήμισυ κρατική. Φανταστείτε ποια θα είναι η αντιμετώπιση αυτού του 30% των καταναλωτών που θα αναγκαστούν να περάσουν στην εξολοκλήρου μικρή ΔΕΗ που πάτε να δημιουργήσετε. 
Μας λέτε, κύριοι της Κυβέρνησης, ότι οι ευάλωτοι, φτωχοί καταναλωτές δεν θα θιγούν από την ιδιωτικοποίηση και ότι το κοινωνικό τιμολόγιο θα συνεχίσει να υπάρχει, ότι είναι μια κυβερνητική πολιτική αυτό και όχι μια επιχειρηματική πολιτική. Η κυβερνητική σας πολιτική, όμως, έχει αυτήν τη στιγμή αφήσει τριακόσιες χιλιάδες οικογένειες χωρίς ηλεκτρικό ρεύμα. 
Οι τριμερείς επιτροπές που συστήσατε τον προηγούμενο Νοέμβρη, δεν λειτουργούν. Σας φέρνω παράδειγμα από τον νομό μου και πάλι όπου η συγκεκριμένη επιτροπή δεν έχει συνεδριάσει ποτέ. Η ύπαρξη αυτής της επιτροπής έχει γίνει άλλο ένα εργαλείο στα χέρια της τοπικής αυτοδιοίκησης για άσκησης μικροπολιτικής. Και αυτό το λέω με πλήρη επίγνωση.
Πώς, λοιπόν, τη στιγμή που μια Κυβέρνηση αφήνει νοικοκυριά χωρίς ρεύμα, αφήνει πολίτες σε κατάσταση ενεργειακής φτώχειας, μπορεί η κατάσταση να μην επιδεινωθεί όταν τον έλεγχο θα έχει αναλάβει η ιδιωτική πρωτοβουλία; Από ποτέ στον καπιταλισμό η ιδιωτική πρωτοβουλία ενδιαφέρεται για το ευ ζην των ανθρώπων περισσότερο από τη κερδοφορία της, μη διστάζοντας να θυσιάσει ακόμα και ανθρώπινες ζωές προς όφελος των κερδών της; Η απάντηση είναι ποτέ. 
Μας λέτε επίσης, ότι έχετε τη δημοκρατική νομιμοποίηση για να προχωρήσετε σε ξεπούλημα της ΔΕΗ. Αυτό γιατί; Ποιον ρωτήσατε; Μήπως στις προεκλογικές σας δεσμεύσεις υπήρχε κάτι τέτοιο βάσει του οποίου σας ψήφισε ο ελληνικός λαός; Κι αν είναι έτσι τότε γιατί φοβάστε τόσο πολύ το δημοψήφισμα; Θα έπρεπε εσείς να το επιζητείτε και όχι να κρύβεστε πίσω από κοινοβουλευτικές πλειοψηφίες.
Στην επιτροπή πάντως που παρουσιάστηκαν όλοι οι εμπλεκόμενοι φορείς, μίλησαν όχι για νομοτεχνικές βελτιώσεις αλλά για πλήρη απόσυρση του νομοσχεδίου. Σημαντικότερο όμως, όλων η συσπείρωση της κοινωνίας, των εργαζομένων και των τοπικών κοινωνιών της Κοζάνης, της Πτολεμαΐδας, του Αμύνταιου, της Φλώρινας και της Μεγαλόπολης ενάντια στο ξεπούλημα της μικρής ΔΕΗ. 
Αντίθετα, η δική σας απάντηση στην άρνηση του ξεπουλήματος από την κοινωνία ήταν η επιστράτευση των εργαζομένων. Πόσες ακόμα επιστρατεύσεις έχετε σκοπό να κάνετε; Έχετε κάνει τόσες όσες δεν έχουν γίνει τα τελευταία τριάντα πέντε χρόνια στη χώρα μέχρι την εποχή των μνημονίων. Τόσος είναι ο  αυταρχισμό σας και τόση η αγωνία σας για να παραμείνετε στην εξουσία. 
Εμείς από τη μεριά συντασσόμαστε με τους εργαζόμενους όταν ανακοινώνουν πως βρίσκονται σε κατάσταση επιστράτευσης επειδή αντιστάθηκαν στα σχέδια της μνημονιακής Κυβέρνησης. Συντασσόμαστε με αυτούς όταν λένε ότι ο αγώνας τους πήρε πολιτικά και κοινωνικά χαρακτηριστικά. Και εκδώσατε κακήν κακώς ένα ΦΕΚ το οποίο αναφέρει πως «η παρατεινόμενη απεργία των εργαζομένων στις εταιρείες «ΔΕΗ Α.Ε.», «ΑΔΜΗΕ Α.Ε.» και «ΔΕΔΔΗΕ Α.Ε.» ενέχει σοβαρούς κινδύνους για τη δημόσια τάξη και τη δημόσια υγεία λόγω της παρατεινόμενης αδυναμίας ομαλής ηλεκτροδότησης της χώρας και της εξ αυτής έκθεσης των καταναλωτών και ιδίως των ευπαθών ομάδων του πληθυσμού, σε σοβαρούς κινδύνους υγείας». Αυτά είπατε. 
Ο ισχυρισμός είναι ψευδής και ανυπόστατος. Σας έχουμε ήδη αντικρούσει.  Έχουμε δηλώσει σε όλους τους τόνους ότι τίθεται μείζον θέμα για τον κ.  Μανιάτη ψευδούς βεβαίωσης, αλλά και για τον κύριο Πρωθυπουργό. Απαιτούμε άμεσα άρση της αντισυνταγματικής και παράνομης επιστράτευσης των εργαζομένων στη «ΔΕΗ Α.Ε.», στον «ΑΔΜΗΕ Α.Ε.» και στον «ΔΕΔΔΗΕ Α.Ε.», γιατί είναι η Κυβέρνηση αυτή που κατ’ εξακολούθηση παρανομεί και κανείς άλλος. Γνωρίζετε ότι νομοθετείτε ενάντια στη κοινωνική πλειοψηφία, γι’ αυτό και καταφεύγετε σε μεθοδεύσεις  και στον αυταρχισμό.
Μας λέει η κ. Βούλτεψη, η εκπρόσωπος της Κυβέρνησης: «Στη δημοκρατία οι νόμοι και οι δικαστικές αποφάσεις πρέπει να τυγχάνουν το σεβασμό όλων και το δημόσιο συμφέρον προέχει». Την ίδια στιγμή η Κυβέρνηση αρνείται να εφαρμόσει την απόφαση του δικαστηρίου για τις καθαρίστριες. Φαίνεται πως για την Κυβέρνηση δημοκρατία σημαίνει επιλεκτικός σεβασμός των αποφάσεων των δικαστηρίων κατά το δοκούν. 
Εμείς, ως ΣΥΡΙΖΑ καλούμε τον ελληνικό λαό να κάνει υπόθεση του το θέμα του ξεπουλήματος της Δημόσιας Επιχείρησης Παραγωγής Ηλεκτρικής Ενέργειας, να αντισταθεί γιατί ο κατήφορος αυτός δεν έχει τέλος. Μετά τη ΔΕΗ έρχονται οι αιγιαλοί, μετά έρχεται κάτι άλλο και μετά έρχεται κάτι άλλο. 
Είναι υπόθεση όλων μας εντός και εκτός Κοινοβουλίου να το σταματήσουμε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Γιαννακάκη, μετά θα μιλήσει και ο κ. Παυλόπουλος και εν συνεχεία θα διακόψουμε για αύριο. 
Ορίστε, κυρία Γιαννακάκη, έχετε τον λόγο.</ChairmanSpeech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, κύριε Υπουργέ, κατ’ αρχάς μπροστά μας έχουμε ένα νομοθέτημα και από κει θα ξεκινήσω, το οποίο είναι γεμάτο νομοτεχνικές ατέλειες. Και θα φέρω μόνο ένα παράδειγμα στο άρθρο 7. Η έκθεση είναι της Επιστημονικής Επιτροπής της Βουλής. 
Επί του άρθρου 7, λοιπόν, διαβάζω: «Η προτεινόμενη παράγραφος χρήζει συμπλήρωσης ως προς το μητρώο στο οποίο θα γίνει η καταχώρηση της Σύμβασης Απόσχισης της εγκριτικής απόφασης του Υπουργού Ανάπτυξης και Αγωνιστικότητας και της εγκριτικής του σχεδίου της Σύμβασης Απόσχισης της απόφασης της γενικής συνέλευσης των μετόχων της «ΔΕΗ Α.Ε.».» 
Αναρωτιέμαι, λοιπόν, τι περιέχει –τα τρία βασικά δεν τα περιέχει- το εν θέματι άρθρο. 
Η Δημοκρατική Αριστερά –νομίζω ότι όλοι θα συμφωνήσουμε σε αυτήν την Αίθουσα- για το μόνο που δεν μπορεί να κατηγορηθεί είναι για κρατισμό. Εάν ο στόχος σας ήταν η δημιουργία μιας σύγχρονης και ανταγωνιστικής ΔΕΗ, αιχμή του δόρατος της Ελλάδας στην προσπάθειά της για έξοδο από την κρίση, το δεκαετές πλάνο ενεργειακής στρατηγικής πολιτικής που μας έχετε υποσχεθεί ότι θα το φέρνατε από το Γενάρη, τότε θα μας βρίσκατε στο πλάι σας, με τις θέσεις μας και με τις προτάσεις μας. 
Αντ’ αυτού παρακολουθούμε εδώ και μέρες το θέατρο του παραλόγου. Κατ’ αρχάς, δεν είχατε ορίσει τιμή. Και αναρωτιέμαι, κύριε Υπουργέ: Εσείς βγάζετε αγγελία ότι πουλάτε του σπίτι σας και δεν ορίζετε το τίμημα; Λέτε ό,τι θέλετε  μου δίνετε; 
Μετά, όταν δημιουργήθηκε ο σάλος, αφού είχατε ανακοινώσει ότι πουλάτε ορυχεία, δίκτυο και δημόσιο πλούτο, τότε μόνο ορίσατε αυθαίρετα το τίμημα 1,5 δισεκατομμυρίου, χωρίς να έχει γίνει μέχρι τώρα, παρά τις οχλήσεις μας, καμμία αποτίμηση της περιουσίας της ΔΕΗ, χωρίς να μας εξηγείτε πού θα πάνε οι επενδύσεις, που είναι χρήματα του ελληνικού λαού που έχει κάνει μέχρι τώρα η ΔΕΗ και πώς θα διασφαλίσετε την άρδευση και την ύδρευση. 
Επίσης, συγκρίνετε ανόμοια πράγματα μεταξύ σας, γιατί και στις επιτροπές, αλλά και σήμερα εδώ έχουν ακουστεί φοβερά πράγματα. Τι σχέση έχουν οι τηλεπικοινωνίες με τη ΔΕΗ; Ναι, όλοι συμφωνούμε ότι μειώθηκαν οι τιμές στις τηλεπικοινωνίες, όμως όχι λόγω της εισόδου των ιδιωτών -και το γνωρίζετε καλύτερα από μένα- αλλά εξαιτίας της ανάπτυξης της τεχνολογίας τα είκοσι τελευταία χρόνια. 
Γιατί δεν μιλάτε –είναι καλύτερο παράδειγμα- για την κινητή τηλεφωνία και το ρόλο της «COSMOTE» και της εισόδου της θυγατρικής εταιρείας; Συγκρίνετε –άκουσα  τον εισηγητή της Νέας Δημοκρατίας- τη μικρή ΔΕΗ με την είσοδο της «COSCO» στο λιμάνι του Πειραιά. Πραγματικά αναρωτιέμαι -και θα παρακολουθήσω και την τοποθέτηση του Υπουργού με πάρα  πολύ μεγάλο ενδιαφέρον- πώς αυτά τα δύο πράγματα μπορούν να  συγκριθούν.  
Να θυμίσω ότι η μη πώληση δικτύων και παραγωγικών μονάδων ήταν μέρος της παραγωγικής συμφωνίας της τρικομματικής κυβέρνησης ακριβώς πριν από δύο χρόνια. Το υπογράψατε και εσείς, κυρίες και κύριοι της Νέας Δημοκρατίας και του ΠΑΣΟΚ. Μόλις ένα μήνα μετά την αποχώρησή μας από την Κυβέρνηση με πράξη του Υπουργικού Συμβουλίου αποφασίσατε την πώληση του ΑΔΜΗΕ και σχεδιάσατε αυτό που έχουμε σήμερα μπροστά μας. Με έναν τρόπο άτσαλο, ανιστόρητο, απολίτικο, χωρίς σχεδιασμό, φέρνετε μοντέλα που έχουν αποδειχθεί αποτυχημένα σε άλλες ευρωπαϊκές χώρες από άλλες εποχές και από άλλα οικονομικά και πολιτικά περιβάλλοντα. 
Ακούσαμε πολλές φορές να φέρνετε σαν παράδειγμα την ιταλική «ENEL». Δεν έχει καμμία σχέση με αυτό που έχουμε μπροστά μας ούτε με την όλη φιλοσοφία που διέπει το συγκεκριμένο νομοθέτημα. Και εξηγούμαι. Η ιδιωτικοποίηση της ιταλικής «ENEL» είχε αρχίσει να σχεδιάζεται με πολύ προσεκτικά βήματα από τη δεκαετία του ’90. Δημιουργήθηκαν τρεις θυγατρικές εταιρείες και το ιταλικό δημόσιο κράτησε τον απόλυτο έλεγχο της εταιρείας φυσικού αερίου, που σήμερα τροφοδοτεί αποκλειστικά όλα τα ιταλικά νοικοκυριά. 
Επίσης, θέλω να σας θυμίσω κάτι άλλο, που είμαι σίγουρη ότι το ξέρετε, αλλά το ξεχνάτε ηθελημένα, ότι δηλαδή όταν πουλήθηκε πιλοτικά η μία από τις τρεις θυγατρικές, δόθηκε σε ιδιωτική εταιρεία,  της οποίας βασικός μέτοχος ήταν η τράπεζα που ήταν δημοσίου χαρακτήρα στην Ιταλία. 
Επίσης, στη Γαλλία, όπου η παραγωγή της ηλεκτρικής ενέργειας στηρίζεται κυρίως σε πυρηνικά εργοστάσια, όταν το 2000 άρχισε η σταδιακή ιδιωτικοποίηση -μέρος της οποίας ολοκληρώθηκε το 2005- η γαλλική εταιρεία είχε φροντίσει να επιδοθεί πριν σε μια επεκτατική πολιτική σε μία σειρά από χώρες και κυρίως στη Βρετανία, στην Αργεντινή, στην Ισπανία και στη Βρετανία. 
Στη Γερμανία η κυβέρνηση πρόσφατα παραδέχθηκε ότι οι ιδιωτικοποιήσεις έγιναν όχι λόγω προβλημάτων λειτουργίας της δημόσιας εταιρείας ή ποιότητας των παρεχομένων υπηρεσιών, αλλά για καθαρά δημοσιονομικούς λόγους.
Προχώρησε σε δημοψηφίσματα στο Ανόβερο και στο Βερολίνο, προκειμένου η ενέργεια να επιστρέψει σε δημόσιο έλεγχο ακριβώς γιατί δεν εξυπηρετούσε το ζητούμενο. Και το ζητούμενο είναι το δημόσιο συμφέρον πάντα. 
Στη Σουηδία –και εδώ πέρα υπάρχει ένα πολύ ενδιαφέρον σημείο- η αγορά της ηλεκτρικής ενέργειας είναι απελευθερωμένη ήδη από το 1996, αλλά έχει την εξής ιδιομορφία: Η συντριπτική πλειονότητα της δημόσιας εταιρείας, όπως και των ανταγωνιστών της, ανήκει σε εταιρείες δημοσίου ενδιαφέροντος. Επομένως, η μόνη διαφορά που υπάρχει είναι η μορφή ιδιοκτησίας, ενώ το δίκτυο θεωρείται φυσικό μονοπώλιο και επομένως, η διαχείρισή του ρυθμίζεται με έναν τρόπο και ένα νομικό πλαίσιο πάρα πολύ αυστηρό. Η μόνη ανάθεση που έχει δοθεί στον ιδιωτικό τομέα είναι η παραγωγή και η πώληση του ρεύματος.
Ωστόσο, η σουηδική κυβέρνηση το 1999 για να διευκολύνει τη συγκέντρωση των πελατών σε μία μόνο εταιρεία, προχώρησε σε μία σειρά από ρυθμίσεις, όπως παραδείγματος χάριν τη μείωση του ελαχίστου χρόνου αλλαγής εταιρείας στον ένα μήνα. Όμως, η αγορά της ηλεκτρικής ενέργειας παραμένει αυστηρά ολιγοπωλιακή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θέλω λοιπόν, να μας πείτε πού έχετε δει το μοντέλο αυτό που μας φέρνετε σήμερα προς ψήφιση. Σας καλούμε να αποσύρετε το παρόν νομοσχέδιο και αντ’ αυτού να μας φέρετε προς συζήτηση ένα ολοκληρωμένο στρατηγικό σχέδιο για την ενέργεια και της ανανεώσιμες πηγές, έτσι ώστε η συζήτηση η οποία κάνουμε σήμερα να έρθει και αυτή στον πυρήνα του προβληματισμού των χωρών της Ευρωπαϊκής Ένωσης και όλων των προηγμένων χωρών.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε.
Τον λόγο έχει ο κ. Παυλόπουλος.
Ορίστε, κύριε συνάδελφε, έχετε τον λόγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Θα μου επιτρέψετε, κύριοι συνάδελφοι, να αναφερθώ σε ορισμένα ζητήματα τα οποία σχετίζονται με το συνταγματικό μέρος, για το οποίο πολλά άκουσα τις προηγούμενες μέρες, αλλά δεν άκουσα τίποτα, ιδίως από την πλευρά της Αξιωματικής Αντιπολίτευσης, μέσα στην Αίθουσα σήμερα που συζητάμε. Και το λέω αυτό γιατί καλό είναι τα πράγματα, ιδίως όταν μιλάμε για θεσμούς, να τα βάζουμε στη θέση τους εγκαίρως χωρίς κραυγές και χωρίς ψιθύρους.
Ποια είναι η πραγματικότητα, λοιπόν, για το ζήτημα της ΔΕΗ και το συνταγματικό πλαίσιο μέσα στο οποίο συντελείται αυτή η μερική ιδιωτικοποίηση;
Οδηγός μας είναι το Σύνταγμα βέβαια, κυρίως τα άρθρα 23 και 106 και μια πρόσφατη απόφαση του Συμβουλίου της Επικρατείας, η οποία έχει καθοριστική σημασία για την ερμηνεία των διατάξεων αυτών. Μιλάω για την απόφαση 1906 της ολομελείας του 2014, την απόφαση της ΕΥΔΑΠ, για την οποία από την Αντιπολίτευση είδα να γίνεται μεγάλη αξιοποίηση και ορθώς. Έθεσε ορισμένα συνταγματικά ζητήματα το Συμβούλιο της Επικρατείας και ορθώς τα έθεσε. Τα είχα θέσει κι εγώ εδώ και καιρό. Αλλά αυτή η απόφαση είναι οδηγός και για αυτά που συζητάμε σήμερα. Και καλό είναι τις αποφάσεις να τις ερμηνεύουμε και να τις βλέπουμε όπως είναι κι όχι όπως μας αρέσει κάθε φορά.
Τι λέει λοιπόν το Συμβούλιο της Επικρατείας εν ολομελεία για τα θέματα των δημοσίων επιχειρήσεων, όπως είναι και η ΔΕΗ; Τι είναι η ΔΕΗ; Πρώτον, μία δημόσια επιχείρηση, δεύτερον είναι μία επιχείρηση κοινής ωφέλειας και τρίτον –για να χρησιμοποιήσω τους όρους του άρθρου 23- είναι μία δημόσια επιχείρηση της οποίας η λειτουργία έχει ζωτική σημασία για την εξυπηρέτηση βασικών αναγκών του κοινωνικού συνόλου. Αυτά λέει το Σύνταγμα. Άρα βρισκόμαστε μπροστά σε μια δημόσια υπηρεσία, την οποία έχει ιδρύσει το ίδιο το δημόσιο με νομικό πρόσωπο του ευρύτερου δημόσιου τομέα και η οποία είναι υπηρεσία κοινής ωφέλειας και λειτουργεί για την εξυπηρέτηση ζωτικών αναγκών του κοινωνικού συνόλου.
Τι λέει το Συμβούλιο της Επικρατείας για αυτές τις δημόσιες επιχειρήσεις; Λέει ότι δεν υπάγονται στον σκληρό πυρήνα του κράτους. Το Συμβούλιο της Επικρατείας είναι ο σκληρός πυρήνας του κράτους. Και γιατί είπε ότι οι δημόσιες επιχειρήσεις δεν υπάγονται στον σκληρό πυρήνα του κράτους; Γιατί ό,τι υπάγεται στον σκληρό πυρήνα του κράτους, παραδείγματος χάριν οι υπηρεσίες της εθνικής άμυνας, της δημόσιας τάξης κ.λπ., όχι μόνο δεν επιτρέπεται να αποκρατικοποιηθεί αλλά δεν επιτρέπεται, κατά κανόνα, και να ιδιωτικοποιηθεί.
Ίδιον του σκληρού πυρήνα –επαναλαμβάνω- κατά το Σύνταγμα και τη νομολογία του Συμβουλίου της Επικρατείας, είναι ότι δεν επιτρέπεται όχι μόνο η αποκρατικοποίηση αλλά ούτε καν η ιδιωτικοποίηση, παρά μόνο κατ’ εξαίρεση. Ίσως είναι ανάγκη να κάνουμε εδώ μία διευκρίνιση για το τι είναι ιδιωτικοποίηση και τι είναι αποκρατικοποίηση. Γιατί πολύ φοβάμαι, κύριε Υπουργέ, ότι στα νομοθετήματα της Κυβέρνησης δεν υπάρχει πάντοτε αυτή η διάκριση ή τουλάχιστον δεν δίνεται η ιδιαίτερη σημασία που θα έπρεπε για το τι είναι το ένα και τι είναι το άλλο. 
Στην περίπτωση της αποκρατικοποίησης έχουμε μία δραστηριότητα, που κατά το Σύνταγμα την έχει, βεβαίως, το δημόσιο, αλλά όχι κατά συνταγματική επιταγή. Την πήρε το δημόσιο, γιατί έτσι ήθελε στο πλαίσιο του κρατικού παρεμβατισμού. Επειδή, όμως, δεν είναι συνταγματικώς κατοχυρωμένη, είναι δυνατόν να παραχωρηθεί ξανά στους ιδιώτες, μέσω της λεγόμενης απορρύθμισης, όπως παραδείγματος χάριν ο ΟΠΑΠ. Το Σύνταγμα δεν προστατεύει τον τζόγο. Επομένως, είτε ήθελε το κράτος να κρατήσει τον ΟΠΑΠ για δικούς του λόγους είτε ήθελε να αποχωριστεί από αυτόν και να τον δώσει στους ιδιώτες, ένα και το αυτό. Το Σύνταγμα δεν προστατεύει κάτι τέτοιο. 
Αντιθέτως, ιδιωτικοποίηση σημαίνει ότι έχω μία δραστηριότητα δημόσιας υπηρεσίας, η οποία είναι συνταγματικώς κατοχυρωμένη, όπως εδώ, της οποίας επιτρέπεται η ιδιωτικοποίηση μέχρις ενός ορισμένου ορίου. Αλλά δεν επιτρέπεται, σε καμμία περίπτωση, η πλήρης αποκρατικοποίηση. Δηλαδή το να περιέλθει ολόκληρη η δραστηριότητα στα χέρια των ιδιωτών. Το Συμβούλιο της Επικρατείας θεωρεί ότι σε αυτές τις περιπτώσεις των συνταγματικώς κατοχυρωμένων δημοσίων επιχειρήσεων και υπηρεσιών δεν επιτρέπεται η αποκρατικοποίηση -δεν επιτρέπεται να περιέλθει το σύνολο της δραστηριότητας στους ιδιώτες- αλλά επιτρέπεται η ιδιωτικοποίηση, η χρησιμοποίηση μεθόδων ιδιωτικού δικαίου σε ό,τι αφορά τη διαχείριση αυτής της δημόσιας υπηρεσίας. 
Το Συμβούλιο της Επικρατείας αναφέρει ποια είναι τα όρια αυτά κατά το Σύνταγμα. Λέει, λοιπόν, στην απόφαση 1906/2014 με αφορμή την ΕΥΔΑΠ, τα μεγέθη είναι τα ίδια, από πλευράς θεσμικού περιεχομένου. Διότι, ξέρω πολύ καλά ότι άλλο είναι η ενέργεια κι άλλο το νερό. Τεράστια διαφορά το ένα με το άλλο. Το νερό το παράγει η φύση, την ενέργεια μπορεί να την παράγει και ο ιδιώτης και αυτό δημιουργεί τη διαφορά μεταξύ των δύο δημόσιων επιχειρήσεων. 
Το Συμβούλιο της Επικρατείας και για τις δύο περιπτώσεις αναφέρει ότι σε καμμία περίπτωση δεν επιτρέπεται να αποξενωθεί το δημόσιο, όταν έχουμε δημόσια επιχείρηση, από την πλειοψηφία του μετοχικού κεφαλαίου το οποίο ανήκει στη δημόσια επιχείρηση, όπως φαινόταν ότι πήγε να γίνει με την παραχώρηση των μετοχών στο ΤΑΙΠΕΔ της δημόσιας επιχείρησης που αφορούσε βεβαίως το νερό, την ΕΥΔΑΠ. 
Πρώτον, δεν επιτρέπεται, λοιπόν, σε καμμία περίπτωση να αποξενωθεί το δημόσιο από το 50% και πάνω του μετοχικού κεφαλαίου. Δεύτερον, και κατ’ επέκταση, η δημόσια επιχείρηση η ίδια και όταν ιδιωτικοποιείται, δεν επιτρέπεται να αποξενώνεται από τμήμα άνω του 50% του παραγωγικού της δυναμικού. Και εν πάση περιπτώσει, όταν μιλάμε για δημόσιες επιχειρήσεις σε καμμία περίπτωση δεν επιτρέπεται να θιγεί το ιδιοκτησιακό, το εμπράγματο, καθεστώς του δικτύου. Το δίκτυο, εν πάση περιπτώσει, αποτελεί ιδιόχρηστο πράγμα, συνταγματικώς κατοχυρωμένο. Η ιδιοκτησία του -όχι η διαχείρισή του, όχι η λειτουργία του, η αξιοποίηση του και η εκμετάλλευσή του, αλλά το ιδιοκτησιακό καθεστώς- ανήκει στη δημόσια επιχείρηση και περαιτέρω στο κράτος, που κατά παραχώρηση το έχει δώσει στη δημόσια επιχείρηση. Αυτή είναι η ουσία. 
Με απλές λέξεις, η ΔΕΗ δεν είναι σκληρός πυρήνας. Μπορεί να ιδιωτικοποιηθεί. Δεν μπορεί να ιδιωτικοποιηθεί μέχρι του σημείου το 51% των μετοχών της ως εταιρείας «holding» –να το πω έτσι- να περιέρχεται σε ιδιώτες και επιπλέον, δεν μπορεί να ιδιωτικοποιηθεί κομμάτι το οποίο είναι μεγαλύτερο από το 50% του παραγωγικού της δυναμικού. Εν πάση περιπτώσει, σε καμμία περίπτωση η οποιαδήποτε μερική ή ολική ιδιωτικοποίηση δεν επιτρέπεται να θίξει το ιδιοκτησιακό καθεστώς του δικτύου. 
Κύριοι της Αξιωματικής Αντιπολίτευσης, στα όσα ορίζει το νομοσχέδιο μπορεί να διαφωνείτε ή να συμφωνείτε πολιτικά, αυτό είναι άλλο πράγμα. Αλλά από όσα έχει το νομοσχέδιο τίποτα δεν φαίνεται να θίγει το Σύνταγμα, σ’ αυτήν τη φάση.  Γι’ αυτό και η Επιστημονική Υπηρεσία της Βουλής -και ορθώς-δεν έθιξε θέμα συνταγματικότητας, ενώ για την ΕΥΔΑΠ είχε θέσει.  
Γιατί εδώ στην περίπτωση αυτή ούτε το 50% του μετοχικού κεφαλαίου της ΔΕΗ θίγεται και εν πάση περιπτώσει η νέα εταιρεία που δημιουργείται αφορά το 30% του παραγωγικού δυναμικού. 
Κύριε Υπουργέ, πού είναι το μεγάλο δίλημμα και από δω και πέρα ποιο είναι το στοίχημα –δεν μου αρέσει ο όρος- το οποίο αναλαμβάνει η Κυβέρνηση σε μία συνταγματικώς –το τονίζω- κατ’ αρχάς θεμιτή ενέργεια; Έγκειται πρώτον, στο ότι όσον αφορά την παραχώρηση, η οποία σχετίζεται με την πορεία αυτής της ιδιωτικής επιχείρησης του 30% της νέας ηλεκτρικής εταιρείας, αυτό πρέπει να γίνει με απόλυτη διαφάνεια, και σε καμμία περίπτωση μέσα σε σύγκρουση συμφερόντων εκείνων οι οποίοι ούτως ή άλλως έχουν σχέση με τη ΔΕΗ. Γγια να μην δημιουργούνται εντυπώσεις μονοπωλιακών ή ολιγοπωλιακών καταστάσεων.
Το δεύτερο είναι το τίμημα. Πρέπει το τίμημα να είναι εκείνο το οποίο προσδοκά. Δεν θα γίνει ποτέ το τίμημα –υποθέτω- και δεν αποδέχεται η Κυβέρνηση το τίμημα αυτό να οδηγεί στο συμπέρασμα ότι ξεπουλιέται οτιδήποτε. 
Το τρίτο είναι το μεγάλο ζήτημα τού τι θα συμβεί από δω και πέρα με το θέμα της τιμής του ρεύματος. Αυτό θα ωφελήσει τον ανταγωνισμό; Θα έχουμε καλύτερες τιμές για τον ελληνικό λαό; Άκουσα πολλά γι’ αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τελειώνω, κύριε Πρόεδρε, αλλά είναι πολύ σοβαρό το θέμα.
Άκουσα να λένε ότι έχει ακριβύνει το ρεύμα τα τελευταία χρόνια. Βεβαίως και έχει ακριβύνει, αλλά δεν κοιτάμε καλύτερα γιατί ακρίβυνε το ρεύμα και ποια είναι τα βάρη τα οποία έφερε η ΔΕΗ; Ξεχνάμε ότι μία από τις «μεγάλες ιδέες» της κυβέρνησης Παπανδρέου με τον κ. Παπακωνσταντίνου ήταν η τραγική φορολόγηση, η υπερφορολόγηση των προϊόντων ενέργειας; Πόσο επιβαρύνθηκαν με φορολογία αυτά; Έχετε ξαναδεί πουθενά στον κόσμο τέτοια φορολογία; 
Δεύτερον, έχετε δει τι κόστισε στη ΔΕΗ το γεγονός ότι ανέλαβε να εισπράξει το ΕΕΤΗΔΕ και πόσοι λογαριασμοί δεν μπόρεσαν να πληρωθούν -και δεν πληρώνονται ακόμα- εξαιτίας του ότι δεν μπορεί ο άλλος να πληρώσει το χαράτσι και βεβαίως δεν πληρώνει ούτε το ρεύμα; Αυτήν τη μετακύλιση του βάρους εις βάρος της ΔΕΗ ποιος θα την πληρώσει; Μη δαιμονοποιούμε, λοιπόν, την ιδιωτικοποίηση και μη λέμε ότι εκείνη ευθύνεται γιατί πληρώνουμε ακριβά το ρεύμα στην Ελλάδα. Αυτό οφείλεται σε άλλες πολιτειακές άστοχες ενέργειες που δεν έχουν σχέση με τη ΔΕΗ, αλλά την επιβαρύνουν. 
Εδώ, κύριε Υπουργέ, μένει να αποδειχθεί αυτό και με τη συνεργασία της ΡΑΕ που θα κοιτάξει τα θέματα του ανταγωνισμού. Παίζει πολύ μεγάλο ρόλο το τι πρόκειται να κάνει η ΡΑΕ από δω και πέρα με μία νέα επιχείρηση η οποία στην περίπτωση αυτή πρόκειται να ανταγωνιστεί με τον τρόπο της τη μητρική εταιρεία από την οποία προέρχεται.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συντομεύετε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Εδώ για να μπορέσει να λειτουργήσει, πέρα από τις προϋποθέσεις που σας έθεσα σχετικά με τη διαφάνεια για το τίμημα, υπάρχει ένα μεγάλο ζήτημα. Να απαλλαγεί η ΔΕΗ από τα βάρη της φορολόγησης και τα άλλα βάρη που έχει φορτωθεί χωρίς να είναι αυτός ο ρόλος της. Και, επιπλέον, να κοιτάξουμε τι θα γίνει με τους κανόνες ανταγωνισμού που πρέπει να λειτουργήσουν. Γιατί σε καμμία περίπτωση δεν πρέπει να θιγεί το γεγονός ότι ο βασικός πυρήνας σε ό,τι αφορά την παραγωγή και τη διανομή της ενέργειας είναι ο πυλώνας που λέγεται ΔΕΗ. Η μερική της ιδιωτικοποίηση -η οποία είναι συνταγματικώς θεμιτή- είναι ένα μέσο για να μπορέσει η ΔΕΗ να προσφέρει καλύτερες υπηρεσίες. 
Με αυτήν την προϋπόθεση, που θεωρώ ότι είναι και προϋπόθεση της Κυβέρνησης και πρόθεση της Κυβέρνησης και «στοίχημα» της Κυβέρνησης, ψηφίζω επί της αρχής το σχέδιο νόμου, φυσικά επιφυλασσόμενος να δω στο μέλλον τι θα γίνει με το ζήτημα αυτό. 
Μία τελευταία λέξη για το δημοψήφισμα, κύριοι συνάδελφοι του ΣΥΡΙΖΑ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, τελειώστε, αν θέλετε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Δικαίωμά σας είναι. Σέβομαι απόλυτα το δικαίωμα να κάνει κανείς και αυτές τις ενέργειες. Άλλωστε τις προβλέπει το Σύνταγμα. Απλώς ένα πράγμα μου κάνει εντύπωση. Τα τελευταία δύο-τρία χρόνια έχουμε ζήσει πάρα πολλά μεγάλα θέματα, κρίσιμα θέματα. Το ερώτημα είναι, απ’ όλα αυτά, εκείνο που κρίνατε ότι έπρεπε να οδηγηθεί σε δημοψήφισμα ήταν μόνο το θέμα της ΔΕΗ; Όλα τα άλλα, τα μη δημοσιονομικά φυσικά, είχαν λιγότερη σημασία; Οφείλετε να δώσετε μία απάντηση γιατί επιλέξατε αυτό και όχι άλλα. Εκτός αν για σας απ’ ό,τι έχει συμβεί στον τόπο από την ημέρα που μπήκαμε στα μνημόνια και ιδίως από τότε που γίνατε Αξιωματική Αντιπολίτευση και έχετε αυξημένη κοινοβουλευτική δύναμη, το μόνο που είχε σημασία ήταν η ΔΕΗ. Αλλά αυτό θέλει μία περαιτέρω εξήγηση, δηλαδή γιατί είναι το μόνο θέμα που αξίζει το διακύβευμα του δημοψηφίσματος.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, θα μπορούσα να έχω τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πετράκο, δεν έχετε το δικαίωμα να ομιλήσετε. Είστε εισηγητής, πρωτολογήσατε και θα δευτερολογήσετε, όταν θα έρθει η ώρα σας. Όμως, τώρα δεν μπορείτε να μιλήσετε. Αν ήταν εδώ ο Κοινοβουλευτικός Εκπρόσωπος, θα μπορούσε να πάρει τον λόγο. Λυπάμαι. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 00.25΄ λύεται η συνεδρίαση για σήμερα Τετάρτη 9 Ιουλίου 2014 και ώρα 10.00’, με αντικείμενο εργασιών του Τμήματος: νομοθετική εργασία, συνέχιση της συζήτησης του σχεδίου νόμου  του Υπουργείου Περιβάλλοντος, Ενέργειας και Κλιματικής Αλλαγής: «Δημιουργία Νέας Καθετοποιημένης Εταιρείας Ηλεκτρικής Ενέργειας».
Τελευταία Αποθήκευση:	17/7/2014 12:35:00 μμ	Από:	V.bakali
Εκτυπώθηκε:	8/7/2014 6:49:00 μμ</Speech></body>
</html>